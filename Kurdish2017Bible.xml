<?xml version="1.0" encoding="UTF-8"?>
<bible translation="Kurdish Bible (PNU) 2016 - Peymana Nû (Încîl)" status="Hoffnung und Leben e.V. Komela Hêvî û Jiyanê Postfach 10 13 82 · 33513 Bielefeld" link="https://dokumen.pub/peymana-n-ncl-9783866990227.html">
	<testament name="New">
		<book number="40">
			<chapter number="1">
				<verse number="1">Ev kitêba nîjada Îsa Mesîhê lawê Dawidê, lawê Birahîm e:</verse>
				<verse number="2">Birahîm bavê Îshaq bû; Îshaq bavê Aqûp bû; Aqûp bavê Cihûda û birayên wî bû;</verse>
				<verse number="3">Cihûda bavê Pêrez û Zerah, yên ku ji Tamara ve welidîne bû; Pêrez bavê Hesrûn bû; Hesrûn bavê Aram bû;</verse>
				<verse number="4">Aram bavê Amînadab bû; Amînadab bavê Nahşon bû; Nahşon bavê Selman bû;</verse>
				<verse number="5">Selman bavê Boazê ku ji Rehab ve welidiye bû; Boaz bavê Obêdê ku ji Rût ve welidiye bû; Obêd bavê Îşay bû</verse>
				<verse number="6">û Îşay bavê qiral Dawid bû. Qiral Dawid bavê Silêmanê ku ji jina Ûriya ye bû;</verse>
				<verse number="7">Silêman bavê Rehoboam bû; Rehoboam bavê Aviya bû; Aviya bavê Asa bû;</verse>
				<verse number="8">Asa bavê Yoşafat bû; Yoşafat bavê Yorem bû; Yorem bavê Ûziya bû;</verse>
				<verse number="9">Ûziya bavê Yotam bû; Yotam bavê Ahaz bû; Ahaz bavê Hîzkiya bû;</verse>
				<verse number="10">Hîzkiya bavê Manaşşe bû; Manaşşe bavê Amon bû; Amon bavê Yoşiya bû</verse>
				<verse number="11">û Yoşiya bavê Yêxonya û birayên wî; yên ku di dema sirgûnbûna Babîlê de welidîne bû.</verse>
				<verse number="12">Yêxonya bavê Şaltiyelê ku piştî sirgûnbûna Babîlê welidiye bû; Şaltiyel bavê Zerûbabel bû;</verse>
				<verse number="13">Zerûbabel bavê Abiyûd bû; Abiyûd bavê Êlyaqîm bû; Êlyaqîm bavê Azor bû;</verse>
				<verse number="14">Azor bavê Sadoq bû û Sadoq bavê Axîn bû; Axîn bavê Êliyûd bû;</verse>
				<verse number="15">Êliyûd bavê Êlazar bû; Êlazar bavê Metan bû; Metan bavê Aqûp bû;</verse>
				<verse number="16">Aqûp bavê Ûsivê mêrê Meryemê bû; ji Meryemê jî Îsayê ku bi navê Mesîh ve tête binavkirin welidî.</verse>
				<verse number="17">Bi vî awayî, nifşeyên ji Birahîm heta Dawid in, çardeh nifşe ne; ji Dawid heta sirgûnbûna Babîlê çardeh nifşe ne û ji sirgûnbûna Babîlê heta Mesîh çardeh nifşe ne.</verse>
				<verse number="18">Bûyîna Îsa Mesîh jî ûsa bû: Diya wî Meryem, destgirtiya Ûsiv bû; lê belê berî ku bi wê re bizewice; hate fêhm kirin ku ew ji Ruhê Pîroz ve ducanî bûye.</verse>
				<verse number="19">Lê belê destgirtiyê wê, Ûsiv mirovekî salih bû û nexwest wê rûreş bike û fikirî ku dizîka wê berde.</verse>
				<verse number="20">Lê belê çaxê ku ew vana difikirî, a vay, milyaketekî Xudan di xewnê de ji wî re xuya bû û got: Ya Ûsivê lawê Dawid, metirse, Meryemê ji xwe re jin bistîne; ji ber, yê ku di malzaroka wê de çêbûye ji Ruhê Pîroz e.</verse>
				<verse number="21">Ew ê lawekî bîne û divê tu navê Îsa lê bike; ji ber ku ew ê gelê xwe, ji gunehên wan xelas bike.</verse>
				<verse number="22">Ev hemû çêbûn ku, ew gotina Xudan bi navgîniya peyxamber bête cîh ku, dibêje:</verse>
				<verse number="23">A vay, dê qîz ducan be, lawek ji wê bibe û dê navê wî Îmanûêl deynin; ev jî tê wergerandin ku: Xwedê bi me re ye.</verse>
				<verse number="24">Gava Ûsiv ji xewê rabû, li gor emrê milyaketê Xudan kir û jina xwe anî cem xwe.</verse>
				<verse number="25">Û ew bi wê re raneket, heta ku lawê wê bû û wî navê Îsa li zarok kir.</verse>
			</chapter>
			<chapter number="2">
				<verse number="1">Niha, gava Îsa li Beytlehema Cihûstanê, di rojên qiraletiya Hêrodês de welidî; a vay, stêrknas ji rojhilatê hatin Orşelîmê</verse>
				<verse number="2">û bi gotina: Ka Qiralê Cihûdan yê ku bûyiye, li ku derê ye? Ji ber ku me li rojhilatê stêrka wî dît û bona ku em peristinê ji wî re bikin, hatin!</verse>
				<verse number="3">Gava ku qiral Hêrodês vêya bihîst, ew lerizî û hemû Orşelîm jî pê re.</verse>
				<verse number="4">Wî hemû serokên kahînan û alimên zagonê yên gel civand û ji wan pirsî: Ka divê Mesîh li ku derê biwelide?</verse>
				<verse number="5">Wan ji wî re got: Li Beytlehema Cihûstanê, ji ber ku bi navgîniya peyxamber ûsa hatiye nivîsîn:</verse>
				<verse number="6">Û tu, ya Beytlehema li warê Cihûstanê! Tu di nav serokên Cihûstanê de, tu carî ne yê ku herî biçûk î; ji ber ku serokê gelê min yê ku Îsraêlê bajo dê ji te ve derkeve.</verse>
				<verse number="7">Wê demê Hêrodês bi dizîka bangî stêrknasan kir û wextê xuyabûna stêrkê ji wan tam hîn bû</verse>
				<verse number="8">û wî wan şand Beytlehemê û ji wan re got: Herin, bi balkêşî lêkolînê li her tiştên ku di derheqê zarok de ne bikin; dema ku hûn wî bibînin, bighînin min ku, ez jî bêm û ji wî re secde bikim!</verse>
				<verse number="9">Gava vana ev tişt ji qiral ve bihîstin, çûn û a vay, ew stêrka ku li rojhilatê dîtibûn, di pêşiya wan de diçû; heta ser wî cîhê ku zarok lê bûyiye û sekinî.</verse>
				<verse number="10">Gava ku wan jî ew stêrk dîtin, bi dilşayiyeke zehf mezin dilgeş bûn.</verse>
				<verse number="11">Û çûn hundir, zarok tevî diya wî Meryemê dîtin. Li ber wî ketin ser rûyê xwe û ji wî re secde kirin; xizneyên xwe vekirin, zêr, bixûr û rûnê bêhnxweş bi diyarî dan wî.</verse>
				<verse number="12">Û ji ber ku di xewna xwe de bona venegerin cem Hêrodês hatin îkaz kirin, ji rêyek din ve vegeriyan welatê xwe.</verse>
				<verse number="13">Gava ku stêrknas ji wir çûn, milyaketê Xudan di xewnê de ji Ûsiv re xuya bû û got: Rabe, zarok û diya wî bigire û bireve Misirê û li wir bimîne, heta ku ez ji te re bêjim, ji ber ku Hêrodês li zarok digere ku, wî bikuje!</verse>
				<verse number="14">Ûsiv jî rabû, zarok û dayika wî girt û bi şev çû Misirê.</verse>
				<verse number="15">Û heta mirina Hêrodês ew li wir ma. Vêya ûsa bû ku, ew gotina Xudan bi navgîniya peyxamber hatibû gotin, bête cîh: Min ji Misirê bangî Lawê xwe kir.</verse>
				<verse number="16">Gava Hêrodês dît ku ji aliyê stêrknasan ve hatiye xapandin, zehf hêrs bû û li Beytlehemê û di hundirê hemû sînorên wê de, li gor dema ku qenc ji stêrknasan ve hîn bûye, hemû zarokên law, yên du salî û jê biçûktir in da kuştin.</verse>
				<verse number="17">Bi vî awayî ev gotina ku bi navgîniya Yêremya peyxamber ve hatibû gotin, hate cîh:</verse>
				<verse number="18">Ji Ramayê ve dengek hat bihîstin girî û şîna giran, Rahêl ji bona zarokên xwe digirî û naxwaze bê xemrevînî kirin, ji ber ku êdî ew tune ne!</verse>
				<verse number="19">Gava Hêrodês mir, milyaketê Xudan li Misirê di xewnê de ji Ûsiv re xuya bû û got:</verse>
				<verse number="20">Rabe, zarok û diya wî bigire û here welatê Îsraêlê; ji ber, yên ku li kuştina zarok digeriyan, mirin!</verse>
				<verse number="21">Ûsiv rabû, lawik û diya wî girt û vegeriya welatê Îsraêlê.</verse>
				<verse number="22">Lê belê gava wî bihîst ku, Arxêlayo li şuna bavê xwe Hêrodês li ser Cihûstanê bûye qiral; tirsiya ku vegere wir. Û di xewnê de hate îkaz kirin, ew vekişiya herêma Celîlê.</verse>
				<verse number="23">Û ew çûn bajarekî ku, ji wê re dibêjin Nisret. Ev ûsa bû ku, ew gotina bi navgîniya peyxamberan hatiye gotin, bête cîh; ya ku dibêje: Dê ji wî re yê Nisretî bibêjin.</verse>
			</chapter>
			<chapter number="3">
				<verse number="1">Di wan rojan de Yehyayê vaftîzkar di çola Cihûstanê de derket holê û dest bi wazdana gotinê kir</verse>
				<verse number="2">û got: Tobe bikin; ji ber ku Serweriya Ezmanan nêzîk bûye!</verse>
				<verse number="3">Ev e, yê ku Îşaya peyxamber qala wî kiribû; ji bona wî got: Dengekî ji çolê ve bilind dibe: Rêya Xudan amade bikin, cîhê ku derbas bibe serrast bikin!</verse>
				<verse number="4">Û kincê ji pirça devê û di piştê de qayîşekî çermî yên Yehya hebûn û xwarina wî kulî û hingivê bejî bû.</verse>
				<verse number="5">Wê demê gel ji Orşelîmê û hemûya Cihûstanê û ji hemû aliyên Urdunê ve dihatin cem wî</verse>
				<verse number="6">û li gunehên xwe mukir dihatin û di Çemê Urdunê de, ji aliyê Yehya ve dihatin vaftîz kirin.</verse>
				<verse number="7">Gava wî dît ku, ji Fêrisî û Sadûqiyan jî gellek hatine, bona ku vaftîz bin, wî ji wan re got: Ya nîjada maran! Ma kî ji we re got ku, hûn ê ji xezaba tê, birevin?</verse>
				<verse number="8">Niha, zadê ku liyaqê tobekirinê ye, bînin!</verse>
				<verse number="9">Û ûsa di dilê xwe de nefikirin û nebêjin: Birahîm bapîrê me ye. Ji ber ku ez ji we re dibêjim ku: Xwedê dikare ji van keviran zarokan ji Birahîm re biafirîne.</verse>
				<verse number="10">A vay, bivir ji niha ve li ser rehê daran e! Her dara ku mêweyê qenc nede, dê bê birîn û bê avêtinî nava agir.</verse>
				<verse number="11">Her wekî ez we ji bo tobê bi avê ve vaftîz dikim, lê belê ew ê ku li pey min ve tê, ji min xurttir e; ez ne hêjame ku, çarixên wî rahêjim; ew ê we bi Ruhê Pîroz û bi agir ve vaftîz bike.</verse>
				<verse number="12">Melêva wî, di destê wî de ye û ew ê bêndera xwe paqij bike û genimê xwe berhev bike û bavêje embarê; lê belê kayê bi agirkî qet natefe ve bişewitîne.</verse>
				<verse number="13">Wê çaxê Îsa ji Celîlê hat Çemê Urdunê cem Yehya ku, ji aliyê wî ve bê vaftîz kirin.</verse>
				<verse number="14">Lê belê Yehya, bi gotina: Ez motajim ku, ji aliyê te ve bême vaftîz kirin, ma tu tê cem min? dixwest ku bikeve pêşiya wî.</verse>
				<verse number="15">Lê belê Îsa bersiv da û ji wî re got: Niha bihêle, ji ber ku divê em hemûya rastiyê bi vî awayî bînin cîh! Wê demê Yehya wî berda.</verse>
				<verse number="16">Û Îsa vaftîz bû, hema ji avê derket û a vay, ezman vebûn û wî dît ku Ruhê Xwedê mîna kevokekê daket û hate ser wî.</verse>
				<verse number="17">Û a vay, dengekî ji ezmanan ve got: Lawê minî xoşewîst ev e, ez ji wî dilxweş im!</verse>
			</chapter>
			<chapter number="4">
				<verse number="1">Wê gavê Ruh berê Îsa da çolê ku, ji aliyê Îblîs ve bê ceribandin.</verse>
				<verse number="2">Û piştî ku wî çel roj û çel şevî rojî girt, birçî bû.</verse>
				<verse number="3">Wê gavê yê ku diceribîne nêzîkî wî bû û jê re got: Ger tu Lawê Xwedê be, bêje, bila van keviran bibin nan!</verse>
				<verse number="4">Îsa jî lê vegerand û got: Hatiye nivîsandin ku: Mirov tenê bi nan najî, lê belê bi her gotina ku ji devê Xwedê derdikeve dijî!</verse>
				<verse number="5">Pişt re Îblîs wî bir bajarê pîroz, derxist ser qûleya Perestgehê</verse>
				<verse number="6">û ji wî re got: Ger tu Lawê Xwedê be, de xwe ji wir bavêje xwar; ji ber ku hatiye nivîsandin: Dê ew ê ji bo te emir bide milyaketên xwe û dê ew ê te li ser destê xwe hilgirin ku, tu lingê xwe li kevirekî nexe.</verse>
				<verse number="7">Îsa ji wî re got: Ev jî hatiye nivîsandin: Tuyê Xudan Xwedayê xwe neceribîne!</verse>
				<verse number="8">Dîsa Îblîs ew derxist ser çiyayekî zehf bilind û hemû qiraletiyên dinê û bedewiya wan nîşanî wî da</verse>
				<verse number="9">û ji wî re got: Ger tu bikevî ser rûyê xwe û ji min re peristinê bike, ez ê vana hemûyan bidim te!</verse>
				<verse number="10">Wê gavê Îsa ji wî re got: Vekişe, Îblîs! Ji ber ku hatiye nivîsandin: Ji Xudan, Xwedayê xwe re peristinê bike û tenê ji wî re qûlitiyê bike!</verse>
				<verse number="11">Wê çaxê Îblîs dev ji wî berda û a vay, milyaket hatin û ji wî re xizmet kirin.</verse>
				<verse number="12">Gava Îsa bihîst ku Yehya hatiye girtin, çû aliyê Celîlê.</verse>
				<verse number="13">Û wî Nisretê berda, hat Kefernahumê, ber behrê, li nav sînorê Zebûlûnê û Naftaliyê sekinî;</verse>
				<verse number="14">da ku, ew gotina bi navgîniya Îşaya peyxamber ve hatiye gotin bila bête cîh:</verse>
				<verse number="15">Welatê Zebûlûnê û welatê Naftaliyê, li ser rêya ber bi behrê, wî aliyê Urdunê, Celîla neteweyan!</verse>
				<verse number="16">Ew gelê ku di nav tariyê de rûdine, wan ronahiyek mezin dît û yên ku li welat, di siya mirinê de rûdinin, ronahiyek ji wan re derket.</verse>
				<verse number="17">Wê çaxê Îsa dest bi wazdanê kir û got: Tobe bikin, ji ber ku Serweriya Ezmanan nêzîk bûye!</verse>
				<verse number="18">Û gava ku Îsa li ber qeraxa behra Celîlê digeriya, wî du bira dîtin; Şîmûnê ku ji wî re digotin Pêtrûs û Andrêyasê birayê wî; wan tor diavêtin behrê, ji ber ku ew masîgir bûn.</verse>
				<verse number="19">Û Îsa ji wan re got: Li pey min werin; ez ê we bikim nêçîrvanê mirovan!</verse>
				<verse number="20">Wan jî hema torên xwe di cîh de hiştin û li pey wî çûn.</verse>
				<verse number="21">Gava ew ji wê derê hinekî pêş ve çû, rastî du birayên din jî hat; Aqûpê Zebedî û Yûhenayê birayê wî; wan tevî bavên xwe Zebedî, di lotkê de torên xwe pîne dikirin û wî bangî wan kir.</verse>
				<verse number="22">Wan jî hema lotkê û bavê xwe di cîh de hiştin û li pey wî çûn.</verse>
				<verse number="23">Îsa li hemûya Celîlê digeriya, di keniştên wan de hîn dikir û Mizgîniya Serweriya Ezmanan waz dida; çi jan û nexweşiyên di nava gel de hebûn baş dikir.</verse>
				<verse number="24">Û navê wî li her derê Sûriyê belav bû û wan her cûre mirovên nexweş dianîn cem wî, yên ku cûr bi cûr di êş û janê de bûn; yên li cinan ketî û fêdar û kûd û wî wan baş kir.</verse>
				<verse number="25">Û ajaweyên mezin yên ku ji Celîlê û ji Dêkapolîsê û ji Orşelîmê û ji Cihûstanê û ji wî aliyê Urdunê ve dihatin, li pey wî çûn.</verse>
			</chapter>
			<chapter number="5">
				<verse number="1">Gava Îsa ajaweyê dît, hilkişiya çiyê û dema rûnişt, şagirtên wî hatin cem wî.</verse>
				<verse number="2">Û wî devê xwe vekir, hînî wan kir û got:</verse>
				<verse number="3">Xwezî li yên ku di ruh de xizan in; ji ber ku Serweriya Ezmanan ya wan e!</verse>
				<verse number="4">Xwezî li yên ku di şînê de ne; ji ber ku ew ê bêne xemrevîn kirin!</verse>
				<verse number="5">Xwezî li yên ku nefsbiçûk in; ji ber ku ew ê erdê bi mêrasî bistînin!</verse>
				<verse number="6">Xwezî li yên ku ji rastiyê re birçî û tî bûne; ji ber ku ew ê bêne têr kirin!</verse>
				<verse number="7">Xwezî li yên ku dilsoz in; ji ber ku dê ji wan re dilsozî bête kirin!</verse>
				<verse number="8">Xwezî li yên ku dilê wan paqij in; ji ber ku ew ê Xwedê bibînin!</verse>
				<verse number="9">Xwezî li yên ku aşitîxwaz in; ji ber ku dê ji wan re lawên Xwedê bête gotin!</verse>
				<verse number="10">Xwezî li yên ku di oxra rastiyê de zulmê dikişînin; ji ber ku Serweriya Ezmanan ya wan e!</verse>
				<verse number="11">Dema mirov di oxra min de gazinan li we bikin û zulmê li we bikin û li dijî we bi derewan hemû cûreyên xerabiyê bibêjin, xwezî li we!</verse>
				<verse number="12">Kêfê bikin û bikêfê bicoşin; ji ber ku xelata we li ezmanan mezin e; ji ber, wan li peyxamberên ku berî we bûn jî ûsa zulmê kirin.</verse>
				<verse number="13">Xwêya erdê hûn in. Lê belê ger xwê tama xwe winda bike, dê mirov çawa tama xwê bide wê? Êdî dê qenciya wê bi tu tiştekî re nebe; ji bilî ku bavêjin derve û di bin lingên mirovan de bête pelixandin.</verse>
				<verse number="14">Ronahiya dinê hûn in. Bajarê ku li serê çiyê ye, nayê veşartin.</verse>
				<verse number="15">Mirov çira jî vênaxine û naxe bin olçekê, lê wê datîne ser ref û ronahiyê dide hemûyên ku di malê de ne.</verse>
				<verse number="16">Ûsa jî bila ronahiya we li ber mirovan şewle bide ku, bila ew jî xebatên we, yên qenc bibînin û ji Bavê we yî li ezmana ye re şikir bikin.</verse>
				<verse number="17">Nebêjin qey ez bona ji holê rakirina zagon an jî peyxamberan hatime. Ez nehatim ku betal bikim, lê ez hatim ku wan hemûyan temam bikim!</verse>
				<verse number="18">Bi rastî ez ji we re dibêjim: Berî windabûna erd û ezman, herfek an jî niqtukek biçûk ji zagonê winda nabe, heta ku hemû bêne cîh.</verse>
				<verse number="19">Ji ber vê yekê, kî ji van emiran yekî herî biçûk xera bike û bi wî awayî hînî mirovan bike, dê ji wî kesî re, di Serweriya Ezmanan de yê herî biçûk bête gotin; lê belê kî ku wan bîne cîh û hîn bike, di Serweriya Ezmanan de dê ji wî re yê mezin bête gotin.</verse>
				<verse number="20">Ez ji we re dibêjim ku, ger rastiya we ji rastiya zagonzan û Fêrisiyan ne zêdetir be, hûn tu carî nikarin têkevin Serweriya Ezmanan!</verse>
				<verse number="21">We bihîstiye ku, ji kalikan re hatiye gotin: Nekuje! Kî ku bikuje, dê darazkirinê li xwe heq bike.</verse>
				<verse number="22">Lê belê ez ji we re dibêjim: Her kesê ku ji birayê xwe hêrs bibe, dê bibe mistehaqê darazkirinê. Û her kesê ku ji birayê xwe re bibêje: Raka! dê bibe mistehaqê Civata Netewî. Û her kesê ku bibêje: Ehmeq! dê bibe mistehaqê agirê dojehê.</verse>
				<verse number="23">Ji ber vê yekê dema tu xelata xwe di pêşkêşgehê de pêşkêş dikî, ger li wê derê bête bîra te ku dilê birê te ji te maye,</verse>
				<verse number="24">xelata xwe li wê derê, li ber pêşkêşgehê bihêle û berê here, bi birayê xwe re li hev were û paşê vegere, xelata xwe pêşkêş bike!</verse>
				<verse number="25">Dema tu bi dozdarê xwe re hîn di rê de diçî, destê xwe zû bigre û bi wî re li hev were ku ew te nede destê dadger û dadger jî te nede destê pasban û tuyê bi girtîgehê ve neyê avêtin.</verse>
				<verse number="26">Bi rastî ez ji te re dibêjim: Heta ku tu qurişê xwe yî dawîn nede, tu nikarî ji wir derkevî!</verse>
				<verse number="27">We bihîstiye, hatiye gotin ku: Zinê meke!</verse>
				<verse number="28">Lê belê ez ji we re dibêjim, kî bi dilbijînê li jinikekê binihêre, wî di dilê xwe de êdî tevî wê zinê kiriye.</verse>
				<verse number="29">Ger çavê te yî rastê te ber ve sûckirinê bibe, wî derxîne û ji xwe bavêje! Ji ber ku ji te re hîn jî çêtir e ku, endamekî te winda bibe, lê belê hemû bedena te nekeve dojehê.</verse>
				<verse number="30">Û ger destê te yî rastê te berbi sûckirinê bibe, wî jêke û bavêje! Ji ber ku ji te re hîn jî çêtir e ku, endamekî te winda bibe, lê belê hemû bedena te nekeve dojehê.</verse>
				<verse number="31">Ev jî hatiye gotin: Kî jina xwe berde, bila kaxeza jinberdanê bide wê.</verse>
				<verse number="32">Lê belê ez ji we re dibêjim: Kî ku xeynî sedema zinê jina xwe berde, ew dibe sedema zinê kirina wê û kî ku bi jina berdayî re bizewice, zinê dike.</verse>
				<verse number="33">We ev jî bihîstiye ku, ji kalikan re hatiye gotin: Bi derewan sond nexwe û tuyê sondên xwe ji Xudan re bide.</verse>
				<verse number="34">Lê belê ez ji we re dibêjim: Qet sondê nexwin, ne bi ezmanan, ji ber ku ew texta Xwedê ye,</verse>
				<verse number="35">ne bi erdê, ji ber ku ew pêlika bin lingên wî ye, ne jî bi Orşelîmê, ji ber ku ew bajarê Qiralê mezin e.</verse>
				<verse number="36">Û ne jî bi serê xwe sondê bixwe, ji ber ku tu nikarî têlekî serî sipî bikî, an reş bikî.</verse>
				<verse number="37">Lê bila gotina we: Erê – erê! an jî: Na – na be! Ji vê zêdetir ji yê xerab e.</verse>
				<verse number="38">We bihîstiye ku, hatiye gotin: Ji çav re çav û ji diran re diran!</verse>
				<verse number="39">Lê belê ez ji we re dibêjim: Li hember yê xerab nesekinin; ger yek şîrmaqekê li rûyê te yî rastê xe, yê din jî bide ber.</verse>
				<verse number="40">Û ger yek bixwaze ku bi te re here dadgehê û kirasê te ji te bistîne, eba xwe jî ji wî re bihêle.</verse>
				<verse number="41">Û ger yek zorê li te bike, mîlekê te di rê ve bibe, pê re du mîlan here.</verse>
				<verse number="42">Bide yê ku ji te bixwaze û wecê xwe ji yê ku ji te deyn bixwaze, venegerîne!</verse>
				<verse number="43">We bihîstiye ku, hatiye gotin: Ji cîranê xwe hez bike; ji dijminê xwe jî bikerihe.</verse>
				<verse number="44">Lê belê ez ji we re dibêjim: Ji neyarên xwe hez bikin û ji bona yên ku zulmê li we dikin, dua bikin.</verse>
				<verse number="45">Ûsa ku, hûn bibin zarokên Bavê xwe yî ezmanan. Ji ber ku ew roja xwe him li ser qencan, him jî li ser xeraban re hiltîne û baranê him li ser rastan ve him jî li ser çewtan ve dibarîne.</verse>
				<verse number="46">Ger hûn tenê ji hezkiriyên xwe hez bikin, ma dê çi qenciya wê ji we re bibe? Ma karmendên bacê jî ûsa nakin?</verse>
				<verse number="47">Û ger hûn tenê silavê bidin birayên xwe, ma hûn çi tiştî ji yên din zêdetir dikin? Ma pûtperest jî ûsa nakin?</verse>
				<verse number="48">Ji ber vê yekê, çawa ku Bavê we yî ezmanan kamil e, hûn jî ûsa kamil bin!</verse>
			</chapter>
			<chapter number="6">
				<verse number="1">Bala xwe bidin ku, hûn xebatên xwe yên qenc li ber çavên mirovan, ji bo nîşan danê mekin; ger hûn ûsa bikin, wê çaxê dê li cem Bavê we yî ezmanan xelata we tune be.</verse>
				<verse number="2">Niha, dema ku tu xêratê bidî, li pêşiya xwe boriyê nede lêxistinê; mîna mirovên durûyî, bona ku ji aliyê mirovan ve pesnahiyên wan bên dayîn, di kenişt û sûkan de dikin. Bi rastî ez ji we re dibêjim: Wan berdêlên xwe stendine.</verse>
				<verse number="3">Lê belê gava tu xêrê dikî, bila destê te yî çepê nizanibe ku destê te yî rastê çi kiriye.</verse>
				<verse number="4">Xêra xwe bi dizîka bike; bavê te yî di dizîkayiyê de dibîne jî, dê bide te.</verse>
				<verse number="5">Gava hûn dua dikin, mîna durûyan nebin! Ji ber ew hez dikin, bona ku mirov wan bibînin, di kenişt û qadan de disekinin û dua dikin. Bi rastî ez ji we re dibêjim: Êdî wan heqê xwe stendine.</verse>
				<verse number="6">Lê belê dema tu dua dikî, bikeve oda xwe, deriyê xwe bigre û li ber Bavê xwe yî ku nayê dîtinê, dua xwe bike. Û Bavê te ku nayê dîtinê, di veşartinê de dibîne, dê eşkere bide te.</verse>
				<verse number="7">Gava ku hûn dua dikin, mîna pûtperestan qinikên vala nekin! Ji ber ew difikirin ku, bi zêde axaftina wan, duayê wan bên bihîstin.</verse>
				<verse number="8">Ji ber vê yekê, hûn mîna wan nebin! Ji ber, berî ku hûn jê bixwazin, Bavê we dizane, çi ji we re hewce dike.</verse>
				<verse number="9">Ji ber vê yekê hûn ûsa dua bikin: Ya Bavê me yî ezmanan! Bila navê te bê pîroz kirin.</verse>
				<verse number="10">Serweriya te bê, mîna li ezmanan, bila li erdê jî viyana te bibe.</verse>
				<verse number="11">Nanê me yî rojane, îroj bide me.</verse>
				<verse number="12">Û deynên me ji me re bibexşîne, çawa ku em jî ji deyndarên xwe dibexşînin.</verse>
				<verse number="13">Û me nexe ceribandinê, lê belê me ji yê xerab xelas bike. Ji ber ku serwerî, qudret û bilindahî heta abadînan yên te ne! Amîn.</verse>
				<verse number="14">Ji ber ku ger hûn sûcên mirovan bibexşînin, dê Bavê we yî ezmanan jî we bibexşîne.</verse>
				<verse number="15">Lê belê ger hûn sûcên mirovan nebexşînin, dê Bavê we jî sûcên we nebexşîne.</verse>
				<verse number="16">Gava ku hûn rojî digirin, mîna durûyan rûyê xwe daneliqînin; ji ber, ew rûyê xwe dadiliqînin ku, mirov bizanibin, ew bi rojî ne. Bi rastî ez ji we re dibêjim ku, wan berdêlên xwe stendine.</verse>
				<verse number="17">Lê belê dema tu rojî digirî, rûn li serê xwe bide û serçavê xwe bişo;</verse>
				<verse number="18">da ku, tu ne ji mirovan re, lê ji Bavê xwe yî ku nayê dîtin re bi rojî bête xuya kirin û Bavê te yî ku di veşartinê de dibîne, dê eşkere bide te.</verse>
				<verse number="19">Li rûyê erdê, ji xwe re xezîneyan necivînin; li vir çirçirk û zingar tune dike, diz jî qul dikin û didizin.</verse>
				<verse number="20">Dêvla vêya, li ezmanan ji xwe re xezîneyan bicivînin ku, li wir ne çirçirk dikare tune bike, ne jî zingar, diz jî nikarin qul bikin û bidizin!</verse>
				<verse number="21">Ji ber ku xezîneya te li ku be, dê dilê te jî li wir be.</verse>
				<verse number="22">Ronahiya bedenê çav e; ger çavê te qenc be, hemûya bedena te ronahî dibe.</verse>
				<verse number="23">Lê belê ger çavê te xerab be, dê hemûya bedena te di tariyê de be. Ger ronahiya di te de tarî be, ew tarî çi mezin e!</verse>
				<verse number="24">Tu kes nikare ji du efendiyan re xulamtiyê bike; ji ber ku dê an ji yekî bikerihe û ji yê din hez bike, an jî bi yekî re dilsoz bimîne û yê din biçûk bibîne. Hûn nikarin him ji Xwedê re û him jî ji Mammon re xulamtiyê bikin!</verse>
				<verse number="25">Ji bo vê yekê ez ji we re dibêjim: Bona jiyana xwe bi gotina, em ê çi bixwin, an çi vexwin û bona bedena xwe, em ê çi li xwe kin nebêjin û nekevin xemê! Ma can ji xwarinê, beden jî ji kincan ne bilindtir e?</verse>
				<verse number="26">Li civîkên ezmanan binihêrin! Ew ne diçînin, ne didûrin, ne jî di embaran de dicivînin û dîsa jî Bavê we yî li ezmanan wan têr dike. Ma hûn ji wan hîn jî ne biqîmetir in?</verse>
				<verse number="27">Di nava we de, kî dikare bi xemgîniyê pîvanekê bi ser qama xwe ve bixe?</verse>
				<verse number="28">Bona kincan çima hûn dikevin xemê? Sosinên qirê bînin ber çavên xwe; çi xweşik belav dibin û mezin dibin! Ne dişuxulin, ne jî dirêsin.</verse>
				<verse number="29">Lê belê ez ji we re dibêjim: Silêman jî di nava hemû rewnaqiya xwe de mîna vana li xwe nekiribû û xwe nepêça bû.</verse>
				<verse number="30">Lê belê ger Xwedê gîhayê çolê, ya ku îroj heye û sibê dê bi firnê ve bête avêtin, ûsa lê dike, ma qey dê hîn jî zêde kincan li we neke, ya bawerî kêmno?</verse>
				<verse number="31">Ji ber vê yekê bi gotina: Em ê çi bixwin? an jî: Em ê çi vexwin? An jî: Em ê çi li xwe bikin? nekevin xemê!</verse>
				<verse number="32">Kesên pûtperest, hemû li van tiştan digerin. Ji ber, Bavê we yî ezmanî dizane ku hewcedariya we ji van tiştan hemûyan re heye.</verse>
				<verse number="33">Lê belê hûn pêşiyê li serwerî û rastiya Xwedê ve bigerin û dê van tiştan hemûyan ji we re bên dayîn!</verse>
				<verse number="34">Ji ber vê yekê, bona sibê nekevin xemê; ji ber ku, roja sibê dê ji bo xwe xeman bikişînî. Derdê rojê besî wê ye.</verse>
			</chapter>
			<chapter number="7">
				<verse number="1">Daraz mekin ku, hûn neyên daraz kirin!</verse>
				<verse number="2">Ji ber ku hûn bi kîjan daraziyê daraz bikin, hûn ê bi wê bên daraz kirin û hûn bi kîjan pîvanê bipîvin, dê bi wê pîvanê ji we re jî bê pîvandin.</verse>
				<verse number="3">Tu çima qirşikê di çavê birayê xwe de dibînî, lê mirdiyaqê di çavê xwe de seh nakî?</verse>
				<verse number="4">An jî dema mirdiyaq di çavên te de disekine, tu çawa ji birayê xwe re dibêjî: Bisekine, ez qirşika di çavê te de yî derxînim?</verse>
				<verse number="5">Ya kesê bi durûyî! Pêşiyê mirdiyaqê di çavê te de ye derxîne, wê demê bona tu qirşika di çavên birayê xwe de derxînî, tuyê hîn jî qenctir bibînî!</verse>
				<verse number="6">Tiştê ku pîroz e nedin kûçikan û inciyên xwe nevêjin ber berazan ku, ew wan di bin lingên xwe de neeciqînin û venegerin û we perçe nekin.</verse>
				<verse number="7">Bixwazin, dê ji we re bê dayîn; bigerin, hûn ê bibînin; li derî bixin, dê ji we re bête vekirin!</verse>
				<verse number="8">Ji ber ku her kesê bixwaze, dê bigire, yê bigere, dê bibîne û yê li derî bixe, dê derî ji wî re bête vekirin.</verse>
				<verse number="9">Di nava we de kî, dema lawê wî ji wî nan bixwaze, kevir dide wî?</verse>
				<verse number="10">An jî dema masî bixwaze, mar dide wî?</verse>
				<verse number="11">Niha çawa ku hûn xerab in jî, dizanin diyariyên qenc bidin zarokên xwe, Bavê we yî li ezmanan, çiqas zêde tiştên qenc bide yên ku ji wî dixwazin!</verse>
				<verse number="12">Niha hûn her çi dixwazin ku mirov ji we re bikin, hûn jî ji wan re ûsa bikin! Ji ber ku zagon ew e û peyxamberan jî.</verse>
				<verse number="13">Ji deriyê teng ve bikevinê; ji ber ku deriyê dibe têkçûnê fireh û rê jî hêsan e û yên ku dikevin wê, gellek in.</verse>
				<verse number="14">Lê belê deriyê ku dibe jiyanê teng û rê jî dijwar e û yên ku wê dibînin kêm in.</verse>
				<verse number="15">Ji peyxamberên derewîn xwe biparêzin; ew di nava postê mîhan de nêzîkî we dibin, lê belê di hundir de gurên xwînxwar in!</verse>
				<verse number="16">Hûn ê wan ji fêkiyên wan ve binasin. Ma mirov ji keleman ve tirî, ji diriyan ve hêjîran didin hev?</verse>
				<verse number="17">Bi vî awayî her darê qenc, fêkiyê qenc dide, lê belê darê riziyayî fêkiyê xerab dide.</verse>
				<verse number="18">Darê qenc nikare fêkiyê xerab bide û darê riziyayî jî nikare fêkiyê qenc bide.</verse>
				<verse number="19">Her dara ku fêkiyê qenc nade, tête jêkirin û avêtinî nav êgir.</verse>
				<verse number="20">Bi vî awayî hûn ê wan ji fêkiyên wan ve binasin.</verse>
				<verse number="21">Her kesê ku ji min re dibêje: Ya Xudan, ya Xudan! Ne yê ketina Serweriya Ezmanan e! Lê yê ku viyana Bavê minî ezmanî bike, dê bikevê.</verse>
				<verse number="22">Wê rojê, dê gellekan ji min re bibêjin: Ya Xudan, ya Xudan! Ma me bi navê te peyxamberî nekirin? Ma me bi navê te cinan neqewirandin? Ma me bi navê te gellek karên biqudret nekirin?</verse>
				<verse number="23">Û wê demê, ez ê bi eşkeretî ji wan re bêjim: Min we qet nas nekir; ji min dûr herin, kesên bêzagon!</verse>
				<verse number="24">Wê demê, her kesê ku van gotinên min dibihîze û tîne cîh, mîna zilameke baqil e ku xaniyê xwe li ser zinarê ava kiriye.</verse>
				<verse number="25">Baran bariya û lehî rabûn û bahoz hat û êrîşî wî xaniyî kirin; lê belê xanî xera nebû; ji ber ku bingeha wê li ser zinarê ve hatibû avêtin.</verse>
				<verse number="26">Û her kesê ku van gotinên min dibihîze û nayne cîh, mîna zilameke bêaqil e ku xaniyê xwe li ser qûmê ava kiriye.</verse>
				<verse number="27">Baran bariya û lehî rabûn û bahoz hatin û êrîşî wî xaniyî kirin; xanî xera bû û him jî xerabûna wê bi tirsehêz bû.</verse>
				<verse number="28">Û wusa bû ku, dema Îsa van gotinan qedand; gel bi hînkirinên wî ve gellekî ecêb man.</verse>
				<verse number="29">Ji ber ku wî mîna kesekî rayedar ji wan re dida hînkirinê û ne mîna alimên wanî zagonê.</verse>
			</chapter>
			<chapter number="8">
				<verse number="1">Dema ew ji çiya ve daket, ajaweyek mezin li pey wî çûn.</verse>
				<verse number="2">Û a vay, yekî bi cizam nêzîkî wî bû û bi gotina: Ya Xudan, ger tu bixwazî dikarî min pak bikî, jê re secde kir.</verse>
				<verse number="3">Îsa jî destê xwe dirêj kir û dest li wî da û got: Dixwazim, pak bibe! Di wê demê de ew ji cizama xwe pak bû.</verse>
				<verse number="4">Û Îsa ji wî re got: Tu carî ji kesekî re nebêje; lê here û xwe nîşanî kahîn bide û bona ku şahdeyê bikin, xelata ku Mûsa emir daye, pêşkêşî wan bike!</verse>
				<verse number="5">Gava Îsa kete Kefernahûmê, sitvanek hate cem wî, li ber geriya û got:</verse>
				<verse number="6">Ya Xudan! Xulamê minî kûd li malê radikeve, zehf êşê dikişîne!</verse>
				<verse number="7">Îsa ji wî re got: Ez ê werim û wî baş bikim!</verse>
				<verse number="8">Sitvan bersivê da û got: Ya Xudan! Ez ne hêja me ku, tu bê mala min; lê belê tenê gotinekê bêje û dê xulamê min baş bibe!</verse>
				<verse number="9">Ji ber ku ez jî mirovekî bin emr im û di bin destê min de jî leşker hene û ez ji yekî re dibêjim: Here! diçe, ji yê din re dibêjim: Were! tê û ji xulamê xwe re dibêjim: Vî tiştî bike! ew dike.</verse>
				<verse number="10">Û gava Îsa vêya bihîst, şaş ma û ji yên li paşî xwe ve dihatin re got: Bi rastî ez ji we re dibêjim: Min di Îsraêlê de jî baweriyeke ûsa mezin nedît!</verse>
				<verse number="11">Û ez ji we re dibêjim ku: Gellekan dê ji rojhilatê û ji rojavayê bên û di Serweriya Ezmanan de tevî Birahîm û Îshaq û Aqûp dê li sifrê rûnin;</verse>
				<verse number="12">lê belê dê zarokên Serweriyê bêne avêtinî tariya derve; li wir dê bibe girî û qirçîniya diranan.</verse>
				<verse number="13">Û Îsa ji sitvan re got: Here! Bila li gor baweriya te ji te re bibe. Û wê demê xizmetkarê wî baş bû.</verse>
				<verse number="14">Û gava Îsa hat mala Pêtrûs, xwesiya wî di nava tayê de raketî dît.</verse>
				<verse number="15">Îsa bi destê wê girt û tayê jê berda û ew jî rabû û ji wî re xizmet kir.</verse>
				<verse number="16">Gava êvar bû, gellek kesên cinoyî anîn cem wî; wî bi gotinekê ruhên xerab derxist û hemû nexweşan baş kir.</verse>
				<verse number="17">Vêya ûsa bû ku, ew gotina bi navgîniya Îşaya peyxamber ve hatiye gotin bête cîh: î nexweşiyên me girtin ser xwe û êşên me bi xwe kişand.</verse>
				<verse number="18">Dema ku Îsa ajaweyên mezin li dora xwe dît, emir da şagirtan ku herin wî aliyê dinî golê.</verse>
				<verse number="19">Wê wextê alimek zagonê nêzîkî wî bû û got: Mamoste, tu bi ku derê ve biçî, ez ê jî li pey te bêm!</verse>
				<verse number="20">Û Îsa ji wî re got: Qulên rêviyan hene û hêlînên teyrên ezmanê hene, lê belê cîhekî Lawê Mirov nîne ku ew serê xwe lê bisipêre.</verse>
				<verse number="21">Şagirtekî wî yê din jî ji wî re got: Xudan, destûrê bide min ku, ez berê herim û bavê xwe defîn bikim!</verse>
				<verse number="22">Îsa ji wî re got: Tu li pey min were û bihêle, bila mirî miriyên xwe defîn bikin!</verse>
				<verse number="23">Gava Îsa ket lotkekê, şagirtên wî jî tevî wî siwar bûn.</verse>
				<verse number="24">Û a vay, bahozek mezin di nav golê de rabû, wusa ku, lotke di nav pêlan de winda dibû; ew jî di xew de bû.</verse>
				<verse number="25">Û şagirt nêzîkî wî bûn, wî hişyar kirin û gotin: Ya Xudan, me xelas bike! Em helaq dibin!</verse>
				<verse number="26">Û Îsa ji wan re got: Çima hûn ditirsin, ya bawerîkêmno? Wê demê rabû, bi bahoz û golê ve pekiya û bêdengiyek mezin çêbû.</verse>
				<verse number="27">Û mirovan şaş man û gotin: Ev yekî çawa ye ku, ba û gol jî ji wî re îtaet dikin?</verse>
				<verse number="28">Û dema ku Îsa hate welatê Gerdarîniyan, ya ku li aliyê hember bû, du zilamên cinoyî yên ji nav goristanê derketine pêşwaziyê li wî kirin. Bona ku ew zehf har bûn, tu kes nikarîbû ji wê rêya ve derbas bibûna.</verse>
				<verse number="29">Û a vay, wan kirin qêrîn û gotin: Ya Lawê Xwedê! Ma te çi ji me ye, tu ji berî wextê hatî vir ku, lêdanê li me bikî?</verse>
				<verse number="30">Keriyekî berazan ya mezin, a ku ji wan dûrtir diçêriya hebû.</verse>
				<verse number="31">Cinan li ber wî geriyan û gotin: Ger tuyê me derxînî, bihêle em herin, bikevin nava keriyê berazan!</verse>
				<verse number="32">Û wî ji wan re got: Herin! Ew derketin û çûn nav berazan û a vay, hemûya keriyê berazan ji kendalê, bi golê ve hatin avêtin û di avê de xeniqîn.</verse>
				<verse number="33">Lê belê şivan reviyan û çûn bajêr û her tiştî û çi ku hatibû serê cindaran, gotin.</verse>
				<verse number="34">Û a vay, hemû mirovên bajêr derketin pêşiya Îsa û gava ew dîtin, ji wî rica kirin ku, bila ji sînorên wan ve vekişe.</verse>
			</chapter>
			<chapter number="9">
				<verse number="1">Û Îsa li lotkekê siwar bû, derbasî aliyê din bû û hate bajarê xwe.</verse>
				<verse number="2">Û a vay, yekî kûd di nava livînan de raketî anîn cem wî. Û dema Îsa baweriya wan dît, ji yê kûd re got: Lawo, dilawêr be; gunehên te hatin bexşandin!</verse>
				<verse number="3">Û a vay, hinek alimên zagonê di nav xwe de gotin: Ev mirov kufrê dike!</verse>
				<verse number="4">Û Îsa bi zanîna ramanên wan got: Ma hûn çima di dilê xwe de tiştê xerab difikirin?</verse>
				<verse number="5">Ma gotina kîjanê hêsantir e? Gunehên te hatin bexşandin, an: Rabe û bimeşe?</verse>
				<verse number="6">Lê belê bona ku hûn bizanibin Lawê Mirov rayedar e ku, li rûyê erdê gunehan bibexşîne; ji yê kûd re got: Rabe, livînên xwe hilde û here mala xwe!</verse>
				<verse number="7">Û ew jî rabû û çû mala xwe.</verse>
				<verse number="8">Û gava ku gel vêya dît, tirsiyan û ji Xwedê re sipasî kirin ku, rayedariya ûsa daye mirovan.</verse>
				<verse number="9">Dema Îsa ji rê ve derbas dibû, yekî ku navê xwe Meta bû, li cîhê bacê rûniştî dît û ji wî re got: Li pey min were! Û ew rabû û li pey wî çû.</verse>
				<verse number="10">Û wusa bû ku, dema ew li malê, li sifrê rûniştibû, a vay, gellek karmendên bacê û gunehkar hatin, tevî Îsa û şagirtên wî rûniştin.</verse>
				<verse number="11">Û dema ku Fêrisiyan ev yek dîtin, ji şagirtên wî re gotin: Çima mamosteyê we, tevî memûrên bacê û gunehkaran dixwe û vedixwe?</verse>
				<verse number="12">Lê belê gava Îsa ev tişt bihîst, ji wan re got: Hewcedariya tenduristan ji hekîm re nîne, lê nexweş hewce ne.</verse>
				<verse number="13">Lê belê hûn herin û bi mana gotina ku: Ez dilovaniyê dixwazim, ne qurbanê; hîn bibin. Ji ber ez ne hatime ku, bangî yên rast bikim, lê hatime ku bangî gunehkaran bikim.</verse>
				<verse number="14">Wê çaxê şagirtên Yehya hatin cem wî û gotin: Em û Fêrisî rojiyê digirin, ma şagirtên te çima rojî nagirin?</verse>
				<verse number="15">Û Îsa ji wan re got: Qet dibe, wekî vexwendiyê dawetê şînê bikin, heta ku zava tevî wan e? Lê belê rojê bên, zavayê ji wan veqete û wê çaxê dê rojiyê bigirin.</verse>
				<verse number="16">Qet kesek bi cawê nû, kincê kevin pîne nake; ji ber ku cawê kincê kevin ve dirûtî dê biqete û dirîn hîn xerabtir bibe.</verse>
				<verse number="17">Ne jî xemra nû dikin meşkên kevin; ya na, dê meşk biqelişe, dê xemr birije û meşk helaq bibin; lê xemra nû dikin meşkên nû û bi vî awayî herdu jî têne parastin.</verse>
				<verse number="18">Gava wî van tiştan ji wan re digot, a vay, serokek hat û jê re secde kir û got: Qîza min ha niha mir; lê belê tu were û destê xwe deyne ser wê, dê ew ê bijî!</verse>
				<verse number="19">Û Îsa rabû û tevî şagirtên xwe li pey wî çû.</verse>
				<verse number="20">Û di vê navberê de jinikek nexweş ku ji donzdeh salan ve xwîn jê diçû, ji paşê ve hat û xwe li dawa kincê Îsa ve xist.</verse>
				<verse number="21">Ji ber ku wê di dilê xwe de digot: Ger ez tenê destê xwe di kincê wî de bidim, ez ê xelas bim!</verse>
				<verse number="22">Îsa jî vegeriya, ew dît û got: Dilawêr be, keça min! Baweriya te, te baş kir! Û jinik ji wê saetê ve baş bû.</verse>
				<verse number="23">Gava Îsa hate mala serok, koma mirovan ya bideng û bilûrvanên ku, li ser miriyê bilûrê dixistin, dît</verse>
				<verse number="24">û ji wan re got: Derkevin! Ji ber ku qîzik nemiriye, lê radikeve. Û ew zehf pê keniyan.</verse>
				<verse number="25">Lê belê gava gel bi derve hatin derxistin, ew çû hundir û bi destê wê girt û qîzik rabû ser xwe.</verse>
				<verse number="26">Û agahiya vê bûyerê li hemûyên wî welatî belav bû.</verse>
				<verse number="27">Û gava Îsa ji wir derket çû, du mirovên kor dan pey wî, kirin qêrîn û gotin: Lawê Dawid, ji me re dilovaniyê bike!</verse>
				<verse number="28">Gava ku Îsa hate mal, kor hatin cem wî û Îsa ji wan pirs kir: Ma Hûn bawer dikin ku ez dikarim vêya bikim? Koran jê re gotin: Erê, ya Xudan!</verse>
				<verse number="29">Wê çaxê Îsa, bi gotina: Bila ji we re, li gor baweriya we bibe! destê xwe di çavên wan de da.</verse>
				<verse number="30">Wê demê çavên wan vebûn. Û Îsa temiyê li wan kir û got: Hay ji xwe hebin, bila tu kes bi vê yekê nizanibin!</verse>
				<verse number="31">Lê belê ew derketin û li hemûya welêt vêya belav kirin.</verse>
				<verse number="32">Dema ku ew derketin çûn, a vay, cindarekî lal anîn cem Îsa.</verse>
				<verse number="33">Gava ku cin hat derxistin, zilamê lal axifî, gel ecêb ma û gotin: Li Îsraêlê tiştekî ûsa qet nehatiye dîtin!</verse>
				<verse number="34">Lê belê Fêrisiyan digotin: Ew bi serokê cinan, cinan derdixe!</verse>
				<verse number="35">Û Îsa li hemû gund û bajaran geriya û di keniştên wan de hîn dikir û Mizgîniya Serweriyê waz dida û di nav gel de hemû cûre nexweşiyan baş dikir.</verse>
				<verse number="36">Lê belê gava Îsa ajaweyan dît, dilê wî bi wan şewitî, ji ber ku ew mîna mîhên bê şivan, bi xem û belavbûyî bûn.</verse>
				<verse number="37">Wê çaxê Îsa ji şagirtên xwe re got: Zad zêde ye, lê belê xebatkar kêm in.</verse>
				<verse number="38">Ji ber vê yekê lavan ji Xudanê zadê bikin ku, bila bona zada xwe xebatkaran bişîne!</verse>
			</chapter>
			<chapter number="10">
				<verse number="1">Îsa her donzdeh şagirtên xwe bangî cem xwe kir û rayedarî da wan ku, ruhên xerab derxin, hemû êş û nexweşiyan jî baş bikin.</verse>
				<verse number="2">Navê her donzdeh Şandiyan vana ne: Yê pêşîn Şîmûn ku, ji wî re Pêtrûs gotin û birayê wî Andrêyas, Aqûpê Zebedî û birayê wî Yûhena,</verse>
				<verse number="3">Fîlîpûs û Bartolomeyo, Tûmas û memûrê bacê Meta, Aqûpê lawê Alfay û Tadeyos,</verse>
				<verse number="4">Şîmûnê Welatparêz û Cihûdayê Îsxeryotî, ew ê ku bêbextî ji Îsa re kir.</verse>
				<verse number="5">Îsa ev her Donzdehan şand, emir da wan û got: Neçin rêyên neteweyan û nekevin tu bajarên Samîriyan;</verse>
				<verse number="6">lê belê hîn jî zêde herin nav mîhên mala Îsraêlê yên winda bûyîne.</verse>
				<verse number="7">Gava hûn herin, waz bidin û bêjin: Serweriya Ezmanan nêzîk bûye!</verse>
				<verse number="8">Nexweşan baş bikin, miriyan bivejînin, cizamiyan paqij bikin û cinan derxînin! We bêberdêl girtin û bêberdêl bidin!</verse>
				<verse number="9">Ne zêr, ne zîv, ne jî sifir di nava pişta xwe de veşêrin;</verse>
				<verse number="10">ne tûrik ji bona rê, ne du qat kinc, ne çarix, ne jî ço bigirin; ji ber ku xebatkar liyaqî xwarina xwe ye.</verse>
				<verse number="11">Dema hûn têkevin bajarekî an jî gundekî, malekî liyaq bibînin û li wir bimînin, heta ku hûn ji wir diçin.</verse>
				<verse number="12">Gava hûn têkevin malê, silavê lê bikin.</verse>
				<verse number="13">Û ger ew mal liyaq be, bila aştiya we were ser wê, lê belê ger ne liyaq be, bila aştiya we, li we vegere.</verse>
				<verse number="14">Û kî ku we qebûl neke û guhdariya gotinên we neke, gava ku hûn ji wê malê, an jî ji wî bajarî derkevin, toza lingê xwe dawişînin!</verse>
				<verse number="15">Bi rastî ez ji we re dibêjim: Di roja daraziyê de dê rewşa welatê Sodom û Gomorayê ji ya wî bajarî çêtir bibe!</verse>
				<verse number="16">A vay, ez we mîna mîhan dişînim nav guran; mîna maran baqil bin û mîna kevokan pak bin!</verse>
				<verse number="17">Lê belê xwe ji mirovan ve biparêzin! Ji ber ku dê ew we bidin destê sazûmanan û di keniştên xwe de dê we bidin ber qamçiyan.</verse>
				<verse number="18">Û ji bona min dê we bibin ber waliyan û qiralan ku, ji wan û netewan re hûn şahdeyiyê bikin.</verse>
				<verse number="19">Lê belê gava wan hûn dan dest, bona ku ka em ê çi, an jî çawa bibêjin, xemê nekişînin; ji ber ku di wê demê de, ka hûn çi biaxifin dê ji we re bête dayîn.</verse>
				<verse number="20">Ji ber, yê ku diaxife ne hûn in; lê belê yê ku di we de diaxife, Ruhê Bavê we ye.</verse>
				<verse number="21">Û dê bira birayê xwe û bav dê zarokê xwe bidin destê kuştinê û dê zarok li dijî dayik û bavên xwe rabin û wan bikujin.</verse>
				<verse number="22">Û bona navê min her kes dê ji we bikerihin. Lê belê kî ku heta dawiyê sebir bike, dê ew xelas bibe.</verse>
				<verse number="23">Lê belê dema li vî bajarî tahdê li we bikin, birevin yê din. Ji ber ku bi rastî ez ji we re dibêjim: Heta Lawê Mirov were, hûn ê gera bajarên Îsraêlê neqedînin.</verse>
				<verse number="24">Şagirt ji mamosteyê xwe ve ne mezintir e û ne jî kole ji efendiyê xwe.</verse>
				<verse number="25">Hewce dike ku şagirt mîna mamosteyê xwe be û kole jî mîna efendiyê xwe be. Ger wan navê Beelzebûl ji xwediyê malê kiribin, dê çiqas bi zêdeyî ji gelê mala wî re bêjin!</verse>
				<verse number="26">Ji ber vê yekê tu carî ji wan netirsin, ji ber qet tiştekî sergirtî tune ku neyê vekirin û ne jî tiştekî veşartî heye ku neyê zanîn.</verse>
				<verse number="27">Çi tiştên ku ez di tariyê de ji we re dibêjim, wan di nav ronahiyê de bibêjin û yên ku di guhên we de hatine gotin, li ser xaniyan ve gazî bikin!</verse>
				<verse number="28">Û ji yên ku dikarin bedenê bikujin, lê belê nikarin can bikujin metirsin; lê ji yê ku dikare can jî bedenê jî di dojehê de tune bike bitirsin!</verse>
				<verse number="29">Du civîk bi perekî têne firotin, ne ûsa ye? Lê belê yek jî ji wan bêyî destûr dana Bavê we nakeve erdê.</verse>
				<verse number="30">Û heta hemûyên porên serê we jî hatine jimartin.</verse>
				<verse number="31">Ji ber vê yekê netirsin! Ji ber ku hûn ji gellek civîkan hîn jî birûmettir in.</verse>
				<verse number="32">Niha, di vê rewşê de her kî ku min li ber mirovan qebûl bike, ez ê jî wî li ber Bavê xwe yî ezmanan ve qebûl bikim.</verse>
				<verse number="33">Lê belê her kî ku li ber mirovan min înkar bike, ez ê jî wî li ber Bavê xwe yî ezmanan înkar bikim.</verse>
				<verse number="34">Nebêjin ku qey ez bona aşitî anînê hatibim dinê. Ez ne bona anîna aşitiyê, lê belê bona şûr bînim hatime!</verse>
				<verse number="35">Ji ber ku ez hatim, law ji bavê û qîzê ji dayikê û bûkê jî ji xwesiyê veqetînim.</verse>
				<verse number="36">Û dê neyarên mirovan ji nav maliyên wî bi xwe bin.</verse>
				<verse number="37">Kî ku bav û diya xwe ji min zahftir hez bike, ne hêjayî min e û kî ku ji lawê xwe an jî qîza xwe ji min zahftir hez bike, ne hêjayî min e.</verse>
				<verse number="38">Û kî ku xaça xwe hilnede û li pey min neyê, ew ne hêjayî min e.</verse>
				<verse number="39">Kî ku canê xwe bibîne, dê wê winda bike û kî ku canê xwe di oxra min de winda bike, dê wê bibîne!</verse>
				<verse number="40">Yê ku we qebûl dike, min qebûl dike û yê ku min qebûl dike, yê ku min şandiye, qebûl dike.</verse>
				<verse number="41">Yê ku peyxamberekî ji ber ku peyxamber e qebûl bike, dê xelata peyxamberî bistîne û yê ku mirovekî salih ji ber ku salih e qebûl bike, dê xelata salihtiyê bistîne.</verse>
				<verse number="42">Û her kî, ji yekî ji wan biçûkan re, ji ber ku şagirt e, tenê tasekî ava sar bide vexwarin, bi rastî ez ji we re dibêjim ku, tu car ew kes xelata xwe winda nake!</verse>
			</chapter>
			<chapter number="11">
				<verse number="1">Û wusa bû ku, gava Îsa emir dayîna donzdeh şagirtên xwe qedand, bona di bajarên wan de bide hînkirinê û waz bide ji wir çû.</verse>
				<verse number="2">Lê belê gava ku Yehya di hepsê de ji şuxulên Mesîh bihîst, şagirtên xwe şand cem wî</verse>
				<verse number="3">û bi navgîniya wan ji wî pirsî: Ma tu yî, ew ê ku divê bihata, ya na em li hêviya yekî din bin?</verse>
				<verse number="4">Û Îsa bersiv da û ji wan re got: Herin, çi ku hûn dibînin û dibihîzin, ji Yehya re bibêjin:</verse>
				<verse number="5">Kor dibînin, kûd digerin, cizamî paqij dibin û kerr dibihîzin, mirî divejin û ji belengazan re Mizgînî tête waz dan.</verse>
				<verse number="6">Û xwezî li wî kesî ku, di min de tilpekî nabe!</verse>
				<verse number="7">Û wexta ku ew çûn, Îsa dest pêkir, di derheqê Yehya de ji gel re got: Ma hûn derketin çolê ku, çi bibînin? Qamîşekî ku ji bayê dihejiya?</verse>
				<verse number="8">Ma hûn derketin ku, çi bibînin? Mirovekî ku kincê nerm li xwe kirî? A vay, yên ku kincê nerm li xwe dikin, di qesrên qiralan de ne!</verse>
				<verse number="9">Lê belê hûn derketin ku, çi bibînin? Peyxamberekî? Belê, ez ji we re dibêjim, ji peyxamberekî jî seretatir e!</verse>
				<verse number="10">Ji ber ku ev ew e, yê ku bo wî ûsa hatiye nivîsîn: A vay, ez şandiyê xwe li pêşiya te bişînim, dê ew ê rêya te di pêşiya te de amade bike.</verse>
				<verse number="11">Bi rastî ez ji we re dibêjim: Ji nav yên ku ji pîrekan welidîne, yekî ji Yehyayê vaftîzkar seretatir derneketiye; lê belê di nava Serweriya Ezmanan de yê herî biçûk jî ji wî seretatir e.</verse>
				<verse number="12">Ji rojên Yehyayê vaftîzkar heta niha tahde li Serweriya Ezmanan tê kirin û kesên ku dijwar in, wê bi dest ve dixin.</verse>
				<verse number="13">Ji ber ku hemû peyxamberan û zagonê heta dema Yehya peyxambertiyê kirin.</verse>
				<verse number="14">Û ger hûn bixwazin wî qebûl bikin, Êlyasê ku dê bê ew e.</verse>
				<verse number="15">Guhên kê hene, bila bibihîze!</verse>
				<verse number="16">Lê belê ez vê nifşeyê mîna çi bikim? Ew mîna zarokan e ku, di qadên sûkê de rûdinin, bangî hevalên xwe dikin</verse>
				<verse number="17">û dibêjin: Me ji we re bîlûr kutan, lê belê hûn nelîstin; me lorîn kirin û hûn li ber xwe neketin!</verse>
				<verse number="18">Ji ber ku Yehya hat, ne dixwar, ne vedixwar û ew dibêjin: Cin di wî de hene!</verse>
				<verse number="19">Lawê Mirov hat, dixwe û vedixwe, îcar dibêjin: A vay, ew pirrxwar û araqvexwur, hevalê karmendên bacê û gunehkaran e! Û zaniyarî bi karên xwe ve hate tesdîq kirin.</verse>
				<verse number="20">Wê gavê Îsa dest pê kir bi bajarên gellek karên xwe yî xwurt di wan de çêkirîbû re xeyîdî; ji ber ku wan tobe nekiribûn.</verse>
				<verse number="21">Wey li te, ya Xorazîn! Wey li te, ya Beytsayda! Ji ber ku ger ev kerametên ku li nav we çêbûn, di Sûr û Saydayê de çêbibûna, wanê ji zû ve cilikan li xwe bikirana û di nava xweliyê de tobe bikirana.</verse>
				<verse number="22">Lê belê ez ji we re dibêjim: Dê di roja daraziyê de ji we zêdetir, ji Sûr û Saydayê re hêsanî bibe!</verse>
				<verse number="23">Û tu, ya Kefernahûm! Ma tuyê hetanî ezmanan bête bilind kirin? Na, tuyê hetanî dojehê biçe xwarê! Ji ber, ger ew kerametên ku di nav te de çêbûn, di Sodomê de çêbibûna, ew ê heta roja îroj bimaya.</verse>
				<verse number="24">Lê belê ez ji we re dibêjim: Dê di roja daraziyê de ji te zêdetir, ji warê Sodomê re hêsanî bibe!</verse>
				<verse number="25">Wê çaxê Îsa dest pê kir û got: Bila şikirî ji te re bibe, ya Bav, Xudanê erd û ezman. Ji ber ku te vana ji yên zana û baqil veşart û ji zarokên biçûk re eşkere kir!</verse>
				<verse number="26">Belê, Bavo; ji ber ku ji xwestina te re ya xweşik ev bû!</verse>
				<verse number="27">Her tişt ji aliyê Bavê min ve ji min re hatine dayîn û xeynî Bav tu kes bi Law nizane û xeynî Law û yên ku Law bixwaze Bav jê re bide nasîn tu kes jî bi Bav nizane.</verse>
				<verse number="28">Ya hemû kesên westiyayî û bargiran, werin cem min û ez ê rehetiyê bidim we!</verse>
				<verse number="29">Nîrê min hilgirin ser xwe û ji min hîn bibin, ji ber ku ez xûnerm û ji dil nefsbiçûk im û hûn ê ji canên xwe re rehetiyê bibînin!</verse>
				<verse number="30">Ji ber ku nîrê min hêsan û barê min sivik e.</verse>
			</chapter>
			<chapter number="12">
				<verse number="1">Wê wextê Îsa, roja Sebtê di nav dexlan de derbas bû; şagirtên wî birçî bûn û dest pê kirin, similên geniman çinîn û xwarin.</verse>
				<verse number="2">Lê belê gava ku Fêrisiyan ev yek dîtin, ji wî re gotin: A vay, şagirtên te tiştê ku roja Sebtê kirina wan ne caiz e dikin!</verse>
				<verse number="3">Îsa jî ji wan re got: Ma we nexwendiye ku Dawid çi kir, gava ew û yên ku tevî wî birçî bûn?</verse>
				<verse number="4">Çawa ketiye mala Xwedê û nanên aramiyê, yên ku xwarina wê ne ji wî re ne jî ji yên ku bi wî re be, lê tenê ji kahînan re caiz e xwariye?</verse>
				<verse number="5">An jî ma we di zagonê de nexwendiye ku, kahîn rojên Sebtê di Perestgehê de Sebtê betal dikin û dîsa jî bêsûc in?</verse>
				<verse number="6">Lê belê ez ji we re dibêjim: Yê ku ji Perestgehê herî seretetir e, li vir e!</verse>
				<verse number="7">Lê belê gava we bizanîbûna, mana vê gotinê çî ye ku, dibêje: Ez dilovaniyê dixwazim, ne ku qurbanê; wê çaxê we yên bêsûc mehkûm nekirana.</verse>
				<verse number="8">Ji ber ku Lawê Mirov, Xudanê roja Sebtê ye jî.</verse>
				<verse number="9">Û Îsa ji wir rabû, hate kenişta wan.</verse>
				<verse number="10">Û a vay, mirovek li wir hebû ku, destê wî hişk bû. Ji bo bikaribin ku Îsa sûcdar bikin, wan jê pirsîn û gotin: Ma roja Sebtê şîfa dayîn caiz e?</verse>
				<verse number="11">Û Îsa ji wan re got: Ji we kî heye ku, mîheke wî hebe û roja Sebtê bikeve çalê, dê bi wê negire û dernexe?</verse>
				<verse number="12">Lê belê mirov çiqas ji mîhê hêjatir e! Ji ber vê yekê roja Sebtê qencî kirin caiz e.</verse>
				<verse number="13">Dawiyê Îsa ji wî mirovî re got: Destê xwe dirêj bike! Wî jî destê xwe dirêj kir û destê wî yî seqet, mîna destê din baş bû.</verse>
				<verse number="14">Lê belê Fêrisî derketin derve, bi hev re şêwirîn ku, ka dê ew ê çawa Îsa bidin kuştin.</verse>
				<verse number="15">Û bona ku Îsa ev zanîbû, ji wê derê çû û gellek kes li pey wî çûn û wî hemûyên wan qenc kir.</verse>
				<verse number="16">Û bona ku kîbûna wî eşkere mekin, wî emir li wan kir;</verse>
				<verse number="17">da ku, gotina bi navgîniya Îşaya peyxamber ve hatiye gotin bête cîh:</verse>
				<verse number="18">A vay, qûlê min, yê ku min bijartiye û delalê min, yê ku canê min jê razî ye! Ez ê Ruhê xwe deynim ser wî û ew ê ji neteweyan re daraziyê îlan bike.</verse>
				<verse number="19">Ew ê pev neçe û neqîre û dê tu kes dengê wî li qadan nebihîze.</verse>
				<verse number="20">Ew ê qamîşê perçîqîn hûr neke û fitîla vêketiye jî netefîne, heta ku dadmendiyê bigihîne serfîraziyê.</verse>
				<verse number="21">Û dê gel bi navê wî ve hêvîdar bin.</verse>
				<verse number="22">Wê wextê yekî cinoyî, kor û lal anîn cem Îsa û wî ew baş kir, ûsa ku, wî him dît û him jî axifî.</verse>
				<verse number="23">Û hemûyên gel ecêb man û gotin: Ma Lawê Dawid ev e?</verse>
				<verse number="24">Lê belê gava Fêrisiyan bihîstin, gotin: Ew tenê bi quweta Beelzebûl, yê şahê cinan, cinan derdixîne!</verse>
				<verse number="25">Û Îsa bi zanîna ramanên wan, ji wan re got: Her qiraletiya ku di tê de cudayî hebe, dê bibe çolistan û her bajar an jî mala ku di tê de cudayî hebe, namîne.</verse>
				<verse number="26">Û ger Îblîs Îblîs derdixîne, ew di nav xwe de bêtifaq bûye, êdî qiraletiya wî dê çawa bimîne?</verse>
				<verse number="27">Û ger ez bi navgîniya Beelzebûl cinan derdixînim, ma lawên we bi navgîniya kî ve derdixînin? Ji ber vê yekê dê ew ê bibin darazkirên we.</verse>
				<verse number="28">Lê belê dema ku ez bi Ruhê Xwedê cinan derdixînim, Serweriya Xwedê gihîştiye we!</verse>
				<verse number="29">An jî zilamek çawa dikare bikeve mala yê xurt û malên wî bişelîne? Ger pêşiyê yê xurt girêde; wê çaxê dê mala wî talan bike.</verse>
				<verse number="30">Kî ne tevî min e, li dijî min e û ew ê ku tevî min nacivîne, belav dike!</verse>
				<verse number="31">Ji bo vê yekê ez ji we re dibêjim: Hemû guneh û kufur dê ji mirovan re bête bexşandin, lê belê li hember Ruh kufur kirin, nayê bexşandin.</verse>
				<verse number="32">Û kî ku gotinekê li dijî Lawê Mirov bibêje, dê ji wî re bête bexşandin, lê belê kî ku li dijî Ruhê Pîroz bibêje, ji wî re nayê bexşandin, ne di vê demê de û ne jî di demên dê werin de.</verse>
				<verse number="33">Yan darekî qenc biçikînin, bi vî awayî dê mêwê wê jî qenc be, an jî darekî xerab biçikînin, bi vî awayî dê mêwê wê jî xerab be; ji ber ku dar ji mêwê xwe tê nasîn.</verse>
				<verse number="34">Ya nîjada margîskan! Ma hûn çawa dikarin dema hûn xerab bin, gotinên qenc bibêjin? Ji ber ku dev ji tijî bûna dil ve dibêjî.</verse>
				<verse number="35">Mirovê baş, qenciyê ji xizna dilê xwe yê qenc dertîne û mirovê xerab jî ji xizna dilê xwe yê xerab, xerabiyê dertîne.</verse>
				<verse number="36">Û ez ji we re dibêjim: Roja daraziyê mirov dê bona her gotineke vala ku diaxifin, deyndar bibin.</verse>
				<verse number="37">Ji ber ku tuyê bi gotinên xwe bêsûc bibî û bi gotinên xwe sûcdar bête derxistin!</verse>
				<verse number="38">Wê gavê hinekên ji alimên zagonê û Fêrisiyan ji wî re gotin: Mamoste, em dixwazin ku, nîşanekê ji te bibînin!</verse>
				<verse number="39">Îsa jî bersiv da û ji wan re got: Nîjada xerab û zinêkir nîşanekê dixwazin! Lê belê jê re nîşaneke din nayê dayîn, xeynî nîşana Yûnis peyxamber.</verse>
				<verse number="40">Çawa ku Yûnis sê roj û sê şev di zikê masiyê gir de bû, Lawê Mirov jî ûsa dê sê roj û sê şev di nava dilê erdê de bimîne.</verse>
				<verse number="41">Roja daraziyê, dê gelê Neynowa tevî vê nifşa rabin û wî sûcdar bikin; ji ber ku wan bi waza Yûnis tobe kirin û a vay, yekî ji Yûnis hîn jî mezintir li vira ye!</verse>
				<verse number="42">Roja daraziyê qiralîça başûrê dê tevî vê nîjadê rabe û wî sûcdar derxîne; ji ber ku ew ji aliyekî dinê ve hat ku, zanebûna Silêman bibihîze û a vay, yekî ji Silêman hîn jî mezintir li vira ye!</verse>
				<verse number="43">Lê belê gava ku ruhê xerab ji mirov derdikeve, ji bo rehetiyê bibîne li cîhê bê av digere, lê belê nabîne.</verse>
				<verse number="44">Wê wextê ew dibêje: Ez vegerim mala xwe, ji cîhê ku derketim. Û gava ew tê, mal vala, paqijkirî û xemilandî ye.</verse>
				<verse number="45">Wê wextê ew diçe û heft ruhên ji xwe xerabtir digire cem xwe û dikevin wê derê û rûdinin û dawiya rewşa wî mirovî ji dema pêşiyê xerabtir dibe. Dê ji vê nîjada xerab re jî eynî wusa bibe!</verse>
				<verse number="46">Îsa hîn ji gel re diaxifî, a vay, diya wî û birayên wî li derve sekinîbûn û dixwestin ku bi wî re biaxifin.</verse>
				<verse number="47">Û yekî ji Îsa re got: A vay, diya te û birayên te li derve sekinîne, dixwazin bi te re biaxifin!</verse>
				<verse number="48">Lê belê Îsa bersiva yê ku jê re axifî da û got: Ma kî ye diya min û kî ne birayên min?</verse>
				<verse number="49">Û destê xwe dirêjî şagirtên xwe kir û got: A vay, diya min û birayên min!</verse>
				<verse number="50">Ji ber ku, her kî viyana Bavê minî ezmanan bike, birayê min û xwuşka min û diya min ew e!</verse>
			</chapter>
			<chapter number="13">
				<verse number="1">Wê rojê Îsa ji malê ve derket û li qeraxa golê rûnişt.</verse>
				<verse number="2">Û ajaweyek ewqas mezin li dora wî civiya bûn ku, ew bi xwe kete lotkê û rûnişt û hemûya ajaweyê li qeraxê sekinîbûn.</verse>
				<verse number="3">Û Îsa bi wekokan ji wan re gellek tişt axifî û got: A vay, cotkar rabû ku, tovê biçîne.</verse>
				<verse number="4">Û gava ku wî çand, hinek ji wan ketin devê rê û teyr hatin û ew xwarin</verse>
				<verse number="5">û hinekên din ketin ser cîhê kevirî, li wir ax zêde tunebû û zû hêşîn bûn, ji ber ku kûriya axê tunebû.</verse>
				<verse number="6">Lê belê gava roj derket, ew şewitîn; ji ber ku rehê wan tunebû hişk bûn.</verse>
				<verse number="7">Û hinekên din jî ketin nava stiriyan û stirî rabûn û ew xeniqandin.</verse>
				<verse number="8">Û hinekên din jî ketin nava erdê qenc û hinekan bi sed, hinekan bi şêst û hinekan jî sî qat ber dan.</verse>
				<verse number="9">Yê ku guhên wî hebe, bila bibihîze!</verse>
				<verse number="10">Û şagirt hatin û ji Îsa re gotin: Ma tu çima ji wan re bi wekokan dibêjî?</verse>
				<verse number="11">Û wî bersiv da û got: Zanîna rêzên di derheqê Serweriya Ezmanan de ji we re hatiye dayîn, lê belê ji wan re nehatiye dayîn.</verse>
				<verse number="12">Ji ber, yê kê ku hebe, ji wî re bête dayîn û zêde be û yê kê ku tunebe, çiqasî wî hebe jî, dê ji wî bête stendin.</verse>
				<verse number="13">Ez ji ber vê yekê bi wekokan ji wan re dibêjim ku, ew dibînin jî, lê nabînin û dibihîzin jî, lê nabihîzin û fêhm nakin.</verse>
				<verse number="14">Û li ser wan peyxambertiya Îşaya tê cîh ku dibêje: Hûn ê bi guhan bibihîzin û fêhm nekin û hûn ê bi çavan bibînin û tu car hilnebijêrin!</verse>
				<verse number="15">Ji ber ku dilê vî netewî stûr bûye û bi guhên xwe giran dibihîzin û çavên xwe jî digirin ku, nebe bi çavên xwe bibînin û bi guhên xwe bibihîzin û cardin jî vegerin ku ez wan baş bikim.</verse>
				<verse number="16">Lê belê xwezî li çavên we ku, dibînin û guhên we ku, dibihîzin!</verse>
				<verse number="17">Ji ber ku bi rastî ez ji we re dibêjim: Gellek peyxamber û mirovên salih dixwestin van tiştên ku hûn dibînin bibînin û nedîtin û tiştên ku hûn dibihîzin, xwestin ku bibihîzin û nebihîstin.</verse>
				<verse number="18">Ka hûn wekoka cotkar guhdarî bikin:</verse>
				<verse number="19">Her kesê ku gotina Serweriya Ezmanan dibihîze û fêhm nake, yê xerab tê û yê ku di dilê wî de hatiye çandin hildikişîne. Vêya tova ya ku di devê rê de hatiye çandin e.</verse>
				<verse number="20">Yê li cîhê kevirî hatiye çandin jî ew e ku, gava gotinê dibihîze, zû bi eşq wê qebûl dike;</verse>
				<verse number="21">lê belê reha wî tuneye, lê ji bo demekê ye û gava bona gotinê tengasiyê an jî zulmê dibîne, ew hema tilpekî dibe.</verse>
				<verse number="22">Û yê di nava stiriyan de hatiye çandin jî ew e ku, gotinê dibihîze û xemên vê dinyayê û dewlemendiya derew gotinê dixeniqînin û ew bê zad dimîne.</verse>
				<verse number="23">Yê ku di nav erdê qenc de hatiye çandin jî ew e ku, gotinê dibihîze, fêhm dike û dexlê dide, hinek sed, hinek şêst û hinek jî sî qatî.</verse>
				<verse number="24">Îsa wekokekî din da û ji wan re got: Serweriya Ezmanan mîna mirovekî ye ku, di nav zeviya xwe de tovê qenc çand.</verse>
				<verse number="25">Lê belê gava her kes di xew de çûn, dijminê wî hat û di nav genim de zîwan çand û çû.</verse>
				<verse number="26">Û gava genim gihîşt û ber da, zîwanê jî xuya kir.</verse>
				<verse number="27">Û xizmetkarên xwediyê malê hatin û ji wî re gotin: Efendî, ma te di nav zeviya xwe de tovê qenc neçandiye? Wê çaxê ev zîwan ji ku hat?</verse>
				<verse number="28">Û wî ji wan re got: Neyarekî vêya kiriye! Xizmetkaran jî ji wî re gotin: Wê çaxê, gelo tu dixwazî ku em herin wan berhev bikin?</verse>
				<verse number="29">Lê belê wî got: Na! Nebe ku gava hûn zîwanê rakin, genim jî pê re derxînin.</verse>
				<verse number="30">Bihêlîn ku, herdu jî bi hev re mezin bin, heta roja çinandinê û roja çinandinê ez ê ji daskêşan re bibêjim: Bila pêşiyê zîwanê biçinin, gurz û gurz girêdin ji bona şewatê, lê belê genim bikine embara min!</verse>
				<verse number="31">Îsa wekokekê din danî ber wan û got: Serweriya Ezmanan mîna hebekî xerdelê ye, ya ku zilamekî wê girt û di zeviya xwe de çand.</verse>
				<verse number="32">Ew heba ku ji hemû tovan ve biçûktir e, lê belê gava mezin dibe, ji sewzeyan mezintir e û ew dibe dar; ûsa ku, teyrên ezmanan tên û xwe li ser guliyên wê datînin.</verse>
				<verse number="33">Îsa wekokekê din ji wan re got: Serweriya Ezmanan mîna havêna hevîr e, pîrekekê vêya rahişt û di nav sê olçek ard de, heta ku hemû tirş bû wê veşart.</verse>
				<verse number="34">Îsa hemûyên van tiştan bi wekokan ji gel re got û wî bêyî wekok qet tiştekî ji wan re nedigot;</verse>
				<verse number="35">da ku, gotina ku bi navgîniya peyxamber ve hatiye gotin bête cîh: Ez ê devê xwe bi wekokan ve vekim, tiştên ku ji xuliqandina dinê vir ve veşartîne ez ê eşkere bikim.</verse>
				<verse number="36">Wê wextê Îsa gel berda û çû malê. Û şagirtên wî hatin cem wî û gotin: Wekoka genim û zîwanê ji me re şîrove bike!</verse>
				<verse number="37">Û Îsa bersiv da û ji wan re got: Yê ku tovê qenc çand, Lawê Mirov e;</verse>
				<verse number="38">zevî jî dinya ye û tovê qenc zarokên Serweriyê ne û zîwan zarokên yê xerab in;</verse>
				<verse number="39">neyarê ku zîwanê çandiye Îblîs e; dema çinandinê dawiya dinê ye û oraqvan jî milyaket in.</verse>
				<verse number="40">Û çawa ku zîwanê dicivînin û dişewitînin, dawiya vê dinê jî dê ûsa be.</verse>
				<verse number="41">Lawê Mirov dê milyaketên xwe bişîne û ew ê ji Serweriya wî hemûyên ku, mirovan ji rê derdixînin û xerabiyê dikin, hilbijêrin</verse>
				<verse number="42">û bavêjin agirê tifikê; li wir dê bibe girî û qirçîniya diranan.</verse>
				<verse number="43">Wê wextê mirovên rast dê di Serweriya Bavê xwe de mîna rojê şewle bidin. Yê ku guhê wî heye, bila bibihîze!</verse>
				<verse number="44">Dîsa Serweriya Ezmanan mîna xizna di nav zeviyekê de hatiye veşartinê ye. Mirovekî ew dît û dîsa veşart û bi şabûnê ve çû, hemû hebûna xwe firot û wê zewiya stend.</verse>
				<verse number="45">Dîsa Serweriya Ezmanan mîna tucarekî, li pey inciyekî qenc ve digere ye.</verse>
				<verse number="46">Û gava wî inciyek pirr biqîmet dît, ew çû hemû hebûna xwe firot û wê stend.</verse>
				<verse number="47">Dîsa Serweriya Ezmanan mîna tora bi nava behrê ve hatiye avêtin e ku, bi her celebî masî dikevinê.</verse>
				<verse number="48">Gava tor tijî bû, kaşî qeraxê kirin û rûniştin û masiyên qenc bijartin avêtin qaban, lê belê yên xerab avêtin derve.</verse>
				<verse number="49">Di dawiya dinê de dê ûsa be; milyaket werin, xeraban ji qencan hilbijêrin</verse>
				<verse number="50">û bavêjin agirê tifikê; li wê derê dê bibe girî û qirçîniya diranan.</verse>
				<verse number="51">Îsa ji wan re got: Ma we hemû van tiştan fêhm kirin? Wan ji wî re gotin: Erê, Xudan!</verse>
				<verse number="52">Wî jî ji wan re got: Bona vê yekê, her qanûnzanekî ku ji bo Serweriya Ezmanan hîn bûyî, mîna xwediyê malê ye ku, ew ji xizna xwe tiştên kevin û nû derdixe.</verse>
				<verse number="53">Û wusa bû ku, gava Îsa van wekokan qedand, ji wê derê çû.</verse>
				<verse number="54">Û gava ew hat welatê xwe, di kenişta wan de ji wan re da hîn kirin; wusa ku, ew ecêb man û gotin: Ma ev zanyariya vî zilamî û ev karên wî yê qudretê ji ku derê ne?</verse>
				<verse number="55">Ma ev ne lawê xerat e? Navê diya wî ne Meryem e? Aqûp û Ûsiv û Şîmûn û Cihûda ne birayên wî ne?</verse>
				<verse number="56">Ma hemû xwuşkên wî ne li cem me ne? Niha ev hemû tiştên vî mirovî ji ku derê ne?</verse>
				<verse number="57">Û ew ji wî tilpekî bûn. Lê belê Îsa ji wan re got: Peyxamberek ji bajarê xwe û ji mala xwe pê ve li tu cîhê din ne bêqedir e!</verse>
				<verse number="58">Û bona ku ew bêbawerî bûn, Îsa li wê derê zêde mûcîzetan çênekir.</verse>
			</chapter>
			<chapter number="14">
				<verse number="1">Di wê demê de Hêrodêsê serdar nav û dengê Îsa bihîst</verse>
				<verse number="2">û ji xizmetkarên xwe re got: Ev Yehyayê vaftîzkar e; ew ji nava miriyan vejiyaye; ji ber vê yekê bi navgîniya wî, kerametên wusa xwurt tên çêkirin!</verse>
				<verse number="3">Ji ber ku Hêrodês, Yehya dabû girtinê, ew girêdabû û avêtibû hepsê, ji bona Hêrodiya jina Fîlîpoyê birê xwe.</verse>
				<verse number="4">Ji ber ku Yehya ji Hêrodês re gotibû: Ji te re ne caiz e ku, tu jina birayê xwe bigirî!</verse>
				<verse number="5">Û Hêrodês jî dixwest ku, Yehya bê kuştin, lê belê ji gel ditirsiya; ji ber ku gel Yehya peyxamber qebûl dikirin.</verse>
				<verse number="6">Lê belê gava roja bûyîna Hêrodês hat, qîza Hêrodiyayê derket qadê, reqisî û Hêrodês jê hez kir.</verse>
				<verse number="7">Ji ber vê yekê Hêrodês, sond xwar û got: Ew çi bixwazî, ez ê bidim wê.</verse>
				<verse number="8">Û qîzik ji aliyê diya xwe ve hatibû fît kirin û got: Li vir, li ser sêniyekê serê Yehyayê vaftîzkar bide min!</verse>
				<verse number="9">Û qiral xemgîn bû; lê belê ji bona sonda xwe û wan mêvanên amade, emir da ku, xwestina wê bidin wê.</verse>
				<verse number="10">Û wî şand û di hepsê de serê Yehya da jêkirin.</verse>
				<verse number="11">Û serê wî danîn ser sêniyê, anîn û dan keçikê; wê jî ji diya xwe re bir.</verse>
				<verse number="12">Û şagirtên Yehya hatin, cesedê wî rakirin û binax kirin û ew hatin û ji Îsa re gotin.</verse>
				<verse number="13">Û gava Îsa vê yekê bihîst, bi lotkê ve tenê ji wê derê çû cîhekî tenha. Û dema ajaweyê vêya bihîstin, ji bajaran ve bi peyatî li pey wî çûn.</verse>
				<verse number="14">Û Gava ku Îsa ji lotkê derket, ajaweyeke mezin dît, dilê wî bi wan şewitî û nexweşên wan baş kir.</verse>
				<verse number="15">Û gava bû êvar, şagirtên wî hatin cem wî û gotin: Ev cîh cîhekî tenha ye, jixwe wext derbas bû; dev ji gel berde ku, bila ew herin gundan û ji xwe re xwarinê bistînin!</verse>
				<verse number="16">Lê belê Îsa ji wan re got: Hewce nake ku ew herin; hûn xwarinê bidin wan!</verse>
				<verse number="17">Şagirtan jî ji wî re gotin: Li vir xeynî pênc nan û du masiyan tiştekî me tune.</verse>
				<verse number="18">Îsa ji wan re got: Wan bînin vir cem min!</verse>
				<verse number="19">Û wî emir da ku, gel li ser hêşinahiyê rûnin û wî her pênc nan û herdu masî girt, li ezmanan ve nihêrt, şikir kir û nan kerî kir û da şagirtan, şagirtan jî dan gel.</verse>
				<verse number="20">Hemûyan jî xwarin, têr bûn û donzdeh zembîl jî tijî ji hûrîkên ber mayî dan hev.</verse>
				<verse number="21">Yên ku xwarin, xeynî jin û zarokan qasî pênc hezar mêr bûn.</verse>
				<verse number="22">Û Îsa, bona ku bila hema bikevin lotkê û heta ku ew gel berde berî wî derbasî wî aliyê din bibin, zorê da şagirtên xwe.</verse>
				<verse number="23">Û gava wî gel bi rê kir, çû serê çiyê ku tenê dua bike û dema ku êvar bû, ew li wê derê tenê bû.</verse>
				<verse number="24">Di wê demê de, lotke di nava golê de bû û ji ber pêlan di talûkê de bû; ji ber ku ba li dijî wan bû.</verse>
				<verse number="25">Û di dora çarê şevê de, Îsa li ser golê meşiya û hat cem wan.</verse>
				<verse number="26">Lê belê dema şagirtan dîtin ku, ew li ser golê berbi wan ve tê, tirsiyan û gotin: Ev xeyalet e! Û wan ji ber tirsê kirin qêrîn.</verse>
				<verse number="27">Lê belê Îsa wê demê ji wan re got: Wêrek bin, ez im; metirsin!</verse>
				<verse number="28">Pêtrûs bersiv da wî û got: Ya Xudan! Ger tu yî, emir bide ku ez li ser avê bêm cem te!</verse>
				<verse number="29">Û Îsa got: Were! Pêtrûs jî ji lotkê ve peya bû û li ser avê meşiya ku here cem Îsa.</verse>
				<verse number="30">Lê belê gava wî bayê bihêz dît, tirsiya û dest bi noqbûnê kir, qêriya û got: Ya Xudan, min xelas bike!</verse>
				<verse number="31">Îsa hema destê xwe dirêj kir, pê girt û ji wî re got: Ya bawerîkêmo! Ma te çima şibhe kir?</verse>
				<verse number="32">Gava ew ketin lotkê, ba sekinî.</verse>
				<verse number="33">Yên ku di lotkê de bûn, jê re secde kirin û gotin: Bi rastî, tu Lawê Xwedê yî!</verse>
				<verse number="34">Gava ew derbasî aliyê din bûn, hatin welatê Cênîsartê.</verse>
				<verse number="35">Gava mirovên wî cîhî Îsa nas kirin, şandin hemûya dorûberan û hemû nexweşan anîn cem wî.</verse>
				<verse number="36">Û nexweşan jê rica dikirin ku, tenê destê xwe li pêşa kincê wî bidin û hemûyên ku lê didan, baş bûn.</verse>
			</chapter>
			<chapter number="15">
				<verse number="1">Wê wextê Fêrisî û alimên zagonê ji Orşelîmê hatin cem Îsa û gotin:</verse>
				<verse number="2">Çima şagirtên te li hember kevneşopa bav û kalan derdikevin? Ji ber ku gava ew nan dixwin, destê xwe naşon.</verse>
				<verse number="3">Îsa bersiv da û ji wan re got: Lê hûn çima bona adeta xwe, li hember emrê Xwedê derdikevin?</verse>
				<verse number="4">Ji ber ku Xwedê got: Ji dayik û bavê xwe re hurmet bike! û: Ew ê ku xerabî bi dayik û bavê xwe bike, bila muheqeq bête kuştin!</verse>
				<verse number="5">Lê belê hûn dibêjin: Kî ku ji dayik û bavê xwe re bibêje: Tiştên ku min dikaribû bida we, min ew tişt da xêra Xwedê! Êdî ne hewce ye ku ew ji dayik û bavê xwe re hurmetê bike.</verse>
				<verse number="6">Û we ji bona adeta xwe emrê Xwedê betal kirin.</verse>
				<verse number="7">Ya durûno! Îşaya peyxamberiyek qenc li ser we kir û got:</verse>
				<verse number="8">Ev gel bi lêvê xwe rûmetê dide min, lê belê dilê wan ji min dûr e.</verse>
				<verse number="9">Peristina vala ji min re dikin, ji ber ku ew tenê bi emirên mirovan didin hîn kirinê.</verse>
				<verse number="10">Û Îsa gel bangî cem xwe kir û ji wan re got: Guhdar bin û fêhm bikin!</verse>
				<verse number="11">Ne ku tiştê dikeve dev, mirovan diherimîne; lê belê tiştê ku ji dev derdikeve, ew mirovan diherimîne.</verse>
				<verse number="12">Wê wextê şagirtên wî hatin û jê re gotin: Ma tu zanî, gava Fêrisiyan ev gotin bihîstin, xeyidîn?</verse>
				<verse number="13">Lê belê Îsa bersiv da û ji wan re got: Her darê ku Bavê minî ezmanan nedaniye, dê ji binî ve bê rakirin.</verse>
				<verse number="14">Wan berdin; ew kor in û rêberê koran in! Ger kor ji koran re rêberiyê bike, herdu jî dê bikevin qoncalê.</verse>
				<verse number="15">Û Pêtrûs lê vegerand û got: Şîrova vê wekokê ji me re bike!</verse>
				<verse number="16">Û Îsa got: Ma hûn hîn jî fêhm nakin?</verse>
				<verse number="17">Ma hûn fêhm nakin ku, her tiştê ku dikeve dev, derbasî zik dibe û derdikeve derve?</verse>
				<verse number="18">Lê belê tiştên ku ji dev derdikevin, ew ji dil derdikevin û ev mirov diherimînin.</verse>
				<verse number="19">Ji ber ku fikrên ne qenc, kuştin, zîna, fuhûş, dizîtî, şehadetiya derew, kufr hemû ji dil derdikevin.</verse>
				<verse number="20">Tiştên ku mirov diherimînin ev in! Lê belê bi destê neşûştî nan xwarin, mirov naherimîne.</verse>
				<verse number="21">Û Îsa rabû, ji wê derê çû herêma Sûr û Saydayê.</verse>
				<verse number="22">Û a vay, pîrekek Kenanî ji wê herêmê hat, kir qêrîn û got: Ya Xudan, Lawê Dawid; ji min re dilovaniyê bike! Qîza min di rewşek xerab de bi cinan ve ketiye.</verse>
				<verse number="23">Lê belê Îsa gotinek bersivê neda wê. Û şagirtên wî hatin, jê rica kirin û gotin: Wê ji me dûr bixîne, ji ber ku li pey me ketiye û dike qêrîn!</verse>
				<verse number="24">Lê belê Îsa bersiv da û got: Ez tenê ji bo mîhên mala Îsraêlê yê winda bûyî hatime şandin.</verse>
				<verse number="25">Lê belê ew pîreka hat, li ber wî ket ser rûyê xwe û got: Ya Xudan! Alîkarî ji min re bike!</verse>
				<verse number="26">Û Îsa bersiv da û got: Ne baş e ku, mirov nanê ber zarokan bigire û bavêje ber kûçikan.</verse>
				<verse number="27">Lê belê pîrekê jî got: Erê, ya Xudan; lê kûçik jî ji wan hûrikên ku ji sifra efendiyê xwe dikeve, dixwin!</verse>
				<verse number="28">Wê wextê Îsa bersiv da û ji pîrekê re got: Ya pîrekê, baweriya te çiqas mezin e! Bila li gor xwestina te ji te re bibe! Û di wê demê de qîza wê baş bû.</verse>
				<verse number="29">Û Îsa ji wê derê çû û hat ber gola Celîlê û pişt re derket serê çiyê û li wê derê rûnişt.</verse>
				<verse number="30">Û ajaweyên mezin hatin cem wî ku, bi xwe re gellek seqet, kor, lal, destkûd û hîn pirr nexweşên din jî anîbûn û avêtin ber lingên Îsa û wî wan baş kir;</verse>
				<verse number="31">ûsa ku, gava gel dît, lal diaxifin, destkûd baş bûn, seqet geriyan û çavên koran vebûn, ecêb man û spasdarî ji Xwedayê Îsraêlê re kirin.</verse>
				<verse number="32">Û Îsa şagirtên xwe bangî cem xwe kir û got: Ez li ber gel dikevim; ji ber ku niha sê roj e ew li cem min in û tiştekî wanî xwarinê nîne û ez naxwazim, wan birçî bi rê bikim ku ew di rê de ji xwe neçin û nekevin.</verse>
				<verse number="33">Û şagirtan ji wî re gotin: Ma li vî cîhê tenha em ê ji ku derê evqas nan bînin ku, vê ajaweyê têr bikin?</verse>
				<verse number="34">Îsa jî ji wan re got: Çend nanên we hene? Û wan gotin: Heft nan û hinek masiyên biçûk hene.</verse>
				<verse number="35">Îsa emir da gel ku, ew li ser erdê rûnin.</verse>
				<verse number="36">Û wî her heft nan û masî girt, şikir kir û parî kir û da şagirtan, şagirtan jî dan gel.</verse>
				<verse number="37">Hemûyan jî xwarin û têr bûn û heft qufe tijî hûrikên bermayî dan hev.</verse>
				<verse number="38">Yên ku xwarin jî, xeynî jin û zarokan, çar hezar mêr bûn.</verse>
				<verse number="39">Û paşê Îsa gel bi rê kir, li keştiyê siwar bû û hate herêma Magadanê.</verse>
			</chapter>
			<chapter number="16">
				<verse number="1">Fêrisî û Sadûqiyan hatin û Îsa ceribandin û jê xwestin ku, ji ezmanan elametekê nîşanî wan bide.</verse>
				<verse number="2">Lê belê wî bersiv da û ji wan re got: Gava êvar dibe, hûn dibêjin: Hewa dê qenc be, ji ber ku ezman sor e!</verse>
				<verse number="3">Û sibê hûn dibêjin: Îro hewa dê xerab be, ji ber ku ezman sor û mijdar e! Hûn dikarin rewşa ezman hilbijêrin, lê gelo hûn nikarin elametên deman hilbijêrin?</verse>
				<verse number="4">Nîjadeke xerab û zinêkir nîşanekê digere, lê belê jê re xeynî nîşana Yûnis peyxamber, nîşanekê din nayê dayîn! Û Îsa wan hişt û çû.</verse>
				<verse number="5">Gava şagirt derbasî wî aliyê dinî golê bûn, ji bîr kiribûn ku ji xwe re nan bibirana.</verse>
				<verse number="6">Û Îsa ji wan re got: Bala xwe bidin û xwe ji havêna Fêrisî û Sadûqiyan biparêzin!</verse>
				<verse number="7">Û ew di nav xwe de fikirîn û gotin: Ji ber ku me ji xwe re nan nestendine!</verse>
				<verse number="8">Lê belê gava Îsa vêya seh kir, ji wan re got: Ya bawerîkêmno! Ma çima hûn bona ku nanê me tune, di nava hev de galegalê dikin?</verse>
				<verse number="9">Ma hûn hîn fêhm nakin? Nayê bîra we çawa bi pênc nanî pênc hezar mirov têr bûn û we çend qufe ji bermayî dan hev?</verse>
				<verse number="10">Û bi heft nanî jî çar hezar mirov têr bûn û we çend qufe bermayî dan hev?</verse>
				<verse number="11">Ma hûn çawa fêhm nakin ku, min bona nan ji we re negot? Lê belê bona wê yekê ku hûn xwe ji havêna Fêrisî û Sadûqiyan biparêzin!</verse>
				<verse number="12">Wan wê wextê fêhm kirin ku, wî ji bona havêna nan ji wan re negot, lê belê bona ew xwe ji hînkirina Fêrisî û Sadûqiyan biparêzin.</verse>
				<verse number="13">Û gava Îsa çû aliyê Qeyseriya Fîlîpoyê, ji şagirtên xwe pirs kir û got: Li gor gotina gel, Lawê Mirov kî ye?</verse>
				<verse number="14">Û wan gotin: Hinek dibêjin Yehyayê vaftîzkar e; hinekên din dibêjin Êlyas e; lê hinekên din jî dibêjin Yêremya ye, an jî yek ji peyxamberan e.</verse>
				<verse number="15">Îsa ji wan re got: Lê hûn ji bo min çi dibêjin, ez kî me?</verse>
				<verse number="16">Şîmûn Pêtrûs bersiv da û got: Tu Lawê Xwedayê zindî Mesîh î!</verse>
				<verse number="17">Û Îsa bersiv da û ji wî re got: Xwezî li te, Şîmûnê lawê Yûnis; ji ber yê ku vêya ji te re vekiriye, ne xwîn û goşt e, lê Bavê minî ezmana ye!</verse>
				<verse number="18">Û ez jî ji te re dibêjim ku: Tu Pêtrûs î û ez ê li ser vî zinarî Dêra xwe ava bikim û dê hêza deriyên welatê miriyan pê nikaribe.</verse>
				<verse number="19">Û ez ê kilîdên Serweriya Ezmanan bidime te û her tiştê ku tu li ser erdê girê bide, dê ew ê li ezmanan jî bête girêdan û her tiştê ku tu li ser erdê veke, dê ew ê li ezmanan jî bête vekirin.</verse>
				<verse number="20">Wê wextê wî emir da şagirtên xwe ku, ji kesî re nebêjin, ew Mesîh e.</verse>
				<verse number="21">Ji vê pê ve Îsa dest pê kir, daxuyaniyê ji şagirtên xwe re kir ku, hewce ye ew here Orşelîmê, ji destê kalepîran, serokên kahînan û alimên zagonê êşê bikişîne, bête kuştin û di roja sêwemîn de biveje.</verse>
				<verse number="22">Û Pêtrûs wî da alîkî, dest pê kir û bi gotina: Ev ji te dûr be, ya Xudan! Divê tiştekî ûsa qet li te neqewime! wî azirand.</verse>
				<verse number="23">Lê belê Îsa vegeriya û ji Pêtrûs re got: Ji min dûr keve, Îblîs! Tu ji min re tilpekî ye, ji ber ku tu ne tiştên Xwedê, lê tiştên mirovî difikirî!</verse>
				<verse number="24">Wê wextê Îsa ji şagirtên xwe re got: Her kî ku dixwaze, li pey min were, bila xwe înkar bike û xaça xwe hilgire û li pey min were!</verse>
				<verse number="25">Ji ber, kî ku dixwaze canê xwe xelas bike, dê ew ê wê winda bike, lê belê kî ku canê xwe di oxra min de winda bike, ew ê wê bibîne.</verse>
				<verse number="26">Ji ber, çi fêda wî heye ku, mirov hemûya dinê qezenc bike, lê canê xwe winda bike? An jî mirov çi qîmetî dikare, ji bona xelaskirina canê xwe bide?</verse>
				<verse number="27">Ji ber ku Lawê Mirov di bilindahiya Bavê xwe de, dê bi milyaketên xwe ve bê û wê çaxê dê ji her kesî re li gor karên wî bersivê bide.</verse>
				<verse number="28">Bi rastî ez ji we re dibêjim: Ji hinekên ku li vir amade ne, dê mirinê nebînin, heta ku Lawê Mirov bi Serweriya xwe ve hatî bibînin!</verse>
			</chapter>
			<chapter number="17">
				<verse number="1">Îsa şeş roj pişt re Pêtrûs û Aqûp û birayê wî Yûhena girtin cem xwe û ew bi cûdayî bi xwe re derxist çiyakî bilind.</verse>
				<verse number="2">Û li ber wan xuyabûna wî hate guhertin; rûyê wî mîna rojê biriqî û kincên wî mîna nûrê sipî bû.</verse>
				<verse number="3">Û a vay, Mûsa û Êlyas ji wan re xuya bûn û bi Îsa re diaxifîn.</verse>
				<verse number="4">Û wê wextê Pêtrûs ji Îsa re got: Ya Xudan, baş e ku, em li vê derê ne! Ger tu dixwazî, em ê sê çardaxan li vê derê çêkin: Yekî ji te re û yekî ji Mûsa re û yekî jî ji Êlyas re.</verse>
				<verse number="5">Hîn ew diaxifî, ewrekî ronahî hate ser wan û a vay, dengek ji ewr hat û got: Ev e Lawê minî xoşewîst, yê ku ez jê razî me; guhdariya wî bikin!</verse>
				<verse number="6">Gava şagirtan ew deng bihîstin, ketin ser rûyê xwe û zehf tirsiyan.</verse>
				<verse number="7">Lê belê Îsa nêzîkî wan bû, destê xwe li wan da û got: Rabin, metirsin!</verse>
				<verse number="8">Wan jî çavê xwe bilind kirin û xeynî Îsa kesek nedîtin.</verse>
				<verse number="9">Wexta ku ew ji çiyê dihatin xwar, Îsa emir da wan û got: Ew tiştê ku we dîtin, ji kesî re nebêjin, heta ku Lawê Mirov ji mirinê rabe.</verse>
				<verse number="10">Û şagirtên wî jê pirs kirin û gotin: Ger wusa be, ma çima alimên zagonê dibêjin, berê divê Êlyas bê?</verse>
				<verse number="11">Û Îsa bersiv da û ji wan re got: Bi rastî, divê berê Êlyas bê û ew ê her tiştî ser rast bike.</verse>
				<verse number="12">Lê belê ez ji we re dibêjim: Jixwe Êlyas hatiye û wî nas nekirin, lê belê her xwestekên xwe bi wî kirin. Dê Lawê Mirov jî wusa ji destê wan keserê bikişîne.</verse>
				<verse number="13">Wê çaxê şagirtan fêhm kirin ku, Îsa bona Yehyayê vaftîzkar ji wan re dibêje.</verse>
				<verse number="14">Û gava ew hatin cem ajaweyê, mirovek nêzîkî Îsa bû û li ber wî çok da û got:</verse>
				<verse number="15">Ya Xudan, ji lawê min re dilovaniyê bike; ji ber ku ew bi fêwî ye û zehf zehmetê dikişîne; ji ber ku gellek caran dikeve nava agir û gellek caran jî nava avê!</verse>
				<verse number="16">Û min wî anî cem şagirtên te, lê belê wan hêz neanîbûn ku wî baş bikin.</verse>
				<verse number="17">Û Îsa bersiv da û got: Ya nîjada bê bawerî û rêşaş! Ma ez ê heta kengê tevî we bim? Ma ez ê heta kengê ji we re sebir bikim? Wî bînin vir, cem min!</verse>
				<verse number="18">Û Îsa bi cin ve pekiya û cin ji wî derket û lawik ji wê saetê ve baş bû.</verse>
				<verse number="19">Wê wextê şagirt tenê hatin cem Îsa û gotin: Ma çima me nikarîbû ku wî derxinin?</verse>
				<verse number="20">Îsa jî ji wan re got: Bona ku baweriya we kêm e! Ji ber ku bi rastî ez ji we re dibêjim: Ger baweriya we qasî hebeke tova xerdalê hebe, hunê ji vî çiya re bêjin: Ji vir vekişe wî alî! dê derbas bibe û tiştekî ku bona we nebe, dê tune be.</verse>
				<verse number="21">Lê belê ev cinsê ha bi tiştekî din dernayê, xeynî bi dua û bi rojiyê.</verse>
				<verse number="22">Gava ew li Celîlê bûn, Îsa ji wan re got: Lawê Mirov dê bidin destê mirovan.</verse>
				<verse number="23">Ew ê wî bikujin û roja sêwemîn, ew ê biveje. Û ji ber vê yekê şagirt zehf xemgîn bûn.</verse>
				<verse number="24">Gava ew gîhaştin Kefernahûmê, yên ku nîv şekelî distînin, hatin cem Pêtrûs û gotin: Ma mamosteyê we nîv şekelî nade?</verse>
				<verse number="25">Pêtrûs got: Belê, dide! Û gava ew hate malê, berî Îsa ji wî re got: Şîmûn! Ma tu çawa texmîn dikî? Qiralên dinê xercê an jî bacê ji kî distînin? Ji zarokên xwe, an ji xerîban?</verse>
				<verse number="26">Pêtrûs jê re got: Ji xerîban. Îsa jê re got: Hingê zarok azad in.</verse>
				<verse number="27">Lê belê bona ku em wan hêrs nekin, here golê, şewkê bavêje û masiyê pêşîn ku derdikeve, bigre, devê wî veke û tuyê şekelekî bibînî; wê bigre, ji bo min û xwe bide wan!</verse>
			</chapter>
			<chapter number="18">
				<verse number="1">Wê wextê şagirt hatin cem Îsa û jê re gotin: Di Serweriya Ezmanan de yê herî mezintir kî ye?</verse>
				<verse number="2">Îsa jî zarokek biçûk bangî cem xwe kir, wî di nav wan de da sekinandin</verse>
				<verse number="3">û got: Bi rastî ez ji we re dibêjim: Ger hûn mîna zarokan venegerin, hûn tu car nakevin Serweriya Ezmanan!</verse>
				<verse number="4">Ji ber vê yekê kî ku xwe mîna vî zarokê biçûk nizim bike, di nav Serweriya Ezmanan de yê herî mezintir ew e.</verse>
				<verse number="5">Û kî ku zarokekî ûsa biçûk bi navê min qebûl bike, min qebûl dike.</verse>
				<verse number="6">Lê belê her kî ku bibe sedemê tilpekîbûna yekî ji van biçûkên ku bawerî bi min anîne, jê re çêtir e ku kevirekî êş bi histuyê wî ve bête daliqandin û bê avêtinê binê behrê.</verse>
				<verse number="7">Wey li serê dinê, ji ber sedemê tilpekîbûnê! Ji ber ku divê tilpekî bên; lê belê wey li wî kesî ku, tilpekî bi navgîniya wî ve tê!</verse>
				<verse number="8">Ger destê te an lingê te, dibe sedemê tilpekîbûnê, wî jêke û ji xwe bavêje! Ji te re çêtir e ku, tu destkûd an seqet bikevî jiyînê, ne ku du dest an du lingên te hebin û tuyê bi nava agirê abadîn ve bête avêtin.</verse>
				<verse number="9">Ger çavê te, bibe sedemê tilpekîbûna te, wê derxîne û ji xwe bavêje! Ji te re çêtir e ku, tu bi çavekî bikevî jiyînê, ne ku bi du çavan bikevî nava agirê dojehê.</verse>
				<verse number="10">Bala xwe bidin ku hûn yekî ji wan biçûkan, kêmtir nebînin! Ji ber ez ji we re dibêjim ku: Milyaketên wan li ezmanan her tim rûyê Bavê minî ezmanan dibînin.</verse>
				<verse number="11">Ji ber ku Lawê Mirov bona ku yê windabûyî xelas bike hat.</verse>
				<verse number="12">Gelo hûn çi difikirin? Ger sed mîhê mirovekî hebin û yek ji wan rêya xwe şaş bike, ma ew nod û nehan nahêle, naçe çiyan û li ya ku rêya xwe şaş kiriye nagere?</verse>
				<verse number="13">Ger wê bibîne, bi rastî ez ji we re dibêjim: Ew ê ji wan nod û nehên ku rêya xwe şaş nekirine zêdetir bi wê şa bibe.</verse>
				<verse number="14">Ûsa jî Bavê we yî ezmanan naxwaze ku, ji van biçûkan yek winda bibe.</verse>
				<verse number="15">Ger birayê te li dijî te guneh bike, here, tenê di nava wî û te de, sûcê wî nîşanî wî bide; ger guh bide gotinên te, te birayê xwe qezenc kir.</verse>
				<verse number="16">Lê belê gava ew li te guhdarî neke, yekî an jî du kesî bigire cem xwe; ûsa ku, bila bi devê du an jî sê şahdeyî her gotin bên tesbît kirin.</verse>
				<verse number="17">Û ger ew nexwaze wan jî guhdarî bike, ji Dêrê re bêje. Û ger ew nexweze Dêrê jî guhdarî bike, bila ew ji bo te bibe mîna pûtperest û karmendê bacê.</verse>
				<verse number="18">Bi rastî ez ji we re dibêjim: Her çi ku hûn li ser rûyê erdê girêdin, ew ê li ezman bête girêdan û her çi ku hûn li ser rûyê erdê vekin, ew ê li ezman bête vekirin.</verse>
				<verse number="19">Dîsa ez ji we re dibêjim: Ger dudu ji we li ser erdê ji bo her tiştî ku hûn dixwazin, bibin yek, ji aliyê Bavê minî ezmanan ve dê ji wan re çêbibe.</verse>
				<verse number="20">Ji ber, li ku derê du an sê mirov bi navê min bicivin, ez li wir di nava wan de me.</verse>
				<verse number="21">Li ser vêya Pêtrûs hat û ji Îsa re got: Ya Xudan! Gava birayê min li dijî min guneh bike, divê ez wî çend carî efû bikim? Heta heft carî?</verse>
				<verse number="22">Îsa ji wî re got: Ez ji te re nabêjim, heta heft carî, lê belê heta heftê carî heft dibêjim!</verse>
				<verse number="23">Ji ber vê yekê Serweriya Ezmanan mîna qiralekî ku xwest bi xulamên xwe re hesabê bibîne ye.</verse>
				<verse number="24">Û gava wî dest bi hesêb kir, yek anîn cem wî ku, deh hezar talentî deyndarê wî bû.</verse>
				<verse number="25">Lê belê bona ku wî nikaribû deynê xwe bide, efendiyê wî emir kir ku ew û jina wî û zarokên wî û hemû hebûna wî bêne firotin ku, deynê wî bê dayîn.</verse>
				<verse number="26">Wê demê xulam xwe avête erdê, jê rica kir û got: Efendî, ji min re sebir bike; ez ê hemû bidim te!</verse>
				<verse number="27">Û dilê efendiyê wî xulamî bi wî şewitî, ew berda û deynê wî jê re bexşand.</verse>
				<verse number="28">Lê belê gava ew xulam derket, rastî hevalekî xwe yê xulam hat ku, bi sed dînarî deyndarê wî bû. Û wî bi qirika wî girt, şidand û got: Deynê xwe bide!</verse>
				<verse number="29">Hevalê wî yê xulam xwe avête ber lingên wî û jê rica kir û got: Ji min re sebir bike! Ez ê deynê xwe bidim te.</verse>
				<verse number="30">Û wî nexwest; lê çû wî avêt girtîgehê, heta ku ew deynê xwe bide.</verse>
				<verse number="31">Gava ku hevalên xulam yên din ev yek dîtin, zehf li ber xwe ketin û çûn û ji efendiyê xwe re hemû tiştên ku qewimî bûn, gotin.</verse>
				<verse number="32">Wê wextê efendiyê wî, wî bangî cem xwe kir û jê re got: Xulamê xerab! Min hemû deynê te ji te re bexşand, ji ber ku te ji min rica kir.</verse>
				<verse number="33">Ma ji te re jî ne lazim bû ku, te jî ji hevalê xwe re dilovanî bikira, mîna ku min ji te re dilovanî kir?</verse>
				<verse number="34">Û efendiyê wî hêrs bû, ew da îşkencekeran, heta ku hemû deynê xwe bide.</verse>
				<verse number="35">Ger her yek ji we ji dil birayê xwe nebexşîne, dê Bavê minî ezmanan jî wusa li we bike.</verse>
			</chapter>
			<chapter number="19">
				<verse number="1">Û wusa bû ku, gava Îsa ev axaftina qedand, ji Celîlê derket û hat sînorê Cihûstanê, ya ji Urdunê wêdetir e.</verse>
				<verse number="2">Û ajaweyeke mezin ya gel li pey wî çûn û Îsa wan li wê derê baş kir.</verse>
				<verse number="3">Û Fêrisî hatin cem wî, ew ceribandin û jê re gotin: Ma dibe ku, bi her sedemekê mêr jina xwe berde?</verse>
				<verse number="4">Îsa bersiv da û ji wan re got: Ma we nexwendiye ku di destpêkê de Afirkar, wan jin û mêr xuliqandiye?</verse>
				<verse number="5">Û got: Bona vê yekê, mêr dayik û bavê xwe berde û bi jina xwe ve bizeliqe û dê herdu jî bibin bedenek.</verse>
				<verse number="6">Ji ber vê yekê ew êdî ne dudu ne, lê belê bedenek in. Ango yên ku Xwedê wan kiriye yek, bila mirov wan ji hev neke!</verse>
				<verse number="7">Wan ji Îsa re gotin: Ma çima Mûsa emir da ku, mêr kaxeza jinberdanê bide jinê û wê berde?</verse>
				<verse number="8">Îsa ji wan re got: Mûsa bona dil hişkiya we emir da we ku, hûn jinên xwe berdin; lê belê di destpêkê de ne ûsa bû.</verse>
				<verse number="9">Û ez ji we re dibêjim: Kî ku xeynî sedema zinê jina xwe berde û bi yeka din re bizewice, zinê dike; yê ku bi ya hatiye berdan re dizewice jî zinê dike.</verse>
				<verse number="10">Şagirtan ji Îsa re gotin: Ger rewşa mêr bi jinê re ûsa be, zewac ne qenc e!</verse>
				<verse number="11">Lê belê Îsa ji wan re got: Hemû mirov nikarin wê gotina qebûl bikin; tenê yê ku jê re hatiye dayîn, dikare qebûl bike.</verse>
				<verse number="12">Ji ber, xesandiyê ku ji dayikê bûyînê ve hene û xesandiyê ji aliyê mirovan ve hatine xesandin hene û yên ku xwe di oxra Serweriya Ezmanan de dixesînin jî hene. Yê ku dikare vêya qebûl bike, bila qebûl bike!</verse>
				<verse number="13">Wê demê zarokên biçûk anîn cem Îsa ku, ew destê xwe deyne ser wan û dua bike. Lê belê şagirtan bi wan re xeyidîn.</verse>
				<verse number="14">Lê belê Îsa got: Zarokên biçûk berdin û pêşiya wan negirin ku, bila ew bêne cem min; ji ber ku Serweriya Ezmanan ji yên ûsa re ye!</verse>
				<verse number="15">Û Îsa destê xwe danî ser wan û ji wê derê çû.</verse>
				<verse number="16">Û a vay, zilamek nêzîkî Îsa bû û got: Ya Mamoste! Ez çi qenciyê bikim ku, jiyana abadîn bi dest bixim?</verse>
				<verse number="17">Û Îsa jê re got: Çima tu bona qenciyê ji min dipirsî? Xeynî yekî tu kes ne qenc e, ew jî Xwedê ye! Lê ger tu dixwazî, bikevî jiyanê, emiran bîne cîh!</verse>
				<verse number="18">Wî jî ji Îsa re got: Ma kîjanan? Îsa jê re got: Mekuje! Zinê meke! Diziyê meke! Şahdeyiya derewîn meke!</verse>
				<verse number="19">Ji bav û diya xwe re hurmetê bike û ji cînarê xwe mîna xwe hez bike!</verse>
				<verse number="20">Mirovê xort jê re got: Min vana hemûyan aniye cîh; êdî çi kêmasiya min heye?</verse>
				<verse number="21">Îsa ji wî re got: Ger tu dixwazî bêkêmasî bibî, here, çi tiştê te heye bifiroşe û bide xizanan û dê li ezmanan xizna te hebe û were, li pey min bimeşe!</verse>
				<verse number="22">Lê belê dema ku yê xort ev gotin bihîst, bi xemgînî çû, ji ber ku zehf hebûna wî hebû.</verse>
				<verse number="23">Û Îsa ji şagirtên xwe re got: Bi rastî ez ji we re dibêjim ku: Ji dewlemend re zehmet e ku, bikeve Serweriya Ezmanan!</verse>
				<verse number="24">Û dîsa ji we re dibêjim: Deve dê ji qula derziyê re bi rehetî derbas bibe, lê belê ji dewlemend re zehmete ku, bikeve Serweriya Xwedê!</verse>
				<verse number="25">Û gava ku şagirtan ev yek bihîst, ecêb man û gotin: Ma êdî kî dikare, xelas be?</verse>
				<verse number="26">Û Îsa li wan nihêrt û ji wan re got: Ev tişt li cem mirovan nemimkun e, lê belê li cem Xwedê her tişt mimkun e.</verse>
				<verse number="27">Wê gavê Pêtrûs bersiv da û ji Îsa re got: A vay, me hemû tişt hiştin û li pey te hatin, ma ji me re çi hebe?</verse>
				<verse number="28">Îsa jî ji wan re got: Bi rastî ez ji we re dibêjim: Gava Lawê Mirov di nûbûna her tiştî de li ser textê xwe yî bilind rûnî, hûn, yên ku li pey min tên, hûn ê jî li ser donzdeh textî rûnin û daraziya donzdeh eşîretên Îsraêlê bikin.</verse>
				<verse number="29">Û kî ku mala xwe, an birayên xwe, an xwuşkên xwe, an bavê xwe, an diya xwe, an jina xwe, an zarokên xwe, an erdê xwe ji bona navê min li cîh hiştine, ew ê sed qatî bistînin û dê jiyana abadîn bi mêrasî bistînin.</verse>
				<verse number="30">Lê belê, dê pirrên pêşîn bibin yê dawî û yên dawî jî bibin yê pêşîn.</verse>
			</chapter>
			<chapter number="20">
				<verse number="1">Ji ber ku Serweriya Ezmanan mîna mirovekî xwediyê malê ye ku, sibê zû, ji bo ji rezê xwe re li xebatkaran bigere, derket.</verse>
				<verse number="2">Û ew bi xebatkaran re, roja wan bi dînarekî li hev hat û wan şand rezê xwe.</verse>
				<verse number="3">Û nêzîkî saeta sisiyan derket, hinekên din yên bêkar û betal li qada sûkê disekinin dît</verse>
				<verse number="4">û ji wan re got: Ka hûn jî herin rez û heqê we çi be, ez ê bidim we!</verse>
				<verse number="5">Û ew jî çûn. Dîsa ew di navbera saetên şeşan û nehan de derket û eynî tişt kirin.</verse>
				<verse number="6">Û gava ku ew nêzîkî saeta yanzdehan derket, hinekên din ên ku li wir sekinîne dît û ji wan re got: Ma hûn çima temamiya rojê li vir betal sekinî ne?</verse>
				<verse number="7">Wan jê re gotin: Ji ber ku tu kesî xebat neda me! Wî ji wan re got: Hûn jî herin nav rez û heq çibe, hûn ê wê bistînin!</verse>
				<verse number="8">Û gava ku bû êvar, xwediyê rez ji serkarê xwe re got: Bangî xebatkaran bike, heqê wan bide, ji yên paşîn dest pê bike heta yên pêşîn.</verse>
				<verse number="9">Û gava ku ew xebatkarên di saet yanzdeh de dest pê kiribûn hatin û her yekî dînarek stendin.</verse>
				<verse number="10">Û gava yên pêşîn hatin, wan gotin qey dê ew zêde bistînin; lê belê wan jî her yekî dînarek stendin.</verse>
				<verse number="11">Û gava wan heqê xwe stendin, li hember xwediyê malê gotegot kirin û gotin:</verse>
				<verse number="12">Ev, yên ku paşiyê ne, saetekî xebitîn û te ew bi yên ku giraniya rojê û germa wê kişandine, bi me re yek girt!</verse>
				<verse number="13">Lê belê wî bersiv da û ji wan yekî re got: Heval, ez neheqiyê li te nakim! Ma tu bi min re bi dînarekî re qayîl nebûyî?</verse>
				<verse number="14">Heqê xwe bistîne û here! Ez dixwazim, çawa ku min da te, ûsa jî bidime ewên paşîn.</verse>
				<verse number="15">Ma heqê min tune ku, ez her çi bixwazim, bi malê xwe bikim? An tu comerdiya min bi çawên xerab dibînî?</verse>
				<verse number="16">Bi vî awayî dê yên dawîn bibin yên yekemîn û yên yekemîn bibin yên dawîn. Ji ber ku vexwendî pirr in, lê belê bijartî hindik in.</verse>
				<verse number="17">Û gava ku Îsa derket Orşelîmê, her donzdeh şagirtên xwe wekî din rahişt û di rê de ji wan re got:</verse>
				<verse number="18">A vay, em diçin Orşelîmê û Lawê Mirov dê bidine destê serokên kahînan û alimên zagonê û ew ê wî bi ceza mirinê daraz bikin</verse>
				<verse number="19">û dê wî bidin destê neteweyan, bona ku qerfên xwe bi wî bikin, bidin ber qamçiyan û wî xaç bikin û ew ê roja sisiyan ji mirinê rabe.</verse>
				<verse number="20">Li ser vêya dayika lawên Zebedî tevî lawên xwe hate cem wî, jê re secde kir û xwestinekê ji wî xwest.</verse>
				<verse number="21">Û Îsa ji wê re got: Tu çi dixwazî? Wê jî ji wî re got: Destûr bide ku, ev herdu lawên min di Serweriya te de, yek li aliyê te yî rastê û yê din jî li aliyê te yî çepê rûnên!</verse>
				<verse number="22">Lê belê Îsa li wan vegerand û got: Hûn nizanin ku, hûn çi dixwazin! Ma hûn dikarin, ji kaseya ku ez vedixwim vexwin? Wan ji Îsa re gotin: Em dikarin!</verse>
				<verse number="23">Îsa ji wan re got: Bi rastî hûn ê kaseya min vexwin, lê belê rûniştandina aliyê minî rastê û çepê ne di destê min de ye; lê belê ew der bona yên ku ji aliyê Bavê min ve hatiye amadekirin e.\n</verse>
				<verse number="24">Û dema deh şagirt vêya bihîstin, ji herdu birayan re xeyidîn.</verse>
				<verse number="25">Lê belê Îsa wan bangî cem xwe kir û got: Hûn dizanin ku, serokên neteweyan serweriyê li wan dikin û mezinên wan serweriyê li ser wan dajon.</verse>
				<verse number="26">Di nav we de ne ûsa be; lê belê di nav we de her kî ku dixwaze bibe yê mezin, bila bibe xizmetkarê we</verse>
				<verse number="27">û her kî ku dixwaze, di nav we de bibe yê yekem, bila bibe koleyê we.</verse>
				<verse number="28">Çawa ku Lawê Mirov nehatiye ku jê re xizmetê bikin, lê hatiye ku xizmetê bike û bona gellekan canê xwe bi fîdyetî bide.</verse>
				<verse number="29">Û gava ku ew ji Erîhayê derketin, ajaweyeke mezin li pey Îsa çû.</verse>
				<verse number="30">Û a vay, du korên ku li qeraxa rê rûniştîbûn, gava wan bihîstin ku Îsa derbas dibe, kirin qêrîn û gotin: Ya Xudan, Lawê Dawid, ji me re dilovaniyê bike!</verse>
				<verse number="31">Lê belê ajawe, bona ku dengê xwe bibirin, wan azirandin. Lê belê wan hîn zêde kirin qêrîn û gotin: Ya Xudan, Lawê Dawid, ji me re dilovaniyê bike!</verse>
				<verse number="32">Û Îsa sekinî û bangî wan kir û got: Ma hûn çi dixwazin ku, ez ji bo we bikim?</verse>
				<verse number="33">Wan jî jê re gotin: Ya Xudan, bila çavên me vebin!</verse>
				<verse number="34">Û dilê Îsa bi wan şewitî û dest danî ser çavên wan û wê demê çawên wan dîtin û li pey wî çûn.</verse>
			</chapter>
			<chapter number="21">
				<verse number="1">Û gava ku ew nêzîkî Orşelîmê bûn û hatin Bêytfacê, li cem Çiyayê Zeytûnê, Îsa du şagirtên xwe şand û ji wan re got:</verse>
				<verse number="2">Herin wî gundê li hember û hûn ê kerekî girêdayî û li cem jî dehşika wê bibînin û wan vekin û bînin cem min!</verse>
				<verse number="3">Ger kesek ji we re tiştekî bibêje, hûn bibêjin: Ew ji Xudan re lazim in û ew ê hema wan bişîne.</verse>
				<verse number="4">Ev ûsa bû ku, ew gotina bi navgîniya peyxamber ve hatiye gotin bête cîh:</verse>
				<verse number="5">Ji qîza Siyonê re bibêjin: A vay, Qiralê te, tê cem te, bi xûnermî û li kerekî, heta li dehşika kerekî siwarbûyî.</verse>
				<verse number="6">Şagirt çûn, mîna ku Îsa emir dabû wan kirin.</verse>
				<verse number="7">Ker û dehşik anîn, kincê xwe avêtin ser wan û Îsa lê siwar bû.</verse>
				<verse number="8">Û pirraniya gel kincê xwe li ser rê raxistin û hinekên din guliyê daran jê dikirin û wan li ser rê radixistin.</verse>
				<verse number="9">Û ajaweyên ku di pêş û paşê Îsa de dimeşiyan, diqêriyan û wusa digotin: Hosanna ji Lawê Dawid re! Yê ku bi navê Xudan tê Pîroz e! Hosanna ji herî jorîn ve!</verse>
				<verse number="10">Gava Îsa kete Orşelîmê, hemûya bajêr hejiya û gotin: Ev kî ye?</verse>
				<verse number="11">Û ajaweyê got: Ji bajarê Nisreta Celîlê, Îsa Peyxamber ev e!</verse>
				<verse number="12">Û Îsa ket Perestgeha Xwedê û hemû kesên ku di Perestgehê de danûstendinê dikirin avêt derve û dezgên kesên ku pere hûr dikin û kursiyên kevokfiroşan gêr kir.</verse>
				<verse number="13">Û wî ji wan re got: Hatiye nivîsin: Ji mala min re dê mala duayê bête gotin, lê belê we wê kirine şkefta rêbiran!</verse>
				<verse number="14">Û di Perestgehê de kor û seqet hatin cem wî û wî wan baş kir.</verse>
				<verse number="15">Lê belê gava serokên kahînan û alimên zagonê ew kerametên ku, Îsa kir û ew zarokên ku, di Perestgehê de dikirin qêrîn û digotin: Hosanna ji Lawê Dawid re! dîtin, bi hêrs ketin</verse>
				<verse number="16">û ji wî re gotin: Ma tu dibihîzî, vana çi dibêjin? Îsa jî ji wan re got: Belê! Ma qey we gotina ku dibêje: Te bi devê zarokên biçûk û yên li ber şîr, pesn ava kir; qet nexwendiye?</verse>
				<verse number="17">Û wî wan li cîh hişt, ji bajêr derket û çû Beytanyayê û şevê li wê derê derbas kir.</verse>
				<verse number="18">Û sibehê zû, dema ku Îsa vedigeriya bajêr, birçî bû.</verse>
				<verse number="19">Û dema li kêleka rê dareke hêjîrê dît, çû cem wê; lê belê xeynî pelan tiştekî din pê ve nedît û wî ji wê re got: Bila êdî ji te abadîn mêw dernekeve! Û dara hêjîrê hema hişk bû.</verse>
				<verse number="20">Gava ku şagirtan ev yek dîtin, ecêb man û gotin: Çawa dara hêjîrê hema hişk bû?</verse>
				<verse number="21">Îsa bersiv da û ji wan re got: Bi rastî ez ji we re dibêjim: Ger baweriya we hebe û hûn şibhe nekin, hûn ê ne tenê çi hate serê vê dara hêjîrê bikin, lê belê hûn ê ji vî çiyayî re bêjîn: Rabe û bikeve behrê! dê bibe.</verse>
				<verse number="22">Û di duê de bi bawerî kirinê, hûn her çi bixwazin, hûn ê bistînin.</verse>
				<verse number="23">Û gava ku Îsa hate Perestgehê û ders dida, serokên kahînan û kalepîrên gel hatin cem wî û gotin: Ma tu bi çi rayedariyê van tiştan dikî û kê ev rayedariya daye te?</verse>
				<verse number="24">Û Îsa bersiva wan da û got: Ez jî ji we pirsekî bipirsim, ger hûn ji min re bêjin, ez ê jî ji we re bêjim ku, bi çi rayedariyê ez van tiştan dikim.</verse>
				<verse number="25">Vaftîza Yehya ji ku ve bû? Ji ezmanan bû, an ji mirovan bû? Ew di nav xwe de fikirîn û gotin: Ger em bêjin: Ji ezmanan, ew ê ji me re bêje: Ma we çima bawerî pê neanîn?</verse>
				<verse number="26">Lê belê gava em bêjin: Ji mirovan, em ji gel ditirsin; ji ber ku hemû Yehya peyxamber qebûl dikin.</verse>
				<verse number="27">Û wan bersiv dan Îsa û gotin: Em nizanin! Li ser vê Îsa ji wan re got: Ez jî ji we re nabêjim ku, ez bi çi rayedariyê van tiştan dikim.</verse>
				<verse number="28">Ma hûn çi difikirin? Du lawê mirovekî hebûn û wî ji lawê xwe yî yekemîn re got: Lawo, îro here nav rezê min, bişuxule!</verse>
				<verse number="29">Wî jî bersiv da û got: Ez naxwazim! Lê belê paşê poşman bû û çû.</verse>
				<verse number="30">Mirov çû cem yê din û dîsa ûsa got. Wî bersiv da û got: Erê, ez ê herim, efendiyê min! û neçû.</verse>
				<verse number="31">Ji van herduyan kîjanî xwestina bavê xwe kir? Wan jî got: Yê pêşî. Îsa ji wan re got: Bi rastî ez ji we re dibêjim ku: Dê karmendên bacê û pîrekên fahş berî we bikevin Serweriya Xwedê!</verse>
				<verse number="32">Ji ber ku Yehya di rêya rastiyê de ji we re hat, we bawerî pê neanîn; lê belê karmendên bacê û pîrekên fahş bawerî pê anîn û piştî ku we ew dît, dîsa jî bona baweriyê bi wî bînin hûn poşman nebûn.</verse>
				<verse number="33">Guh bidin wekokeke din: Mirovekî xwediyê malê hebû, rez danî û dora wê çeper kir û çalek tê de kola û qûleyek çêkir û wî rez bi kirê da rezvanan û çû welatekî din.</verse>
				<verse number="34">Gava wextê tirî dayînê nêzîk bû, wî xizmetkarên xwe şand cem rezvanan ku, tiriyê jê re bînin.</verse>
				<verse number="35">Lê belê rezvanan xizmetkarên wî girtin, li yekî xistin, yê din kuştin û yekî din jî dan ber keviran.</verse>
				<verse number="36">Wî dîsa ji cara pêşîn zêdetir xizmetkar şand û rezvanan bi wan jî dîsa ûsa kirin.</verse>
				<verse number="37">Lê belê di dawiyê de lawê xwe şand cem wan û got: Dê ew ê hurmetê ji lawê min re bikin!</verse>
				<verse number="38">Lê belê gava ku rezvanan law dîtin, ji hev û din re gotin: Mêrasxwer ev e! Werin, em wî bikujin û bibin xwediyê mêrasa wî!</verse>
				<verse number="39">Û rezvanan ew girtin, ji nav rez avêtin derve û kuştin.</verse>
				<verse number="40">Ger wexta ku xwediyê rez bê, ma ew ê çi bi wan rezvanan bike?</verse>
				<verse number="41">Wan ji Îsa re got: Dê wan zilamên xerab, bi awayekî xerab bikuje û rez jî bide rezvanên din, yên ku dê di wextê de tiriyê rezê wî bidinê.</verse>
				<verse number="42">Îsa ji wan re got: Ma we di Nivîsên Pîroz de qet nexwendiye? Ew kevirê ku hostan red kirin, bû kevirê serê quncikê. Ev, ji aliyê Xudan ve bû û ev li ber çavên me karekî nuwaze ye!</verse>
				<verse number="43">Ji ber vê yekê ez ji we re dibêjim: Serweriya Xwedê dê ji we bête stendin û ji neteweyekî ûsa re bête dayîn ku, mêwa wî bigihîne.</verse>
				<verse number="44">Û yê ku di ser vî kevirî de bikeve, dê perçe bibe û ew bikeve ser kê, dê wî bipelixîne.</verse>
				<verse number="45">Û gava ku serokên kahînan û Fêrisiyan wekokên wî bihîstin, fêhm kirin ku, ew ji bona wan dibêje.</verse>
				<verse number="46">Û her çiqas xwestin ku bi wî bigirin jî, ji gel tirsiyan; ji ber ku wan wî peyxamberek dihesibandin.</verse>
			</chapter>
			<chapter number="22">
				<verse number="1">Û Îsa dîsa bi wekokan ji wan re axifî û got:</verse>
				<verse number="2">Serweriya Ezmanan mîna qiralê daweta lawê xwe dike ye ku,</verse>
				<verse number="3">bona bangî vexwendiyên dawetê bikin, xizmetkarên xwe şandin; lê belê wan nexwestin ku werin.</verse>
				<verse number="4">Qiral dîsa xizmetkarên din şand û got: Ji vexwendiyan re bêjin: A vay, min ziyafeta xwe amade kiriye, cange û dewarên xwe yî qelew şerjêkiriye û her tişt amade ye; werin dawetê!</verse>
				<verse number="5">Lê belê wan guh nedan, yek çû zeviya xwe û yê din jî çû danûstendina xwe.</verse>
				<verse number="6">Û yên mayîn jî xizmetkarên wî girtin, heqaretê lê kirin û kuştin.</verse>
				<verse number="7">Lê belê qiral qariya û artêşa xwe şand, ew mêrkujana qir kir û bajarên wan şewitand.</verse>
				<verse number="8">Pişt re ji xizmetkarên xwe re got: Dawet amade ye, lê belê vexwendî ne hêja bûn.</verse>
				<verse number="9">Ka herin serê duriyanan û kê ku hûn bibînin, bangî dawetê bikin!</verse>
				<verse number="10">Xizmetkar jî derketin rêyan, qenc û xerab her kî dîtibin, hemû dan hev û mala dawetê bi mêvanan ve tijî bû.</verse>
				<verse number="11">Lê belê gava qiral hat hundir ku mêvanan bibîne, mirovek li wê derê dît ku, kincê dawetê lê tunebû.</verse>
				<verse number="12">Û ji wî re got: Heval! Ma tu çawa bê kincê dawetê ketî vir? Û zimanê wî hate girtin.</verse>
				<verse number="13">Wê wextê qiral ji xizmetkarên xwe re got: Dest û lingên wî girê bidin û bigirin û wî bavêjin tariya derve! Li wê derê dê bibe girîn û qirçîniya diranan.</verse>
				<verse number="14">Ji ber yên ku hatine bangkirin zehf in, lê belê bijartî hindik in!</verse>
				<verse number="15">Li ser vêya Fêrisî çûn û bona ku ew Îsa bi gotina wî çawa bixin dafîkê, bi hev re şêwirîn.</verse>
				<verse number="16">Û wan şagirtên xwe tevî piştgirtiyên Hêrodês şandin cem Îsa û gotin: Mamoste, em dizanin ku, tu rast î û rêya Xwedê bi rastî didî nasîn; ji kesî re cihêtiyê nakî; ji ber ku tu li şexsê mirovan nanihêre.</verse>
				<verse number="17">Niha ji me re bêje, ka fikrê te çi ye: Rast e ku, em bacê bidin Qeyser an na?</verse>
				<verse number="18">Lê belê Îsa bi nêta wan ya xerab zanîbû û got: Ya durûno, ma hûn çima min diceribînin?</verse>
				<verse number="19">Ka pereyê bac dayînê nîşanî min bidin! Û wan dînarek ji Îsa re anîn.</verse>
				<verse number="20">Îsa jî ji wan re got: Ev sûret û nivîsa yên kî ne?</verse>
				<verse number="21">Wan got: Yên Qeyser in. Li ser vê Îsa ji wan re got: Balê, tiştên Qeyser bidin Qeyser û yên Xwedê jî bidin Xwedê!</verse>
				<verse number="22">Û gava wan vêya bihîstin, ecêb man, dev ji wî berdan û çûn.</verse>
				<verse number="23">Wê rojê Sadûqiyan ku digotin vejîna miriyan tune, hatin cem Îsa, jê pirsiyan û gotin:</verse>
				<verse number="24">Ya Mamoste! Mûsa got: Ger mirovek ku zarokên wî nebin bimire, bila birayê wî jina wî bistîne û ji birayê xwe re nîjadê rake.</verse>
				<verse number="25">Bi vî awayî heft bira li cem me hebûn. Yê mezin zewicî û mir. Ji ber ku zarokên wî tune bûn, jina xwe ji birayê xwe re hişt.</verse>
				<verse number="26">Ûsa hate serê yê duduyan û yê sisiyan jî, heta yê heftan ûsa mirin.</verse>
				<verse number="27">Li pey hemûyan pîrek jî mir.</verse>
				<verse number="28">Niha, roja qiyametê ew jin dê bibe jina kîjanî ji wan her heftan? Ji ber ku hemûyan ew stendibûn.</verse>
				<verse number="29">Lê belê Îsa bersiv da û ji wan re got: Hûn ketine xeletiyê, ji ber ku hûn ne Nivîsên Pîroz zanin û ne jî hêza Xwedê.</verse>
				<verse number="30">Ji ber ku roja qiyametê ne ew ê bizewicin, ne jî mêr bikin, ji ber ku dê mîna milyaketên ezmanan bin.</verse>
				<verse number="31">Ma we ew gotina ku, Xwedê ji bona vejîna miriyan ji we re gotiye, nexwendiye? ya ku dibêje:</verse>
				<verse number="32">Ez Xwedayê Birahîm û Xwedayê Îshaq û Xwedayê Aqûp im. Xwedê ne Xwedayê miriyan, lê Xwedayê zindiyan e.</verse>
				<verse number="33">Û gava gel vêya bihîstin, li ser hînkirina wî zehf ecêb man.</verse>
				<verse number="34">Û gava Fêrisiyan bihîstin ku, Îsa Sadûqiyan hiş kiriye, li hev civiyan</verse>
				<verse number="35">û ji wan alimekî olê, Îsa ceriband û ji wî pirs kir:</verse>
				<verse number="36">Ya Mamoste, di zagonê de emrê herî mezin kîjan e?</verse>
				<verse number="37">Îsa ji wî re got: Xudan, Xwedayê xwe bi hemûya dilê xwe û bi hemûya canê xwe û bi hemûya aqilê xwe hez bike!</verse>
				<verse number="38">Emrê pêşîn û mezin ev e.</verse>
				<verse number="39">Û ya duduyan a ku, mîna vêya ye, ev e: Ji cîranê xwe mîna xwe hez bike!</verse>
				<verse number="40">Hemû zagon û peyxamberan bi van her du emiran ve girêdayî ne.</verse>
				<verse number="41">Gava Fêrisî civiyan, Îsa ji wan pirs kir</verse>
				<verse number="42">û got: Ma hûn ji bona Mesîh çi difikirin? Ew Lawê kê ye? Wan jî ji Îsa re gotin: Lawê Dawid e.</verse>
				<verse number="43">Îsa ji wan re got: Wê gavê, çawa dibe ku, Dawid di Ruh de bi gotina Xudan bangî wî dike û dibêje:</verse>
				<verse number="44">Xudan ji Xudanê min re got: Heta ku ez neyarên te ji lingên te re pêlik deynim, li rastê min rûnê?</verse>
				<verse number="45">Ger Dawid ji wî re dibêje Xudan, çawa ew dibe lawê wî?</verse>
				<verse number="46">Û qet kesekî bi gotinekê bersivê neda wî. Û paşî wê rojê êdî kesekî newêribû ku, jê pirs jî bikira.</verse>
			</chapter>
			<chapter number="23">
				<verse number="1">Wê wextê Îsa ji gel û şagirtên xwe re axifî û got:</verse>
				<verse number="2">Alimên zagonê û Fêrisiyan li ser kursiya Mûsa rûdinin.</verse>
				<verse number="3">Ji ber wê yekê ew çi ji we re bêjin, ûsa bikin û bînin cîh; lê belê mîna karên wan nekin; ji ber ku ew dibêjin û nakin.</verse>
				<verse number="4">Erê, ew barên giran û dijwar girêdidin, datînin ser pişta mirovan, lê belê ew bi xwe naxwazin, bi tiliya xwe jî wan bileqînin.</verse>
				<verse number="5">Lê belê ew hemû xebatên xwe ji bo dîtina mirovan dikin. Ji ber ku ew berbejnên xwe fireh û pêşê kincên xwe dirêj dikin;</verse>
				<verse number="6">di ziyafetan de cîhên jorîn û li keniştan ji kursiyên pêşîn</verse>
				<verse number="7">û di qadên sûkan de ji silavan û ji aliyê mirovan ve jî bi gotina: Ya Mamoste bên bang kirinê, hez dikin.</verse>
				<verse number="8">Lê belê bila ji we re nebêjîn: Mamoste, ji ber ku Mamosteyê we yek e û hûn hemû bira ne.</verse>
				<verse number="9">Li ser rûyê erdê hûn ji tu kesî re nebêjin: Bavo, ji ber ku Bavê we yek e, ew jî Bavê ezmanî ye.</verse>
				<verse number="10">Ne jî ji we re bêjin: Efendî, ji ber ku Efendiyê we yek e, Mesîh e.</verse>
				<verse number="11">Lê belê di nav we de yê herî mezin bila bibe xizmetkarê we.</verse>
				<verse number="12">Kesê ku xwe bilind bike, dê were nizm kirin û kesê ku xwe nizm bike, dê were bilind kirin.</verse>
				<verse number="13">Lê belê wey li we alimên zagonê û Fêrisiyan, durûno! Ji ber ku, hûn Serweriya Ezmanan li rûyê mirovan digirin! Ne hûn dikevinê û ne jî dihêlin, ewên ku dixwazin, bikevinê.</verse>
				<verse number="14">Wey li we alimên zagonê û Fêrisiyan, durûno! Ji ber ku hûn li aliyekî bona bidine xuyanî kirinê duayên dirêj dikin, lê li aliyê din jî hûn malên jinebiyan dadiqurtînin. Ji bo vê yekê dê daraziya we hîn jî girantir bibe!</verse>
				<verse number="15">Wey li we alimên zagonê û Fêrisiyan, durûno! Ji ber ku hûn li behr û erdê digerin ku, yekî bînin ser baweriya xwe û gava ku dibe, hûn wî ji xwe du qatî zêdetir dikin lawê dojehê!</verse>
				<verse number="16">Wey li we rêberên kor, yên ku dibêjin: Kî ku li ser Perestgehê sond bixwe, ne tiştek e; lê belê kî ku li ser zêrên Perestgehê sond bixwe, dê bibe deyndar.</verse>
				<verse number="17">Hûn, ya xêvikno û korno! Ma kîjan mezin e? Zêr an Perestgeha ku zêr pîroz dike?</verse>
				<verse number="18">Û dîsa hûn dibêjin: Kî ku bi gorîgehê sond bixwe ne tiştek e, lê belê kî ku bi boraqa li ser gorîgehê sond bixwe, dibe deyndar.</verse>
				<verse number="19">Hûn, ya korno! Ma kîjan mezin e? Boraq, an gorîgeha ku boraqê pîroz dike?</verse>
				<verse number="20">Ji ber vê yekê kî ku bi gorîgehê sond dixwe, ew him bi wê sond dixwe û him jî bi hemû tiştên ku li ser wê hene sond dixwe.</verse>
				<verse number="21">Û kî ku bi Perestgehê sond dixwe, ew him bi wê sond dixwe û him jî bi yê ku di wê de dijî sond dixwe.</verse>
				<verse number="22">Û kî ku bi ezmanan sond dixwe, ew him bi textê Xwedê sond dixwe û him jî bi yê ku li ser rûniştiye sond dixwe.</verse>
				<verse number="23">Wey li we alimên zagonê û Fêrisiyan, durûno! Ji ber ku hûn deheka pûjanê û anixê û reşkeyê didin û tiştên zagonê yên hîn girîngtir, dadiyê û dilsoziyê û baweriyê berdidin! Divê we wan bikirana û dev ji vana jî bernedana!</verse>
				<verse number="24">Ya rêberên kor! Hûn mêşa biçûk diparzînin û cihê dikin, lê belê devê dadiqurtînin!</verse>
				<verse number="25">Wey li we alimên zagonê û Fêrisiyan, durûno! Ji ber ku hûn rûyê derve yî fîncan û pincê paqij dikin, lê belê hundirê wan bi talan û xoroşiyê ve tijî ne!</verse>
				<verse number="26">Ya Fêrisiyê kor! Pêşiyê hundirê fîncan û pincê paqij bike ku, li derve jî paqij bibe.</verse>
				<verse number="27">Wey li we alimên zagonê û Fêrisiyan, durûno! Ji ber ku hûn mîna gorên sipî kirine ku, ji derve qenc xuya dibin, lê belê hundirê wê bi hestiyê miriyan û bi hemû heramiyê ve tijî ye!</verse>
				<verse number="28">Hûn jî, ûsa ji derve bi mirovan re qenc xuya dibin, lê belê ji hundir ve hûn bi durûtî û fesadiyê ve tijî ne.</verse>
				<verse number="29">Wey li we alimên zagonê û Fêrisiyan, durûno! Hûn gorên peyxamberan çêdikin, gorên kesên salih jî dixemilînin</verse>
				<verse number="30">û dibêjin: Ger em di rojên bavên xwe de hebûna, me li tev wan xwîna peyxamberan nedirijandin.</verse>
				<verse number="31">Bi vî awayî hûn bi xwe şehadetî didin ku, hûn lawên yên ku peyxamber kuştine nin.</verse>
				<verse number="32">Belê, hûn jî pîveka bavên xwe tijî bikin!</verse>
				<verse number="33">Hûn, hey marno! Hûn, hey nîjada margîskan! Ma hûn ê çawa ji dîwana dojehê birevin?</verse>
				<verse number="34">Bi vî awayî, a vay, ez ê ji we re peyxamberan û mirovên zana û alimên zagonê bişînim; hûn ê ji wana hinekan bikujin û xaç bikin û hinekan di keniştên xwe de bidin ber qamçiyan û bajar bi bajar biqewirînin</verse>
				<verse number="35">ku; hemû xwîna bêsûc, ya li ser rûyê erdê hatiye rijandin dê bê ser we; ji xwîna Habîlê bê sûc heta xwîna Zekeryayê lawê Berexya, ew ê ku we di nav Perestgeh û gorîgehê de kuşt.</verse>
				<verse number="36">Bi rastî ez ji we re dibêjim: Ev hemû tişt dê bên serê vî nifşê!</verse>
				<verse number="37">Orşelîm, Orşelîma ku peyxamberan dikuje û şandiyên ku jê re hatine şandin kevir dike! Çend caran xwestim ku, ez zarokên te li cem xwe bicivînim, çawa mirîşk çêlikên xwe di binê perên xwe de dicivîne, lê belê we nexwestin!</verse>
				<verse number="38">A vay, dê mala we li we wêran û vala bimîne.</verse>
				<verse number="39">Ji ber ku ez ji we re dibêjim: Heta ku hûn bêjin: Yê ku bi navê Xudan tê, Pîroz be!, êdî hûn ê min nebînin.</verse>
			</chapter>
			<chapter number="24">
				<verse number="1">Û gava Îsa ji Perestgehê derket û çû, şagirtên wî hatin cem wî ku xaniyên Perestgehê nîşanî wî bidin.</verse>
				<verse number="2">Îsa jî bersiv da wan û ji wan re got: Ma hûn van hemûyan nabînin? Bi rastî ez ji we re dibêjim: Li vir kevir li ser kevir namîne ku, neyê hilweşandin!</verse>
				<verse number="3">Wexta ku Îsa li ser Çiyayê Zeytûnê rûniştîbû, şagirtên wî bi tenê hatin cem wî û ji wî pirsiyan: Ji me re bêje, ma ew tiştana dê kengê bibin? Nîşana hatina te û dawiya vê dinê dê çi be?</verse>
				<verse number="4">Îsa bersiv da û ji wan re got: Hay ji xwe hebin, nebe ku kes we ji rê derxîne!</verse>
				<verse number="5">Ji ber ku gellek dê bi navê min bên û bêjin: Mesîh ez im û dê gellekan ji rê derxînin!</verse>
				<verse number="6">Hûn ê dengê şeran û gotinên şer bibihîzin, hay ji xwe hebin ku, hûn netirsin; ji ber hewceye ku ev tişt bibin; lê belê hîn dawî nîne.</verse>
				<verse number="7">Ji ber ku gel li hember gelan û qiraletî li hember qiraletiyan rabin, cîh cîhan dê birçîtî, weba û erdhejînan bibin.</verse>
				<verse number="8">Lê hemûya van tiştan, destpêka jana ne.</verse>
				<verse number="9">Wê wextê dê tengasiyê bidin we, we bikujin û bona navê min hemûya gelan ji we bikerihin.</verse>
				<verse number="10">Û wê gavê gellek tilpekî bibin, hev û din didin dest û ji hev û din bikerihin.</verse>
				<verse number="11">Û dê gellek peyxamberên sexte derkevin û gellekan ji rê derxînin.</verse>
				<verse number="12">Û ji bo zêdebûna xerabiyê, dê hezkirina gellekan sar bibe.</verse>
				<verse number="13">Lê belê kî ku heta dawiyê ber xwe bide, ew ê xelas bibe.</verse>
				<verse number="14">Û ev Mizgîniya Serweriyê, bona ku ji hemûya netewan re şahdeyiyê bike, dê li hemûya dinê ve bête waz dayîn û dawî dê wê demê were.</verse>
				<verse number="15">Niha, gava tiştê têkçûnê tîne û mekruh ya ku bi navgîniya Danîêl peyxamber ve hatiye gotin, hûn li cîhê pîroz çikandî bibînin – bila xwendevan fêhm bike –,</verse>
				<verse number="16">wê wextê yên ku li Cîhûstanê ne, bila birevin çiyan;</verse>
				<verse number="17">yê li ser xanî ye, bila ji wir neyê xwarê ku, ji mala xwe tiştekî bigire</verse>
				<verse number="18">û yê ku li nav zeviyê ye jî, bila bona girtina eba xwe venegere.</verse>
				<verse number="19">Lê belê wey li ducanî û berdergûşa, di wan rojan de!</verse>
				<verse number="20">Dua bikin ku, bila reva we li zivistanê, an jî di roja Sebtê de nebe.</verse>
				<verse number="21">Ji ber ku wê wextê tengasiyekî ûsa mezin dê bibe ku, ji destpêka dinê ve heta niha mîna wê nebûye û tu car dê nebe jî.</verse>
				<verse number="22">Ger ew rojana nehatana kurt kirin, tu kes xelas nedibû; lê belê ji bona xatirê bijartiyan dê ew rojana bên kurt kirin.</verse>
				<verse number="23">Wê wextê, ger yek ji we re bêje: A vay, Mesîh li vir e! an jî: Ew li wir e! bawer nekin.</verse>
				<verse number="24">Ji ber ku Mesîhên sexte û peyxamberên sexte dê derkevin, elamet û nuwazeyên mezin bikin ku, ger mimkun be bijartiyan jî ji rê ve derxînin.</verse>
				<verse number="25">A vay, min ji berê ve ji we re got.</verse>
				<verse number="26">Ger ew ji we re bêjin: A vay, ew li çolê ye! dernekevin, an bêjin: A vay, ew di oda hindur de ye! bawer nekin.</verse>
				<verse number="27">Ji ber ku çawa birûsk ji rojhilatê derdikeve û heta rojavayê xuya dike, dê hatina Lawê Mirov jî ûsa be.</verse>
				<verse number="28">Ji ber ku li ku derê berate hebe, qertel jî li wir bicivin.</verse>
				<verse number="29">Lê belê hema li pey tengasiya wan rojan, dê roj tarî bibe û heyv ronahiya xwe nade; dê sterk ji ezmên bikevin û dê qudretên ezmanan bihejin.</verse>
				<verse number="30">Wê gavê nîşana Lawê Mirov dê li ezmanan xuya bibe û wê gavê hemûya neteweyên dinê li xwe bixin û dê hatina Lawê Mirov li ser ewrên ezmanan bi quwet û bi bilindahiya mezin ve bibînin.</verse>
				<verse number="31">Û ew ê milyaketên xwe bi boriya dengbilind ve bişîne û milyaket dê bijartiyên wî ji aliyekê ezmên heta aliyê wê yî din, ji her çar bayî ve bicivînin.</verse>
				<verse number="32">Lê belê ji dara hêjîrê ve dersê bigirin: Wexta ku guliyên wê nerm dibin û pelikên wê şîn dibin, hûn zanin ku havîn nêzîk e.</verse>
				<verse number="33">Ûsa wexta ku hûn jî van hemû tiştan bibînin, bizanibin ku ev tişt nêzîk e; li ber deriya ye.</verse>
				<verse number="34">Bi rastî ez ji we re dibêjim: Heta ku ev hemû tişt çênebin, va nifşeya derbas nabe.</verse>
				<verse number="35">Dê erd û ezman derbas bibin, lê belê gotinên min derbas nabin.</verse>
				<verse number="36">Lê belê di derheqê wê rojê û saetê de, ne milyaketên ezmanan, ne jî Law; lê xeynî Bav kesek tiştekî nizane.</verse>
				<verse number="37">Çawa ku di rojên Nûh de bûn, di hatina Lawê Mirov de jî dê ûsa bibe.</verse>
				<verse number="38">Ji ber çawa ku wan rojên berî tofanê mirovan dixwarin û vedixwarin, dizewicîn û mêr dikirin, heta wê roja ku Nûh kete keştiyê</verse>
				<verse number="39">û mirov pê nehisiyan, heta ku tofan rabû û hemû xeniqîn; dê hatina Lawê Mirov jî ûsa be.</verse>
				<verse number="40">Wê wextê du mirov dê li nav zeviyê bin, dê yek bê girtin û yek bê hiştin.</verse>
				<verse number="41">Du pîrekê li aşê genim dihêrin hebin û dê yek bê girtin û yek bê hiştin.</verse>
				<verse number="42">Ji ber vê yekê, hişyar bimînin; ji ber hûn nizanin ku, Xudanê we dê kîjan rojê bê!</verse>
				<verse number="43">Lê belê vêya bizanibin ku, ger xwediyê malê zanîbûya ku diz kîjan saetê bihata, dê hişyar bimaya û nedihişt ku mala wî qul bikirina.</verse>
				<verse number="44">Bona vê yekê hûn jî amade bin; ji ber ku Lawê Mirov di saetekê de bê ku, hûn ne li bendê ne.</verse>
				<verse number="45">Bi wî awayî, ma kî ye ew xulamê dilsoz û baqil ku, efendiyê wî ew danî ser xulamên xwe, bona di wextê de xwarina wan bide wan?</verse>
				<verse number="46">Xwezî bi wî xulamî ku, wextê efendiyê wî bê, wî di xizmetekî ûsa de bibîne!</verse>
				<verse number="47">Bi rastî ez ji we re dibêjim: Dê efendî wî dayne ser hemû malên xwe.</verse>
				<verse number="48">Lê belê ger ew xulamê xerab di dilê xwe de bêje: Dê efendiyê min dereng bê</verse>
				<verse number="49">û dest pê bike, li hevalên xwe yên xulam bixe û tevî yên serxweş bixwe û vexwe,</verse>
				<verse number="50">dê efendiyê wî xulamî di rojek ûsa de bê ku, ew ne li benda wî ye û di saetek ûsa de ku, ew pê nizane.</verse>
				<verse number="51">Û dê wî bike du parî û para wî dê tevî durûyan bide; li wir dê girî û qirçîniya diranan bibe.</verse>
			</chapter>
			<chapter number="25">
				<verse number="1">Wê çaxê Serweriya Ezmanan, dê bibe mîna deh qîzên azib ku qendîlên xwe rahiştine û çûne pêşwaziya zavê.</verse>
				<verse number="2">Ji wan pênc baqil û pênc bêaqil bûn.</verse>
				<verse number="3">Ji ber gava ku yên bêaqil qendîlên xwe rahiştin, rûn bi xwe re negirtin.</verse>
				<verse number="4">Lê belê yên baqil, rûn jî di qaban de tevî qendîlên xwe bi xwe re girtin.</verse>
				<verse number="5">Lê belê gava ku zava dereng ket, xew ket ser hemûyan û di xew de çûn.</verse>
				<verse number="6">Û nîvê şevê qêrînek hat: A vay, zava tê! Derkevin pêşiya wî!</verse>
				<verse number="7">Wê wextê hemû qîz rabûn û qendîlên xwe amade kirin.</verse>
				<verse number="8">Û yên bêaqil ji yên baqil re gotin: Ji rûnê xwe bidin me, ji ber ku qendîlên me ditemirin!</verse>
				<verse number="9">Lê belê yên baqil bersiv dan û gotin: Na, dibe ku rûn ji me û we re têrê neke; ya qenc, hûn herin cem yên rûn difiroşin û ji bo xwe bikirin!</verse>
				<verse number="10">Û dema ew çûn ku rûn bikirin, zava hat û ew qîzên ku amade bûn, tevî wî ketin dawetê û derî hate girtin.</verse>
				<verse number="11">Paşê qîzên din jî hatin û gotin: Ya Xudan, ya Xudan, li me veke!</verse>
				<verse number="12">Lê belê wî bersiv da û got: Bi rastî ez ji we re dibêjim: Ez we nas nakim!</verse>
				<verse number="13">Ji ber vê yekê hişyar bimînin! Ji ber ku hûn ne bi rojê û ne jî bi saeta ku Lawê Mirov tê dizanin.</verse>
				<verse number="14">Ji ber ew mîna zilamê ku gava çû welatekî din, bangî xulamên xwe bike û malê xwe emanetî wan bike ye.</verse>
				<verse number="15">Wî li gor hunerê wan, pênc telant da yekî, du telant da yekî û telantek jî da yekî û derkete rê.</verse>
				<verse number="16">Yê ku pênc telant girtibû hema çû, bi wan danûstendinê kir û pênc telantên din qezenc kir.</verse>
				<verse number="17">Bi vî awayî yê ku du telant girtîbûn jî, duduyên din qezenc kirin.</verse>
				<verse number="18">Lê belê yê ku telantek girtîbû, çû erd kola û pereyê efendiyê xwe veşart.</verse>
				<verse number="19">Û piştî demeke dirêj efendiyê wan xulaman hat û tevî wan hesabê xwe dît.</verse>
				<verse number="20">Yê ku pênc telant girtîbûn, pêş de hat, pênc telantên din jî anîn û got: Efendî, te pênc telant dabû min, a vay, min pênc telantên din jî qezenc kir.</verse>
				<verse number="21">Efendiyê wî jê re got: Aferîn, xulamê qenc û dilsoz! Tu di nav tiştên kêm de dilsoz bûyî, ez ê te deynim ser gellek tiştan; bikeve şênahiya efendiyê xwe!</verse>
				<verse number="22">Yê ku du telant girtîbû jî hat û got: Efendî, te du telant dabû min, a vay, min du telantên din jî qezenc kir.</verse>
				<verse number="23">Efendiyê wî jê re got: Aferîn, xulamê qenc û dilsoz! Tu di nav tiştên kêm de dilsoz bûyî, ez ê te deynim ser gellek tiştan; bikeve şênahiya efendiyê xwe!</verse>
				<verse number="24">Lê belê yê ku telantek girtîbû jî hat û got: Efendî, min dizanibû ku wekî tu mirovekî hişk î û cîhê ku te neajotiye, tu diçinî û cîhê ku te belav nekiriye, berhev dikî</verse>
				<verse number="25">û ez tirsiyam, çûm û telantê te di erdê de veşartim; a vay, malê te ji te re be!</verse>
				<verse number="26">Lê belê efendiyê wî bersiv da û ji wî re got: Xulamê xerab û zexel! Ma te dizanîbû ku, ez ji cîhê ku min neajotiye diçinim û cîhê ku, min belav nekiriye, berhev dikim?</verse>
				<verse number="27">Wê çaxê divê te perê min bida bankêran; gava ku ez bihatima, min ê pereyê xwe tevî selefa wî ve bigirta.</verse>
				<verse number="28">Ji ber vê yekê, wî telantî ji wî bigirin û bidin yê ku deh telantên wî hene!</verse>
				<verse number="29">Ji ber ku yê kî hebe, dê jê re bê dayînê û bê zêde kirin. Lê belê yê kî tune be, ya ku pê re heye jî dê jê bê girtin!</verse>
				<verse number="30">Û vî xulamê bêkêr bavêjin tariya derve! Li wê derê dê bibe girî û qirçîniya diranan.</verse>
				<verse number="31">Lê belê wexta ku Lawê Mirov hemû milyaketan pê re û bi mezinahiya xwe ve bê, hingê dê li ser texta xwe yî bilind rûne;</verse>
				<verse number="32">hemûya gelan dê li ber wî bicivîn û ew ê wan ji hev û din veqetîne, çawa ku şivan mîhan ji bizinan vediqetîne.</verse>
				<verse number="33">Dê mîhan bide milê xwe yî rastê û bizinan bide milê xwe yî çepê.</verse>
				<verse number="34">Wê wextê Qiral, dê ji yên ku li aliyê xwe yî rastê ne re bêje: Ya hûn, pîrozên Bavê min, werin, Serweriya ku ji bona we ji destpêka dinê ve amade bûye, mêras bigirin!</verse>
				<verse number="35">Ji ber ku ez birçî bûm û we xwarin dan min; ez tî bûm û we av dan min; ez xerîb bûm û we min girtin hundir;</verse>
				<verse number="36">ez tazî bûm û we kinc li min kirin; ez nexweş ketim û we serîdankê li min kirin; ez di girtîgehê de bûm û hûn hatin cem min.</verse>
				<verse number="37">Wê wextê dê yên salih bersivê bidin wî û bêjîn: Ya Xudan, ma kengê me te birçî dîtin û xwarinê da te, an te tî dîtin û av da te?</verse>
				<verse number="38">Û kengê me te xerîb dîtin û te girtin hundir, an jî te tazî dîtin û kinc li te kirin?</verse>
				<verse number="39">Û kengê me te nexweş an di girtîgehê de dîtin û em hatin cem te?</verse>
				<verse number="40">Dê Qiral bersivê bide û ji wan re bêje: Bi rastî ez ji we re dibêjim: Madem ku we ji van birayên minî herî biçûk yekî re kir, we ji min re kir!</verse>
				<verse number="41">Wê wextê ew, dê ji yên ku li aliyê xwe yî çepê ne re jî bêje: Yên lanet lê bûyî! Ji cem min herin nav agirê abadîn ku, ji bona Îblîs û milyaketên wî amade bûye!</verse>
				<verse number="42">Ji ber ku ez birçî bûm û we xwarinê nedan min, ez tî bûm û we avê nedan min;</verse>
				<verse number="43">ez xerîb bûm û we min negirtin hundir; ez tazî bûm û we kincan li min nekirin, ez nexweş û di girtîgehê de bûm û hûn nehatin cem min!</verse>
				<verse number="44">Wê wextê ew ê jî bersivê bidin û bêjin: Ya Xudan! Ma kengê me te birçî, an tî, an xerîb, an tazî, an nexweş, an jî di girtîgehê de dîtin û me ji te re xizmetê nekirin?</verse>
				<verse number="45">Wê wextê ew ê bersivê bide wan û bêje: Bi rastî ez ji we re dibêjim: Madem ku we ji vana yên herî biçûk yekî re nekir, we ji min re jî nekirin!</verse>
				<verse number="46">Û vana herin ezabê abadîn, lê belê yên salih dê herin jiyana abadîn!</verse>
			</chapter>
			<chapter number="26">
				<verse number="1">Û wusa bû ku, gava Îsa hemûyên van gotinan qedand, ji şagirtên xwe re got:</verse>
				<verse number="2">Hûn dizanin ku piştî du rojê Cejna Fisihê ye û Lawê Mirov bona bê xaçkirin dê bi dest ve bête dayîn.</verse>
				<verse number="3">Wê wextê serokên kahînan û kalepîrên gel di hewşa Serokkahîn de ku, navê wî Qayafa bû civiyan.</verse>
				<verse number="4">Û bi hev re şêwirîn ku Îsa bi hîle bigirin û bikujin.</verse>
				<verse number="5">Lê belê wan digotin: Bila ev kar di vê cejnê de nebe ku, di nav gel de tevlihevî nebe!</verse>
				<verse number="6">Û gava Îsa li Beytanyayê di mala Şîmûnê bicizam de bû,</verse>
				<verse number="7">pîrekek di qabekî mermerê sipî de, bi rûnê zehf bêhnxweş ve hat cem wî û gava ew li sifrê rûniştîbû, pîrekê rûn bi ser serê wî ve rijand.</verse>
				<verse number="8">Lê belê gava şagirtan ev yek dîtin, hêrs bûn û gotin: Ma ji bona çi ev destbelavî kirin?</verse>
				<verse number="9">Ji ber hewce bû ku, ev rûn bi qîmetekî giranbuha bihata firotin û wê bidana xizanan!</verse>
				<verse number="10">Lê belê Îsa bi vê dizanîbû û ji wan re got: Ma çima hûn pîrekê diêşînin? Ji ber ku wê karekî qenc ji min re kir!</verse>
				<verse number="11">Ji ber ku dê xizan her tim li cem we bin, lê belê ez ê her tim ne li cem we bim.</verse>
				<verse number="12">Ji ber ku pîrekê ev rûnê bêhnxweş bi ser bedena min ve rijand ku, min ji bo binaxkirinê amade bike.</verse>
				<verse number="13">Bi rastî ez ji we re dibêjim: Ev Mizgînî di dinê de, li ku derê bê danasîn kirin, dê kirina vê pîreka jî ji bona bîranîna wê bête gotin!</verse>
				<verse number="14">Wê wextê yek ji Donzdehan ku, ji wî re digotin Cihûdayê Îsxeryotî, çû cem serokên kahînan</verse>
				<verse number="15">û got: Ger ez wî bidim destê we, hûn ê çi bidin min? Wan jî sî zîv jê re soz dan ku, bidin wî.</verse>
				<verse number="16">Bona ku Îsa bide dest, ew ji wê wextê ve li fersendê digeriya.</verse>
				<verse number="17">Di roja yekemîn ya Cejna Nanê Bêhavên de, şagirt hatin cem Îsa û jê re gotin: Tu li ku derê dixwazî, xwarina Fisihê bixwî ku, em ji te re amade bikin?</verse>
				<verse number="18">Wî jî got: Herin bajêr, li cem filan mirovî û ji wî re bêjin: Mamoste dibêje, wexta min nêzîk e; ez ê tevî şagirtên xwe di mala te de Fisihê pîroz bikim!</verse>
				<verse number="19">Û şagirtan çawa ku Îsa ji wan re emir dabû, ûsa kirin û xwarina Fisihê amade kirin.</verse>
				<verse number="20">Gava ku êvar bû, ew tevî her donzdeh şagirtên xwe li sifrê rûnişt.</verse>
				<verse number="21">Gava ku wan hîn xwarinê dixwarin, Îsa got: Bi rastî ez ji we re dibêjim: Yekî ji we dê min bide dest!</verse>
				<verse number="22">Û ew jî gellekî xemgîn bûn û her yekî ji wan ji wî re got: Ya Xudan, ma ez im?</verse>
				<verse number="23">Wî bersiv da wan û got: Yê ku pariyê xwe tevî min, di feraxa xwarinê de dakir, ew e yê ku dê min bide dest.</verse>
				<verse number="24">Jixwe Lawê Mirov, li gor ku bona wî hatiye nivîsîn diçe, lê belê wey li serê wî mirovî ku, dê Lawê Mirov bi navgîniya wî, bi dest ve tête dayîn! Ger ew mirov nebûba, dê jê re qenctir biba.</verse>
				<verse number="25">Cihûdayê ku ew da dest, bersiv da û got: Ya Mamoste! Ma ez im? Îsa jî ji wî re got: Mîna gotina te ye!</verse>
				<verse number="26">Gava wan nan dixwarin, Îsa nan rahişt, dua şikiriyê kir, ew şikand, da şagirtan û got: Bigirin, bixwin! Ev bedena min e.</verse>
				<verse number="27">Û kaseyek rahişt, şikir kir û da wan û ji wan re got: Hûn hemû ji vê vexwin!</verse>
				<verse number="28">Ji ber ku ev xwîna min ya Peymanê ye ku, ji bo bexşandina gunehên gellekan dê bête rijandin.</verse>
				<verse number="29">Lê belê ez ji we re dibêjim: Êdî ez tu carî ji bera mêwa rez venaxwim; heta wê roja ku ez ê tevî we, di Serweriya Bavê xwe de ya nû vexwim!</verse>
				<verse number="30">Û wan qesîdekê gotin, derketin Çiyayê Zeytûnê.</verse>
				<verse number="31">Wê wextê Îsa ji wan re got: Îşev hûn ê hemû ji min tilpekî bibin; ji ber ku hatiye nivîsîn: Ez ê li şivan xînim û dê mîhên keriyê belav bibin.</verse>
				<verse number="32">Lê belê piştî ku ez ji mirinê rabim, ez ê berî we herim Celîlê.</verse>
				<verse number="33">Lê belê Pêtrûs bersiv da û ji wî re got: Ger hemû di te de tilpekî bibin jî, ez qet tilpekî nabim!</verse>
				<verse number="34">Îsa ji wî re got: Bi rastî ez ji te re dibêjim: Îşev hîn berî bang kirina dîk, tuyê sê carî min înkar bikî!</verse>
				<verse number="35">Pêtrûs ji wî re got: Ger hewce bike, ez ê tevî te bimirim jî, dîsa ez te qet înkar nakim! Hemûya şagirtan jî ûsa gotin.</verse>
				<verse number="36">Wê wextê Îsa tevî wan çû cîhekî ku, navê wê Gêtşêmanî bû û ji şagirtên xwe re got: Li vir rûnin, heta ku ez herim û li wê derê dua bikim!</verse>
				<verse number="37">Û Pêtrûs û herdu lawên Zebedî bi xwe re girt û dest pê kir, xemgîn û zehf teng bû.</verse>
				<verse number="38">Wê wextê ji wan re got: Canê min di dereca mirinê de zehf xemgîn e; hûn li vir bisekinin û li tev min hişyar bimînin!</verse>
				<verse number="39">Hinekî pêş ve çû û ket ser rûyê xwe, dua kir û got: Bavê min! Ger mimkun be, bila ev kase ji min derbas bibe; lê belê ne mîna xwestina min, bila mîna xwestina te bibe!</verse>
				<verse number="40">Û ew hate cem şagirtan û wan di xew de dît û ji Pêtrûs re got: Ma qene we nikaribûn bi min re saetekê hişyar bimana?</verse>
				<verse number="41">Hişyar bimînin û dua bikin ku, hûn neyên ceribandin! Her wekî ruh dilxwaz e, lê belê beden bêquwet e.</verse>
				<verse number="42">Îsa cara duwemîn çû, dua kir û got: Bavê min! Ger heta ku ez wê kasê venexwim, derbasbûna wê mimkun nabe, bila xwestina te bibe!</verse>
				<verse number="43">Û dema ew hat, dîsa wan di xew de dît; ji ber ku çavên wan giran bûbûn.</verse>
				<verse number="44">Wan di cîh de hişt, dîsa dûr ket, cara sêwemîn dua kir û dîsa wan gotinan got.</verse>
				<verse number="45">Wê wextê Îsa hate cem şagirtan û ji wan re got: Êdî di xew de biçin û rehet bikin; a vay, saet nêzîk bû û Lawê Mirov bi destê gunehkaran ve tête dayîn.</verse>
				<verse number="46">Rabin, em herin! A vay, yê ku min dide dest, nêzîk bû.</verse>
				<verse number="47">Îsa hîn diaxifî, a vay, Cihûdayê ku yek ji Donzdehan bû hat, tevî wî komekî mezin ya mirovan bi dar û şûran ve ku, ji aliyê serokên kahînan û kalepîrên gel ve hatibûn şandin, hebû.</verse>
				<verse number="48">Û yê ku ew da dest, nîşanek dabû wan û gotibû: Ez kîjanî ramûsînim, ew e, bi wî bigrin!</verse>
				<verse number="49">Ew hema nêzîkî Îsa bû û got: Silav ji te re Mamoste! û wî ramûsand.</verse>
				<verse number="50">Îsa jî ji wî re got: Heval, ma tu bona çi hatî? Li ser vêya ew nêzîk bûn, dest dan ser Îsa û pê girtin.</verse>
				<verse number="51">A vay, yek ji ewên ku tevî Îsa bûn, dest avêt şûrê xwe kişand û li xulamê Serokkahîn xist û guhê wî jêkir.</verse>
				<verse number="52">Wê wextê Îsa ji wî re got: Şûrê xwe dîsa bike cîhê wê! Ji ber ku hemûyên ku şûr dikişînin, dê bi şûr ve bimirin!</verse>
				<verse number="53">An jî tu dibêjî, ma qey ez nikarim ji Bavê xwe lava bikim û ew jî aniha ji donzdeh lejyonan zêdetir milyaket nagihîne min?</verse>
				<verse number="54">Lê belê nivîsên ku dibêjin, divê hemû ûsa bibin, dê çawa bêne cîh?</verse>
				<verse number="55">Wê saetê Îsa ji ajaweyê re got: Mîna rabûna li hember rêbirekî bi şûran û daran, ma hûn ji bona girtina min hatine? Ez her roj di Perestgehê de rûdiniştim û min we hîn dikir, we bi min nedigirtin.</verse>
				<verse number="56">Lê belê hemûyên vana bûn ku, nivîsên peyxamberan bêne cîh. Wê wextê hemû şagirtan wî di cîh de hiştin û reviyan.</verse>
				<verse number="57">Yên ku bi Îsa girtibûn, wî birin cem Serokkahîn Qayafa; alimên zagonê û kalepîran li wir civiyabûn.</verse>
				<verse number="58">Pêtrûs ji dûr ve heta hewşa Serokkahîn li pey wî çû û kete hundir tevî nobedaran rûnişt, bona ku dawiyê bibîne.</verse>
				<verse number="59">Serokên kahînan û hemûya Civata Netewî, ji bona ku Îsa bikujin, li dijî wî li şahdeyên derewîn digeriyan.</verse>
				<verse number="60">Û her wekî gellek şahdeyên derewîn hatin jî, lê dîsa jî ya ku lê digeriyan nedîtin.</verse>
				<verse number="61">Lê belê di dawiyê de du şahdeyên derewîn hatin û gotin: Vî mirovî got: Ez dikarim, Perestgeha Xwedê xera bikim û di nav sê rojan de dîsa wê çêbikim!</verse>
				<verse number="62">Û Serokkahîn rabû û ji Îsa re got: Ma tu qet bersivê nadî? Ev çi şahdeyiye ku vana li dijî te dikin?</verse>
				<verse number="63">Lê belê Îsa bêdeng ma. Û Serokkahîn ji wî re got: Ez te li cem Xwedayê zindî didim sondê, ger Lawê Xwedê, Mesîh tu yî, ji me re bêje!</verse>
				<verse number="64">Îsa jî ji wî re got: Mîna ku te gotiye yî! Lê belê ez ji we re dibêjim: Ji niha pê ve hûn ê bibînin ku, Lawê Mirov, li aliyê rast, yê Qudretê rûniştiye û li ser ewrên ezmanan ve tê!</verse>
				<verse number="65">Wê wextê Serokkahîn kincên xwe çirand û got: Wî kufr kir! Êdî çi hewcedariya me ji şahidan re heye? A vay, we niha kufriyên wî bihîstin.</verse>
				<verse number="66">Ma hûn çi dibêjin? Wan bersiv dan û gotin: Wî mirinê li xwe heq kir!</verse>
				<verse number="67">Wê gavê tifî rûyê wî kirin û bi kulmikan li wî xistin; hinekan jî şîrmaq lê didan</verse>
				<verse number="68">û digotin: Ya Mesîh, ma yê ku li te dixe kî ye? Peyxambertiyê ji me re bike!</verse>
				<verse number="69">Pêtrûs li derve, di hewşê de rûniştî bû. Û keçika xizmetkar hat cem wî û got: Tu jî tevî Îsayê Celîlî bû!</verse>
				<verse number="70">Lê wî li ber hemûyan înkar kir û got: Ez nizanim ku tu çi dibêjî.</verse>
				<verse number="71">Dema ku ew derket ber derî, keçikek din ya xizmetkar wî dît û ji yên ku li wê derê ne re got: Ev mirov jî bi Îsayê Nisretî re bû!</verse>
				<verse number="72">Û wî dîsa bi sondê înkar kir û got: Ez wî mirovî nas nakim!</verse>
				<verse number="73">Û hineke pişt re yên ku li wir bûn, çûn cem Pêtrûs û gotin: Bi rastî tu jî ji wan î; ji ber ku axaftina te, te eşkere dike!</verse>
				<verse number="74">Wê wextê wî lanet li xwe kir, sond xwar û got: Ez wî mirovî nas nakim! Û hema dîk uriya.</verse>
				<verse number="75">Pêtrûs ew gotina Îsa anî bîra xwe ku, ji wî re gotibû: Berî ku dîk biure, tuyê sê caran min înkar bikî. Û ew derket derve û bi êş û jan giriya.</verse>
			</chapter>
			<chapter number="27">
				<verse number="1">Gava bû sibe, hemûyên serokên kahînan û kalepîrên netewê bona ku Îsa bikujin, li dijî wî bi hev re şêwirîn.</verse>
				<verse number="2">Û Îsa girêdan, birin û dan destê walî, Pontiyûs Pîlato.</verse>
				<verse number="3">Wê wextê Cihûdayê ku wî da dest, bi dîtina mehkûm kirina wî, poşman bû, wî sî zîvî ji serokên kahînan û kalepîran re şunda vegerand û got:</verse>
				<verse number="4">Min bi dest dayîna xwîna bêsûc guneh kir! Lê belê wan got: Çi têkiliya vêya bi me re heye? Here, tu li çareseriya xwe binihêre!</verse>
				<verse number="5">Û Cihûda zîv avêtin nav Perestgehê, derket û çû û xwe daliqand.</verse>
				<verse number="6">Serokên kahînan zîv girtin û gotin: Ne rast e ku, em wan têxin nava xezîna Perestgehê, ji ber ku ew buha xwînê ye!</verse>
				<verse number="7">Û ew bi hev re şêwirîn û ji bo gorên xerîban bi wan zeviya Kûzikvan stendin.</verse>
				<verse number="8">Ji ber vê yekê ji wê zeviyê re, heta îro: Zeviya xwînê tê gotin.</verse>
				<verse number="9">Wê wextê ew gotina ku, bi navgîniya Yêremya peyxamber ve hatiye gotin, hate cîh: Wan sî zîv qîmet stendin, çawa ku ji lawên Îsraêlê hin kesên ji bo wî qayîl bûn</verse>
				<verse number="10">û ew ji bo stendina zeviya Kûzikvanê dan, çawa ku Xudan ji min re emir kiribû.</verse>
				<verse number="11">Û Îsa li ber walî sekinî, walî ji wî pirsiya û got: Ma tu qiralê Cihûdan î? Îsa ji wî re got: Mîna gotina te ye!</verse>
				<verse number="12">Lê belê gava ku serokên kahînan û kalepîran ew sûcdar kirin, wî qet bersiv neda.</verse>
				<verse number="13">Wê wextê Pîlato ji wî re got: Ma tu nabihîzî ku, bi çiqas tiştî li dijî te şahdeyiyê dikin?</verse>
				<verse number="14">Îsa bi gotinekî jî bersiv neda wî; ûsa ku walî zehf ecêb ma.</verse>
				<verse number="15">Û adeta walî bû ku, di cejnê de mehkûmekî ku gel dixweze berde.</verse>
				<verse number="16">Wê wextê mehkûmekî wanî navdar bi navê Barabas hebû.</verse>
				<verse number="17">Gava ku ew civiyan, Pîlato ji wan re got: Hûn kîjanî dixwazin ku, ez ji we re berdim, Barabas, an Îsa, yê ku jê re Mesîh tête gotin?</verse>
				<verse number="18">Ji ber wî zanîbû ku, ji hesûdiyan re Îsa dane dest.</verse>
				<verse number="19">Û gava ku Pîlato li ser kursiya dadrês rûniştî bû, jina wî xeber şand û got: Tu tiştekî bi wî mirovê rast ve meke, ji ber ku min îro ji bona wî, di xewnê de gellek tengasî kişand!</verse>
				<verse number="20">Lê belê serokên kahînan û kalepîran gel xapandin ku, berdana Barabas û kuştina Îsa bixwazin.</verse>
				<verse number="21">Û walî bersiv da û ji wan re got: Hûn ji van herduyan kîjanî dixwazin ku, ez ji we re berdim? Wan jî gotin: Barabas!</verse>
				<verse number="22">Pîlato ji wan re got: Ma ez Îsayê ku jê re Mesîh dibêjin, çi bikim? Wan hemûyan gotin: Bila bê xaçkirin!</verse>
				<verse number="23">Û Pîlato ji wan re got: Ma wî çi xerabî kiriye? Lê belê wan hîn zêde kirin qêrîn û gotin: Bila bê xaçkirin!</verse>
				<verse number="24">Gava Pîlato dît ku, ew nikare qet tiştekî bike, lê belê hîn jî zêde dest bi tevliheviyê dikin, avê rahişt, li ber gel destê xwe şuşt û got: Ez ji xwîna vî mirovê salih bêsûc im; hûn vêya bifikirin!</verse>
				<verse number="25">Hemûya gel bersiv dan û gotin: Bila xwîna wî li ser me û li ser zarokên me be!</verse>
				<verse number="26">Wê wextê Pîlato Barabas ji wan re serbest berda; lê belê piştî ku Îsa da ber qamçiyan, da wan ku bê xaçkirin.</verse>
				<verse number="27">Wê gavê leşkerên walî Îsa girtin hundirê qesrê û hemûya civakê li ser wî civandin.</verse>
				<verse number="28">Wî tazî kirin û xeftanekî sor lê kirin.</verse>
				<verse number="29">Û tacek ji stiriyan vegirtin, dan serê wî û qamîşek jî dan destê wî yê rastê; li ber wî çok dan, qerfên xwe pê kirin û gotin: Silav, ya qiralê Cihûdan!</verse>
				<verse number="30">Tûyî ser wî kirin, qamîş girtin û li serê wî xistin.</verse>
				<verse number="31">Û piştî ku qerfên xwe bi wî kirin, xeftan ji wî kirin û kincên wî lêkirin û bona ku xaç bikin, wî birin.</verse>
				<verse number="32">Û gava derketin derve, wan zilamekî Kûrêneyî, bi navê Şîmûn ve dîtin; bona ku xaça Îsa bikişîne, wî kirin suxrekar.</verse>
				<verse number="33">Gava ew hatin wê derê ku, jê re digotin Golgota; ku tê mana: Hestiyê serî;</verse>
				<verse number="34">bona ku vexwe xemr û ziravika tevlihevkirî danê û gava Îsa ew tam kir, nexwest ku vexwe.</verse>
				<verse number="35">Piştî ku wan wî xaç kirin, li ser kincên wî vijang avêtin û wan di nava hev de par kirin.</verse>
				<verse number="36">Û li wê derê rûniştin û nobedarî li wî kirin.</verse>
				<verse number="37">Û nivîsa sûcê wî, danîn ser serê wî: EV QIRALÊ CIHÛDAN ÎSA YE.</verse>
				<verse number="38">Wê wextê du rêbir jî bi wî re, hatin xaçkirin; yek li aliyê wî yê rastê û yek jî li aliyê wî yê çepê.</verse>
				<verse number="39">Û yên ku ji wê derê ve derbas dibûn, kufrê li wî dikirin, serê xwe ji wî re kil dikirin</verse>
				<verse number="40">û digotin: Kanê te Perestgehê xera dikir û di sê rojan de çêdikir! De xwe xelas bike, ger tu Lawê Xwedê yî, ji xaçê ve dakeve jêr!</verse>
				<verse number="41">Bi vî awayî serokên kahînan jî, tevî alimên zagonê û kalepîran qerfên xwe bi wî dikirin û digotin:</verse>
				<verse number="42">Kesên din xelas kir, nikare xwe xelas bike! Ew Qiralê Îsraêlê ye! Bila niha ji xaçê ve peya be û em ê baweriyê bi wî bînin!</verse>
				<verse number="43">Baweriya xwe bi Xwedê anîbû; ger Xwedê ji wî hez dike, bila niha wî xelas bike; ji ber ku wî digot: Ez Lawê Xwedê me!</verse>
				<verse number="44">Rêbirên ku tevî wî hatibûn xaçkirin jî ûsa wî biçûk didîtin.</verse>
				<verse number="45">Û ji saeta şeşan heta saeta nehan tariyek ket ser hemûya erdê.</verse>
				<verse number="46">Û nêzîkî saeta nehan, Îsa bi dengekî bilind kir qêrîn û got: Êlî, Êlî, lama sabaxtanî? Yanê: Xwedayê min, Xwedayê min, ma te çima min berda?</verse>
				<verse number="47">Gava hinekên ji yên ku li wir sekinîbûn vêya bihîstin, gotin: Ew bangî Êlyas dike!</verse>
				<verse number="48">Û yek ji wan hema bazda, sîngerek anî di sîrkê de dakir, li ser qamîşekê ve kir û da wî ku, vexwe.</verse>
				<verse number="49">Lê belê hinekên din gotin: Bihêle, em bibînin, ka dê Êlyas bê û wî xelas bike?</verse>
				<verse number="50">Û Îsa, dîsa bi dengekî bilind qêriya û ruh da.</verse>
				<verse number="51">Û a vay, perda Perestgehê ji sêrî heta binî çiriya, bû du parî û erd hejiya û zinar qelişîn,</verse>
				<verse number="52">gor vebûn û gellek cesedê miriyên pîroz rabûn.</verse>
				<verse number="53">Ew ji goran derketin û li pey vejîna Îsa çûn Bajarê Pîroz û ji gellekan re xuya bûn.</verse>
				<verse number="54">Gava sersed û yên ku tevî wî nobedariya Îsa dikirin, erdhejînê û ew hemû tiştên qewimî dîtin, gellekî tirsiyan û gotin: Bi rastî ev Lawê Xwedê bû!</verse>
				<verse number="55">Û li wê derê gellek jin hebûn ku, ji dûr ve temaşe dikirin; ew ji Celîlê li pey Îsa hatibûn, xizmet ji wî re kiribûn;</verse>
				<verse number="56">Meryema Mejdelanî, Meryema diya Aqûp û Yoses û diya lawên Zebedî di nav wan de bûn.</verse>
				<verse number="57">Gava bû êvar, mirovekî dewlemend ji Erîmetiyê hat ku, navê wî Ûsiv bû; ew jî ji şagirtên Îsa bû.</verse>
				<verse number="58">Ev zilam çû cem Pîlato û cesedê Îsa ji wî xwest. Wê gavê Pîlato destûr da ku, cesed bê dayîn.</verse>
				<verse number="59">Ûsiv cesed girt, wê bi cawekî paqij yê ketenî ve pêça</verse>
				<verse number="60">û ew danî nava gora xwe, ya ku wî nû di zinarê de kola bû û wî kevirekî mezin gindirand ber derê gorê û çû.</verse>
				<verse number="61">Meryema Mejdelanî û Meryema din li wê derê, li hemberî gorê rûniştîbûn.</verse>
				<verse number="62">Û roja din ku piştî roja Amadekirinê bû, serokên kahînan û Fêrisiyan li cem Pîlato civiyan</verse>
				<verse number="63">û gotin: Efendî, tê bîra me ku, wexta ew xapînok hîn zindî bû, digot: Ez ê piştî sê rojî bivejim.</verse>
				<verse number="64">Niha emir bide ku, bila heta roja sisiyan nobedariyê li gorê bikin, nebe ku şagirtên wî bên, wî bidizin û ji gel re bêjin: Ew ji nav miriyan rabûye! Û rêşaşiya paşiyê, ji ya pêşiyê xerabtir be.</verse>
				<verse number="65">Pîlato ji wan re got: Leşkerên parêzker yên we hene; herin û mîna ku hûn dizanin, ewledar bikin!</verse>
				<verse number="66">Û ew bi leşkerên parezker ve çûn kevir mor kirin û gorê ewledar kirin.</verse>
			</chapter>
			<chapter number="28">
				<verse number="1">Û piştî Sebtê, ber ve roja yekem ya hefteyê de, di dema dest pê kirina berbangê de, Meryema Mejdelanî û Meryema din hatin ku li gorê binihêrin.</verse>
				<verse number="2">Û a vay, erdhejîneke mezin bû; ji ber ku milyaketekî Xudan ji ezmanan hate xwarê û hat kevir gindirand û li ser rûnişt.</verse>
				<verse number="3">Xuyabûna wî mîna birûskê bû û kincên wî mîna berfa sipî bûn.</verse>
				<verse number="4">Nobedar ji tirsa wî lerizîn û bûn mîna miriyan.</verse>
				<verse number="5">Û milyaket bersiv da û ji jinan re got: Hûn metirsin! Ji ber ez dizanim ku hûn li Îsayê ku hatibû xaçkirin digerin.</verse>
				<verse number="6">Ew ne li vir e; ji ber ku ew rabûye, mîna ku wî gotîbû. Werin, ew cîhê ku Xudan razayîbû, bibînin!</verse>
				<verse number="7">Û zû herin, ji şagirtên wî re bêjin: Ew ji nav miriyan rabûye û a vay, ew berî we diçe Celîlê û li wir hûn ê wî bibînin. A vay, min ji we re got!</verse>
				<verse number="8">Jin bi tirs û şabûneke mezin hema ji gorê çûn, reviyan ku ji şagirtan re bêjin.</verse>
				<verse number="9">Û a vay, di wê demê de Îsa rastî wan hat û got: Silav ji we re! Ew jî nêzîkî wî bûn, xwe avêtin lingên Îsa û ji wî re secde kirin.</verse>
				<verse number="10">Wê wextê Îsa ji wan re got: Metirsin; herin û ji birayên min re bêjin ku, bila ew biçin Celîlê û ew ê li wir min bibînin!</verse>
				<verse number="11">Wexta ku ew diçûn, a vay, hinek ji leşkerên nobedar hatin bajêr û hemû tiştên bûyî ji serokên kahînan re gotin.</verse>
				<verse number="12">Û piştî ku ew tevî kalepîran civiyan û şêwirîn, zehf pere dan leşkeran û gotin:</verse>
				<verse number="13">Bêjin, şagirtên wî şev hatin û gava ku em di xew de bûn, ew dizîn.</verse>
				<verse number="14">Û ger ev xeber bigihêje guhê walî, em ê wî bixapînin û em nahêlin tu zirar bê we.</verse>
				<verse number="15">Wan jî pere girtin û çawa ku ji wan re hatibû hînkirin, kirin. Û ev gotin di nav Cihûdan de heta îroj belav bûye.</verse>
				<verse number="16">Lê belê yanzdeh şagirt çûn Celîlê, çiyayê ku Îsa ji wan re gotibû.</verse>
				<verse number="17">Û gava ku wan Îsa dîtin, jê re secde kirin; lê belê hinekan şik kirin.</verse>
				<verse number="18">Îsa hat cem wan û bi wan re axifî û got: Hemû rayedariya ezman û erdê ji min re hatiye dayîn.</verse>
				<verse number="19">Niha hûn herin, hemû neteweyan bikin şagirt û wan bi navê Bav û Law û Ruhê Pîroz ve vaftîz bikin</verse>
				<verse number="20">û bi girtina hemû tiştên ku min ji we re emir kirine hînî wan bikin. Û a vay, ez hemûya rojan, heta dawiya dinê bi we re me! Amîn.</verse>
			</chapter>
		</book>
		<book number="41">
			<chapter number="1">
				<verse number="1">Destpêka Mizgîniya Lawê Xwedê Îsa Mesîh.</verse>
				<verse number="2">Mîna ku di Îşaya peyxamber de hatiye nivîsandin: A vay, ez nûçevanê xwe li ber rûyê te ve dişînim; ew ê rêya te amade bike.</verse>
				<verse number="3">Dengê ku ji çolê ve bang dike: Rêya Xudan amade bikin, rêyên wî rast bikin!</verse>
				<verse number="4">Û bi vî awayî Yehyayê ku li çolê vaftîzê dikir û bona bexşandina gunehan waza vaftîz a tobê dikir, hat.</verse>
				<verse number="5">Hemû gelê Cihûstanê û hemûya Orşelîmiyan dihatin cem wî, li gunehên xwe mukur dihatin û ji aliyê wî ve di Çemê Urdunê de vaftîz dibûn.</verse>
				<verse number="6">Yehya pirça devê li xwe kiribû û li pişta wî şûtika çermîn hebû û wî kulî û hungivê bejî dixwar.</verse>
				<verse number="7">Û wî waz dida û digot: Li pey min, yê ji min xurttir e tê û ez ne liyaq im ku xwar bibim û benikê pêlavên wî vekim.</verse>
				<verse number="8">Min we bi avê ve vaftîz kir, lê belê ew ê we bi Ruhê Pîroz vaftîz bike.</verse>
				<verse number="9">Û di wan rojan de wusa bû ku, Îsa ji Celîlê, ji bajarê Nisretê hat û ji aliyê Yehya ve di Çemê Urdunê de vaftîz bû.</verse>
				<verse number="10">Û dema ku ji avê derket, wî hema dît ku ezman qelişî û Ruh mîna kevokekê daket ser wî.</verse>
				<verse number="11">Û ji ezmanan dengek hat: Tu lawê min ê xoşewîst î, ez ji te razî me!</verse>
				<verse number="12">Û Ruh hema ew şand çolê.</verse>
				<verse number="13">Û ew çel roj li çolê ma û ji aliyê Îblîs ve hat ceribandin; ew bi heywanên hov re bû û milyaketan jî ji wî re xizmetê dikirin.</verse>
				<verse number="14">Li pey girtina Yehya, Îsa bi waz dana Mizgîniya Serweriya Xwedê hat Celîlê û got:</verse>
				<verse number="15">Wext temam bû û Serweriya Xwedê nêzîk e. Tobe bikin û bi Mizgînê bawer bikin!</verse>
				<verse number="16">Dema ew ji qeraxa Gola Celîlê derbas dibû, wî dît ku Şîmûn û birayê wî Andrêyas tora xwe diavêtin nava golê; ji ber ku ew masîgir bûn.</verse>
				<verse number="17">Û Îsa ji wan re got: Li pey min werin û ez ê we bikim nêçîrvanên mirovan!</verse>
				<verse number="18">Wan jî hema torên xwe berdan û li pey wî çûn.</verse>
				<verse number="19">Û gava ku ew ji wir hinekî pêşve çû, lawê Zebedî Aqûp û birayê wî Yûhena dît; wan di lotkê de torên xwe pîne dikirin.</verse>
				<verse number="20">Hema bangî wan kir û wan jî bavên xwe Zebedî, tevî karkeran di lotkê de hiştin û li pey wî çûn.</verse>
				<verse number="21">Û ew hatin Kefernahûmê û Îsa roja Sebtê hema ket keniştê û dest bi hînkirinê kir.</verse>
				<verse number="22">Û ew bi hînkirina wî pirr ecêb man; ji ber ku wî ne mîna alimên zagonê, lê belê mîna yekî rayedar hînî wan dikir.</verse>
				<verse number="23">Û di kenişta wan de zilamekî bi ruhê xerab ve hebû, ew qêriya</verse>
				<verse number="24">û got: Ya Îsayê Nisrêtî; tu çi ji me dixwazî? Ma qey tu bona helaq kirina me hatiye? Ez dizanim tu kî yî: Tu Pîrozê Xwedê yî!</verse>
				<verse number="25">Lê belê Îsa ew azirand û jê re got: Hiş be û ji wî derkeve!</verse>
				<verse number="26">Ruhê xerab jî ew hejand û bi avêtina qêrînên mezin ji wî derket.</verse>
				<verse number="27">Hemû jî ewqas şaş û metal man ku, ji hev û din pirsîn û digotin: Ev çî ye? Ma ev çawa hînkariyek nû ye? Ew dikare bi rayedariyê emir bide ruhên xerab û ew jî jê re îtaet dikin!</verse>
				<verse number="28">Û nûçeyên di derheqê wî de, hema li her derê Celîlê belav bûn.</verse>
				<verse number="29">Gava ku ew ji keniştê derketin, bi Aqûp û Yûhena re hema hatin mala Şîmûn û Andrêyas.</verse>
				<verse number="30">Xwesiya Şîmûn, di nava tayê nexweşiyê de radiket û ji bo wê hema ji Îsa re gotin.</verse>
				<verse number="31">Ew jî hat û bi destê wê ve girt, rakir; tayê dev ji wê berda û pîrekê ji wan re xizmet kir.</verse>
				<verse number="32">Dema bû êvar û roj çû ava, hemû nexweşan û yên bindestê cinan anîn cem wî.</verse>
				<verse number="33">Hemû gelên bajêr li ber derî civiya bûn.</verse>
				<verse number="34">Îsa gellek kesên cûr bi cûr nexweşiyan ketine, baş kir; gellek cin qewirand û nedihişt ku cin biaxifin; ji ber ku wan wî nas dikir.</verse>
				<verse number="35">Sibehê, gellekî berî hilatina rojê Îsa rabû; derket û çû cîhekî tenha, li wir dua kir.</verse>
				<verse number="36">Şîmûn û kesên pê re li pey Îsa çûn</verse>
				<verse number="37">û gava ku wan wî dîtin, ji wî re gotin: Her kes li te digere!</verse>
				<verse number="38">Îsa jî ji wan re got: Em herin bajarên nêzîkî vir ku, ez li wan deran jî wazê bidim; ji ber ku ez ji bo vê yekê hatim!</verse>
				<verse number="39">Û di keniştên wan de bi waz dayînê û bi cinan qewirandinê ve li hemûya herêma Celîlê geriya.</verse>
				<verse number="40">Û yekî bi cizam hate cem Îsa û li ber wî geriya, çok da û ji wî re got: Ger tu bixwazî, tu dikarî min paqij bikî!</verse>
				<verse number="41">Dilê Îsa bi wî şewitî û destê xwe dirêjî wî kir, pê da û ji wî re got: Dixwazim, paqij bibe!</verse>
				<verse number="42">Û gava ew diaxifî hema cizam jê çû û ew paqij bû.</verse>
				<verse number="43">Îsa wî zehf îkaz kir, hema ew şand û ji wî re got:</verse>
				<verse number="44">Hay ji xwe hebe, ji tu kesekî re tiştekî nebêje; lê biçe, xwe nîşanî kahîn bide û bona ku ji wan re bibe şahdeyî, ji bo paqij bûna xwe, tiştên ku Mûsa emir kiriye, bide!</verse>
				<verse number="45">Lê belê ew derket û dest bi bang kirina gellek tiştan û belavkirina vê gotinê kir, ûsa ku, êdî Îsa nikarîbû bi eşkereyî biketa bajarekî; lê li derve, li derê tenha dima û ji her alî ve dihatin cem wî.</verse>
			</chapter>
			<chapter number="2">
				<verse number="1">Piştî çend rojên din, dema ku ew dîsa vegeriya Kefernahûmê, hat bihîstin ku ew li mal e.</verse>
				<verse number="2">Û pirr mirov civiyabûn; wusa ku, êdî li cem derî jî cîhê sekinê nema bû û Îsa gotin ji wan re digot.</verse>
				<verse number="3">Û hinek mirov hatin cem wî û kûdek ku ji aliyê çar kesan ve hatibû hilgirtin, anîn.</verse>
				<verse number="4">Ji ber ku, ji ber ajaweyê nikarîbûn nêzîkî wî bibin; paşî wan banê xaniyê mala ku ew lê ye vekirin û rakirin, livînê ku yê kûd tê de veketiye daxistin jêr.</verse>
				<verse number="5">Lê belê dema ku Îsa baweriya wan dît, ji yê kûd re got: Lawo, gunehên te efû bûn!</verse>
				<verse number="6">Lê belê hinek ji alimên zagonê li wir rûniştibûn û di dilên xwe de difikirîn:</verse>
				<verse number="7">Ev mirov çima ûsa diaxife? Kufrê dike! Ma ji Xwedê pê ve kî dikare gunehan bibexşîne?</verse>
				<verse number="8">Îsa jî hema di ruhê xwe de bi van ramanên wan hesiya û ji wan re got: Çima hûn van tiştan di dilê xwe de difikirin?</verse>
				<verse number="9">Ma kîjan hîn hêsan e? Ji yê kûd re gotina: Gunehên te hatin bexşandin, an gotina: Rabe, livînê xwe rake û bimeşe?</verse>
				<verse number="10">Lê belê bona hûn bizanibin ku rayedariya Lawê Mirov li rûyê erdê heye ku gunehan bibexşîne; ji yê kûd re got:</verse>
				<verse number="11">Ez ji te re dibêjim, rabe, livînê xwe rake û here mala xwe!</verse>
				<verse number="12">Û ew jî rabû, hema livînê xwe rakir û li pêş çavên her kesî derket çû; wusa ku, hemû şaş û metal mabûn û ji Xwedê re şikir kirin û gotin: Me tu carî tiştekî ûsa nedîtiye!</verse>
				<verse number="13">Û ew dîsa çû qeraxa golê û hemû gel dihatin cem wî, wî jî hînî wan dikir.</verse>
				<verse number="14">Dema ku ew derbas dibû, di cîhê bacgirtinê de rûniştî Lêwiyê lawê Alfay dît û ji wî re got: Li pey min were! Ew jî rabû û li pey wî çû.</verse>
				<verse number="15">Û wusa bû ku, dema ew di mala wî de li ser sifrê rûniştibû, gellek karmendên bacê bi Îsa û şagirtên wî re li ser sifrê rûniştîbûn; ji ber ku hejmara yên ku li pey wî diçûn gellekî bûn.</verse>
				<verse number="16">Û gava alimên zagonê û Fêrisiyan, dîtin ku ew bi gunehkar û bacgirtan re xwarinê dixwe, ji şagirtên wî re gotin: Çima ew bi bacgirt û gunehkaran re dixwe û vedixwe?</verse>
				<verse number="17">Dema Îsa vêya bihîst, ji wan re got: Ne yên saxlem, lê yên nexweş hewceyî bijîşk in. Ez ne ji bo banga kesên salih, lê ji bo banga gunehkaran hatim.</verse>
				<verse number="18">Şagirtên Yehya û Fêrisiyan rojiyê digirtin û ew hatin cem wî û pirsîn: Şagirtên Yehya û yên Fêrisiyan rojiyê digirin, gelo çima şagirtên te rojiyê nagirin?</verse>
				<verse number="19">Îsa jî ji wan re got: Heta ku zava bi wan re be, ma kesên dawetê dikarin ku rojiyê bigirin? Heta ku zava bi wan re be, ew nikarin rojiyê bigirin.</verse>
				<verse number="20">Lê belê rojên ku zava ji wan bê stendin dê bên, wê demê, dê ew ê di wan rojan de rojiyê bigirin.</verse>
				<verse number="21">Tu kes kincekî kevin, bi perçê cawê nû pîne nake; ya na dê pîna nû ji cawê kevin biqete û cîhê çiriyayî hîn jî xerabtir dibe.</verse>
				<verse number="22">Û tu kes xemra nû naxe meşkên kevin; ya na dê xemra nû meşkan biteqîne, xemr jî ziyan dibe, meşk jî; lê xemra nû tenê dikin meşkên nû.</verse>
				<verse number="23">Û wusa bû ku, roja Sebtê Îsa di nava zeviya dexlê re derbas dibû. Û dema dimeşiyan, şagirtên wî dest pê kirin, similên genim qetandin.</verse>
				<verse number="24">Fêrisiyan ji wî re gotin: Binihêre, çima ew roja Sebtê tiştên ku ne caiz e, dikin?</verse>
				<verse number="25">Û Îsa ji wan re got: Ma qey we qet nexwend, dema Dawid û yên pê re birçî û motaj man çi kirin?</verse>
				<verse number="26">Di dema Serokkahîn Abiyatar de ew ket mala Xwedê nanên xweşiyê, yên ku xeynî kahînan ji kesên din re ne caiz e, xwar û da kesên bi xwe re jî.</verse>
				<verse number="27">Û ji wan re got: Mirov ne ji bo roja Sebtê, roja Sebtê ji bo mirovan hatiye afirandin!</verse>
				<verse number="28">Bi vî awayî Lawê Mirov, Xudanê roja Sebtê ye jî.</verse>
			</chapter>
			<chapter number="3">
				<verse number="1">Û ew dîsa ket keniştê. Û li wir zilamekî destê wî hişk bûyi, hebû.</verse>
				<verse number="2">Ew jî bona ku Îsa sûcdar bikin, bi gotina, hela dê ew ê roja Sebtê wî baş bike, çavnêrîtiyê lê dikirin.</verse>
				<verse number="3">Û Îsa ji mirovê dest hişk re got: Rabe ser pêlan û derkeve navendê!</verse>
				<verse number="4">Û wî ji wan re got: Ma roja Sebtê qencî kirin, an xerabî kirin caiz e? Can rizgar kirin, an kuştin? Lê belê ew bêdeng man.</verse>
				<verse number="5">Û Îsa bi hêrs li dora xwe nihêrt, ji ber dilhişkbûna wan kesirî û ji zilam re got: Destê xwe dirêj bike! Wî jî dirêj kir û destê wî dîsa bû wekî halê xweyî berê.</verse>
				<verse number="6">Fêrisî derketin derve, hema bi Hêrodesiyan re bona ku dê ew ê çawa Îsa bikujin dest bi şêwrê kirin.</verse>
				<verse number="7">Îsa tevî şagirtên xwe vekişiya qeraxa golê û ajaweyeke mezin, ji Celîlê li pey wî hat.</verse>
				<verse number="8">Û yên ku kirinên wî bihîstibûn, ajaweyeke mezin ji Cihûstanê û ji Orşelîmê û ji Îdomeyê û ji aliyê Urdunê û ji herêma Sûr û Saydayê hatin cem wî.</verse>
				<verse number="9">Îsa bona ku di nava ajaweyê de, di tengasiyê de nemîne, ji şagirtên xwe re got ku, bila lotkekê biçûk amade bikin.</verse>
				<verse number="10">Ji ber ku wî gellekan qenc dikir, wusa ku, hemûyên xwedî dert bûn, bona ku destê xwe di wî de bidin, bi ser wî ve dihêwirîn.</verse>
				<verse number="11">Dema ruhên xerab wî didîtin, xwe li ber wî diavêtin erdê, diqêriyan û digotin: Tu Lawê Xwedê yî!</verse>
				<verse number="12">Û wî ji wan re emir dikir ku, bila kîbûna wî eşkere nekin.</verse>
				<verse number="13">Îsa derket serê çiyê û yên ku wî dixwestin, bangî cem xwe kir; ew jî hatin cem wî.</verse>
				<verse number="14">Û wî donzdeh kes bona ku bi wî re bimînin û wan ji bo wazdayînê bişîne</verse>
				<verse number="15">û bona qewirandina cinan rayedar bike hilbijart:</verse>
				<verse number="16">Şîmûnê ku navê Pêtrûs dayê</verse>
				<verse number="17">û Boanerces, yanê, yên ku navê: Lawên Xurmîna ezmîn daye wan, lawên Zebedî Aqûp û birayê wî Yûhena</verse>
				<verse number="18">û Andrêyas, Fîlîpûs, Bartolomeyo, Meta, Tûmas, Aqûpê lawê Alfay, Tadeyos, Şîmûnê Welatparêz</verse>
				<verse number="19">û Cihûdayê Îsxeryotî, yê ku Îsa da dest.</verse>
				<verse number="20">Û ew çûn malekê û dîsa ajawe civiya, ewqas ku, ew nikarîbûn xwarinê jî bixwin.</verse>
				<verse number="21">Dema mirovên wî vêya bihîstin, derketin ku wî bigirin; ji ber ku wan digot: Wî aqilê xwe winda kiriye!</verse>
				<verse number="22">Alimên zagonê yên ji Orşelîmê hatibûn, digotin: Di wî de Beelzebûl heye û ew cina bi hêza serokê cinan diqewirîne!</verse>
				<verse number="23">Îsa jî wan bangî cem xwe kir û bi wekokan ji wan re got: Ma Îblîs çawa dikare Îblîs biqewirîne?</verse>
				<verse number="24">Ger welatek di nava xwe de du parî bûbe, ew welat nikare li ser pêlan bimîne.</verse>
				<verse number="25">Û ger malek di nava xwe de du parî bûbe, ew mal nikare li ser pêlan bimîne.</verse>
				<verse number="26">Ger Îblîs li dijî xwe rabûbe û bûbe du parî, êdî nikare li ser pêlan bisekine, dibe ku dawiya wî hatibe.</verse>
				<verse number="27">Lê belê tu kes nikare têkeve mala yê xurt û mala wî tazî bike; lê belê pêşiyê destên wî girê bide, wê demê dikare mala wî tazî bike.</verse>
				<verse number="28">Bi rastî ez ji we re dibêjim: Hemû gunehan û hemû kufrên mirovan dê bêne bexşandin,</verse>
				<verse number="29">lê belê her kî ku kufrê li Ruhê Pîroz bike, tu carî nayê bexşandin, lê ew bi gunehê bêdawî ve sûcdar e.</verse>
				<verse number="30">Ji ber ku wan digot: Ruhê xerab di wî de heye.</verse>
				<verse number="31">Dayik û birayên Îsa hatin li derve sekinîn, xeber şandin û bangî wî kirin.</verse>
				<verse number="32">Ajawe li dora wî rûdinişt û ji wî re gotin: A vay, dayik û birayên te li derva ne, li te digerin!</verse>
				<verse number="33">Îsa bersiv da wan û got: Ma dayika min û birayên min kî ne?</verse>
				<verse number="34">Û li dora xwe, li kesên dora xwe rûniştiye nihêrt û got: A vay, dayika min û birayên min!</verse>
				<verse number="35">Ji ber her kî ku xwestina Xwedê bîne cîh, birayê min û xwuşka min û dayika min ew e.</verse>
			</chapter>
			<chapter number="4">
				<verse number="1">Û wî li qeraxa golê, dîsa dest bi hînkirinê kir. Û li dora wî ajaweyek ewqas mezin civiya ku, ew li lotkeya di golê de yî siwar bû û rûnişt û hemû ajaweyî li qeraxa golê, li reşayiyê bûn.</verse>
				<verse number="2">Û wî gellek tişt bi wekokan hînî wan dikir û di hînkirina xwe de ji wan re got:</verse>
				<verse number="3">Guhdarî bikin! A vay, cotkar derket ku tovê biçîne.</verse>
				<verse number="4">Û wusa bû ku, gava wî tov direşand, hinek ketin qeraxa rêgehê û civîkan hatin û ew xwarin.</verse>
				<verse number="5">Û hinek ketin nava baxiran, cîhê ku axa wê kêm bû û ji ber ku axa wan ne kûr bû, hema şiv dan.</verse>
				<verse number="6">Lê belê dema roj hilat, qemirî û bona ku reha wê tunebû, hişk bû.</verse>
				<verse number="7">Û hinek ketin nav histiriyan; histirî mezin bûn û wê xeniqandin û wê berê neda.</verse>
				<verse number="8">Û hinek ketin axa qenc, mezin û zêde bûn û ber dan û hinekan sîh, hinekan şêst û hinekan jî sed qat ber dan.</verse>
				<verse number="9">Û wî ji wan re got: Yên ku guhê wanî bibihîze hene, bila bibihîze!</verse>
				<verse number="10">Dema ew bi tenê ma, tevî Donzdehan yên ku li hawirdora wî bûn, ji bo wekokan jê pirsîn.</verse>
				<verse number="11">Wî jî ji wan re got: Razên Serweriya Xwedê ji we re hatine dayîn, lê belê ji kesên li derve ne re, her tişt bi wekokan tê gotin;</verse>
				<verse number="12">da ku: Yên dinêrin bila binihêrin û nebînin û yên dibihîzin bila bibihîzin û fêhm nekin, nebe ku vegerin û ji wan re bête bexşandin.</verse>
				<verse number="13">Û wî ji wan re got: Ma hûn van wekokan fêhm nakin? Wê çaxê hûn ê hemû wekokan çawa fêhm bikin?</verse>
				<verse number="14">Cotkar gotinê diçîne.</verse>
				<verse number="15">Li cîhê gotin tête çandin, yên ku li qeraxa rê ew in; dema ku dibihîzin, Îblîs tê û gotina di dilê wan de hatiye çandin radihêje, dibe.</verse>
				<verse number="16">Û bi vî awayî yên ku li ser baxiran hatine çandin ew in; gava gotinê dibihîzin hema bi dilşayî wê qebûl dikin,</verse>
				<verse number="17">lê belê ji ber ku rehê wan tune, tenê demekê kurt dimînin. Yên ûsa dema ku ji bo gotinê tengasî û zilmê bibînin, hema diçerixin û dikevin.</verse>
				<verse number="18">Û yên ku di nav stiriyan de hatine çandin ew in ku; gotinê dibihîzin,</verse>
				<verse number="19">lê belê xema vê dinyayê û xapînokiya dewlemendiyê û hewesên wekî din dikevin navê û gotinê dixeniqînin û ew bê ber dimîne.</verse>
				<verse number="20">Û yên ku li axa qenc ve hatine çandin ew in ku; gotinê dibihîzin, qebûl dikin û hinek sîh, hinek şêst û hinek jî sed qatî ber didin.</verse>
				<verse number="21">Û wî ji wan re got: Ma qendîlê bona xistina bin olçeka zadê, an jî bin livînan tînin? Ma ne ji bo danîna ser şimadankê ye?</verse>
				<verse number="22">Ji ber ku ger ne bona kişfbûnê be, tu tiştê veşartî nîne û ger ne bona derkeve ronahiyê be, tiştekî veşartî nîne.</verse>
				<verse number="23">Yê ku guhên wî ji bo bihîstinê hene, bila bibihîze!</verse>
				<verse number="24">Û wî ji wan re got: Bala xwe bidin tiştên ku hûn dibihîzin. Hûn bi kîjan olçekê bipîvin, bi wê olçekê dê ji we re bê pîvandin û ji we re dê bi ser de bê zêdekirin.</verse>
				<verse number="25">Lewma yê kî hebe; dê ji wî re bête dayîn; lê belê yê kî tune be; yê ku pê re ye jî, dê jê bête stendin.</verse>
				<verse number="26">Û wî got: Serweriya Xwedê, mîna zilamê ku tovê direşîne axê ye.</verse>
				<verse number="27">Dibe şev, radize; dibe roj radibe. Bi xwe ew nizane, lê belê tov şivê dide û pêş ve diçe.</verse>
				<verse number="28">Ax bi xwe zad dide; pêşiyê şivê, dawiyê simil, dawiya dawîn jî hebên ku simil tijî dikin dide.</verse>
				<verse number="29">Dema zad digihêjin, zilam hema oraxê lê dixe. Ji ber ku dema çinandina zad hatiye.</verse>
				<verse number="30">Û wî got: Em Serweriya Xwedê mîna çi bişibînin, an jî em bi wekokek çawa li ber we daynin?</verse>
				<verse number="31">Mîna hebek xerdelê ye ku, dema tête çandin, her çiqas li rûyê erdê, di nava hemû tovan de ya herî biçûk be jî,</verse>
				<verse number="32">paşî çandinê digihêje û hemû nebatan hîn jî mezintir dibe; guliyê mezin berdide; ûsa ku, civîkên li ezmîn dikarin di bin siya wê de bi cîh bin.</verse>
				<verse number="33">Û wî gotinê bi gellek wekokên mîna vêya bi axaftinekî gel jê fêhm bike, dianî ziman.</verse>
				<verse number="34">Û bêyî wekokan ji wan re nedigot; lê belê dema ku bi şagirtên xwe re tenê dima, her tiştî ji wan re eşkere dikir.</verse>
				<verse number="35">Wê rojê, dema bû êvar, wî ji wan re got: Em derbasî aliyê din bibin!</verse>
				<verse number="36">Wan jî ajawe berdan û wî bi lotka ku ew tê de ye birin; bi wî re lotkên din jî hebûn.</verse>
				<verse number="37">Û bahozeke mezin teqiya û şepêl ûsa êrîşî lotkê dikirin ku, êdî lotke tijî dibû.</verse>
				<verse number="38">Ew jî, li aliyê paşê lotkê bû û li ser balîfekê radiket. Wan, wî hişyar kirin û jê re gotin: Mamoste, ma xema te bi helaqbûna me nîne?</verse>
				<verse number="39">Ew jî rabû, bi bahozê ve xeyidî, ji golê re got: Hiş be, bisekine! Ba daket û benderayeke mezin çêbû.</verse>
				<verse number="40">Û wî ji wan re got: Ma çima hûn ûsa tirsonek in? Ma hîn baweriya we nîne?</verse>
				<verse number="41">Ew jî bi tirsekî mezin tirsiyan û ji hev û din re gotin: Ma ev kî ye ku, him bahoz û him jî gol jê re îtaet dikin?</verse>
			</chapter>
			<chapter number="5">
				<verse number="1">Û ew hatin aliyê dinî golê, welatê Girasîniyan.</verse>
				<verse number="2">Gava ku Îsa ji lotkê derket, zilamekî ruhê wî yê mindar heye, hema ji goran derket û çû pêrgîniya wî.</verse>
				<verse number="3">Cîhê ku ew lê rûdinişt di nav goran de bû û tu kesî nikarîbû ku wî bi zincîran jî girê bide;</verse>
				<verse number="4">ji ber ku pirr caran ew bi qeyd û zincîran ve hatibû girêdan, lê belê wî zincîran şikestandibû û qeydan perçe kiribû û tu kesî nikarîbû ku wî zeft bikira.</verse>
				<verse number="5">Û ew her tim şev û roj li serê çiyan û di nava goristanê de diqêriya û xwe bi keviran birîndar dikir.</verse>
				<verse number="6">Dema ku wî ji dûr ve Îsa dît, baz da û ji wî re secde kir</verse>
				<verse number="7">û bi dengekî bilind qêriya û got: Ya Îsa, Lawê Xwedayê Bilind, ma te çi ji min e? Ez bi heqê Xwedê sondê didim te; ezabê li min meke!</verse>
				<verse number="8">Ji ber ku wî jê re gotibû: Ya ruhê xerab; ji vî zilamî derkeve!</verse>
				<verse number="9">Û jê pirsî: Navê te çî ye? Û wî bersiv da û got: Navê min Lejyon e, ji ber ku em gellek in!</verse>
				<verse number="10">Û bona ku ew wan ji wê herêmê dernexe, ew pirr li ber wî geriya.</verse>
				<verse number="11">Li wir, li qeraxa çiya, keriyek beraza ya mezin diçêriya.</verse>
				<verse number="12">Û hemû cin li ber wî geriyan û gotin: Me bişîne van berazan, em têkevin wan!</verse>
				<verse number="13">Îsa jî destûr da wan. Ruhên xerab jî derketin û ketin berazan û ew keriyê ku qasî du hezarî bû, ji kendala kûr, ber bi golê ve hate avêtin û di golê de fetisîn.</verse>
				<verse number="14">Û şivanê berazan reviyan û li bajar û gundan, nûçeyê belav kirin. Û ew jî ji bo dîtina tiştên ku bûye hatin.</verse>
				<verse number="15">Û ew hatin cem Îsa, dînê ku berê lejyonek cinan tê de bû, hiş li serî, kinc lêkirî û ew rûniştî dîtin û tirsiyan.</verse>
				<verse number="16">Û yên ku bûyerê dîtibûn, têgihandina tiştên ku hatiye serê zilamê bi cin û di derheqê berazan de, ji gel re kirin.</verse>
				<verse number="17">Û bona ku ew ji herêma wan here, dest pê kirin û li ber wî geriyan.</verse>
				<verse number="18">Û dema ku ew ket lotkê, zilamê ku berê bindestiyê cinan bû, li ber wî geriya ku bi wî re bimîne.</verse>
				<verse number="19">Lê belê Îsa nehişt û ji wî re got: Vegere mala xwe, cem yên xwe û hemû tiştên ku Xudan bo te kir û çawa merhametê li te kir, ji wan re bibêje!</verse>
				<verse number="20">Ew jî çû, li herêma Dêkapolîsê, dest pê kir û Îsa bona wî her çi kiribû, belav kir û her kes ecêb dima.</verse>
				<verse number="21">Dema ku Îsa bi lotkê dîsa derbasî aliyê din bû, ajaweyek mezin li dora wî civiya û ew jî li qeraxa golê bû.</verse>
				<verse number="22">Û a vay, yekî ji serokên keniştê ku navê wî Yaîros bû hat, dema wî ew dît, xwe avêt lingên wî</verse>
				<verse number="23">û ew pirr li ber wî geriya û got: Keçika min ya biçûk li ber mirinê ye; were û destê xwe deyne ser, da ku, ew baş bibe û bijî!</verse>
				<verse number="24">Û ew jî bi wî re çû û ajaweyeke mezin li pey wî diçû û hawirdor lê teng dikirin.</verse>
				<verse number="25">Û li wir, pîrekek donzdeh sal e ku xwîn jê diçe hebû</verse>
				<verse number="26">û ji destê gellek hekîman zehf kişandibû, hemû hebûna xwe xerc kiribû û baş nebûbû; lê belê hîn jî xerabtir bûbû.</verse>
				<verse number="27">Gava wê tiştên ku di derheqê Îsa de hatine gotin bihîst, di nava ajawê de ji paş ve hat û dest da kincên wî.</verse>
				<verse number="28">Ji ber ku wê digot: Ger ez tenê destê xwe li kincên wî xim, ez ê xelas bibim!</verse>
				<verse number="29">Û hema çavkaniya xwîna wê ziwa bû û pîrekê jî di kûrbûna bedena xwe de hês kir ku, ji wê keserê xelas bû.</verse>
				<verse number="30">Îsa hema fêhm kir ku hêzek ji wî çû û di nava ajawê de vegeriya û got: Ma kî destê xwe li kincên min xist?</verse>
				<verse number="31">Şagirtên wî jî, jê re gotin: Tu dibînî ku ajawe dor li te teng kiriye, dîsa jî tu dibêjî: Kî destê xwe li kincên min xist?</verse>
				<verse number="32">Û ew bona ku kesê vêya kiriye bibîne, li dora xwe nihêrt.</verse>
				<verse number="33">Pîrekê jî wergera di xwe de dizanîbû; bi tirs lerizî û hat, xwe avêt lingên wî û hemû rastiyê ji wî re got.</verse>
				<verse number="34">Lê belê wî ji wê re got: Keça min, baweriya te, te xelas kir, bi xweşiyê here û ji êşa xwe qenc bibe!</verse>
				<verse number="35">Hîn Îsa diaxifî, zilaman ji mala serokê keniştê ve hatin û gotin: Keça te mir, êdî tu çima Mamoste bêaram dikî?</verse>
				<verse number="36">Lê belê gava Îsa, gotina ku hate gotin bihîst, ji serokê keniştê re got: Metirse, tenê bawer bike!</verse>
				<verse number="37">Û wî nehişt ku xeynî Pêtrûs û Aqûp û birayê Aqûp Yûhena kes li pey wî herin.</verse>
				<verse number="38">Û gava ku ew hate mala serokê keniştê, yên ku bi gale gal digirîn û diqêrin dîtin.</verse>
				<verse number="39">Gava ew ket hundir, ji wan re got: Çima hûn dikin qêrîn û digirîn? Zarok nemiriye, lê radikeve!</verse>
				<verse number="40">Lê ew jî, gellekî bi wî dikeniyan. Lê belê paşî ku wî bi xwe hemûyan derxistin derve, dayik û bavê zarokê û kesên bi wî re ne girt û çû ket cîhê ku zarok lê ye.</verse>
				<verse number="41">Bi destê zarokê girt û jê re got: Talîta kûmî! ku wergera wê: Keçikê, ez ji te re dibêjim: Rabe! ye.</verse>
				<verse number="42">Keçik jî hema rabû û geriya; ji ber ku ew donzdeh salî bû. Û ew gellek şaş û metal man.</verse>
				<verse number="43">Û wî ji wan re, bila vêya kes nizanibe û baş li wan emir kir û got ku, bila tiştekî xwarinê bidin keçikê.</verse>
			</chapter>
			<chapter number="6">
				<verse number="1">Û ew ji wir derket û hat welatê xwe û şagirtên wî jî li pey wî çûn.</verse>
				<verse number="2">Dema bû roja Sebtê, li keniştê dest bi hînkirinê kir; gellekan wî bihîstin, şaş man û gotin: Ev tiştan ji vî zilamî re ji ku derê ne? Zaniyariya ku ji wî re hatiye dayîn, gelo çî ye? Ma ev karên bi qudret yên ku bi destên wî ve çêdibin, çine?</verse>
				<verse number="3">Ma ev ne xeratê lawê Meryem û birayê Aqûp û Yose û Cihûda û Şîmûn e? Ma xwuşkên wî ne li vir, li cem me ne? Û di wî de tilpekî bûn.</verse>
				<verse number="4">Îsa jî ji wan re got: Peyxamberekî, xeynî welatê xwe, li nav mirovê xwe û ji mala xwe pê ve, li cîhekî din ne bêrûmet e!</verse>
				<verse number="5">Û li wê derê hêz neanî ku karê bi qudret bike, sirf destên xwe danî ser çend nexweşan û wan qenc kirin.</verse>
				<verse number="6">Bi bêbaweriya wan ve şaş ma. Û ew li gundên dorê digeriya û hîn dikir.</verse>
				<verse number="7">Û wî bangî Donzdehan kir û dest pê kir, wan dudo bi dudo şand û rayedariya qewirandina ruhên xerab da wan.</verse>
				<verse number="8">Û wî emir da wan ku, bona rêwîtiyê xeynî çoyekê tiştekî bi xwe re nebin; divê ne nan, ne kîs, ne jî di nava şûtikê xwe de pere bi xwe re bibin;</verse>
				<verse number="9">lê belê ji wan re got ku bila çarixan bikin lingê xwe û du kirasan li xwe mekin.</verse>
				<verse number="10">Û wî ji wan re got: Her li ku derê ku hûn bikevin malekê, heta ku hûn ji wir derkevin, li wê derê bimînin.</verse>
				<verse number="11">Her ku der we qebûl neke û we guhdarî nekin, dema hûn ji wir derkevin, toza bin lingên xwe, bona ku ji wan re bibe şahdeyî, dawişînin! Bi rastî ez ji we re dibêjim: Di roja daraziyê de dê rewşa welatê Sodom û Gomorayê ji ya wî bajarî çêtir bibe!</verse>
				<verse number="12">Ew jî derketin û bona ku mirov tobe bikin, waz dan.</verse>
				<verse number="13">Û wan gellek cin diqewirandin û gellek nexweşan, rûn li wan didan û baş dikirin.</verse>
				<verse number="14">Qiral Hêrodês jî bihîst; ji ber ku namdariya wî belavî her derê bûbû û hinekan digotin: Ev Yehyayê vaftîzkar e ku ji nav miriyan rabûye; ji ber vê yekê di wî de keramet tên kirin!</verse>
				<verse number="15">Lê hinekên din digotin: Ew Êlyas e û hinekên din jî digotin: Mîna peyxamberên din peyxamberek e.</verse>
				<verse number="16">Lê belê dema Hêrodês vêya bihîst, got: Yehyayê ku serê wî jêkirime, ji nav miriyan vejiyaye!</verse>
				<verse number="17">Ji ber ku Hêrodês bi xwe, bona Hêrodiya jina Fîlîpoyê birayê xwe zilam şandibû û Yehya girtibû, girêdabû û avêtibû zindanê; ji ber ku ew bi wê pirekê re zewicîbû.</verse>
				<verse number="18">Ji ber ku Yehya ji Hêrodês re gotibû: Zewaca te û jinbira te ne caiz e!</verse>
				<verse number="19">Hêrodiya jî bo vê yekê gir bi wî ve girêdabû; dixwest wî bikuje, lê belê wê nikarîbû bikira.</verse>
				<verse number="20">Ji ber ku Hêrodês zanîbû Yehya mirovek rast û pîroz e; ji wî ditirsiya û ew diparêst. Dema ku wî guhdarî dikir, pirr şaş dima û bi dilşahî wî guhdarî dikir.</verse>
				<verse number="21">Di roja bûyîna Hêrodês de, dema roja munasib ya ku ji zilamên xwe yî mezin re, serpêlan re û ji kesên pêşhatiyên Celîlê re ziyafetê dide hat,</verse>
				<verse number="22">dema keça Hêrodiyayê ket hundir û reqisî, ew rewş li xweşiya Hêrodês û yên ku pê re li ser sifrê rûniştine re çû û qiral ji keçikê re got: Bixwaze ji min, tu çi bixwaze ez ê bidim te!</verse>
				<verse number="23">Û wî ji wê re sond xwar: Tu ji min her çi bixwazî, heta nêviyê qiraletiya xwe, ez ê bidim te!</verse>
				<verse number="24">Ew jî derket û çû ji diya xwe re got: Ez çi bixwazim? Diya wê got: Serê Yehyayê vaftîzkar bixwaze!</verse>
				<verse number="25">Û ew hema bi lez çû cem qiral û daxwaza xwe ji wî re got: Ez dixwazim ku tu niha serê Yehyayê vaftîzkar li ser sêniyekê bidî min!</verse>
				<verse number="26">Qiral zehf xemgîn bû; lê belê ji ber sondê û yên ku bi wî re li sifrê rûniştîbûn, nexwest keçikê red bike.</verse>
				<verse number="27">Û qiral hema ji leşkeran yekî şand û emir da ku serê wî bîne.</verse>
				<verse number="28">Ew jî çû di zîndanê de serê wî jê kir û serê wî li ser sêniyekê anî û ew da keçikê û keçikê jî ew da diya xwe.</verse>
				<verse number="29">Û dema ku şagirtên Yehya vêya bihîstin, hatin û meytê wî girtin û kirin gorekê.</verse>
				<verse number="30">Û şagirt li cem Îsa civiyan û hemû tiştên ku kiribûn û hîn kiribûn ji wî re gotin.</verse>
				<verse number="31">Wî jî ji wan re got: Hûn bi tena serê xwe werin cîhekî tenha û hinekî rawestin! Ji ber yên ku dihatin û diçûn pirr bûn, ûsa ku, wan wext nedidît xwarinê bixwin.</verse>
				<verse number="32">Û ew bi lotkê, bi tena serê xwe çûn cîhekî tenha.</verse>
				<verse number="33">Gellek kesên ku çûna wan dîtin, wan nas kirin û ji hemû bajaran, bi peyatî ketin rê û berî wan gîhîştin wî cîhî.</verse>
				<verse number="34">Û dema Îsa peya bû, ajaweyeke mezin dît û dilê wî bi wan şewitî, ji ber ku ew mîna mihên bê şivan bûn û ji wan re dest bi hînkirina gellek tiştan kir.</verse>
				<verse number="35">Û ji ber ku wext pirr dereng bû, şagirtên wî hatin cem wî û jê re gotin: Ev der cîhekî tenha ye û wext jî dereng e;</verse>
				<verse number="36">wan berde ku, bila herin çewlîg û gundên der û dorê, ji xwe re xwarinê bistînin.</verse>
				<verse number="37">Lê belê wî bersiv da û ji wan re got: Hûn xwarinê bidin wan! Û wan ji wî re gotin: Ma em herin bi du sed dînarî nan bistînin û bi wan bidin xwarin?</verse>
				<verse number="38">Wî jî ji wan re got: Çend nanê we hene? Herin û lê binihêrin! Û gava ku wan fêhm kirin, gotin: Pênc nan û du masiyê me hene.</verse>
				<verse number="39">Û wî emir da wan ku, hemû kom bi kom li ser giyayê hêşîn rûnin.</verse>
				<verse number="40">Û ew jî bi sedan û bi pênciyan, kom bi kom rûniştin.</verse>
				<verse number="41">Û wî pênc nan û du masî rahişt li ezmanan nihêrt, dua şikiryê kir û nan parî kir û ji bo di nava gel de par bikin, da şagirtên xwe; herdu masiyan jî di nava hemûyan de par kir.</verse>
				<verse number="42">Û hemûyan xwarin û têr bûn.</verse>
				<verse number="43">Ji perçeyan û ji masiyan donzdeh zembîl tijî hildan.</verse>
				<verse number="44">Û hejmara yên ku ji wan nanan xwarin, pênc hezar mêr bûn.</verse>
				<verse number="45">Heta ku ew gel berde, bona hema li lotkê siwar bibin û berî wî derbasî aliyê din, Beytsaydayê bibin, zorê da şagirtên xwe.</verse>
				<verse number="46">Û piştî ku wî xatir ji wan xwest, bona dua kirinê çû çiyê.</verse>
				<verse number="47">Û dema bû êvar, lotke di nava golê de bû û ew jî tena serê xwe li reşayiyê bû.</verse>
				<verse number="48">Û wî dît ku, ew di bêrkişandinê de di tengasiyê de ne; ji ber ku ba li dijî wan bû. Û ber bi sibê ew li ser golê meşiya û nêzîkî wan hat û wî xwest ku ji wan derbas bibe.</verse>
				<verse number="49">Lê belê wan dema ku dîtin ew li ser golê dimeşe, gotin qey ew xeyaletek e û qêriyan.</verse>
				<verse number="50">Ji ber ku hemûyan wî dîtin û ketin şaşwaziyê. Lê belê wî hema bangî wan kir û got: Cesûr bin; ez im, metirsin!</verse>
				<verse number="51">Û ew li cem wan, li lotkê siwar bû û ba sekinî. Û ew di nav xwe de gellek şaş bûn.</verse>
				<verse number="52">Lewma wan bi karê nanan fêhm nekiribûn; ji ber ku dilê wan hişk bûbû.</verse>
				<verse number="53">Dema ku ew derbasî aliyê din bûn, li Cenasêrtê derketin reşayiyê û lotke girê dan.</verse>
				<verse number="54">Dema ku ew ji lotkê derketin, gel hema wî nas kir</verse>
				<verse number="55">û hemû hawirdorê herêmê bi bazdan geriyan; cîhê ku Îsa lêbû bihîstin; dest pê kirin û nexweşan li ser livînan birin wê derê.</verse>
				<verse number="56">Û li gund, li bajaran, an jî li çewlîgan, biketa her ku derê, nexweşan dixistin qadan û bona ku tenê destê xwe bi dawa kincên wî bixin, li ber wî digeriyan. Û hemûyên ku destê xwe lê dixistin, baş dibûn.</verse>
			</chapter>
			<chapter number="7">
				<verse number="1">Fêrisî û hinek alimên zagonê, yên ku ji Orşelîmê hatibûn, li dora wî civiyan</verse>
				<verse number="2">û dîtin ku hinek şagirtên wî bi destên gemarî, yanê, neşuştî nan dixwin.</verse>
				<verse number="3">Ji ber ku Fêrisî û hemû Cihûd li gor kevneşopiya bav û kalên xwe, heta ku destên xwe baş neşon, xwarinê naxwin.</verse>
				<verse number="4">Û dema ji sûkê jî bên bêşuştin xwarinê naxwin. Û wekî din, di derheqê şuştina kase û şerbik û firaxên sifir de gellek kevneşopên din jî hene ku, bi cîh anînê wan qebûl kirine.</verse>
				<verse number="5">Fêrisiyan û alimên zagonê ji wî pirsîn: Çima şagirtên te li gor kevneşopa kalan nameşin û bi destê gemarî nan dixwin?</verse>
				<verse number="6">Lê belê wî bersiv da û ji wan re got: Îşaya li ser we durûyan qenc peyxamberîtî kiriye! Mîna ku hatiye nivîsîn: Ev gel bi lêvên xwe min dihesibîne, lê belê dilên wan ji min dûr e.</verse>
				<verse number="7">Û wekî talîmatê emirên mirovan didin hînkirinê û bi berhewayî bi min re diperistin.</verse>
				<verse number="8">Ji ber ku hûn dev ji emrê Xwedê berdidin û bi kevneşopa mirovan digirin.</verse>
				<verse number="9">Û wî ji wan re got: Hûn çi xweş dikarin bona ajotina kevneşopa xwe, emrê Xwedê red bikin!</verse>
				<verse number="10">Ji ber ku Mûsa gotiye: Ji bavê xwe û dayika xwe re hurmetê bike! Û: Yê ku kufrê li dayik û bavê xwe bike, bila muheqeq bê kuştin!</verse>
				<verse number="11">Lê belê hûn dibêjin: Ger zilamek ji dayika xwe re an jî ji bavê xwe re bibêje: Tiştê ku ji aliyê min ji te re bibe fêde qurban e, yanê, hatiye nezirkirin,</verse>
				<verse number="12">êdî hûn nahêlin ku ji bo dayika xwe an jî bavê xwe tu tiştî bike.</verse>
				<verse number="13">Bi vî awayî hûn vê kevneşopa xwe ji nifşan digihînin nifşan û gotina Xwedê radikin. Û hûn pirr tiştên mîna vêya çêdikin.</verse>
				<verse number="14">Û wî dîsa gel bangî cem xwe kir û ji wan re got: Hûn hemû min guhdarî bikin û fêhm bikin!</verse>
				<verse number="15">Tu tiştek nîne ku ji derve bikeve hundirê mirov û wî gemarî bike; lê belê tiştên ku mirov gemarî dikin, yên ji hundirê mirov ve derdikevin in.</verse>
				<verse number="16">Ger guhên kesekî ji bo bihîstinê hebin, bila bibihîze!</verse>
				<verse number="17">Û dema ew ji ajaweyê veqetiya û vegeriya malê, şagirtên wî mana wekokê ji wî pirsîn.</verse>
				<verse number="18">Wî jî ji wan re got: Ma hûn jî wusa fêhmkor in? Ma qey hûn fêhm nakin, her çi tiştê ku ji derve bikeve hundirê mirov, nikare wî gemarî bike?</verse>
				<verse number="19">Ji ber ku ew naçe dilê wî, lê belê diçe mahdê wî û ji wir diçe derve. Wî bi vê gotina, hemû xwarinan paqij kir.</verse>
				<verse number="20">Û wî got: Yên ku mirov gemarî dike, tiştên ku ji hundirê mirov ve derdikevin in.</verse>
				<verse number="21">Ji ber ku, ji hundir, ji dilê mirovan ve, fikrên xerab, bê exlaqî, dizî, kuştin, zîna,</verse>
				<verse number="22">timayî, xerabî, hîle, sefahet, çavnebarî, çêr, quretî û bêaqilî, derdikeve.</verse>
				<verse number="23">Hemûyên van tiştên xerab ji hundir ve derdikevin û mirov gemarî dikin.</verse>
				<verse number="24">Ew ji wir rabû û çû herêma Sûr û Saydayê; ket malekê û nexwest ku tu kes bi vêya bizanibe û hêz neanî ku xwe veşêre.</verse>
				<verse number="25">Lê belê pîrekek ku di keçika wê de ruhê xerab heye, di derheqê Îsa de agahiyê stend û hema hat û xwe avêt lingên wî.</verse>
				<verse number="26">Ev pîrek Grekî bû û ji nîjada Fênîkiya Sûriyê bû. Bona cin ji qîza wê biqewirîne, li ber wî geriya.</verse>
				<verse number="27">Îsa ji wê re got: Berde, bila pêşiyê zarok têr bibin! Ji ber ne rast e ku mirov nanê zarokan bigire û bavêje ber kûçikan!</verse>
				<verse number="28">Pîrekê jî bersiv da û ji wî re got: Belê, ya Xudan, lê kûçik jî li binya sifrê kurtêlê ber zarokan dixwin!</verse>
				<verse number="29">Û wî ji wê re got: Ji ber vê gotinê here, cin ji keçika te derketiye!</verse>
				<verse number="30">Û pîrek çû mala xwe dît ku cin jê derketiye û keçik di nava livînan de raketiye.</verse>
				<verse number="31">Dîsa ji herêma Sûrê derket, di nav Saydayê û di nava herêma Dêkapolîsê de derbas bû û hat gola Celîlê.</verse>
				<verse number="32">Yekî kerr û lal anîn cem wî û bona destê xwe deyne ser, li ber wî geriyan.</verse>
				<verse number="33">Wî jî ew girt cîhekî ji ajawê cihêtir e û tiliyên xwe xist guhê zilam û tû kir û destê xwe li zimanê wî xist.</verse>
				<verse number="34">Dawiyê li ezman nihêrt û axîn kişand û jê re: Effata! Yanê: Vebe! got.</verse>
				<verse number="35">Û hema guhên wî vebûn û zimanê wî vebû û bi avahiyek xweş dest bi axaftinê kir.</verse>
				<verse number="36">Wî bona ku ji kesekî re nebêjin, emir li wan kir; lê belê her çiqas wî bi zêdeyî emir li wan dikir, wan ewqas zêde bang dikirin.</verse>
				<verse number="37">Û ew gellek ecêb diman û digotin: Wî her tiştî baş kir; him guhên kerran vedike, him jî lalan diaxifîne!</verse>
			</chapter>
			<chapter number="8">
				<verse number="1">Di wan rojan de dîsa gava ajaweyek mezin çêbû û ji ber ku tiştekî wanî xwarinê nemabû, Îsa bangî şagirtên xwe kir û ji wan re got:</verse>
				<verse number="2">Ez li ber gel dikevim, ji ber niha ev sê roj e ku bi min re ne û tu tiştekî wanî xwarinê nîne.</verse>
				<verse number="3">Ger ez wan bi birçîtî bişînim malên wan, ew ê di rê de bikevin; ji ber ku hin kes ji wan ji rêya dûr hatine.</verse>
				<verse number="4">Û şagirtên wî bersiv dan wî: Li vir, li cîhê tenha, dê mirov vana bi nan ji ku derê ve bikaribe têr bike?</verse>
				<verse number="5">Û wî ji wan pirsî: Çend nanê we hene? Û wan gotin: Heft.</verse>
				<verse number="6">Wî emir da gel ku li erdê rûnin û pişt re heft nanî rahişt, şikir kir û ew parî kir, bona belav kirinê da şagirtên xwe û wan jî danîn ber gel.</verse>
				<verse number="7">Çend masiyê wanî biçûk jî hebûn û piştî wî dua şikiryê kir, got ku bila ew vana jî deynin ber wan.</verse>
				<verse number="8">Wan xwarin û têrbûn; heft zembîl tijî ji kurtêlên bermayî hildan.</verse>
				<verse number="9">Hejmara yên ku xwarin, qasî çar hezar kesî bû û wî ew berdan.</verse>
				<verse number="10">Û hema bi şagirtên xwe re li lotkê siwar bû û derbasî aliyê Dalmanûtayê bû.</verse>
				<verse number="11">Fêrisî hatin û bi Îsa re dest bi guftegoyê kirin; bona ku wî biceribînin, ji wî xwestin ku elametek ji ezman rê wan bide.</verse>
				<verse number="12">Wî jî ji dil ve axînek kişand û got: Ma ev nifşe çima elametekê digere? Bi rastî ez ji we re dibêjim: Dê tu elametî ji vê nifşêya re neyê dayîn!</verse>
				<verse number="13">Û wî wan berda û dîsa li lotkê siwar bû û derbasî aliyê dinî golê bû.</verse>
				<verse number="14">Û wan ji bîr kiribûn ku bi xwe re nan bistînin û di lotkê de, li cem wan tenê nanek hebû.</verse>
				<verse number="15">Îsa jî emir li wan kir û got: Xwe biparêzin, ji havêna Fêrisiyan û havêna Hêrodês ve birevin!</verse>
				<verse number="16">Û ew di nav xwe de axifîn û gotin: Ji ber ku nanê me tune!</verse>
				<verse number="17">Îsa bi vê dizanîbû û ji wan re got: Çima hûn dibêjin nanê me tune û diaxifin? Ma hûn hîn aqil nagehînin û fêhm nakin? Ma dilê we hişk bûye?</verse>
				<verse number="18">Çavên we hene, ma hûn nabînin? Guhên we hene, ma hûn nabihîzin? Ma nayê bîra we,</verse>
				<verse number="19">dema min pênc nanî di nava pênc hezar kesî de par kir, we çend zembîl kurtêl berhev kirin? Wan jî ji wî re gotin: Donzdeh!</verse>
				<verse number="20">Dema min heft nanî di nava çar hezar kesî de par kir, we çend zembîl tijî kurtêl berhev kirin? Wan jî gotin: Heft!</verse>
				<verse number="21">Û wî ji wan re got: Ma hûn hîn fêhm nakin?</verse>
				<verse number="22">Û ew hatin Beytsaydayê û zilamekî kor anîn cem wî û ji bo bi destê xwe lêxe li ber wî geriyan.</verse>
				<verse number="23">Û wî bi destê yê kor ve girt û wî derxist derveyî gund û gava tû çavên wî kir, destê xwe da ser û jê re pirsî: Ma tu tiştekî dibînî?</verse>
				<verse number="24">Wî li jor nihêrt û got: Mirovan dibînim, ji ber ku tiştên mîna daran dimeşin, dibijêrim!</verse>
				<verse number="25">Paşê dîsa destê xwe danî ser çavên wî; wî çavên xwe vekir, bi baldarî nihêrt; baş bû û hemû tiştan zelal dît.</verse>
				<verse number="26">Îsa jî ew şand mala wî û ji wî re got: Mekeve nav gund, di gund de jî ji kesekî re nebêje!</verse>
				<verse number="27">Û Îsa bi şagirtên xwe re çû gundên Qeyseriya Fîlîposê û di rê de ji şagirtên xwe re pirsî û ji wan re got: Li gor gotina gel ez kî me?</verse>
				<verse number="28">Wan jî bersiv dan û gotin: Dibêjin Yehyayê vaftîzkar e, hinek dibêjin Êlyas, hinekên din jî dibêjin, ji peyxamberan yek e.</verse>
				<verse number="29">Wî jî ji wan re got: Lê hûn, hûn dibêjin ez kî me? Pêtrûs bersiva wî da û jê re got: Tu Mesîh î!</verse>
				<verse number="30">Û wî emir da wan ku di derheqê wî de tiştekî ji kesî re nebêjin.</verse>
				<verse number="31">Û wî destpêkir û hînkirina, hewcedariya, divê Lawê Mirov gellekî êş bikişîne, ji aliyê kalepîran, serokkahînan û alimên zagonê ve bête red kirin, bête kuştin û piştî sê rojî biveje, ji wan re kir.</verse>
				<verse number="32">Û wî ev gotin bi eşkeretî digot. Li ser vêya Pêtrûs wî kişand aliyekî, dest pê kir û wî azirand.</verse>
				<verse number="33">Lê belê ew vegeriya û li şagirtên xwe nihêrt, Pêtrûs azirand û got: Ji ber min vekişe Îblîs! Ji ber ku tu ne tiştên Xwedê, lê tiştên mirovan difikirî!</verse>
				<verse number="34">Îsa gel bi şagirtên xwe re bangî cem xwe kir û ji wan re got: Yê ku dixwaze li pey min bê, bila xwe înkar bike û bila xaça xwe hilgire û li pey min bê!</verse>
				<verse number="35">Ji ber, yê ku bixwaze canê xwe xelas bike, dê ew ê wê winda bike; lê belê yê ku canê xwe di oxra min û Mizgîniyê de winda bike, dê ew ê wê xelas bike.</verse>
				<verse number="36">Ji ber ku ger mirovek hemûya dinê qezenc bike û canê xwe winda bike, dê çi feyda wê ji wî re bibe?</verse>
				<verse number="37">Ji ber ku ma mirov, dikare çi ji bo canê xwe bide?</verse>
				<verse number="38">Ji ber ku di nava vê nifşeya zînekar û gunehkar de, kî ji min û ji gotinên min şerm bike, Lawê Mirov jî, dema di mezinahiya Bavê xwe de, bi milyaketên pîroz ve bê, dê ji wî kesî şerm bike.</verse>
			</chapter>
			<chapter number="9">
				<verse number="1">Û wî ji wan re got: Bi rastî ez ji we re dibêjim: Di nava kesên li vir disekinin de, hin kes hene, berî ku bi qudret hatina Serweriya Xwedê nebînin, dê mirinê qet tam nekin!</verse>
				<verse number="2">Paşî şeş rojan Îsa, Pêtrûs û Aqûp û Yûhena girt cem xwe û ji yên din cihê derxist çiyayekî bilind. Û li ber wan xuyabûniya wî hat guhertin.</verse>
				<verse number="3">Kincên wî rewnaq û pirr spî bûn; li rûyê erdê tu kesên kincan dişon nikarîbû ew wusa spî bikira.</verse>
				<verse number="4">Û di wê demê de Êlyas û Mûsa ji wan re xuya bûn û ew bi Îsa re diaxifîn.</verse>
				<verse number="5">Û Pêtrûs bersiv da Îsa û jê re got: Rebbî, hebûna me ya vir çi qenc bû! Em sê çardaxan ava bikin; yek ji te re û yek ji Mûsa re û yek jî ji Êlyas re!</verse>
				<verse number="6">Ji ber ku wî nizanîbû dê çi bibêje; ji ber ku zehf tirsiyabûn.</verse>
				<verse number="7">Di vê demê de ewrek hat û wan xist bin siya xwe û dengek ji ewr hat: Lawê minî xoşewîst ev e; wî guhdarî bikin! got.</verse>
				<verse number="8">Ji nişka ve li dora xwe nihêrtin, lê xeynî Îsa êdî tu kesekî li cem xwe nedîtin.</verse>
				<verse number="9">Dema ku ji çiya dadiketin, wî emir li wan kir ku tiştên dîtine, heta ku Lawê Mirov ji nav miriyan ranebe, ji kesekî re nebêjin.</verse>
				<verse number="10">Wan jî vê gotinê di nav hev de veşartin û gelo ji nav miriyan vejîn çî ye, ji hev û din dipirsiyan.</verse>
				<verse number="11">Û wan ji wî pirsîn û gotin: Çima alimên zagonê dibêjin, dê pêşiyê Êlyas bê?</verse>
				<verse number="12">Wî jî ji wan re got: Ma bi gotina; bi rastî pêşiyê Êlyas tê û her tiştî datîne cîhê wê û dê gellek tiştan bikişîne û biçûk bête dîtin, çawa di derheqê Lawê Mirov de hatiye nivîsandin?</verse>
				<verse number="13">Lê belê ez ji we re dibêjim: Him Êlyas hat û him jî mîna tiştên ku di derheqê wî de hatiye nivîsîn, çi ku wan xwest bi wî kirin.</verse>
				<verse number="14">Dema ew hatin cem şagirtan, dîtin ku ajaweyek mezin li dora wan civiyaye û hinek alimên zagonê bi wan re ketine guftegoyê.</verse>
				<verse number="15">Û dema ku hemûya ajaweyê wî dîtin, gellek ecêb man û bi lez çûn cem û silavê dan wî.</verse>
				<verse number="16">Û wî ji alimên zagonê pirsî: Ma hûn bi wan re ketine guftegoya çi?</verse>
				<verse number="17">Û yekî ji gel bersiva wî da û got: Mamoste, min lawê xwe ji te re anî, yê ku ruhekî wî yê bêziman heye;</verse>
				<verse number="18">ruh wî li her ku derê bigire, wî li erdê dixe, ew ji devê xwe kefê davêje û diranê xwe diqîrçîne û hişk dibe. Ji şagirtên te re gotim, ruh derxinin; lê belê wan nikaribûn!</verse>
				<verse number="19">Wî jî bersiv da wan û got: Ya nifşeya bê bawerî! Ez ê heta kengê bi we re bimînim? Heta kengê ez ê li we sebir bikim? Wî bînin cem min!</verse>
				<verse number="20">Û ew ji wî re anîn û gava ku ruh wî dît, hema lawik bi quwet lerizand û ew ket erdê, ji devê xwe kefan weşand û hol bû.</verse>
				<verse number="21">Îsa ji bavê wî re pirsî: Ji kengê ve ev hal hatiye serê wî? Wî jî got: Ji zaroktiyê ve.</verse>
				<verse number="22">Û ji bona ku wî bikuje, pirr caran ew him avêt nava agir û him jî nava avê; lê belê ger tiştekî ji destê te bê, dilovanî û alîkariyê ji me re bike!</verse>
				<verse number="23">Îsa ji wî re got: Ger ji destê min bê? Ji bo yê bawer bike her tişt dibe!</verse>
				<verse number="24">Bavê lawik hema qêriya û bi hêstirên çavan got: Ez bawer dikim, ya Xudan, alîkariyê ji bêbaweriya min re bike!</verse>
				<verse number="25">Îsa jî gava ku dît gel bi lezîn tê, ruhê xerab azirand û jê re got: Ez emir didim te, ruhê lal û kerr, ji wî derkeve û êdî carek din nekeve wî!</verse>
				<verse number="26">Ruh jî qêriya, wî bi hêz lerizand û derket; lawik bû mîna miriyan; ûsa ku, gellekan digotin: Ew mir!</verse>
				<verse number="27">Lê belê Îsa bi destê wî girt, rakir û lawik rabû.</verse>
				<verse number="28">Piştî ku Îsa ket malê, şagirtên wî bi xisûsiyetê jê pirsîn: Çima me nikarîbû ku wî derxînin?</verse>
				<verse number="29">Ji wan re got: Yên bi vî cûreyî ji dua û rojiyê pê ve bi tiştekî din nayên qewirandin.</verse>
				<verse number="30">Ew ji wir çûn û ji nav Celîlê re derbas bûn û Îsa nedixwest ku kes bi vêya bizane.</verse>
				<verse number="31">Ji ber ku wî ders dida şagirtên xwe û ji wan re digot: Dê Lawê Mirov bidin destê mirovan û dê wî bikujin û sê rojî li pey kuştina xwe, ew dê biveje.</verse>
				<verse number="32">Lê belê wan vê gotinê fêhm nekirin û ditirsiyan ku ji wî bipirsin.</verse>
				<verse number="33">Û ew hat Kefernahûmê û gava ku li malê bû, ji wan re pirsî: Guftegoya di rê de di nava we de bû, çi bû?</verse>
				<verse number="34">Lê ew bêdeng man; ji ber ku di rê de, di nava xwe de guftegoya, kî herî mezin e, kiribûn.</verse>
				<verse number="35">Piştî ku ew rûnişt, bangî Donzdehan kir û ji wan re got: Ger kesek bixwaze bibe yê yekemîn, dê ew ê bibe yê dawîn û xizmetkarê her kesî.</verse>
				<verse number="36">Û wî zarokek girt û di nav wan de da sekinandin; dawiyê wî himbêz kir û ji wan re got:</verse>
				<verse number="37">Her kesê ku zaroyekê wiha bi navê min qebûl bike, ew min qebûl dike û her kesê ku min qebûl dike, ne min, lê yê ku ez şandime qebûl dike.</verse>
				<verse number="38">Yûhena ji wî re got: Mamoste, me yekî bi navê te cinan diqewirand dîtin û em ji wî re bûn asteng, ji ber ku ew li pey me nedihat.</verse>
				<verse number="39">Lê belê Îsa got: Ji wî re nebin asteng; ji ber kesek tune ye ku bi navê min kerametekê bike û hema ji bo min xerabî bibêje.</verse>
				<verse number="40">Ji ber yê ku ne li dijî me be, ji aliyê me ye.</verse>
				<verse number="41">Ji ber ku bi rastî ez ji we re dibêjim: Bona ku hûn yên Mesîh in, her kesê ku qedehek av bi we de, ew ê xelata xwe qet winda nake.</verse>
				<verse number="42">Lê belê her kî ku yekî ji van biçûkên baweriyê bi min tînin, tilpekî bike, ji wî re çêtir e ku kevirekî mezin yê aşê bi histuyê wî ve daliqînin û wî bavêjin behrê.</verse>
				<verse number="43">Ger destê te, te têxe gunehê, wî jêke, ji bo te bêdest gihaştina jiyanê, bi hebûna du destî çûna dojehê û agirê ku qet venamire qenctir e.</verse>
				<verse number="44">Li wê derê kurmê wê namire û agir jî venamire.</verse>
				<verse number="45">Ger lingê te, te têxe gunehê, wî jêke! Ji bo te bi lingekî ketina jiyanê, bi du lingî avêtina dojehê qenctir e.</verse>
				<verse number="46">Li wê derê kurmê wê namire û agir jî venamire.</verse>
				<verse number="47">Ger çavê te, te têxe gunehê, wî derxîne! Ji bo te bi çavekî çûna te yî Serweriya Xwedê, bi du çavî ve avêtina te yî dojehê çêtir e.</verse>
				<verse number="48">Li wê derê kurmê wê namire û agir jî venamire.</verse>
				<verse number="49">Ji ber ku, mîna her qurban bi xwê ve tête xwê kirin, dê her kes bi agir ve bête xwê kirin.</verse>
				<verse number="50">Xwê qenc e; lê belê ger xwê xwêybûna xwe winda bike, hûn ê bi çi tamê bidin wê? Bila di we de xwê hebe û pev re li ser xweşiyê bin!</verse>
			</chapter>
			<chapter number="10">
				<verse number="1">Û ew ji wir rabû û hat sînorên Cihûstanê û aliyê dinî çemê Urdunê. Dîsa ajawe li dora wî civiyabûn û wî li ser adeta xwe dîsa hînî wan dikir.</verse>
				<verse number="2">Û Fêrisiyan hatin cem wî û bona wî biceribînin, jê pirsîn: Ma jin berdana zilamekî caiz e?</verse>
				<verse number="3">Wî jî bersiv da û ji wan re got: Mûsa çi emir da we?</verse>
				<verse number="4">Wan jî gotin: Mûsa bona nivîsandina kaxeza berdanê û berdana pîrekê destûrê daye.</verse>
				<verse number="5">Lê belê Îsa bersiv da û ji wan re got: Wî ji ber dilhişkiya we vî emrî ji we re nivîsand.</verse>
				<verse number="6">Lê belê Xwedê di destpêka afirandinê de ew nêr û mê afirandin.</verse>
				<verse number="7">Ji ber vê yekê dê zilam dayik û bavê xwe berde û bi pîreka xwe ve bê girêdan</verse>
				<verse number="8">û herdu jî bibin bedenek; ûsa ku, êdî ew ne dudu ne, lê bedenek in.</verse>
				<verse number="9">Niha, yên ku Xwedê gihandiye hev, bila mirov veneqetîne!</verse>
				<verse number="10">Şagirtan li malê, di derheqê vê babetê de dîsa ji wî pirsîn.</verse>
				<verse number="11">Û wî ji wan re got: Kî ku pîreka xwe berde û bi yeka din re bizewice, li dijî wê zînayê dike.</verse>
				<verse number="12">Û ger pîrekek mêrê xwe berde û bi yekî din re bizevice, zînayê dike.</verse>
				<verse number="13">Û wan zarok dianîn cem wî ku ew destên xwe li wan bixe, lê şagirtan yên ku wan dianîn azirandin.</verse>
				<verse number="14">Dema Îsa vêya dît; hêrs bû û ji wan re got: Berdin, bila zarok werin cem min; ji wan re nebin asteng! Ji ber ku Serweriya Xwedê ji yên mîna vana re ye!</verse>
				<verse number="15">Bi rastî ez ji we re dibêjim: Yê ku Serweriya Xwedê mîna zarokekî qebûl meke, tu carî nikare bikeve wê!</verse>
				<verse number="16">Û wî zarok himbêz kir, destê xwe danî ser wan û wan pîroz kir.</verse>
				<verse number="17">Dema derket rê, yekî bi bazdan hate cem wî û li ber wî çok da û jê pirsî: Mamosteyê qenc, bona ez jiyana bêdawî bi mêrasî bistînim, gelo ez çi bikim?</verse>
				<verse number="18">Îsa jî ji wî re got: Ma çima tu ji min re dibêjî qenc? Xeynî yekî tu kes ne qenc e, ew jî Xwedê ye!</verse>
				<verse number="19">Tu bi emiran dizanî: Mekuje! Zinê meke! Diziyê meke! Bi derewî şahdeyiyê meke! Heqê kesekî nexwe! Hurmetê ji dayik û bavê xwe re bike!</verse>
				<verse number="20">Lê wî got: Mamoste, min vana hemû ji ciwantiya xwe ve, heta niha anîne cîh.</verse>
				<verse number="21">Îsa li wî nihêrt û jê hez kir û jê re got: Tiştekî te kêm e! Here, çiyî te heye bifiroşe, bide xizanan û bi vî awayî dê li ezmanan xezîneya te bibe û were, xaçê hilgire û li pey min bimeşe!</verse>
				<verse number="22">Lê belê li ser vê gotinê wecê zilam daliqî û bi keser çû; ji ber ku gellek malê wî hebû.</verse>
				<verse number="23">Îsa li dora xwe nihêrt û ji şagirtên xwe re got: Çiqas zehmet e ku yên dewlemend bikevin Serweriya Xwedê!</verse>
				<verse number="24">Şagirtan bi gotinên wî şaş man. Lê belê Îsa dîsa ji wan re got: Zarokno, çiqas bi zehmet e yên ku hêviya xwe bi dewlemendiyê ve girêdane, bikevin Serweriya Xwedê!</verse>
				<verse number="25">Derbasbûna devê ji qula derziyê, ji ketina kesên dewlemend a Serweriya Xwedê hêsantir e.</verse>
				<verse number="26">Ew zehf ecêb man û ji hev û din re gotin: Wê çaxê dê kî xelas bibe?</verse>
				<verse number="27">Îsa li wan nihêrt û got: Li ba mirovan ev nabe, lê belê ne li ba Xwedê! Ji ber ku li ba Xwedê her tişt dibe.</verse>
				<verse number="28">Pêtrûs dest pê kir û ji wî re got: A vay; me her tiştî berda û li pey te hatin!</verse>
				<verse number="29">Îsa bersiv da û got: Bi rastî ez ji we re dibêjim: Tu kes nîne ku, bona min û Mizgîniyê mal, an bira, an xwuşk, an dayik, an bav, an zarok, an jî erdên xwe berde,</verse>
				<verse number="30">niha, di vê demê de, tevî zilma ku bikişîne sed qatî zêdetir mal û bira û xwuşk û dayik û zarok û erd û di dema bê de jiyana bêdawî nestîne.</verse>
				<verse number="31">Lê belê pirr kesên yekemîn dê bibin dawîn û pirr kesên dawîn jî dê bibin yekemîn.</verse>
				<verse number="32">Ew di rê de diçûn Orşelîmê; Îsa ji pêşiya wan ve diçû û şagirtên wî ecêb diman; yên ku li pey wî diçûn jî ditirsiyan. Wî dîsa Donzdehan girt cem xwe û dest bi gotina tiştên ku dê bêne serê xwe kir:</verse>
				<verse number="33">A vay, em diçin Orşelîmê; Lawê Mirov dê bidin destê serokên kahînan û alimên zagonê; ew jî, dê ceza mirinê bidin wî û wî bidin destê neteweyan;</verse>
				<verse number="34">ew ê henekê xwe pê bikin û tifî ser wî bikin û wî qamçî bikin û bikujin û ew ê piştî sê rojî dê dîsa biveje.</verse>
				<verse number="35">Lawên Zebedî Aqûp û Yûhena nêzîkî wî bûn û gotin: Mamoste, xwestinek me heye, em dixwazin ku tu vêya ji bo me bikî!</verse>
				<verse number="36">Wî ji wan re got: Hûn çi dixwazin ku ez bona we bikim?</verse>
				<verse number="37">Wan jî jê re gotin: Ji me re bibexşîne, di bilindiya te de, yek ji me li rastê te û yek ji me li çepê te bila rûnên!</verse>
				<verse number="38">Îsa jî ji wan re got: Hûn nizanin ku hûn çi dixwazin. Ma hûn dikarin kaseya ku ez jê vedixwim, vexwin? Û hûn dikarin bi vaftîzbûna ku ez ê pê bêm vaftîzkirin, vaftîz bibin?</verse>
				<verse number="39">Wan jê re gotin: Em dikarin! Îsa ji wan re got: Kaseya ku ez jê vexwim, hûn ê vexwin û bi vaftîzbûna ku ez pê bêm vaftîzkirin, hûn ê vaftîz bibin;</verse>
				<verse number="40">lê belê hiştina rûniştina we yî li çep û rastê min, ne di destê min de ye; lê ev ji bo kî hatibe amadekirin; ji bo wan e.</verse>
				<verse number="41">Û dema deh şagirt vêya bihîstin, dest pê kirin bi Aqûp û Yûhena re xeyidîn.</verse>
				<verse number="42">Îsa wan bangî cem xwe kir û ji wan re got: Hûn dizanin ku, di nav netewan de yên serok tên dîtin, serweriyê li wan dikin û kesên pêş ve tên jî li ser wan hukumdariyê dajon.</verse>
				<verse number="43">Lê belê dê di nava we de ûsa nebe; kesê ku di nava we de dixwaze bibe mezin, bila bibe xizmetkarê we</verse>
				<verse number="44">û kesê ku di nava we de dixwaze bibe yekemîn, bila bibe xulamê hemûyan.</verse>
				<verse number="45">Ji ber ku Lawê Mirov jî ne bona ku jê re xizmet bête kirin, lê bona xizmetê bike û canê xwe di oxra gellekan de bi berdêl bide, hat.</verse>
				<verse number="46">Û ew hatin Êrîhayê. Û dema Îsa û şagirtên xwe, bi ajaweyeke mezin ji Êrîhayê ve derket, parsekek kor, bi navê lawê Tîmay, Bar-Tîmeyo li qeraxa rêgehê rûniştî bû.</verse>
				<verse number="47">Û dema ku wî bihîst Îsayê Nisretî derbas dibe, dest pê kir qêriya û got: Ya Lawê Dawid Îsa, li min were rehmê!</verse>
				<verse number="48">Gellek kesan bona ku hiş bibe, wî azirandin; lê belê ew hîn zêde qêriya û bang kir: Ya Lawê Dawid, li min were rehmê!</verse>
				<verse number="49">Îsa jî sekinî û got: Bangî wî bikin! Û wan bangî zilamê kor kirin û jê re gotin: Xwezî ji te re, bangî te dike!</verse>
				<verse number="50">Wî jî eba xwe avêt, hol bû û hate cem Îsa.</verse>
				<verse number="51">Îsa destpêkir û ji wî pirsî: Ma tu çi dixwazî ku, ez ji bo te bikim? Yê kor jî jê re got: Rabbûnî, bila çavên min bibînin!</verse>
				<verse number="52">Îsa jî ji wî re got: Here, baweriya te, tu xelas kirî! Û hema çavên wî dîtin û di rê de, li pey Îsa çû.</verse>
			</chapter>
			<chapter number="11">
				<verse number="1">Û dema ew nêzîkî Orşelîmê bûn û hatin herêma li qeraxa Çiyayê Zeytûnê Bêytfacê û Beytanyayê, wî du şagirtên xwe şand û ji wan re got:</verse>
				<verse number="2">Herin gundê hemberî xwe. Dema ku hûn bikevinê, hûn ê dehşikekî hîn kesek lê siwar nebûye, girêdayî bibînin; wê vekin û ji min re bînin!</verse>
				<verse number="3">Ger yek ji we re: Hûn çima vêya dikin? bibêje. Hûn jî bibêjin: Hewceyiya Xudan ji vêya re heye û dê wê hema şunda bişîne vira!</verse>
				<verse number="4">Ew çûn û li ser rê, dehşika li ber deriyê xaniyekî girêdayî dîtin û ew vekirin.</verse>
				<verse number="5">Hin kesên li wir gotin: Hûn çi dikin, ma hûn çima dehşikê vedikin?</verse>
				<verse number="6">Şagirtan jî mîna ku Îsa gotibû, ji wan re gotin û wan kesan dev ji wan berdan.</verse>
				<verse number="7">Û wan dehşikê ji Îsa re anîn û kincên xwe li ser raxistin û ew li ser siwar bû.</verse>
				<verse number="8">Gellekan kincên xwe, hinekan jî guliyên ji zeviyan jê kiribûn raxistin ser rê.</verse>
				<verse number="9">Kesên li pêşiyê diçûn û yên li paş ve dihatin diqêriyan û digotin: Hozanna! Yê di navê Xudan de tê pîroz e!</verse>
				<verse number="10">Bila pîroz be Serweriya bapîrê me Dawid, ya ku di navê Xudan de tê! Li herî bilindahiyan Hozanna!</verse>
				<verse number="11">Îsa ket Orşelîmê û çû Perestgehê. Û piştî ku her alî ji ber çavan ve derbas kir, ji ber ku wexta êvarê bû, bi Donzdehan ve çû Beytanyayê.</verse>
				<verse number="12">Û dotira rojê, dema ku ji Beytanyayê derketin, ew birçî bû.</verse>
				<verse number="13">Û dema ku wî darek hêjîra peldayî ji dûr ve dît, got dibe ku ez hêjîran li ser wê bibînim û çû wê derê. Û dema ku ew hate cem, ji bilî pelan tiştekî nedît; ji ber ku ne demsala hêjîran bû.</verse>
				<verse number="14">Îsa bersiv da û ji wê re got: Bila êdî abadîn tu kes ji te mêwe nexwe! Şagirtên wî jî vêya bihîstin.</verse>
				<verse number="15">Û ew hatin Orşelîmê; Îsa kete Perestgehê û destpêkir û firoşkar û girtiyarên ku di Perestgehê de bûn avête derve û maseyên perehurkêran û kursiyên kevokfiroşan gêr kirin.</verse>
				<verse number="16">Û wî nehişt ku, tu kes firaqekî di nav Perestgehê de derbas bike.</verse>
				<verse number="17">Û wî hîn kir û ji wan re got: Ma ji mala min re; dê mala duayê ji bo hemû netewan bê gotin, nehatiye nivîsîn? Lê belê we ew kiriye geha rêbiran!</verse>
				<verse number="18">Serokên kahînan û alimên zagonê vêya bihîstin û bona kuştina wî li rêyekê geriyan; lê ji wî ditirsiyan; ji ber ku hemûya gel li ser hînkirina wî ecêb dima.</verse>
				<verse number="19">Û dema ku bû êvar, ew ji bajêr derketin.</verse>
				<verse number="20">Û serê sibê, dema ew ji cem ve derbas dibûn; dara hêjîrê ji rehê wê ve hişk bûyî dîtin.</verse>
				<verse number="21">Û Pêtrûs di bîra xwe de anî û ji wî re got: Rebbî binihêre, dara hêjîrê ku te lê naletê anî, hişk bûye!</verse>
				<verse number="22">Îsa jî bersiv da û ji wan re got: Bila baweriya we bi Xwedê hebe.</verse>
				<verse number="23">Bi rastî ez ji we re dibêjim: Kî ji vî çiyayî re bêje: Rabe û xwe bavêje behrê û di dilê xwe de bê şuphe bawer bibe ku dê xwestina wî bibe, dê jê re bibe.</verse>
				<verse number="24">Ji bo vêya ez ji we re dibêjim: Her tiştên ku we bi duê ve xwestiye, bawer bikin ku we wê stendiye û dê ji we re bibe!</verse>
				<verse number="25">Û dema ku hûn radibin û dua dikin, ger giliyek we li dijî yekî hebe, wî bibexşînin ku, Bavê we yî li ezmanan jî bila sûcên we bibexşîne.</verse>
				<verse number="26">Lê belê ger hûn nebexşînin, Bavê we yî li ezmanan jî sûcên we nabexşîne.</verse>
				<verse number="27">Dîsa hatin Orşelîmê. Û dema Îsa di Perestgehê de digeriya serokên kahînan, alimên zagonê û kalepîran hatin cem wî û jê re gotin:</verse>
				<verse number="28">Tu van tiştan bi kîjan rayedariyê dikî? An jî rayedariya kirina vana kî da te?</verse>
				<verse number="29">Îsa jî ji wan re got: Ez ê jî tiştekî ji we bipirsim; bersivê bidin min, ez ê jî, ka van tiştan bi çi rayedariyê dikim ji we re bêjim.</verse>
				<verse number="30">Ma vaftîza Yehya ji ezmanan bû, an ji mirovan bû? Bersivê bidin min!</verse>
				<verse number="31">Ew jî di nava xwe de fikirîn û gotin: Ger em bêjin ji ezmanan e, ew ê bêje, wê çaxê çima hûn bi wî bawer nebûn?</verse>
				<verse number="32">Lê belê ger em bêjin: Ji mirovan e – ji gel ve ditirsiyan; ji ber ku hemûyan Yehya, bi rastî peyxamber dihesiband.</verse>
				<verse number="33">Û bersiva Îsa dan û jê re gotin: Em nizanin! Îsa jî ji wan re got: Ez jî ji we re nabêjim ku, ka ez van tiştan bi kîjan rayedariyê dikim!</verse>
			</chapter>
			<chapter number="12">
				<verse number="1">Û wî bi wekokan ji wan re dest bi gotinê kir: Zilamekî rez danî û dora wê çeper kir û kortikekê kola û qûleyek çêkir. Û wê bi kirê da rezvanan û çû welatekî din.</verse>
				<verse number="2">Û wexta demsala wê hat, wî kolekî şand bona tiriyê para xwe ketiye bistîne.</verse>
				<verse number="3">Û rezvanan ew girtin, lê dan û destvala şandin.</verse>
				<verse number="4">Û wî dîsa koleyekî din ji wan re şand; lê belê wan serê wî şikand û heqaret li wî kirin û şandin.</verse>
				<verse number="5">Wî yekî din şand, ew jî kuştin û wekî din hîn gellekên din şandin; li hinekan xistin, hinek jî kuştin.</verse>
				<verse number="6">Lawekî wî yê xoşewîst jî hebû; dawiyê lawê xwe ji wan re şand û got: Dê ew ê ji lawê min re hurmetê bikin!</verse>
				<verse number="7">Lê belê rezvanan ji hev û din re gotin: Mêrasxwer ev e! Werin, em wî bikujin, dê mêras bibe ya me!</verse>
				<verse number="8">Û wan bi wî girtin, kuştin û avêtin derveyî rezê.</verse>
				<verse number="9">Niha, dê xwediyê rezê çi bike? Ew ê bê, rezvanan helaq bike û rez bide kesên din!</verse>
				<verse number="10">Ma we vê Nivîsa jî qey nexwendine? Kevirê ku çêkeran nexwest, bû kevirê serê quncikê.</verse>
				<verse number="11">Ev ji aliyê Xudan ve çêbû û ew di çavên me de karekî nûwaze ye.</verse>
				<verse number="12">Û wan xwestin ku wî bigirin, lê belê ji gel ve tirsiyan; ji ber wan fêhm kirin ku ew di vê wekoka de qala wan dike. Û wan wî berdan û çûn.</verse>
				<verse number="13">Û bona ku wî bi gotinên wî bixînin dafikê, hin kesên Fêrisî û alîgirê Hêrodês şandin cem wî.</verse>
				<verse number="14">Ew hatin û jê re gotin: Mamoste, em dizanin ku, tu mirovekî rast î û tu di nava mirovan de bê bijartin û bê veqetandin, rêya Xwedê bi duristî hîn dikî, ji ber ku tu li rûyê mirovan nanihêrî. Ma caiz e ku em bacê bidin Qeyser an na? Ma divê em bidin, an nedin?</verse>
				<verse number="15">Lê belê Îsa bi durûyitiya wan dizanîbû û ji wan re got: Ma hûn çima min diceribînin? Ka dînarekî ji min re bînin ku ez bibînim!</verse>
				<verse number="16">Wan jî anîn. Wî ji wan re got: Ev sûret û ev nivîs yê kî ye? Wan gotin: Yê Qeyser in!</verse>
				<verse number="17">Îsa ji wan re got: Tiştên Qeyser bidin Qeyser û tiştên Xwedê bidin Xwedê! Û ew li wî ecêb man.</verse>
				<verse number="18">Sadûqiyên ku digotin vejîn nîne, hatin cem wî û jê pirsîn û gotin:</verse>
				<verse number="19">Ya Mamoste, Mûsa ji me re nivîsiye ku: Ger birayê zilamekî bimire, pîreka xwe bî bihêle û zarok nehêle, bila birayê wî pîreka wî bistîne û nifşeya wî bajo.</verse>
				<verse number="20">Heft bira hebûn. Yê pêşîn pîrekek girt û zarok nehişt û mir.</verse>
				<verse number="21">Yê duduyan wê pîrekê girt, ew jî nebû xwedî zarok û mir û yê sisêyan jî wusa bû.</verse>
				<verse number="22">Û her heftan jî wê girtin û bê zarok mirin. Paşî hemûyan pîrek jî mir.</verse>
				<verse number="23">Di vejînê de, ger ew bivejin, dê pîrek bibe ya kîjanî? Ji ber ku her heft jî bi wê re zewicîn.</verse>
				<verse number="24">Îsa jî ji wan re got: Hûn ne Nivîsên Pîroz, ne jî Hêza Xwedê dizanin, ma sedema şaşbûna we ne ev e?</verse>
				<verse number="25">Ji ber ku dema ew ji mirinê ve bivejin ne dizevicin, ne jî tên zewicandin; lê mîna milyaketên ezman in.</verse>
				<verse number="26">Lê belê ger em bên vejîna miriyan; di Pirtûka Mûsa de, di birra deviyê de Xwedê ji wî re: Ez Xwedayê Birahîm û Xwedayê Îshaq û Xwedayê Aqûp im gotiye, qey we nexwendin?</verse>
				<verse number="27">Ew ne yê miriyan, lê Xwedayê zindiyan e; hûn gellekî ji rê derketine.</verse>
				<verse number="28">Gava alimekî zagonê guftegoya wan guhdarî dikir û dît ku wî bersivek xweş da wan; ber bi wî hat û jê pirsî: Di nav hemû emiran de ya yekemîn kîjan e?</verse>
				<verse number="29">Îsa bersiv da wî: Ya yekemîn ev e: Bibihîze, ya Îsraêl! Xudan Xwedayê me, Xudanê yek e.</verse>
				<verse number="30">Û ji Xudan, Xwedayê xwe, bi hemû dilê xwe, bi hemû canê xwe, bi hemû ramanê xwe û bi hemû hêza xwe hez bike!</verse>
				<verse number="31">Ya duwemîn jî ev e: Ji cîranê xwe mîna xwe hez bike! Ji vana mezintir, emirek din tune.</verse>
				<verse number="32">Alimê zagonê ji wî re got: Te qenc got Mamoste! Te bi gotina xwe yî: Xwedê yek e û xeynî wî yekî din nîne, rast got.</verse>
				<verse number="33">Û bi hemû dil û bi hemû feraset û bi hemû hêzê ji wî hez kirin û hez kirina cînarê xwe mîna xwe, ji hemû pêşkêşiyên şewitandinê û ji hemû qurbanan zêdetir e!</verse>
				<verse number="34">Gava Îsa dît ku wî bersivek bi baqilî da, jê re got: Tu ji Serweriya Xwedê ne dûr î! Êdî kesî newêribû ku ji wî bipirse.</verse>
				<verse number="35">Dema Îsa di Perestgehê de hîn dikir, dest pê kir û got: Çawa dibe ku alimên zagonê dibêjin; Mesîh Lawê Dawid e?</verse>
				<verse number="36">Dawid bi xwe ji Ruhê Pîroz ve gotiye: Xudan ji Xudanê min re got: Heta ku ez neyarên te ji lingên te re pêlik deynim; li rastê min rûne!</verse>
				<verse number="37">Dawid bi xwe ji wî re dibêje: Xudan; ma ew çawa dibe Lawê Dawid? Û ajaweya mezin, bi kêfxweşî li wî guhdarî dikirin.</verse>
				<verse number="38">Dema hînkirinê wî got: Xwe ji alimên zagonê biparêzin, yên ku hez dikin bi kincên dirêj bigerin, di qadan de</verse>
				<verse number="39">silav li wan bê kirin û di keniştan de li kursiyên pêş û di dawetan de li cîhên jorîn rûnin.</verse>
				<verse number="40">Ew malên jinebiyan dadiqurtînin û bona nîşandanê bi dûdirêjî dua dikin; hukumê wan dê hîn jî girantir be.</verse>
				<verse number="41">Îsa li hemberî xeznê rûniştibû û gelên ku pere davêjin qutîkê temaşe dikir. Gellek kesên dewlemend, pirr avêtinê.</verse>
				<verse number="42">Pîrekek bî ya xizan hat, du perê paxirî, qasî yek manqerî bi qîmet avêtê.</verse>
				<verse number="43">Îsa şagirtên xwe bangî cem xwe kir û ji wan re got: Bi rastî ez ji we re dibêjim: Vê pîreka bî ya xizan ji her kesî zêdetir pere avêt qutîkê.</verse>
				<verse number="44">Ji ber ku wan hemûyan, zêdeyiya ji ber dewlemendiya wan maye avêtinê; lê belê vê pîreka ji xizaniya xwe, hebûn û tunebûna xwe, bona jiyana wê çi di dest de bû, hemû avêtê.</verse>
			</chapter>
			<chapter number="13">
				<verse number="1">Û dema ew ji Perestgehê derket, şagirtekî wî jê re got: Mamoste, binihêre, kevirên bi çi celebî û xaniyên bi çi şiklî!</verse>
				<verse number="2">Îsa jî ji wî re got: Tu van xaniyên mezin dibînî? Dê li vir, kevir li ser kevir nemîne ku, neyê helweşandin!</verse>
				<verse number="3">Û dema ew li Çiyayê Zeytûnê, li hemberê Perestgehê rûniştibû, Pêtrûs û Aqûp û Yûhena û Andrêyas, bi taybetî ji wî pirsîn:</verse>
				<verse number="4">Ji me re bibêje, ev tiştana dê kengê bibin? Û elametê çêbûna hemû van tiştana dê çi be?</verse>
				<verse number="5">Îsa jî ji wan re dest bi gotinê kir: Xwe biparêzin ku, bila tu kes we ji rê dernexe!</verse>
				<verse number="6">Gellekan dê bi navê min bên û bibêjin: Ez ew im! û gellek kesî ji rê derxinin.</verse>
				<verse number="7">Dema hûn galegala şer û nûçeyên şer bibihîzin, metirsin! Divê vana bibin, lê belê ev hîn dawî nîne.</verse>
				<verse number="8">Ji ber ku dê netew li dijî netewê û welat li dijî welatê rabin û cîh bi cîh zelzele bibin û dê xela çêbibe. Vana destpêka êşan in.</verse>
				<verse number="9">Lê belê hûn li xwe miqate bin! Ji ber ku dê ew we bidin dadgehan, li keniştan dê li we xin û bona min, bona ku ji wan re bibe şahdeyî hûn ê li ber walî û qiralan bêne sekinandin.</verse>
				<verse number="10">Û divê pêşiyê Mizgînî ji hemû netewan re bê waz kirin.</verse>
				<verse number="11">Dema we bigirin û bidin dadgehan ji pêşiyê xemê mekin ku hûn ê çi bibêjin; lê belê di wê demê de çi ji we re bê dayîn, wê bibêjin! Ji ber ku yê diaxife ne hûn in, lê Ruhê Pîroz e.</verse>
				<verse number="12">Bira birayê xwe û bav lawê xwe dê bide mirinê û dê zarok li dijî dayik û bavên xwe serî hildin û wan bidin kuştinê.</verse>
				<verse number="13">Ji ber navê min dê her kes ji we bikerihe. Lê belê yê heta dawiyê li berxwe bide, ew ê xelas bibe.</verse>
				<verse number="14">Û dema we dîtin, tiştê mekrûh yê ku xerab dike li cîhê ku ne liyaq e sekiniye, (yê ku dixwîne, bila fêhm bike) wê çaxê yên ku li Cihûstanê ne, bila birevin çiyayan.</verse>
				<verse number="15">Û yê ku li ser xanî ye, bona tiştekî ji mala xwe bigire, bila danekeve jêr û mekeve hundir.</verse>
				<verse number="16">Û yê ku li zeviyê be, bona eba xwe bigire, bila şunde venegere.</verse>
				<verse number="17">Wey li serê yên ku di wan rojan de bi ducan in û dimêjînin!</verse>
				<verse number="18">Dua bikin ku, bila ev di zivistanê de nebe.</verse>
				<verse number="19">Ji ber ku dê di wan rojan de ewqas tengasî bibe ku; tengasiya mîna wê, ji destpêkê ve, gava Xwedê dinya afirandiye û heta niha çênebûye û ne jî dê çêbibe.</verse>
				<verse number="20">Ger Xudan wan rojan kurt nekiriba, tu kes dê xelas nebûya; lê belê ji bo xatirê kesên bijartî yên ku wî ew bijartine, wî wan rojan kurt kiriye.</verse>
				<verse number="21">Ger wê demê yek ji we re bibêje: A vay, Mesîh li vir e! An jî: A vay, li wir e! Pê bawer nebin.</verse>
				<verse number="22">Ji ber ku dê Mesîhên derewîn û peyxamberên derewîn derkevin û keramet û mucîzetan bikin; ger mimkun be, dê yên hatine bijartin jî ji rê derxînin.</verse>
				<verse number="23">Lê belê hûn miqate bin! A vay, min her tiştî ji pêşiyê ve ji we re got.</verse>
				<verse number="24">Lê belê di wan rojan de, li pey wê tengasiyê: Dê roj tarî bibe, heyv ronahiya xwe nade,</verse>
				<verse number="25">stêrk dê ji ezmên ve bikevin û qudretên li ezman in dê bihejin.</verse>
				<verse number="26">Wê demê dê hatina Lawê Mirov bi hêz û bilindiyek mezin di nav ewran de bibînin.</verse>
				<verse number="27">Û wê demê dê ew milyaketên xwe bişîne û kesên ku wî bijartine, ji aliyê erdê heta aliyê ezmên, ji çar bayî bicivîne.</verse>
				<verse number="28">Lê belê ji darê hêjîrê ve hînî methelokê bibin: Dema guliyê wê binermije û pelên xwe bajo, hûn fêhm dikin ku, havîn nêz e.</verse>
				<verse number="29">Bi vî awayî, dema ku hûn jî çêbûna van bûyeran bibînin, bizanibin ku, ew nêz e, li ber derî ye.</verse>
				<verse number="30">Bi rastî ez ji we re dibêjim: Heta ku ev tiştana hemû nebin, ev nifşe derbas nabe.</verse>
				<verse number="31">Erd û ezman dê ji navendê rabin, lê belê gotinên min ranabin.</verse>
				<verse number="32">Lê belê di derheqê wê rojê an wê saetê de, ne milyaketên li ezman, ne jî Law, xeynî Bav kesek bi tiştekî nizane.</verse>
				<verse number="33">Bala xwe bidinê, hişyar bin û dua bikin! Ji ber ku hûn nikarin bizanibin ku ew wext dê kengê bê.</verse>
				<verse number="34">Ev, mîna rewşa zilamekî ku derdikeve rêwîtiyê ye. Dema ji mala xwe vediqete, rayedariyê dide dîlên xwe û kar jî dide her yekî û emira hişyarmayînê jî dide notirvanê ber derî.</verse>
				<verse number="35">Bi vî awayî, hişyar bimînin! Ji ber ku hûn nizanin ku dê efendiyê malê kengê were, êvarê, nîvê şevê, dema dîk biure, an jî berbi sibehê.</verse>
				<verse number="36">Nebe ku ji nişka ve were û we di xewê de bibîne!</verse>
				<verse number="37">Ez çi ji we re bibêjim, ji her kesî re dibêjim: Hişyar bimînin!</verse>
			</chapter>
			<chapter number="14">
				<verse number="1">Piştî du rojî dê biba Cejna Fisihê û Nanê Bêhavên. Serokên kahînan û alimên zagonê lêkolînê dikirin ku ka dê çawa ew bi hîle wî bigirin û bikujin.</verse>
				<verse number="2">Lê belê wan digot: Bila di cejnê de nebe, da ku, bila di nava gel de tevlihevî dernekeve!</verse>
				<verse number="3">Dema Îsa li Beytanyayê, di mala Şîmûnê bi cizam de li sifrê rûniştî bû, pîrekek hate û di firaqeke ji mermerê spî de rûnê nardînê ya xalis, ya pirr bi qîmet anî; wê firaqê şikand û ew li ser serê wî de rijand.</verse>
				<verse number="4">Hinek ji hundirê xwe ve xeyidîn û gotin: Ma çima ev rûna hat destbelavî kirin?</verse>
				<verse number="5">Ji ber ku ev rûn ji sê sed dînarî zêdetir karîbû bihata firotin û dikarîbûn bidana xizanan. Û li dijî pîrekê gotin.</verse>
				<verse number="6">Lê belê Îsa got: Pîrekê rehet berdin! Çima hûn wê diêşînin? Bona min wê tiştekî qenc kir.</verse>
				<verse number="7">Ji ber ku xizan her tim li cem we ne û kengê hûn bixwazin, dikarin alîkariyê bi wan re bikin; lê belê ez ê her tim ne li cem we bim.</verse>
				<verse number="8">Pîrek tiştên ku ji dest ve hat kir û wê bedena min bona binerd kirinê ji pêşî ve bi rûn kir.</verse>
				<verse number="9">Bi rastî ez ji we re dibêjim: Ev Mizgînî li ku derê dinê bê waz kirin, dê kirina vê pîrekê jî bona bîranîna wê bê gotin.</verse>
				<verse number="10">Û ji Donzdehan Cihûdayê Îsxeryotî, bona destdana Îsa çû cem serokên kahînan.</verse>
				<verse number="11">Wan jî dema ku vêya bihîstin, kêfxweş bûn û wad kirin ku dê pere bidin wî. Ew jî di gera, dema fersend bê ka dê çawa Îsa bide dest de bû.</verse>
				<verse number="12">Di roja pêşîn ya Cejna Nanê Bêhavên de ku qurbana Fisihê tê serjêkirin, şagirtên wî ji wî re gotin: Bona ku xwarina Fisihê bixwî, tu dixwazî em herin li ku amadekariyê bikin?</verse>
				<verse number="13">Îsa du şagirtên xwe şand û ji wan re got: Herin bajêr û li wir dê zilamek kuzê avê dikişîne derkeve pêşiya we; li pey wî herin</verse>
				<verse number="14">û ji xwediyê mala ku zilam bikevê re bibêjin: Mamoste dibêje ku: Ez ê bi şagirtên xwe re xwarina Fisihê bixwim, ka oda min ya mêvanan li ku derê ye?</verse>
				<verse number="15">Dê ew ê li qatê jorîn odeyek mezin raxistî û amade rêyî we bide; li wir, bona me amadekariyê bikin.</verse>
				<verse number="16">Şagirtên wî jî derketin rê û hatin bajêr û mîna ku wî ji wan re gotiye dîtin û wan Fisihê amade kirin.</verse>
				<verse number="17">Dema bû êvar, Îsa bi Donzdehan re hat.</verse>
				<verse number="18">Û dema ku li ser sifrê rûniştibûn û xwarinê dixwarin wî got: Bi rastî ez ji we re dibêjim: Yekî ku bi min re xwarinê dixwe, yekî ji we, dê min bide dest!</verse>
				<verse number="19">Ew jî bi keserî yek bi yek ji wî re dest bi pirsê kirin: Ma ez im? gotin.</verse>
				<verse number="20">Lê belê wî bersiv da û ji wan re got: Ji Donzdehan yek, yê ku nanê xwe bi min re di miqilkê de noq dike ye!</verse>
				<verse number="21">Bi rastî jî, Lawê Mirov mîna ku bo wî hatiye nivîsandin diçe, lê belê wey li serê wî zilamî ku Lawê Mirov bi navgîniya wî bi dest ve tête dayîn! Ew zilam qet nebûya, bona wî dê qenctir biba!</verse>
				<verse number="22">Û dema ku wan xwarin dixwar, Îsa nan rahişt, dua şikiryê kir û ew şikand, da wan û got: Bigirin, bixwin! Ev bedena min e.</verse>
				<verse number="23">Û kaseyek rahişt, şikir kir û da wan û hemûyan jî ji wê vexwarin.</verse>
				<verse number="24">Û wî ji wan re got: Ev xwîna min e; ya Peymana nû, ya ku bona gellekan tê rijandinê ye.</verse>
				<verse number="25">Bi rastî ez ji we re dibêjim: Heta roja ku ez di Serweriya Xwedê de ji ya nû vexwim, êdî carek din ji dexlê mêwê venaxwim.</verse>
				<verse number="26">Û piştî ku wan qesîdeyek xwendin, derketin Çiyayê Zeytûnê.</verse>
				<verse number="27">Û Îsa ji wan re got: Hûn ê îşev hemû biçerixin û bikevin, ji ber ku hatiye nivîsîn: Ez ê li şivan bixim û dê mîh belav bibin.</verse>
				<verse number="28">Lê belê piştî vejîna min, ez ê berî we biçim Celîlê.</verse>
				<verse number="29">Lê belê Pêtrûs ji wî re got: Her kes biçerixe û bikeve jî ez nakevim!</verse>
				<verse number="30">Îsa jî ji wî re got: Bi rastî ez ji te re dibêjim: Îroj, îşev, berî du carî dîk biure tuyê min sê carî înkar bikî!</verse>
				<verse number="31">Lê belê Pêtrûs bi tundî got: Ger divê ku ez bi te re bimirim jî, ez tu car te înkar nakim! Hemûyan jî bi vî awayî gotin.</verse>
				<verse number="32">Û ew hatin cîhekî ku navê wê Gêtşêmanî ye. Îsa ji şagirtên xwe re got: Heta ku ez dua bikim, hûn li vir rûnin!</verse>
				<verse number="33">Û wî Pêtrûs, Aqûp û Yûhena bi xwe re birin û kete toqînê û gellekî tengezar bû.</verse>
				<verse number="34">Ji wan re got: Canê min di dereca mirinê de pirr bi keser e; li vir bisekinin û hişyar bimînin!</verse>
				<verse number="35">Hinekî pêş ve çû, li ser rû xwe avêt erdê û bi gotina; ger mimkun be, ev saet jê derbas bibe, dua kir.</verse>
				<verse number="36">Û wî got: Abba Bavo, bona te her tişt mimkun e, vê kasê ji min dûr bixe! Lê belê bila ne xwestina min, bila xwestina te bibe!</verse>
				<verse number="37">Û hat û wan di xew de dît û ji Pêtrûs re got: Şîmûn, ma tu radikevî? Ma tu hema saetekî jî nikarîbû hişyar bimaya?</verse>
				<verse number="38">Hişyar bisekinin û dua bikin ku, hûn neyên ceribandin. Ruh bi daxwaz e, lê belê beden bêhêz e.</verse>
				<verse number="39">Û ew dîsa çû, bi eynî gotinan dua kir.</verse>
				<verse number="40">Û gava ew cardin vegeriya û dîsa wan di xew de dît; ji ber ku çavên wan giran bûn û nizanîbûn ku dê çi bersivê bidin wî.</verse>
				<verse number="41">Û ew cara sisiyan vegeriya cem wan û ji wan re got: Êdî rakevin û rehet bikin. Bes e! Saet hat. A vay, Lawê Mirov didin destê gunehkaran.</verse>
				<verse number="42">Rabin, em herin! A vay, yê min daye dest nêzîk bû.</verse>
				<verse number="43">Û ew hîn diaxifî, Cihûdayê ku yekî ji nava Donzdehan bû, hema xuya bû û tevî wî ajaweyek ku ji aliyê serokên kahînan, alimên zagonê û kalepîran ve hatibû şandin bi dar û şûran hatin.</verse>
				<verse number="44">Lê belê yê ku ew dabû dest, nîşanek dabû wan û gotibû: Ez kî ramûsim, ew e; wî bigirin û bi ewledariyê wî bibin!</verse>
				<verse number="45">Gava ku ew hat, hema ber bi Îsa çû û got: Rebbî, Rebbî! û wî ramûsa.</verse>
				<verse number="46">Wan dest avêtin ser wî û bi wî girtin.</verse>
				<verse number="47">Lê belê yekî ji kesên ku li cem wî sekinîbûn, şûrê xwe kişand û li koleyê Serokkahîn xist û guhê wî jêkir.</verse>
				<verse number="48">Îsa bersiv da û ji wan re got: Mîna ku li pey rêbirekî bin, ma hûn bi şûr û daran hatin ku min bigirin?</verse>
				<verse number="49">Ez her roj li Perestgehê di nav we de bûm, min hîn dikir û we ez negirtim. Lê belê ev, bona ku nivîs bêne cîh çêdibe!</verse>
				<verse number="50">Û hemûyan Îsa berdan û reviyan.</verse>
				<verse number="51">Xortekî ku bi cawê kitanê bedena xwe ya tazî pêçabû, li pey wî diçû û zilamên ciwan bi wî girtin.</verse>
				<verse number="52">Lê belê wî, cawê kitanê hişt û tazî ji ber wan reviya.</verse>
				<verse number="53">Îsa birin cem Serokkahîn û hemû serokên kahînan û kalepîran û alimên zagonê li wir civiyan.</verse>
				<verse number="54">Pêtrûs, heta nava hewşa Serokkahîn ji dûr ve li pey wî çû û di hewşê de, bi nobedaran re, li cem agir rûnişt û dest bi germbûnê kir.</verse>
				<verse number="55">Lê belê hemûya Civata Netewî û serokên kahînan, bona ceza mirinê bidin Îsa ji xwe re li şahdeyan digeriyan û nedidîtin.</verse>
				<verse number="56">Ji ber ku gellek kesî li dijî wî bi derewan şahdeyî kirin, lê belê şahdeyiya wan hev û din nedigirt.</verse>
				<verse number="57">Hinek kes rabûn û bi derewan li dijî wî şahdeyiyê kirin û gotin:</verse>
				<verse number="58">Me gotina wî yî: Vê Perestgeha ku bi destan ve hatiye avakirin, ez ê xera bikim û di sê rojî de yekî din, ya ku bi destan ve çênebûyî ava bikim bihîst.</verse>
				<verse number="59">Lê belê çawa ku wusa bû jî, şahdeyiya wan hev û din negirt.</verse>
				<verse number="60">Serokkahîn rabû, derket navendê, ji Îsa pirsî û got: Ma qey tu qet bersivê nadî? Çî ye şahdeyiya vana ku li dijî te dikin?</verse>
				<verse number="61">Lê belê ew bêdeng ma û qet bersivê neda. Serokkahîn dîsa pirsî û ji wî re got: Ma Lawê Yê Pîroz, Mesîh tu yî?</verse>
				<verse number="62">Îsa jî got: Ez im! Û hûn ê rûniştina Lawê Mirov li aliyê rastê yê Qudretê û hatina wî yî bi ewrên ezmên ve bibînin!</verse>
				<verse number="63">Serokkahîn kincê xwe çirand û got: Êdî çi motajiya me ji şahdeyan re heye?</verse>
				<verse number="64">We kufrê bihîstin, hûn çi dibêjin? Bi gotina, wî ceza mirinê li xwe heq kiriye, hemûyan daraziya xwe dan.</verse>
				<verse number="65">Hin kesan dest bi tû kirina ser wî, bi çavgirêdan û kulmikkirina wî kirin û jê re digotin: Ka peyxambertiyê bike! Nobedaran wî girtin û sîleyan lê xistin.</verse>
				<verse number="66">Dema Pêtrûs li jêr, li hewşê bû, keçikekî ji xizmetkarên Serokkahîn hat.</verse>
				<verse number="67">Û gava ku wê Pêtrûsê germ dibe dît, li wî nihêrt û got: Tu jî bi Îsayê Nisretî re bû!</verse>
				<verse number="68">Lê belê wî vêya înkar kir û got: Tu qala çi dike ez nizanim û fêhm jî nakim! Û ew derket ber deriyê ji derve û dîk uriya.</verse>
				<verse number="69">Gava keçika xizmetkar wî dîsa dît, ji yên ku disekinin re dest bi gotina: Ev ji wan e! kir.</verse>
				<verse number="70">Lê belê wî dîsa înkar kir. Kesên li dorê sekinîbûn, piştî demekê din dîsa ji Pêtrûs re gotin: Bi rastî tu ji wan î! Ji ber ku tu jî ji Celîlê yî.</verse>
				<verse number="71">Lê belê wî dest bi naletê û sond xwarinê kir: Ez wî zilamê ku hûn dibêjin nas nakim!</verse>
				<verse number="72">Û hema dîk cara duwemîn uriya. Gotina ku Îsa jê re gotibû: Berî ku dîk du caran biure, tuyê min sê carî înkar bikî, Pêtrûs anî bîra xwe. Û vêya fikirî û giriya.</verse>
			</chapter>
			<chapter number="15">
				<verse number="1">Û sibê zû, serokên kahînan, kalepîran û alimên zagonê û hemûya Civata Netewî şêwirîn, Îsa girêdan û wî birin dan destê Pîlato.</verse>
				<verse number="2">Pîlato jî ji wî pirsî: Ma tu qiralê Cihûdan î? Wî jî bersiv da û ji wî re got: Mîna ku tu dibêje yî!</verse>
				<verse number="3">Serokên kahînan, bi gellek tiştan wî tawanbar kirin.</verse>
				<verse number="4">Pîlato dîsa ji wî pirsî û got: Ma tu qet bersivê nadî? Binêre, bi çiqas tiştan tawanbariyê li te dikin!</verse>
				<verse number="5">Lê belê êdî Îsa tu bersivê neda; wusa ku, Pîlato şaş ma.</verse>
				<verse number="6">Wî di her cejnekî de girtiyekî ku wan jê dixwestin, ji wan re berdida.</verse>
				<verse number="7">Yekî bi navê Barabas hebû; tevî dijrabirên di serî hildanê de mirov kuştine, hatibû zincîr kirin.</verse>
				<verse number="8">Û gel derket cem wî û xwestin ku mîna her demî bona wan yekî berde.</verse>
				<verse number="9">Pîlato jî bersiv da wan û got: Ma hûn dixwazin ku ez ji bo we qiralê Cihûdan berdim?</verse>
				<verse number="10">Ji ber, wî dizanibû ku serokên kahînan ji ber çavnebariyê wî dane dest.</verse>
				<verse number="11">Lê belê serokên kahînan hîn zêde ji bo wan Barabas bête berdan, gel kişkişandin.</verse>
				<verse number="12">Û Pîlato dîsa bersiv da û ji wan re got: Wê çaxê ez çi bi wî zilamê bikim, yê ku hûn jê re qiralê Cihûdan dibêjin?</verse>
				<verse number="13">Ew jî bi gotina: Wî xaç bike! dîsa qêriyan.</verse>
				<verse number="14">Û Pîlato ji wan re got: Ma wî çi xerabiyê kiriye ku? Lê ew jî bi gotina: Wî xaç bike! hîn jî bi zêdeyî qêriyan.</verse>
				<verse number="15">Pîlatoyê dixwest ku dilê gel razî bike, bona wan Barabas berda û piştî ku Îsa da ber qamçiyan, bona ku bê xaçkirin da.</verse>
				<verse number="16">Leşkeran wî birin hindurê qesrê ku navê wê Prêtoryûm e û hemûya tabûrê civandin.</verse>
				<verse number="17">Û wan kincekî erxewanî li wî kirin û ji sincikan tacekî çêkirin û dan ser serê wî.</verse>
				<verse number="18">Û bi gotina: Bijî qiralê Cihûdan! dest bi silavdana wî kirin.</verse>
				<verse number="19">Û wan bi qamîşekî li serê wî xistin û tûyî wî kirin û li ber wî çok dan û ji wî re secde kirin.</verse>
				<verse number="20">Û piştî ku wan qerfê xwe bi wî kirin, kincê mor ji wî kirin û dîsa kincên wî lê kirin. Û bona ku wî xaç bikin, derxistin derve.</verse>
				<verse number="21">Yekî bi navê Şîmûnê Kûrêneyî tête nasîn, yê bavê Îskender û Rûfûs bû û ji beyarê dihat û derbas dibû, bona ku xaça Îsa bikişîne, kirin suxrekar.</verse>
				<verse number="22">Û wan Îsa anîn cîhê ku jê re Golgota tête gotin, ku ger bête wergerandin, di mana cîhê hestiyê serî de ye.</verse>
				<verse number="23">Û wan xemra bi murê ve tevlihev dan wî, lê belê wî ranehişt.</verse>
				<verse number="24">Û piştî ku wan ew xaç kirin, bona ku ka çi ji kê re dimîne pişkê avêtin û kincên wî di nava hev û din de par kirin.</verse>
				<verse number="25">Dema wî xaç kirin, saet sisê bû.</verse>
				<verse number="26">Sûcê wî di yafta li ser wî de: QIRALÊ CIHÛDAN hatibû nivîsîn.</verse>
				<verse number="27">Û wan bi wî re, yek li aliyê wî yê rastê û yek jî li yê çepê, du rêbirî jî xaç kirin.</verse>
				<verse number="28">Bi vî awayî nivîsa ku dibêje: Û ew bi gunehkaran re hate jimartin, hate cîh.</verse>
				<verse number="29">Yên ji wir derbas dibûn, kufr ji wî re dikirin û serê xwe dihejandin û digotin: Kanê teyê Perestgehê xera bikira û di sê rojan de ya nû ava bikira!</verse>
				<verse number="30">Ka ji xaçê dakeve û xwe xelas bike!</verse>
				<verse number="31">Mîna vê yekê serokên kahînan û alimên zagonê jî henekê xwe bi wî dikirin û di nava xwe de digotin: Kesên din xelas kirin, nikare xwe xelas bike!</verse>
				<verse number="32">Bila qiralê Îsraêlê Mesîh, niha ji xaçê dakeve ku em bibînin û bawer bikin! Yê bi wî re hatibûn xaçkirin jî heqaretê li wî kirin.</verse>
				<verse number="33">Gava saeta şeşan hat, tariyek heta saeta nehan daket ser hemûya erdê.</verse>
				<verse number="34">Di saeta nehemîn de Îsa, bi dengekî bilind qêriya: Elohî, Elohî, lama sabaxtanî? ku dema bête wergerandin, tê wateya: Xwedayê min, Xwedayê min, ma te çima min berda?</verse>
				<verse number="35">Hin kesên li wir sekinîbûn, dema vêya bihîstin, gotin: A vay, ew bangî Êlyas dike!</verse>
				<verse number="36">Yekî baz da û sungerekî di sîrkê de dakir û xist serê qamîşekî û da wî ku vexwe û got: Bihêlin, em bibînin, ka Êlyas dê bê û wî bîne xwar?</verse>
				<verse number="37">Lê belê Îsa bi dengekî bilind qêriya û ruhê xwe da.</verse>
				<verse number="38">Û perda Perestgehê, ji jor ve heta jêr çiriya û bû du perçe.</verse>
				<verse number="39">Gava serleşkerê ku li hemberî Îsa disekinî, dît ku wî bi vî awayî ruhê xwe da, got: Ev zilam bi rastî Lawê Xwedê bû!</verse>
				<verse number="40">Li wê derê di nav pîrekên ku ji dûr ve temaşe dikirin de, dema ew hîn li Celîlê bû pîrekên li pey Îsa çûbûn û xizmetê ji wî re kiribûn; Meryema Mejdelanî û Meryema diya Aqûpê biçûk û Yosê û Şalomê</verse>
				<verse number="41">û gellek pîrekên din jî, yên ku bi wî re hatibûn Orşelîmê hebûn.</verse>
				<verse number="42">Û gava ku êdî bû êvar, ji ber ku roja Amadekariyê, yanê roja beriya Sebtê bû;</verse>
				<verse number="43">Ûsivê Arîmatyayî yê endamekî birêz yê Civata Netewî û bi hêvî li benda Serweriya Xwedê bû hat, wêriya û derket hizûra Pîlato û cesedê Îsa xwest.</verse>
				<verse number="44">Pîlato, bi ewqas zû mirina wî ve şaş ma, bangî serleşker kir û jê pirsî: Mirina wî gellek bû?</verse>
				<verse number="45">Û dema ku wî rewşê ji serleşker ve bihîst, cesed da Ûsiv.</verse>
				<verse number="46">Wî jî cawekî keten stend û wî ji xaçê daxist, bi caw ve pêça û bir goreke ji latê ve hatiye kolan danî û kevirekî gindirand deriyê gorê.</verse>
				<verse number="47">Lê belê Meryema Mejdelanî û Meryema diya Yosê dîtin ku ew li ku derê danîn.</verse>
			</chapter>
			<chapter number="16">
				<verse number="1">Û dema roja Sebtê derbas bû, Meryema Mejdelanî û Meryema diya Aqûp û Şalomê çûn, bona ku li wî bidin biharatê stendin.</verse>
				<verse number="2">Û di roja heftê ya pêşîn de sibehê gellekî zû, gava ku roj hilat, ew hatin gorê.</verse>
				<verse number="3">Û wan di nava xwe de digotin: Ma kevirê di deriyê gorê de ye, dê kî bona me bigindirîne?</verse>
				<verse number="4">Û dema ku wan mêze kirin, dîtin ku ew kevirê mezin gindiriye, ji ber ku ew zehf mezin bû.</verse>
				<verse number="5">Û ew ketin gorê û zilamekî qeftanê spî li xwe kirî, li aliyê rastê rûniştiye dîtin û pirr şaş man.</verse>
				<verse number="6">Wî jî ji wan re got: Şaş nebin! Hûn li Îsayê Nisretî yê ku hatibû xaçkirin digerin, ew ji mirinê rabûye; ew ne li vir e! A vay, cîhê ku ew lê dirêjkirî bû!</verse>
				<verse number="7">Lê belê hûn herin ji şagirtên wî re û ji Pêtrûs re bibêjin: Ew berî we diçe Celîlê; mîna ku ji we re gotibû, hûn ê wî li wir bibînin!</verse>
				<verse number="8">Pîrek jî ji gorê derketin û reviyan; ji ber ku ricifandin û şaşiyek bi wan ve ketibû; ji tu kesî re jî tiştekî negotin; ji ber ku ditirsiyan.</verse>
				<verse number="9">Di roja heftê ya pêşîn de, sibê zû dema ku Îsa vejiya, pêşiyê xuyayî Meryema Mejdelanî bû, ya ku heft cinan ji vê qewirandibû.</verse>
				<verse number="10">Ew jî çû û xeber da yên ku bi Îsa re mabûn; wan şîn digirtin û digiriyan.</verse>
				<verse number="11">Û gava wan bihîst ku Îsa zindî ye û xuyayî wê bûye, pê bawer nekirin.</verse>
				<verse number="12">Piştî van tiştan, wî xwe bi xuyangek din nîşanî duduyan ji wan da ku, ew derketibûn çolê û dimeşiyan.</verse>
				<verse number="13">Ew çûn û xeberê dan yên din; lê belê ew bi gotina vana jî bawer nebûn.</verse>
				<verse number="14">Pişt re dema li sifrê rûniştibûn, ew xuyayî Yanzdehan bû û bona bêbaweriya wan û hişkbûna dilê wan, ew şermezar kirin; ji ber bi yên ku ew ji mirinê rabûyî dîtine re, bawer nekiribûn.</verse>
				<verse number="15">Û wî ji wan re got: Herin hemûya dinê û Mizgîniyê ji hemûya gerdûnê re bibêjin!</verse>
				<verse number="16">Yê ku bawer bike û vaftîz bibe, dê xelas bibe; lê belê yê ku bawer neke, dê mehkûm bibe.</verse>
				<verse number="17">Şaneyên ku bi kesên bawer bikin re xuya bibin ev in: Dê bi navê min, cinan biqewirînin, dê bi zimanên nû ve biaxifin,</verse>
				<verse number="18">dê bi maran bigirin û rakin û ger ew tiştekî ku bikuje vexwin, dê tu xesarê ji wê nebînin; dê destê xwe deynin ser nexweşan û dê ew ê qenc bibin.</verse>
				<verse number="19">Piştî ku Xudan Îsa van gotinan ji wan re got, bi ezmanê ve hate girtin û li aliyê rastê Xwedê rûnişt.</verse>
				<verse number="20">Ew jî derketin û li her derê waz kirin û Xudan bi wan re dişuxulî û kelamê bi nîşanên ku ji paş ve tên tesdîq dikirin. Amîn.</verse>
			</chapter>
		</book>
		<book number="42">
			<chapter number="1">
				<verse number="1">Ya Têyofîlosê bixawên, gellekan dest bi dîroknivîsa ev bûyerên ku di nava me de derbas bûye kirine;</verse>
				<verse number="2">ew serpêhatiyên ku wan kesên ji pêşî ve bi çavên xwe dîtin û belav kirin ji me re gotine;</verse>
				<verse number="3">ji ber vê yekê, ez jî yekî ku ji pêşiyê ve guhê xwe daye hemûyî û lê kolayî me, ji lewre min qenc dît ku ez wê rêz bi rêz ji te re binivîsim;</verse>
				<verse number="4">da ku, tu rastiya tiştên ku ji te re hatine hînkirin, bizanî.</verse>
				<verse number="5">Di dema qiralê Cihûstanê Hêrodês de, ji koma Ebiya, bi navê Zekerya kahînek hebû; jina wî ji keçên Harûn bû û navê wê Êlîzabêt bû.</verse>
				<verse number="6">Herdu jî li cem Xwedê kesên salih bûn û di hemû emir û daraziyên Xudan de bêqisûr dimeşiyan.</verse>
				<verse number="7">Û zarokên wan tunebû, ji ber ku Êlîzabêt stewr bû û herdu jî gellek kal bûn.</verse>
				<verse number="8">Û wusa bû ku, gava wî di dora koma xwe de li berya Xwedê wezîfa xwe yî kahîntiyê dianî cîh;</verse>
				<verse number="9">li gor adeta kahîntiyê pişk li wî ket ku ew here Perestgeha Xudan û bixûrê bişewitîne.</verse>
				<verse number="10">Û di dema şewitandina bixûrê de hemûya civaka gel ji derve dua dikirin.</verse>
				<verse number="11">Di wê demê de milyaketek Xudan, li aliyê rastê pêşkêşîgeha bixûrê rawesta û xuyayî Zekerya bû.</verse>
				<verse number="12">Û gava Zekerya ew dît, şaş ma û tirs kete ser wî.</verse>
				<verse number="13">Lê belê milyaket ji wî re got: Zekerya metirse! Ji ber ku dua te hate qebûl kirin û jina te Êlîzabêt, dê kurekî ji te re bîne û tuyê navê wî Yehya deyne.</verse>
				<verse number="14">Û tuyê kêfxweş bibe û bicoşê ve bikeve; dê gellek kes jî bi bûyîna wî kêfxweş bibin.</verse>
				<verse number="15">Ji ber ku ew dê li cem Xudan mezin be, ew xemr û araqên giran qet venaxwe û hîn di zikê diya xwe de dê bi Ruhê Piroz tijî bibe.</verse>
				<verse number="16">Û ew ê gellekan ji lawên Îsraêl ve vegerîne Xudan, Xwedayê wan.</verse>
				<verse number="17">Bona ku dilê bavan berbi zarokan ve û dijrabiran vegerîne fêhmkariya salihan û bona gelekî ji bo Xudan amade ye amade bike, dê bi ruh û qudreta Êlyas ve di pêşiya wî de bimeşe.</verse>
				<verse number="18">Û Zekerya jî ji milyaket re got: Ez çawa bi vêya bizanibim? Ji ber ku ez zilamekî kalepîr im û pîreka min jî zehf kalepîr e!</verse>
				<verse number="19">Û milyaket bersiv da wî û ji wî re got: Ez Cebrayîlê ku li ber Xwedê sekiniye me; ez hatime şandin ku, ji te re bêjim û mizgîniya va tiştana bidim te.</verse>
				<verse number="20">Û a vay, dê zimanê te giran bibe û heta ku ev tişta çê bibe, tuyê nikaribe biaxifî; ji ber ku tu bi wan gotinên min yên dê di demên xwe de bêne cîh bawer nebû!</verse>
				<verse number="21">Û gel li benda Zekerya bû û ew bi dereng mayîna wî ya di Perestgehê de ecêb diman.</verse>
				<verse number="22">Lê belê Zekerya gava derket derve, nikarîbû bi wan re biaxifiya; wan fêhm kir ku di Perestgehê de xewn û xeyalekî dîtiye. Û Zekerya ji wan re îşaretan kir û zimanê wî lal ma.</verse>
				<verse number="23">Û wusa bû ku, gava rojên wî yî xizmetê derbas bûn, çû mala xwe.</verse>
				<verse number="24">Paşî wan rojan pîreka wî Êlîzabêt ducanî ma û pênc meh vê rewşa xwe veşart û got:</verse>
				<verse number="25">Xudan rewşa min dît bona vê şermezariyê di nava mirovan de ji ser min rake, vê qencîtiya bi min re kir!</verse>
				<verse number="26">Di meha şeşemîn de, ji aliyê Xwedê ve, milyaket Cebrayîl, li Celîlê, bajarê ku jê re dibêjin Nisret;</verse>
				<verse number="27">ji keçikekê ku dergistiya Ûsivê ji nîjada Dawid bû re hate şandin; navê keçikê Meryem bû.</verse>
				<verse number="28">Û milyaket hat cem wê û ji wê re got: Silav li te, ya keçika xêr dîtî; Xudan bi te re ye!</verse>
				<verse number="29">Û Meryem bi vê gotinê ve gellek şaş ma û difikirî ku, ka ev silava tê çi wateyê.</verse>
				<verse number="30">Û milyaket ji wê re got: Meryem, metirse! Ji ber ku tu gîhaşt xêra Xwedê.</verse>
				<verse number="31">Û a vay, tuyê ducanî bimîne, lawekî bîne dinê û navê wî Îsa deyne.</verse>
				<verse number="32">Ew ê mezin bibe û dê ji wî re bibêjin; Lawê Yê Herî Bilind, dê Xudan, Xwedê texta bapîrê wî Dawid bide wî</verse>
				<verse number="33">û dê heta bêdawiyê li ser mala Aqûp serweriyê bajo û dê qet dawiya serweriya wî tune be.</verse>
				<verse number="34">Meryemê jî ji milyaket re got: Gelo dê ev çawa bibe; ji ber ku ez bi zilam nizanim?</verse>
				<verse number="35">Û milyaket bersiv da û ji wê re got: Dê Ruhê Pîroz were ser te û Yê Herî Bilind, siya xwe bi ser te ve berde; ji ber vê yekê, dê ji wî Pîrozê ku biwelide re, Lawê Xwedê bête gotin.</verse>
				<verse number="36">Û a vay, meriva te Êlîzabêt jî di pîraniya xwe de bi lawekî ve ducanî ma û pîreka ku ji wê re digotin stewr e, a vay, ew di meha xwe yî şeşemîn de ye.</verse>
				<verse number="37">Ji ber ku, li cem Xwedê tiştekî nebe tune ye.</verse>
				<verse number="38">Meryemê jî got: A vay, ez xizmetkara Xudan im; bila bona min, mîna gotina te bibe! Û milyaket ji wê cûda bû.</verse>
				<verse number="39">Meryem rabû, di wan rojan de bi lez çû bajarekî ji herêma çiyayiya Cihûda.</verse>
				<verse number="40">Û ew gîhaşt mala Zekerya û silav da Êlîzabêtê.</verse>
				<verse number="41">Û wusa bû ku, gava Êlîzabêt silava Meryemê bihîst, zarokê di zikê wê de xwe tev da û Êlîzabêt bi Ruhê Pîroz ve tijî bû</verse>
				<verse number="42">û bi dengekî bilind bang kir û got: Tu ya di nava pîrekan de pîroz e, berê zikê te jî pîroz e!</verse>
				<verse number="43">Û ev ji min re ji ku ve bû ku, diya Xudanê min hate cem min?</verse>
				<verse number="44">Ji ber ku gava dengê silava te kete guhê min, zarokê di zikê min de bi kêfxweşî xwe tev da.</verse>
				<verse number="45">Xwezî bi wê pîreka ku bawerî anî! Ji ber, ew tiştên ku ji aliyê Xudan ve jê re hatine gotin, dê bên cîh!</verse>
				<verse number="46">Û Meryemê got: Canê min Xwedê bilindtir dike</verse>
				<verse number="47">û ruhê min bi Xelaskarê min Xwedê ve şa dibe;</verse>
				<verse number="48">ji ber ku, li rewşa kêm ya qûlê xwe ve nihêrt; lewma a vay, ji niha pê ve dê hemû nifşe ji min re; dilgeş! bibêjin.</verse>
				<verse number="49">Ji ber ku yê bi Qudret ji min re tiştên mezin kir; navê wî pîroz e.</verse>
				<verse number="50">Û dilovaniya wî, nifş bi nifş li ser yên ku ji wî ditirsin e.</verse>
				<verse number="51">Wî bi hêza bazindê xwe serweriyê pêk anî; yên di nava pêşniyarên dilê xwe de xwe mezin dibînin, ji hev belav kirin.</verse>
				<verse number="52">Wî yên mezin, ji textên wan anî xwar û yên nizm bilind kir.</verse>
				<verse number="53">Birçiyan bi tiştên xweşik ve têr kir û dewlemendan dest vala şand.</verse>
				<verse number="54">Wî bîranîna dilovaniya xwe kir, alîkariyê bi xulamê xwe Îsraêl re kir.</verse>
				<verse number="55">Mîna ku ji bapîrên me re; ji Birahîm û nîjada wî re heta bêdawiyê soz daye!</verse>
				<verse number="56">Meryem qasî sê mehî li mala Êlîzabêtê ma û dîsa vegeriya mala xwe.</verse>
				<verse number="57">Ji bo Êlîzabêtê, dema ku biwelidîne temam bû û wê lawekî anî.</verse>
				<verse number="58">Cîran û mirovên wê bihîstin ku Xudan dilovaniyek mezin li wê kiriye, bi wê re kêfxweş bûn.</verse>
				<verse number="59">Û wusa bû ku, di roja heyştemîn ya bûyîna lawik de, bona sunetkirinê hatin û xwestin ku li gor navê bavê wî Zekerya li wî bikin.</verse>
				<verse number="60">Diya wî li wan vegerand û got: Na, lê belê dê navê wî Yehya be!</verse>
				<verse number="61">Û wan ji wê re gotin: Di nav mirovên te de kesekî bi vî navî tune ye!</verse>
				<verse number="62">Li ser vêya, vegeriyan ser bavê wî û bi nîşanan ve ji wî pirsîn ku, ka ew dixwaze çi navî li lawik bike.</verse>
				<verse number="63">Wî lewheyek xwest û li ser nivîsî: Navê wî Yehya ye! Hemû ecêb man.</verse>
				<verse number="64">Di cîh de dev û zimanê wî vebûn û gotinên ku Xwedê bilindtir dikin got.</verse>
				<verse number="65">Û tirs ket ser hemûyên ku li dorê rûniştî bûn û hemûya van gotinan, li hemû herêma çiyayiya Cihûdayê ve hatin axaftin.</verse>
				<verse number="66">Û heçî kesên bûyerê bihîstin digotin: Gelo dê ev zaroka bibe çi? Ev tiştana di dilê xwe de veşartin; ji ber ku destê Xudan bi wî re bû.</verse>
				<verse number="67">Û bavê wî, Zekerya bi Ruhê Pîroz ve tijî bû û bi vî awayî peyxamberîtî kir û got:</verse>
				<verse number="68">Bila Xwedayê Îsraêlê Xudan pîroz be! Ji ber ku serîdankê li netewa xwe kir û bi fîdyê xelas kir.</verse>
				<verse number="69">Em ji destên neyarên xwe ve xelas bûn</verse>
				<verse number="70">û bona ku di hemû rojên me de bi pîrozî û qenciyê ve, li ber wî, bi bêtirsî parastinê ji me re bibexşîne,</verse>
				<verse number="71">bona ku ji bavên me re dilovaniyê bike û peyxama xwe ya pîroz,</verse>
				<verse number="72">bona sonda ku ji bavê me Birahîm re daye di bîra xwe de bîne,</verse>
				<verse number="73">wekî ku ji destpêkê ve bi devê peyxamberên xwe yî pîroz ve gotiye,</verse>
				<verse number="74">ji destê neyarên me û ji hemûyên ku ji me dikerihin ve xelasiyê,</verse>
				<verse number="75">di mala qûlê xwe Dawid de, ji me re hêza xelasiyê bilind kir.</verse>
				<verse number="76">Û tu jî, ya zarok, tuyê bi navê peyxamberê Yê Herî Bilind bête bang kirin; ji ber, bona ku tu rêyên wî amade bike</verse>
				<verse number="77">û bona têgihandina xelasiya ku bi bexşandina gunehên netewa wî ve dibe; tuyê li ber rûyê Xudan bimeşe;</verse>
				<verse number="78">ji ber zêdeyiya dilovaniya Xwedayê me, bona ku ronahiyê bide yên ku di tariyê de û di siya mirinê de rûniştine,</verse>
				<verse number="79">bona ku lingên me berbi rêya xweşiyê ve rast bike, roja ku hiltê dê ji bilindahiyan ve were serîdanka me!</verse>
				<verse number="80">Zarok mezin dibû û ji aliyê ruh ve xurt dibû û heta roja ku ji Îsraêlê re bête daxuyanîkirin di çolan de ma.</verse>
			</chapter>
			<chapter number="2">
				<verse number="1">Û wusa bû ku, di wan rojan de Qeyser Awgûstos emir da ku bila hemû gelên dinê navên xwe bidin nivîsandin.</verse>
				<verse number="2">Ev jimartina yekemîn, di dema ku Kûrênyo waliyê Sûriyê bû de dibû.</verse>
				<verse number="3">Û her kes bona ku xwe binivîsînin, çûn bajarên xwe.</verse>
				<verse number="4">Ûsiv jî ji bajarê Nisretê ya herêma Celîlê çû Beytlehemê bajarê Dawid li Cihûstanê; ji ber ku ew ji mala Dawid û ji nîjada wî bû;</verse>
				<verse number="5">ew çû wê derê, bona ku xwe bi dergistiya xwe Meryemê re bide nivîsandin; dergistiya wî jî ducanî bû.</verse>
				<verse number="6">Û wusa bû ku, gava ew li wê derê bûn, dema welidandina wê hat.</verse>
				<verse number="7">Û wê lawê xwe yî yekemîn welidand; bi pêçekê ve pêça û wî di afirekî de razand, ji ber ku di xanê de cîh ji wan re tune bû.</verse>
				<verse number="8">Û li wê herêmê şivan hebûn; bi şev li çolê li ber keriyên xwe diman û bi nobedarî çavnêriyê li keriyên xwe dikirin.</verse>
				<verse number="9">Û a vay, milyaketekî Xudan ji wan re xuyanî bû û rewnaqiya Xwedê çar hawirdorên wan kir ronahî û ew zehf tirsiyan.</verse>
				<verse number="10">Û milyaket ji wan re got: Metirsin! Ji ber ku a vay, ez mizgîniya şabûneke mezin didim we, ew ê ji hemûya gel re be.</verse>
				<verse number="11">Ji ber ku îro li bajarê Dawid, Xelaskerek ji we re welidiye; ew jî Xudan Mesîh e.</verse>
				<verse number="12">Bila ev ji we re bibe nîşan: Hûn ê zarokekî di pêçekê de pêçayî û di afirekî de razayî bibînin.</verse>
				<verse number="13">Û ji nişka ve bi milyaket re, civatek ji artêşa ezman; pesnê Xwedê dan û gotin:</verse>
				<verse number="14">Bila li bilindahiyan ji Xwedê re rûmet li rûyê erdê ji mirovên ku ew jê raziye re dilxweşî be!</verse>
				<verse number="15">Û wusa bû ku, gava milyaketan ji dora wan ve hilkişiyan ezman, şivanan ji hev û din re gotin: Werin, em heta Beytlehemê herin û vê bûyera ku Xudan daxuyaniyî me kir bibînin!</verse>
				<verse number="16">Û ew bi lez hatin, Meryem, Ûsiv û zarokê di afirê de razayî dîtin.</verse>
				<verse number="17">Û gava dîtin, gotina ku di derheqê vî zarokî de ji wan re hatibû gotin têgîhandin.</verse>
				<verse number="18">Û hemûyên ku ev nûçeya ji şivanan ve bihîstin, ecêb man.</verse>
				<verse number="19">Lê belê Meryemê ev gotinana hemû di dilê xwe de dihişt û kûr pê difikirî.</verse>
				<verse number="20">Û şivan vegeriyan û mîna ku ji wan re hatibû gotin, bona hemû tiştên ku dîtine û bihîstine, şikiryê ji Xwedê re kirin û pesnê wî didan.</verse>
				<verse number="21">Û gava heyşt roj qediyan, wî sunet kirin û mîna milyaket, berî ku ew bikeve zikê diya xwe gotibû, navê Îsa li wî kirin.</verse>
				<verse number="22">Û dema li gor zagona Mûsa, roja pakbûnê hat, wî birin Orşelîmê ku wî pêşkêşî Xudan bikin.</verse>
				<verse number="23">Mîna ku di zagona Xudan de hatiye nivîsîn: Her zarokê nêr yê ku pêşiyê bûyiye, dê ji bona Xudan pîroz bê hesibandin.</verse>
				<verse number="24">Û cotek kevokên qumrî, an jî du çêlikên kevokan pêşkêş bikin; mîna ku di zagona Xudan de hatiye emir kirin.</verse>
				<verse number="25">Û a vay, li Orşelîmê, bi navê Şîmeûn mirovek hebû; gellekî rast bû û ji Xwedê ditirsiya; ew li hêviya dilgeşiya Îsraêlê bû û Ruhê Pîroz li ser wî bû.</verse>
				<verse number="26">Û Ruhê Pîroz bi wî dabû zanîn ku, berî dîtina Mesîhê Xudan, ew dê mirinê nebîne.</verse>
				<verse number="27">Û bi rêberiya Ruh ve ew hate Perestgehê; gava dayik û bavê wî, ji bo wî yê ku li gor zagonê kirina wê adet e bikin; Îsayê zarok anîn Perestgehê;</verse>
				<verse number="28">Şîmeûn wî rahişt û girt himbêza xwe, bi bilindtir kirina Xwedê ve vana got:</verse>
				<verse number="29">Ya Xudan; niha li gor soza xwe, tuyê qûlê xwe bi dilxweşî berde!</verse>
				<verse number="30">Ji ber ku çavên min, ronahiya ku te li ber çavên hemû neteweyan amade kiriye,</verse>
				<verse number="31">ya ku dê gelan ronahî bike</verse>
				<verse number="32">û xelasiya ku bilindahiya gelê te Îsraêlê ye, dîtin!</verse>
				<verse number="33">Û Ûsiv û dayika wî, ji tiştê ku bona wî dihatin gotin ecêb man.</verse>
				<verse number="34">Û Şîmeûn wan pîroz kir û ji diya wî Meryemê re got: A vay, ev zaroka li Îsraêlê bona ketin û rabûna gellekan û nîşaneke li dijî wî derketinê hatiye danîn e;</verse>
				<verse number="35">dê şûrekî dilê te jî qul û derbas bike; da ku, bila ramanên dilên gellekan bên eşkere kirin.</verse>
				<verse number="36">Û li wê derê peyxamberek bi navê Hana hebû ku, zehf kal bû; ew qîza Fanowêl û ji bavikê Aşer bû û piştî keçikaniya xwe heft salî bi zilamê xwe re mabû</verse>
				<verse number="37">û piştî wê heyştê û çar salî jinebî mabû; wê dev ji Perestgehê ve bernedida û bi şev û roj, bi rojî û duayan (ji Xwedê re) peristinê dikir.</verse>
				<verse number="38">Û ew jî hema di wê saetê de hat, pesnê Xwedê da û wê li ser wî ji hemûyên ku li hêviya xelaskirina Orşelîmê bûn re got.</verse>
				<verse number="39">Û gava wan her tiştî li gor zagona Xudan pêk anîn, vegeriyan bajarê xwe Nisreta Celîlê.</verse>
				<verse number="40">Zarok mezin dibû, xwurt û bi zanyariyê ve tijî dibû; qenciya Xwedê jî li ser wî bû.</verse>
				<verse number="41">Û dayik û bavê wî, her sal di Cejna Fisihê de diçûn Orşelîmê.</verse>
				<verse number="42">Û gava ew kete sala donzdehan, li gor adeta cejnê hilkişiyan Orşelîmê.</verse>
				<verse number="43">Û piştî ku wan rojên cejnê qedandin û vegeriyan mal, Îsayê zarok li Orşelîmê ma; hayê Ûsiv û dayika wî bi vêya tunebû.</verse>
				<verse number="44">Di bi gûmana ku ew di nav rêhevalan de yî, rêya rojekî meşiyan; di nav meriv û hevalan de li wî digeriyan.</verse>
				<verse number="45">Û gava wan ew nedîtin, vegeriyan Orşelîmê û li wî geriyan.</verse>
				<verse number="46">Û wusa bû ku, piştî sê rojî wî di Perestgehê de dîtin; ew di nav mamosteyan de rûniştîbû, guh dida wan û pirs ji wan dikir.</verse>
				<verse number="47">Hemûyên ku gotinên wî dibihîstin, li fêhmkarî û bersivên wî şaş diman.</verse>
				<verse number="48">Û gava ku wan ew dîtin, şaş man û diya wî ji wî re got: Ya law, te çima ûsa li me kir? A vay, bavê te û ez di nava êşan de li te digeriyan!</verse>
				<verse number="49">Û wî ji wan re got: Çima hûn li min digeriyan? Ma we nizanîbûn ku, divê ez li mala Bavê xwe bim?</verse>
				<verse number="50">Lê belê wan wateya gotinên ku wî ji wan re got, fêhm nekirin.</verse>
				<verse number="51">Û ew bi wan re daket û hate Nisretê û ji wan re bû îtaetker. Û diya wî jî hemû ev gotinana di dilê xwe de vedişart.</verse>
				<verse number="52">Û Îsa bi zanînê û ji aliyê bejnê ve pêş ve diçû; li ber Xwedê û li ber mirovan dilovan û giranbuha dibû.</verse>
			</chapter>
			<chapter number="3">
				<verse number="1">Lê belê di sala panzdehên qiraletiya Qeyser Tîberyos de, gava ku Pîlatosê Pontiyûsê, waliyê Cihûstanê bû, Hêrodês serdarê Celîlê bû û birayê wî Fîlîpo serdarê herêma Îtûrêya û Traxonîdayê bû û Lûsanyûs serdarê Abîlîneyê bû,</verse>
				<verse number="2">Hena û Qayafa Serokkahîn bûn; di wê demê de gotina Xwedê li çolê ji Yehyayê lawê Zekerya re hat.</verse>
				<verse number="3">Û ew jî li seranserê Çemê Urdunê ji bo bexşandina gunehan bi toba vaftîzê waz dayînê ve hat.</verse>
				<verse number="4">Çawa ku di Pirtûka gotinên Îşaya peyxamber de hatiye nivîsandin: Dengê yê li çolê bang dike: Rêya Xudan amade bikin û şiverêyên wî rast bikin!</verse>
				<verse number="5">Dê her gelî tijî bibin, dê her çiya û gir nizm bibin û yên çewt dê bên rastkirin û rêyên zaxor dê bên rastkirin</verse>
				<verse number="6">û dê her mirov xelaskariya Xwedê bibînin.</verse>
				<verse number="7">Wî ji ajaweyên dihatin ku ji aliyê wî ve bên vaftîz kirin re wisa got: Hey çêlikên koremaran, kê ji we re gotiye ku hûn ji ber vê xezeba ku tê baz bidin?</verse>
				<verse number="8">Niha fêkiyên ku liyaqî tobê ne, bidin! Û di hundirê xwe de dest pê nekin û nebêjin: Birahîm bapîrê me ye; ji ber ez ji we re dibêjim ku, Xwedê dikare ji van keviran zarokan ji Birahîm re rake.</verse>
				<verse number="9">Jixwe bivir jî li ser rehên daran e. Her dara ku berê qenc nede, dê bê birîn û bê avêtin nav êgir!</verse>
				<verse number="10">Û gel jî ji wî pirsî û got: Wê demê divê em çi bikin?</verse>
				<verse number="11">Wî bersiv da û ji wan re got: Yên ku du kirasên wî hebin, bila bide yê ku yê wî qet nîne û bila kesê ku xwarina wî hebe jî ûsa bike!</verse>
				<verse number="12">Wê demê karmendên bacê jî hatin ku vaftîz bibin û gotin: Ya mamoste, ma em çi bikin?</verse>
				<verse number="13">Wî ji wan re got: Ji tiştên ku hewce dike hûn bistînin zêdetir nestînin!</verse>
				<verse number="14">Leşkeran jî ji wî pirsîn û gotin: Wê demê divê em çi bikin? Û wî jî ji wan re got: Bêbextiyê li tu kesî mekin û bi darê zorê tiştekî ji wan nestînin û bi heqdestên xwe ve razî bin!</verse>
				<verse number="15">Ji ber ku gel di nava hêviyê de li bendê bûn, bona Yehya hemûyan di dilên xwe de dipirsîn: Gelo Mesîh ev e?</verse>
				<verse number="16">Yehya bersiva hemûyan bi van gotinan ve da: Rast e, ez bi avê we vaftîz dikim; lê yê ji min ve biquwettir tê ku, ez ne hêja me benikên çaroxên wî vekim; ew ê bi Ruhê Pîroz û bi agir we vaftîz bike.</verse>
				<verse number="17">Melhêba wî di destê wî de ye ku, bêndera xwe paqij bike û genim bixe embara xwe, lê belê ew ê kayê bi agirekî qet venamire ve bişewitîne!</verse>
				<verse number="18">Wî, bi şîret kirina gellek tiştên din jî ji gel re Mizgînî waz dida.</verse>
				<verse number="19">Lê belê, ji ber ku Hêrodêsê serdar, ji ber jinbira xwe Hêrodiya û ji ber hemû xerabiyên ku Hêrodês kiribû; ji aliyê Yehya ve hatibû azirandin,</verse>
				<verse number="20">li ser hemûyên vana, wî avêt girtîgehê.</verse>
				<verse number="21">Û wusa bû ku, gava hemûya gel dihatin vaftîz kirin, Îsa jî hate vaftîz kirin û dema dua dikir ezman vebûn</verse>
				<verse number="22">û Ruhê Pîroz bi beden di şiklê kevokekê de li ser wî danî û dengek ji ezmanan hat û got: Lawê minî xoşewîst tu yî; ez ji te razî me!</verse>
				<verse number="23">Û Îsa dema dest bi wezîfeya xwe kir, nêzîkî sî salî bû û wek ku dihat gûman kirin, ew lawê Ûsiv, lawê Elî,</verse>
				<verse number="24">lawê Metat, lawê Lêwî, lawê Melkê, lawê Yannay, lawê Ûsiv,</verse>
				<verse number="25">lawê Metîtya, lawê Amos, lawê Nehûm, lawê Heslî, lawê Neggay,</verse>
				<verse number="26">lawê Mehat, lawê Metîtya, lawê Şemeyîn, lawê Yûsex, lawê Yoda,</verse>
				<verse number="27">lawê Yûhenan, lawê Rêşa, lawê Zerûbabel, lawê Şaltiyêl, lawê Nerî,</verse>
				<verse number="28">lawê Melkê, lawê Êdî, lawê Qosam, lawê Êlmedam, lawê Er,</verse>
				<verse number="29">lawê Yêşû, lawê Êliyazêr, lawê Yorîm, lawê Metat, lawê Lêwî,</verse>
				<verse number="30">lawê Şîmeûn, lawê Cihûda, lawê Ûsiv, lawê Yonam, lawê Êlyaqîm,</verse>
				<verse number="31">lawê Melyo, lawê Mena, lawê Metêta, lawê Natan, lawê Dawid,</verse>
				<verse number="32">lawê Îşay, lawê Obêd, lawê Boaz, lawê Selmon, lawê Nehşon,</verse>
				<verse number="33">lawê Amînadab, lawê Admîn, lawê Aram, lawê Hesrûn, lawê Pêrez, lawê Cihûda,</verse>
				<verse number="34">lawê Aqûp, lawê Îshaq, lawê Birahîm, lawê Têrah, lawê Nehor,</verse>
				<verse number="35">lawê Serûx, lawê Rêwo, lawê Pêlêg, lawê Eber, lawê Şalah,</verse>
				<verse number="36">lawê Kenan, lawê Arpakşad, lawê Sem, lawê Nûh, lawê Lamex,</verse>
				<verse number="37">lawê Metûşela, lawê Henox, lawê Yarêd, lawê Mehalêl, lawê Kenan,</verse>
				<verse number="38">lawê Enoş, lawê Sêt, lawê Adem, lawê Xwedê bû.</verse>
			</chapter>
			<chapter number="4">
				<verse number="1">Îsa bi Ruhê Pîroz ve tijî bûyî, ji Urdunê vegeriya û ji aliyê Ruh ve berbi çolê ve hate şandin.</verse>
				<verse number="2">Ew çel rojî, ji aliyê Îblîs ve hate ceribandin. Wî di wan rojan de tiştekî nexwar û gava ew rojan derbas bûn, ew birçî bû.</verse>
				<verse number="3">Û Îblîs ji wî re got: Ger tu Lawê Xwedê yî, ji vî kevirî re bibêje, bila bibe nan!</verse>
				<verse number="4">Û Îsa bersiv da wî û got: Hatiye nivîsandin ku: Mirov tenê bi nan ve najî, lê belê bi her gotina Xwedê!</verse>
				<verse number="5">Û Îblîs wî derxist ser çiyayekî bilind û di hilmekê de hemû welatên rûyê erdê nîşanî wî da.</verse>
				<verse number="6">Û Îblîs ji wî re got: Ez ê hemûya vê rayedariyê û mezinahiya vana bidim te; ji ber ku ev ji min re hatine dayîn û ez bixwazim, dilê min ji kê re bixwaze, karim bidim wî.</verse>
				<verse number="7">Niha ger tu li ber min secde bikî, dê hemû bibin yên te!</verse>
				<verse number="8">Û Îsa bersiv da wî û got: Hatiye nivîsandin ku: Tuyê ji Xudan, Xwedayê xwe re peristinê bikî û tenê ji wî re qûlitiyê bikî.</verse>
				<verse number="9">Û Îblîs wî bir Orşelîmê û danî ser birca Perestgehê û ji wî re got: Ger tu Lawê Xwedê yî, ka xwe ji vir bavêje xwarê;</verse>
				<verse number="10">ji ber ku hatiye nivîsandin: Ew ê di derheqê te de ji milyaketên xwe re, bona ku te biparêzin emir bike</verse>
				<verse number="11">û: Ew ê te li ser destên xwe ragirin, bona ku tu lingên xwe li kevirekî nexe.</verse>
				<verse number="12">Û Îsa bersiv da û ji wî re got: Tuyê Xudan, Xwedayê xwe neceribîne! hatiye gotin.</verse>
				<verse number="13">Û dema Îblîs hemû ceribandinên xwe qedand, bona demekê ji wî dûr ket.</verse>
				<verse number="14">Û Îsa bi quweta Ruh ve vegeriya Celîlê û li hemûya herêmê nav û dengê wî belav bû.</verse>
				<verse number="15">Û wî di keniştên wan de dida hînkirinê û hemûyan pesnê wî didan.</verse>
				<verse number="16">Û ew hat bajarê Nisretê, ya ku ew li wir mezin bûbû; li ser adeta xwe, di roja Sebtê de kete keniştê û bona xwendinê rabû ser pêlan.</verse>
				<verse number="17">Û pirtûka Îşaya peyxamber dan wî û gava wî pirtûka li hev pêçayî vekir, wî cîhê ku tê de ûsa hatibû nivîsîn dît:</verse>
				<verse number="18">Ruhê Xudan li ser min e; ji ber, bona ku ez Mizgîniyê ji xizanan re waz bidim; wî min mesh kir, wî min, bona ku ez ji dîlan re azadbûnê û ji koran re vekirina çavên wan bang bikim, bindestan bighînim xelasiyê</verse>
				<verse number="19">û bona ku sala Xudan ya meqbûl bidim bang kirin, şandiye.</verse>
				<verse number="20">Û wî pirtûkê li hev pêça, wê da destê berdestî û rûnişt; çavên hemû kesên ku di keniştê de bûn, li wî bûn.</verse>
				<verse number="21">Û wî dest pê kir û ji wan re got: Îro ev nivîsîna ku we bihîstin, hat cîhê xwe!</verse>
				<verse number="22">Û hemûyan bona wî şahdeyiyê dikirin û bi gotinên wî yî bixêr, yên ku ji devê wî derdiketin ecêb mayî diman û digotin: Ma ev ne lawê Ûsiv e?</verse>
				<verse number="23">Û wî ji wan re got: Bi rastî hûn ê vê methelokê ji min re bibêjin: Ya hekîmo, ka xwe bi xwe qenc bike! Ka wan hemû tiştên me bihîstine, yên ku te li Kefernahûmê kirine, li vê derê jî, li nav welatê xwe jî bike!</verse>
				<verse number="24">Û Îsa got: Bi rastî ez ji we re dibêjim: Qet peyxamberek di welatê xwe de nayê qebûl kirin.</verse>
				<verse number="25">Lê belê ez ya rast ji we re dibêjim ku: Gellek jinebî di rojên Êlyas de li welatê Îsraêlê hebûn, çaxê ku ezman sê sal û şeş meh hatibû girtin û di hemûya welat de xelayeke mezin rabûbû</verse>
				<verse number="26">û Êlyas ji wan tu kesî re nehat şandin; tenê ji Sarefata li warê Saydayê, ji jinebiyekê re hate şandin.</verse>
				<verse number="27">Û gellek kesên bi cizamî di dema Êlîşa peyxamber de li welatê Îsraêlê hebûn û ji nav wan ji Naamanê Sûrî pê ve qet kesekî din nehat paqij kirin.</verse>
				<verse number="28">Û dema kesên di keniştê de van tiştan bihîstin, hemû bi hêrs ve tijî bûn.</verse>
				<verse number="29">Û ew rabûn ser xwe û wî ji bajêr ve derxistin derve û birin ser keviya çiyayê ku bajarê wan li ser hatibû avakirin ku, bo wî ji wê derê bavêjin xwarê.</verse>
				<verse number="30">Lê belê ew ji nav wan ve derbas bû û çû.</verse>
				<verse number="31">Û ew daket Kefernahûmê, ya ku bajarekî Celîlê ye û di roja Sebtê de ji wan re fêr dikir.</verse>
				<verse number="32">Û ew bi hînkirina wî ecêbmayî man; ji ber ku gotina wî, bi rayedariyê ve bû.</verse>
				<verse number="33">Û di keniştê de zilamek hebû û ruhê cinekî xerab di wî de bû û wî bi dengekî bilind kir qêrîn û got:</verse>
				<verse number="34">Ya Îsayê Nisretî, me berde! Ma tu çi ji me dixwazî? Ma tu bona tunekirina me hatiyî? Ez dizanim tu kî yî, tu Pîrozê Xwedê yî!</verse>
				<verse number="35">Û Îsa emir da wî û got: Devê xwe bigire û ji wî derkeve! Cin wî mirovî di nav hemûyan de avêt erdê, ji wî derket û xesarekê neda wî.</verse>
				<verse number="36">Û hemû ecêb man û di nav hev de axifîn û gotin: Gelo ev çi gotin e, ji ber ku ew bi hêz û rayedariyê emir dide ruhên xerab û ew jî derdikevin?</verse>
				<verse number="37">Û nav û dengê wî, li her derê wê herêmê belav bû.</verse>
				<verse number="38">Îsa ji keniştê derket û çû mala Şîmûn. Xwesiya Şîmûn bi tayekê giran ketibû û ji bo wê li ber wî geriyan.</verse>
				<verse number="39">Îsa li ber serê wê sekinî û bi tayê ve pekiya û ta ji wê çû û pîrek hema rabû ser xwe û xizmetê ji wan re kir.</verse>
				<verse number="40">Û gava roj çû ava, hemûyan nexweşên xwe, yên bi nexweşiyên tewr bi tewr ketibûn anîn cem wî; Îsa jî destên xwe danî ser her yekî ji wan û wan baş kir.</verse>
				<verse number="41">Û ji gellekan jî cin derdiketin, dikirin qêrîn û digotin: Tu Lawê Xwedê yî! Ew bi wan ve dipekiya û nedihişt ku bibêjin, ji ber ku wan dizanîbûn ku ew Mesîh e.</verse>
				<verse number="42">Û dema bû roj, ew derket û çû cîhekî tenha; gel jî li wî digeriyan û hatin heta cem wî û wan dixwestin bi wî bigirin ku wan bernede û neçe.</verse>
				<verse number="43">Lê belê Îsa ji wan re got: Divê ez Mizgîniya Serweriya Xwedê bidim bajarên din jî, ji ber ku ez bona vê yekê hatime şandin.</verse>
				<verse number="44">Û wî di keniştên Celîlê de waz dida.</verse>
			</chapter>
			<chapter number="5">
				<verse number="1">Û wusa bû ku, rojekê gava Îsa li ber devê gola Cênîsartê sekinî bû, gel li dor wî ve civiyabûn ku gotina Xwedê bibihîzin</verse>
				<verse number="2">û wî li qeraxa golê du lotke dît; lê belê masîgir ji wan ve peya bûbûn û torên xwe dişuştin.</verse>
				<verse number="3">Îsa li lotkekê ji wan siwar bû; ew jî ya Şîmûn bû û ji wî xwest ku hinekî ji qeraxê ve bi dûr bixe û ew rûnişt, ji lotkê dest bi hînkirina gel kir.</verse>
				<verse number="4">Gava ku wî gotinên xwe xelas kir, ji Şîmûn re got: Bi kûrayiyê ve bajo û torên xwe, bona nêçîrê bavêjin!</verse>
				<verse number="5">Û Şîmûn li wî vegerand û got: Mamoste; hemûya şevê me kir û nekirin, tu tiştî negirtin; lê belê li ser gotina te ez ê toran bavêjim!</verse>
				<verse number="6">Û gava wan ûsa kirin, ewqas masî girtin ku, torên wan dest bi çirînê kirin.</verse>
				<verse number="7">Û wan bi nîşanan bang şirîkên xwe, yên ku di lotka din de ne, kirin ku werin û alîkariyê bi wan re bikin. Ew jî hatin û herdu lotke ewqas dagirtin ku hindik mabû noq bibûna.</verse>
				<verse number="8">Lê belê gava Şîmûn Pêtrûs vêya dît, wî xwe avêt ber çongên Îsa û got: Ya Xudan, ji min dûr bikeve, ji ber ku ez mirovekî gunehkar im!</verse>
				<verse number="9">Ji ber ku ew û kesên bi wî re bûn, ji pirrbûna masiyên ku girtibûn, ecêb mabûn.</verse>
				<verse number="10">Aqûp û Yûhena yên Lawên Zebedî ne, yên ku şirîkên Şîmûn bûn, ew jî di nav wan de bûn. Û Îsa ji Şîmûn re got: Metirse! Ji niha pê ve tuyê bibî nêçîrvanê mirovan!</verse>
				<verse number="11">Û pişt re wan lotkeyên xwe kişandin qeraxê û dev ji her tiştî berdan û li pey wî çûn.</verse>
				<verse number="12">Û wusa bû ku, gava ew li nav bajarekî ji bajaran bû, a vay, li wir mirovekî bi cizamê ve tijî hebû û gava wî Îsa dît, bi ser devî xwe avêt erdê, li ber wî geriya û ji wî re got: Ya Xudan, ger tu bixwaze, tu dikarî min paqij bikî!</verse>
				<verse number="13">Û Îsa destê xwe dirêj kir, dest pê da û got: Ez dixwazim, paqij bibe! Û cizam hema ji wî çû.</verse>
				<verse number="14">Û Îsa emir da wî ku, bila ew ji kesekî re nebêje: Lê belê here, xwe nîşanî kahîn bide û mîna ku Mûsa emir daye qurbanekê bide, bila ji wan re bibe şahdeyî ku tu paqij bûyî!</verse>
				<verse number="15">Lê belê dîsa jî nav û dengê wî hîn jî bêtir belav bû û gellek ji gel li hev diciviyan, bona guhdariya wî bikin û ji nexweşiyên xwe baş bibin.</verse>
				<verse number="16">Lê belê wî xwe da cîhekî tenha û dest bi duayê kir.</verse>
				<verse number="17">Û wusa bû ku, rojekê dema Îsa dida hînkirinê, Fêrisî û alimên zagonê li wir rûniştibûn; ew ji her gundên Celîlê û Cihûstanê û ji Orşelîmê hatibûn û hêza Xudan ji bo başkirina nexweşiyan bi wî re bû.</verse>
				<verse number="18">Û di wê demê de hin zilaman mirovekî kûd, di nav livînên wî de anîn û geriyan bona ku wî bînin hundir û deynin ber Îsa.</verse>
				<verse number="19">Û gava wan ji ber ajawê rê nedîtin ku wî bibin hundir, ew hilkişiyan ser xanî û yê kûd di nava kiremîtên xanî de tevî livînên wî daxistin nav holê, cem Îsa.</verse>
				<verse number="20">Gava wî baweriya wan dît, ji yê kûd re got: Ya zilamo; gunehên te ji te re hatin bexşandin!</verse>
				<verse number="21">Û alimên zagonê û Fêrisiyan dest pê kirin, fikirîn û gotin: Gelo ev kî ye, yê ku kufr dike? Ma xeynî Xwedê kî dikare gunehan bibexşîne?</verse>
				<verse number="22">Îsa ji ber ku dizanîbû ew çi difikirin, bersiv da û ji wan re got: Ma hûn di dilên xwe de çi difikirin?</verse>
				<verse number="23">Ma kîjan hêsanîtir e: Gotina ku gunehên te ji te re hatin bexşandin! an gotina ku: Rabe û bimeşe?</verse>
				<verse number="24">Lê belê bona ku hûn bizanibin rayedariya Lawê Mirov heye ku, li rûyê erdê gunehan bibexşîne; ji yê kûd re got: Ez ji te re dibêjim, rabe, livînên xwe hilde û here mala xwe!</verse>
				<verse number="25">Û yê kûd hema ji pêş wan ve rabû ser xwe, rahişt livînên xwe yê ku ew di nav wan de bû, çû mala xwe û pesnê Xwedê da.</verse>
				<verse number="26">Û hemû li xwe heyirî man, pesnê Xwedê dan, hundirê wan tijî tirs bû û gotin: Îroj me tiştên ecêb dîtin!</verse>
				<verse number="27">Û piştî vê bûyerê Îsa ji wir derket û bacgirekî navê wî Lêwî ye, di bacxanê de rûniştî dît û ji wî re got: Li pey min were!</verse>
				<verse number="28">Û wî jî dev ji her tiştî berda, rabû ser xwe û li pey wî çû.</verse>
				<verse number="29">Û Lêwî di mala xwe de ji wî re ziyafetek mezin çêkir; li sifrê, gellek bacgirt û ji mirovên din bi wan re rûniştî, ajaweyek mezin hebû.</verse>
				<verse number="30">Û Fêrisiyan û alimên wan yên zagonê, bi ser şagirtên wî de pitepit kirin û gotin: Çima hûn bi bacgirt û gunehkaran re dixwin û vedixwin?</verse>
				<verse number="31">Û Îsa bersiv da wan û got: Hewcedariya tenduristiyan ji hekîm re nîne, lê hewcedariya nexweşan jê re heye.</verse>
				<verse number="32">Ez ne bona kesên rast, lê bona gunehkaran bangî tobê bikim hatim.</verse>
				<verse number="33">Lê belê wan ji Îsa re gotin: Şagirtên Yehya pirr caran rojiyê digirin û dua dikin û yên Fêrisiyan jî ûsa dikin, lê belê yên te dixwin û vedixwin.</verse>
				<verse number="34">Îsa ji wan re got: Ma hûn dikarin heta ku zava di nav wan de be, rojiyê bi civata dawetê re bidin girtin?</verse>
				<verse number="35">Lê belê dê rojên bên ku, zava ji nav wan ve bê stendin û ew ê di wan rojan de rojiyê bigirin.</verse>
				<verse number="36">Wî wekokekê jî ji wan re got: Tu kes bona cilê kevin pîne bike, perçekî ji cilekî nû jê nake; ji ber ku dê him cilê nû bê çirandin û him jî ew perçê ji yê nû hatiye stendin bi cilê kevin re dê li hev nê.</verse>
				<verse number="37">Û tu kes xemra nû naxe meşka kevin; ji ber ku xemra nû dê meşkê biçirîne, xemr birije û meşk jî telef dibe.</verse>
				<verse number="38">Lê belê divê xemra nû têxin meşka nû.</verse>
				<verse number="39">Û tu kes piştî ku xemra kevin vexwe, ya nû naxwaze; ji ber ku ew dibêje: Ya kevin xweş e!</verse>
			</chapter>
			<chapter number="6">
				<verse number="1">Û wusa bû ku, rojekê Sebtê, gava Îsa di nava zeviyên geniman de diçû, şagirtên wî similên genim jê dikirin, di nav destên xwe de difirikandin û dixwarin.</verse>
				<verse number="2">Lê belê hinekên ji Fêrisiyan ji wan re gotin: Çima hûn vî tiştê ku di roja Sebtê de qedexe ye, dikin?</verse>
				<verse number="3">Û Îsa bersiv da wan û got: Ma qey gava ew û yên bi wî re ne birçîbûn, Dawid çi kiriye we nexwendine?</verse>
				<verse number="4">Çawa ew kete mala Xwedê û nanê pîroz girt, xwar û di ser de da yên ku pê re ne; ew nanên ku xwarina wan xeynî kahînan, ji kesên din re qedexe bûn ku bixwin?</verse>
				<verse number="5">Û wî ji wan re got: Lawê Mirov Xudanê roja Sebtê ye jî.</verse>
				<verse number="6">Û wusa bû ku, di roja Sebtek din de ew ket keniştê û dest bi hînkirinê ve kir; li wê derê mirovek destê wî yî rastê hişkbûyî hebû.</verse>
				<verse number="7">Çavên alimên zagonê û Fêrisiyan li Îsa bûn, ka dê roja Sebtê nexweşiyan baş bike an jî neke; ji ber wan li tiştekî digeriyan ku bi wê, wî sûcdar bikin.</verse>
				<verse number="8">Lê belê Îsa bi ramanên wan dizanîbû û ji zilamê destê wî hişkbûyî re got: Rabe ser pêlan û di navendê de bisekine! Ew jî rabû ser pêlan û sekinî.</verse>
				<verse number="9">Îsa jî ji wan re got: Ez ji we dipirsim: Divê ma di roja Sebtê de qencî kirin, an jî xerabî kirin, caiz e? Xelas kirina can, an jî helaq kirin?</verse>
				<verse number="10">Û li çar hawirdora xwe, li hemûyan nihêrt û ji yê desthişk re got: Destê xwe dirêj bike! Zilam jî destê xwe dirêj kir û destê wî bû mîna berê.</verse>
				<verse number="11">Lê belê ew bi tûmî şêt bûn û ka hela dê bikaribin çi bînin serê Îsa, bi hev re dişêwirîn.</verse>
				<verse number="12">Û wusa bû ku, Îsa di wan rojan de bona ku dua bike, derket çiyê; wî hemûya şevê bi duakirinê, ji Xwedê re derbas kir.</verse>
				<verse number="13">Û gava bû roj, bangî şagirtên xwe kir û donzdeh kesî ji nav wan hilbijart; wî navê Şandî da wan:</verse>
				<verse number="14">Şîmûn, yê ku wî navê Pêtrûs jî lê kiribû û birayê wî Andrêyas, Aqûp û Yûhena, Fîlîpûs û Bartolomeyo,</verse>
				<verse number="15">Meta û Tûmas, Aqûpê lawê Alfay û Şîmûn yê ku ji wî re digotin welatparêz jî,</verse>
				<verse number="16">Cihûdayê Lawê Aqûp û Cihûdayê Îsxeryotî, yê ku xaîn derket.</verse>
				<verse number="17">Ew bi wan re daket jêr û li cîhekî rast sekinî. Li wir, komekî mezin ji şagirtên wî û ajaweyek mezin ji gel ve hebûn. Ew ji seranserê Cihûstanê û ji Orşelîmê û ji ber devê behrê û ji Sûr û Sayda, bona wî guhdarî bikin û ji nexweşiyên xwe qenc bibin hatibûn.</verse>
				<verse number="18">Û yên ku ji ruhên xerab tengasî dikişandin jî, dihatin qenc kirin.</verse>
				<verse number="19">Û hemûya gel ji bona ku destê xwe li wî bixin dixebitîn, ji ber ku ji wî hêz derdiket û hemûyan qenc dikir.</verse>
				<verse number="20">Û Îsa çavên xwe ji şagirtên xwe re bilind kir û got: Xwezî li we belengazan; ji ber ku Serweriya Xwedê ya we ye!</verse>
				<verse number="21">Xwezî li we, yên ku hûn niha birçî ne; ji ber ku hûn ê bên têr kirin! Xwezî li we, yên ku hûn niha digirîn; ji ber ku hûn ê bikenin!</verse>
				<verse number="22">Xwezî li we; gava di ber Lawê Mirov de, mirov ji we bikerihin û we ji nav xwe derxin û we biçûk bibînin û navên we bi xerabî derxin!</verse>
				<verse number="23">Di wê rojê de şa bin û ji kêfan lotikan bavêjin, ji ber ku li ezmanan xelata we mezin e; ji ber ku bav û kalên wan jî ûsa ji peyxamberan re kirin.</verse>
				<verse number="24">Lê belê wey li we dewlemendan, ji ber ku we dilxweşiya xwe stendine!</verse>
				<verse number="25">Wey li we, yên ku hûn niha têr in, ji ber ku hûn ê birçî bibin! Wey li we, yên ku hûn niha dikenin, ji ber ku hûn ê bikevin şîn û giriyê!</verse>
				<verse number="26">Wey li we, gava gel hemû bi qencî li ser we biaxifin! Ji ber ku bav û kalên wan jî, ji peyxamberên derewîn re ûsa kiribûn.</verse>
				<verse number="27">Lê belê ji we re, yên ku min guhdarî dikin re dibêjim: Ji neyarên xwe hez bikin; qenciyê bi kesên ji we dikerihin re bikin!</verse>
				<verse number="28">Ji kesên nifiran li we dikin re duayên qenc bikin û ji bo yên ku heqaretê li we dikin, dua bikin!</verse>
				<verse number="29">Ji yê ku li lamê te bixe re, yê din jî dirêj bike û ji yê ku ebayê te bistîne re, kirasê xwe jî neparêze.</verse>
				<verse number="30">Bide heryekî ku ji te dixwaze û tiştên xwe ji wî yê ku distîne, bi şûn de nexwaze.</verse>
				<verse number="31">Û çawa hûn dixwazin ku mirov ji we re bikin, hûn jî ûsa ji wan re bikin!</verse>
				<verse number="32">Û ger hûn ji kesê ku ji we hez dikin, hez bikin, gelo dê çi xelat bi destê we keve? Ji ber gunehkar jî kesên ku ji wan hez dikin, hez dikin.</verse>
				<verse number="33">Û ger hûn qenciyê bi kesê qenciyê ji we re dikin re bikin, gelo dê çi xelat têkeve destên we? Ji ber ku gunehkar jî ûsa dikin.</verse>
				<verse number="34">Û ger hûn deyn bidin kesên ku gûmana we tê de heye ku dê deynê xwe bidin, dê çi xelata we hebe? Gunehkar jî deyn didin gunehkaran ku bona ya wan dîsa li wan vegere.</verse>
				<verse number="35">Lê belê hûn ji neyarên xwe ve hez bikin, qenciyê bikin, deyn bidin û bi hêviya vegerandinê nemînin; bi vî awayî dê xelata we mezin be û hûn ê bibin lawê Yê Bilind e; ji ber ku, ew ji nankoran û xeraban re dayendeyê nîmetê ye.</verse>
				<verse number="36">Çawa Bavê we dilovan e, hûn jî dilovan bin.</verse>
				<verse number="37">Û daraz nekin ku, hûn jî neyên daraz kirin; sûcdariyê nekin ku, hûn jî neyên sûcdarî kirin; bibexşînin, dê ji we re jî bête bexşandin!</verse>
				<verse number="38">Bidin û dê ji we re jî bête dayîn; bi pîvanek qenc û bihevdedayî û bi hevdehejandî û bi ser ve çûyî, dê bikeve dawa we. Ji ber ku hûn bi çi pîvanê bipîvin, dê bi wê pîvanê, ji we re bê pîvandin.</verse>
				<verse number="39">Îsa ev wekoka jî ji wan re got: Ma yê kor dikare rêberiyê ji yekî kor re bike? Ma dê herdu jî nekevin kortikê?</verse>
				<verse number="40">Şagirt ne di ser mamosteyê xwe re ye; lê belê her yek, dê di hînbûna xwe de bigihê, dê bibe mîna mamosteyê xwe.</verse>
				<verse number="41">Çima tu qirşika di çavê birayê xwe de dibînî, lê belê mirdiyaqê di çavê xwe de nabînî?</verse>
				<verse number="42">An jî, çawa tu dikarî ji birayê xwe re bibêjî: Birayo, bihêle ku ez vî qirşikê ji çavê te derxînim! lê tu mirdiyaqê di çavê xwe de nabînî? Hey mirovê durû! Ka pêşiyê mirdiyaqa di çavê xwe de derxe, tuyê hîn jî baş bibînî û wê demê tuyê bikaribî qirşika di çavê birayê xwe de derxinî.</verse>
				<verse number="43">Ji ber ku dara qenc nîne ku, fêkiyê xerab bide û dîsa dara xerab nîne ku, fêkiyê qenc bide.</verse>
				<verse number="44">Ji ber ku her dar bi fêkiyê xwe tê nasîn; ji ber ku mirov ji stiriyan hêjîran nade hev û ne jî ji direhê tirî diçîne.</verse>
				<verse number="45">Mirovê qenc ji xezîna dilê xwe ya qenc, qenciyê derdixe û yê xerab ji xezîna dilê xwe ya xerab, xerabiyê derdixe, ji ber ku dev, yê ji ser dil ve diherike dibêje.</verse>
				<verse number="46">Çima hûn ji min re: Ya Xudan, ya Xudan! dibêjin û tiştên ku ez dibêjim nakin?</verse>
				<verse number="47">Ez ê nîşanî we bidim; ka her kesê ku tê cem min û gotinên min dibihîze û wan dike, mîna kî ye.</verse>
				<verse number="48">Ew mîna mirovekî ye ku xaniyek ava kir; wî kola û kûr kir û bingeha xênî li ser zinarê ve danî. Gava av rabû, pêlên wê li xênî dan, lê nikarîbûn xanî ji cîh ve tev bidin, ji ber ku ew li ser zinarê ve hatibû ava kirin.</verse>
				<verse number="49">Lê belê kesê gotina min dibihîze û nake, mîna mirovekî ku xaniyê xwe li ser axê ve, bê bingeh ava kirî ye. Û gava çem êrîşê kir, ew hema hilweşiya û xerabûna wî xaniyî zehf mezin bû.</verse>
			</chapter>
			<chapter number="7">
				<verse number="1">Piştî ku hemû van gotinên xwe yî ku gel wan guhdarî dikirin, xelas kir, Îsa çû Kefernahûmê.</verse>
				<verse number="2">Û xulamekî serpelekî, yê ku jê re biqîmet e, di dereca mirinê de, nexweş bû.</verse>
				<verse number="3">Gava ku wî di derheqê Îsa de bihîst, kalepîrên Cihûdan, bona ku were û xizmetkarê wî xelas bike rica bikin, ji wî re şand.</verse>
				<verse number="4">Gava ew hatin cem Îsa, pirr li ber wî geriyan û gotin: Ew hêja ye ku tu vêya ji wî re bikî;</verse>
				<verse number="5">ji ber ku, ew ji gelê me hez dike û wî bi xwe keniştê ji me re ava kiriye.</verse>
				<verse number="6">Îsa bi wan re çû. Gava hindik mabû ku ew bigihêje xênî, yê serpel hinek hevalên xwe şand pêşiya wî ku, ew van gotinan ji wî re bibêjin: Ya Xudan, zehmet neke; ji ber min xwe hêja nedît ku tu werî bin xaniyê min!</verse>
				<verse number="7">Ji ber vê yekê min xwe hêja nedît ku ez bêm cem te; lê belê tenê gotinekê bibêje û xulamê min dê qenc bibe!</verse>
				<verse number="8">Ji ber ku ez bi xwe jî mirovekî di bin serdestiyê de me û di bin emrê min de jî leşker hene; ez ji yekî re dibêjim: Biçe! ew diçe û ji yê din re dibêjim: Were! ew tê û ez ji xulamê xwe re dibêjim: Vê bike! ew wê dike.</verse>
				<verse number="9">Dema Îsa van tiştan bihîst, lê ecêb ma; vegeriya û ji civaka ku li pey wî dihatin re got: Ez ji we re dibêjim: Min di Îsraêlê de jî baweriyakî ewqas mezin nedît!</verse>
				<verse number="10">Gava yên hatibûn şandin vegeriyan malê, wan dîtin ku xulamê serpel qenc bûye.</verse>
				<verse number="11">Û wusa bû ku, piştî vêya Îsa çû bajarê ku jê re Nayîn digotin; şagirtên wî û ajaweyeke mezin bi wî re diçûn.</verse>
				<verse number="12">Gava ew nêzîkî dergehê bajêr bû, a vay, cenazeyek ji bajêr derdixistin; lawê pîreka jinebî ya tenê bi serê xwe ye miribû û gellekên ji gelê bajêr bi wê re bûn.</verse>
				<verse number="13">Û gava Xudan dayikê dît, dilê wî pê şewitî û ji wê re got: Megrî!</verse>
				<verse number="14">Û ew nêzîkî darbestê bû, destê xwe tê da û yên ku wê hilgirtibûn, sekinîn. Îsa got: Xorto! Ez ji te re dibêjim, rabe ser xwe!</verse>
				<verse number="15">Û yê mirî rabû, rûnişt û dest bi axaftinê kir û Îsa wî da diya wî.</verse>
				<verse number="16">Tirs bi hemûyan ve girt, wan bilindahî dida Xwedê û digotin: Peyxamberekî mezin di nav me de rabûye! Û: Xwedê hate alîkariya gelê xwe!</verse>
				<verse number="17">Û ev gotina di derheqê Îsa de li seransera Cihûstanê û hawirdora wê belav bû.</verse>
				<verse number="18">Û şagirtên Yehya jî ji wî re, li ser van tiştan hemûyan gotin.</verse>
				<verse number="19">Û Yehya ji nav şagirtên xwe bangî duduyan kir; wan şand cem Xudan ku ji wî bipirsin: Ma yê ku dê bihata, tu yî, an divê em li hêviya yekî din bimînin?</verse>
				<verse number="20">Gava ew zilaman hatin cem wî, wan ji wî re gotin: Yehyayê vaftîzkar me şand cem te ku em ji te bipirsin: Ma yê ku dê bihata, tu yî, an divê em li hêviya yekî din bimînin?</verse>
				<verse number="21">Di wê saetê de Îsa gellek ji nexweşî, êş û ruhên xerab baş kir û çavên gellek koran vekir.</verse>
				<verse number="22">Û Îsa bersiv da û ji wan re got: Herin û we çi dîtine, çi bihîstine, ji Yehya re bêjin: Kor dibînin, kûd dimeşin, bi cizamî paqij dibin, kerr dibihîzin, mirî radibin û ji belengazan re Mizgînî tê waz dan.</verse>
				<verse number="23">Û Xwezî bi wî kesê ku, di min de tilpekî nebe!</verse>
				<verse number="24">Gava şandiyên Yehya çûn, wî dest pê kir û ji ajawê re li ser Yehya got: Ma hûn derketin çolê ku, hûn çi bibînin? Qamîşek li ber bayê diheje?</verse>
				<verse number="25">An hûn derketin çolê ku, hûn çi bibînin? Mirovekî ku kincên nermîn li xwe kiriye? A vay, yên bi kincên spehî û di dewlemendiyê de dijîn, ew di qesrên qiralan de ne!</verse>
				<verse number="26">An jî hûn derketin ku, hûn çi bibînin? Ma peyxamberekî? Belê, ez ji we re dibêjim û ji peyxamberekî jî hîn bêtir!</verse>
				<verse number="27">Ev ew e, yê ku di derheqê wî de hatiye nivîsandin: A vay, ez nûçevanê xwe di pêşiya rûyê te de dişînim; ew ê rêya te li pêşiya te amade bike.</verse>
				<verse number="28">Ez ji we re dibêjim: Di nav yên ku ji jinan bûyîne de, kesekî ji Yehya mezintir qet nîne, lê belê dîsa di Serweriya Xwedê de yê herî biçûk ji Yehya mezintir e.</verse>
				<verse number="29">Û gava hemûya gel, heta bi bacgiran jî ev yek bihîstin, wan heqiya Xwedê nas kirin; ji ber ku, bi vaftîz kirina Yehya ve hatibûn vaftîz kirin.</verse>
				<verse number="30">Lê belê heçî Fêrisî û alimên zagonê bûn, daxwaziya Xwedê, ji bona xwe qebûl nekirin, ji ber ku bi vaftîz kirina wî ve nehatibûn vaftîz kirin.</verse>
				<verse number="31">Û Xudan got: Ma ez mirovê vî nifşî bi kê bişibînim û ew mîna kê ne?</verse>
				<verse number="32">Ew wekî zarokên ku li nav qada bajêr rûdinin û bi vî awayî bangî hev dikin û: Me bilûrê ji we re lêxistin, lê belê hûn nereqisîn; me ji we re avêt ser miriyan, lê belê hûn negiriyan, dibêjin in!</verse>
				<verse number="33">Ji ber ku Yehyayê vaftîzkar hat, ne nan dixwar û ne jî xemrê vedixwar; we got: Di wî de cin heye!</verse>
				<verse number="34">Lawê Mirov jî hat, ew dixwe û vedixwe û hûn dibêjin: Ev mirovekî pirrxwer û xemrvexwar e, hevalê bacgir û gunehkaran e!</verse>
				<verse number="35">Û zaniyarî ji aliyê hemû zarokên xwe ve hate tesdîq kirin.</verse>
				<verse number="36">Yekî ji Fêrisiyan, Îsa bangî xwarinê kir. Ew jî çû mala yê Fêrisî û li sifrê rûnişt.</verse>
				<verse number="37">Û a vay, li bajêr pîrekek gunehkar hebû û gava wê bihîst ku ew li mala yê Fêrisî, li sifrê rûniştiye, wê di firaxeke mermerê sipî de rûnekî bêhnxweş anî</verse>
				<verse number="38">û bi girî, li paşî Îsa hema li ber lingên wî sekinî û bi hêsirên çavên xwe lingên wî şil kir û paşê bi porên xwe wan ziwa kir, ramûsand û rûn li wan da.</verse>
				<verse number="39">Gava Fêrisiyê ku ew bangî mala xwe kiribû, vana dît û di ber xwe de ji xwe re got: Ger ev mirov peyxamber bûya, dê bizanîba ya destê xwe da wî, kî ye û çi jin e; ji ber ku ew yeke gunehkar e!</verse>
				<verse number="40">Û Îsa bersiv da û ji wî re got: Şîmûn; gotinek min ji te re heye. Wî jî got: Ka bibêje, Mamoste!</verse>
				<verse number="41">Du deyndarên deynxwazekî hebûn; yek ji wan bi pênc sed û yê din jî bi pêncî zîvî deyndar bû.</verse>
				<verse number="42">Ji ber bona ku deyndayînê tiştekî wan tunebû, wî ji herduyan re jî bexşand. Ji min re bêje: Niha ji vana kîjan dê bêtir ji wî hez bike?</verse>
				<verse number="43">Şîmûn bersiv da û got: Ez dibêjim, yê ku jê re bêtir lê hate bexşandin. Wî jî ji wî re got: Te rast got!</verse>
				<verse number="44">Û wî berê xwe da pîrekê û ji Şîmûn re got: Tu vê pîrekê dibînî? Ez hatim mala te, te bona lingên min av neda min; lê belê wê lingên min bi hêstiran şil kir û bi porê xwe ziwa kir.</verse>
				<verse number="45">Te ramûsanek neda min, lê belê wê, ji dema ku ez ketime hundir ve, dev ji ramûsandina lingên min bernedaye.</verse>
				<verse number="46">Te rûnek di serê min de neda, lê belê wê rûnekî bêhnxweş di lingên min de da.</verse>
				<verse number="47">Ji ber vê yekê ez ji te re dibêjim: Gunehên wê yên pirr in, hatin bexşandin; ji ber vê yekê wê pirr hez kiriye. Lê belê yê ku jê re kêm tê bexşandin, hindik hez dike.</verse>
				<verse number="48">Û wî ji wê re got: Gunehên te hatin bexşandin!</verse>
				<verse number="49">Û yên ku bi wî re li sifrê rûniştibûn, dest pê kirin û ji xwe re gotin: Gelo ev kî ye ku, li gunehan jî dibexşîne?</verse>
				<verse number="50">Îsa ji pîrekê re got: Baweriya te, tu xelas kirî; bi dilxweşiyê ve here!</verse>
			</chapter>
			<chapter number="8">
				<verse number="1">Û wusa bû ku, piştî demekî kurt Îsa dest bi gera bajar û gundan û bi belavkirina Mizgîniya di derheqê Serweriya Xwedê de ye kir û her Donzdeh jî bi wî re bûn.</verse>
				<verse number="2">Her wekî hinek jinên ku ji ruhên xerab û nexweşiyan hatibûn baş kirin jî bi wan re bûn: Meryema ku ji wê re digotin Mejdelanî, ya ku heft cin ji wê derketibûn</verse>
				<verse number="3">û Yohana jina Xûza yê keyayê Hêrodês bû û Sosin û gellekên din yên ku bi malê xwe ji wî re xizmetê dikirin.</verse>
				<verse number="4">Gava ajaweyeke mezin ji gel, ji her bajarî li cem wî civiyan, wî bi methelokê got:</verse>
				<verse number="5">Cotkar bona tov çandinê derket û hîn wî tovê xwe direşand, hinek ketin qeraxa rê; di bin lingan de hate cûtin û teyrên ezmanan wê xwarin.</verse>
				<verse number="6">Û hinek jî ketin ser latê û şîn bûn, lê zû hişk bûn, ji ber ku ew bê rewa bû.</verse>
				<verse number="7">Û hinek jê ketin nava stiriyan, stirî tevî wan mezin bûn û wan xeniqandin.</verse>
				<verse number="8">Û hinek jê ketin ser erdê qenc, şîn hatin û berê wê sed tovî da. Gava ku wî vana got qêriya: Yên guhê wan ji bihîstinê re hebin, bila bibihîzin!</verse>
				<verse number="9">Şagirtên wî pirsa: Ka wateya vê methelokê çî ye? ji wî pirsîn.</verse>
				<verse number="10">Wî jî got: Zanîna razên di derheqê Serweriya Xwedê de ji we re hatiye dayîn; lê ji yên din re, bi methelokan ve tê gotin; da ku, ew binihêrin, lê nebînin û bibihîzin, lê fêhm nekin.</verse>
				<verse number="11">Wateya methelokê jî ev e: Tov gotina Xwedê ye.</verse>
				<verse number="12">Tovên ku ketin ser rê, ew in ku, dibihîzin, lê pişt re Îblîs tê û gotinê ji dilên wan derdixe ku, bona ew baweriyê neynin û xelas nebin.</verse>
				<verse number="13">Lê heçî yên ser latê ne, ew kesên ku gava dibihîzin, gotinê bi dilxweşî qebûl dikin in; lê ew bê reh in; baweriya wan heta bi demekê ye û di çaxê ceribandinê de ew ji rê derdikevin.</verse>
				<verse number="14">Lê yên ku ketine nav stiriyan jî, ew in ku, dibihîzin, lê gava didin ser rê, bi xem û dewlemendî û kêfên vê dinê difetisin û berên gîhayî nadin.</verse>
				<verse number="15">Lê heçî yên di nava erdê qenc de ne, ew in ku, gotinê dibihîzin, bi dilekî pak û durist di dilê xwe de dihilînin û bi sebir dexlê didin.</verse>
				<verse number="16">Tu kes çirayekê vênaxe û bi firaxekê venaşêre, an wê naxe bin livînekê, lê belê li dijî vana, bona yên werin hundir wê bibînin, wê dixe şimadankekê.</verse>
				<verse number="17">Ji ber ku tiştekî veşartî nîne ku dê neyê eşkerekirin û ne jî tiştekî veşartî heye ku, nê naskirin û nekeve ber ronahiyê.</verse>
				<verse number="18">Ji ber vê yekê, bala xwe bidinê ku hûn çawa guhdarî dikin, ji ber ku bi her kî re hebe, dê jê re bête dayîn û bi her kî re tunebe, dê tiştê ku gûman dike ku bi wî re ye jî ji wî bête stendin.</verse>
				<verse number="19">Dayik û birayên Îsa hatin cem wî û ji pirraniya ajawê nikarîbûn ku xwe bigihînin wî.</verse>
				<verse number="20">Ji Îsa re hate gotin ku: Dayik û birayên te li derve sekinîne û dixwazin te bibînin!</verse>
				<verse number="21">Lê belê Îsa bersiv da wan û ji wan re got: Dayik û birayên min, ew kesên ku gotina Xwedê dibihîzin û dikin in!</verse>
				<verse number="22">Û wusa bû ku, rojek ji rojan, ew bi şagirtên xwe re li lotkekê siwar bû û ji wan re got: Werin em herin aliyê dinî golê û bi rê ketin.</verse>
				<verse number="23">Û gava ew bi lotkê ve diçûn, ew bi xew ve çû û wê demê bahozek li golê rabû, av diket lotkê û ew ketibûn xeterê.</verse>
				<verse number="24">Ew hatin cem, wî hişyar kirin û gotin: Mamoste, Mamoste, em helaq dibin! Îsa rabû û bi ba û pêlên avê ve pekiya û ew sekinîn û bû bênderî.</verse>
				<verse number="25">Lê belê wî ji wan re got: Kanê baweriya we? Ew di nav tirsê de, ecêb man û ji hev û din re gotin: Ma ev kî ye ku, him li ba, him jî li avê emir dike û ew ji wî re îtaet dikin?</verse>
				<verse number="26">Û ew ber bi herêma Girasîniyan, ya ku diket pêşberê Celîlê ve çûn.</verse>
				<verse number="27">Gava Îsa derket ser reşayiyê, zilamek ji bajêr, pêrgîniyê li wî kir, di vî zilamî de cin hebûn û ji zû ve kinc li xwe nedikir û tu carî li malê nedima; lê li nav goristanan dima.</verse>
				<verse number="28">Gava wî Îsa dît, kir qêrîn û xwe li ber wî avêt erdê û bi dengekî bilind got: Ma tu çi ji min dixwazî, ya Îsa, Lawê Xwedayê Bilind? Ez li ber te digerim, min nede ezabê!</verse>
				<verse number="29">Ji ber ku Îsa emir dabû ruhê xerab ku, ji wî mirovî derkeve. Ji ber ku ji zû ve bi wî girtibû; ew bi qeyd û zincîran dihat girtin jî, lê dîsa wî qeyd dişkand û cin wî dajot çolan.</verse>
				<verse number="30">Îsa ji wî pirsî û got: Navê te çî ye? Wî got: Lejyon! Ji ber ku pirr cin ketibûn nava wî.</verse>
				<verse number="31">Û cinan li ber Îsa geriyan, ew emir nede ku, ew herin kortala bêbinî.</verse>
				<verse number="32">Li wir, li serê çiyê keriyek mezin yê berazan li wê derê diçêriya hebû; bona ku bikevin nav wan ew li ber wî geriyan. Û wî jî destûrê da wan.</verse>
				<verse number="33">Cinên ji zilam derketin, ketin hundirê berazan û kerî jî ji kendalê ber ve jêr banz da, xwe avêt golê û fetisî.</verse>
				<verse number="34">Çaxa gavanan dît ku çi qewimîn, ew reviyan û vê xeberê li nav bajêr û li gundan belav kirin.</verse>
				<verse number="35">Vê demê gel derketin ku ka bibînin çi çêbûye û hatin cem Îsa û ew mirovê ku cin ji nava wî derketibûn, bi kinc, hiş li serî û li ber lingên Îsa rûniştî dîtin û tirsiyan.</verse>
				<verse number="36">Yên vêya dîtibûn jî, ji wan re gotin, çawa yê cinoyî hate xelas kirin.</verse>
				<verse number="37">Û hemûya gelê ji hawirdora Girasîniyê, li ber Îsa geriyan ku ew ji nava wan here, ji ber ku tirsekî mezin ketibû dilê wan; ew jî kete lotkê û şunde vegeriya.</verse>
				<verse number="38">Lê belê zilamê ku cin ji wî derketibûn, li ber Îsa geriya ku ew li cem wî bisekine. Lê belê Îsa ew bi rêkir û ji wî re got:</verse>
				<verse number="39">Vegere mala xwe û bibêje, ka Xwedê çi ji te re kiriye! Û ew jî çû û li nava hemûya bajêr bang kir ku, Îsa çi ji wî re kiribû.</verse>
				<verse number="40">Û gava Îsa şunde vegeriya, gel pêşwaziyê ji wî re kirin; ji ber ku hemû li benda wî bûn.</verse>
				<verse number="41">Û a vay, serokekê keniştê ku navê wî Yaîros bû, hat; wî xwe avêt ber lingên Îsa û li ber wî geriya ku, ew bi wî re here mala wî.</verse>
				<verse number="42">Ji ber ku keçikek wî bi tenê, temena wê nêzîkî donzdeh salî hebû û li ber mirinê bû. Îsa jî gava diçû wê derê, ajaweyê wî di nav xwe de dida ber palan.</verse>
				<verse number="43">Û pîrekek ku donzdeh sal e xwîn jê diçû û hemûya rizqê xwe dabû hekîman û tu kesekî wê negihandibûn tenduristiya wê,</verse>
				<verse number="44">ji paş ve hat û destê xwe gihand rêşiyên kirasê Îsa û hema xwîna wê ji wê çikiya.</verse>
				<verse number="45">Û Îsa pirsa: Ew kî bû ku destê xwe di min da? pirsî. Lê belê gava her kesî înkar kirin, Pêtrûs û yên ku bi wî re bûn gotin: Mamoste, ajawe li te tê hev û te dide ber palan û tu dibêjî: Ew kî bû ku destê xwe li min da?</verse>
				<verse number="46">Lê belê Îsa got: Mirovekî destê xwe di min da, ji ber ku ez pê hesiyam ku, hêz ji min derket.</verse>
				<verse number="47">Pîrek jî, dema dît ku ew veşartî nema, bi lerizandinê ve hat, xwe li ber wî avêt erdê û li ber hemûya gel, ka wê ji ber çi destê xwe di wî de dabû û çawa di cîh de şîfê dîtiye, got.</verse>
				<verse number="48">Îsa ji wê re got: Baweriya te, tu qenc kirî; bi dilxweşiyê here!</verse>
				<verse number="49">Hîn Îsa diaxifî, yek ji mala serokê keniştê hat û got: Keça te mir, êdî Mamoste newestîne!</verse>
				<verse number="50">Lê belê gava Îsa ev bihîst, bersiv da wî û got: Metirse, tenê bawer bike û dê keçik baş bibe!</verse>
				<verse number="51">Gava ew hat mala zilam, nehişt xeynî Pêtrûs û Yûhena û Aqûp û dayik û bavê keçikê kes derbasî hundir bibin.</verse>
				<verse number="52">Her kes digiriyan û bona keçikê şînê dikişandin; lê belê Îsa ji wan re got: Megirîn, ew ne mirî ye, lê di xewê de ye.</verse>
				<verse number="53">Û ew bi wî keniyan, ji ber wan zanîbûn ku ew mirî bû.</verse>
				<verse number="54">Lê belê Îsa bi destê wê girt û bang kir û got: Rabe ser pêlan, ya keçikê!</verse>
				<verse number="55">Û dema ruhê keçikê li wê vegeriya, ew di cîh de rabû ser xwe; Îsa emir da ku tiştekî xwarinê bidin keçikê.</verse>
				<verse number="56">Û dayik û bavê keçikê heyirî man; lê Îsa emir da wan ku, vê bûyerê ji kesekî re nebêjin.</verse>
			</chapter>
			<chapter number="9">
				<verse number="1">Îsa bangî her Donzdehan kir, hêz û rayedariyê li ser hemû cinan û ji bo qenckirina nexweşiyan da wan</verse>
				<verse number="2">û wan şand ku ew Serweriya Xwedê bidin naskirin û nexweşan baş bikin.</verse>
				<verse number="3">Û wî ji wan re got: Tiştekî ji bona rê bi xwe re nebin, ne dar, ne tûr, ne nan, ne pere û bila ne jî du kirasê we hebin.</verse>
				<verse number="4">Û xaniyê ku hûn bikevinê, li wir bimînin û ji wir bidin rê.</verse>
				<verse number="5">Û li her derê ku ew we qebûl nekin, ji wî bajarî derkevin û bona ku li dijî wan bibe şahdeyî toza lingên xwe biweşînin.</verse>
				<verse number="6">Ew jî derketin rê û gund bi gund derbas dibûn; Mizgîniyê didan û li her derê nexweşan baş dikirin.</verse>
				<verse number="7">Hêrodêsê rêvebiriyê ji çaran pariyekî welat dikir, hemû tiştên bûyîne bihîst; ji ber ku hinan digotin: Yehya ji nav miriyan rabûye zehf ecêb ma.</verse>
				<verse number="8">Hin kesên din jî digotin: Êlyas xuya bûye û hinan jî digotin: Yek ji peyxamberên berê, ji nû ve rabûye.</verse>
				<verse number="9">Lê Hêrodês got: Min serê Yehya da jêkirinê; lê belê gelo ev zilamê ku min ewqas tişt di derheqê wî de bihîstiye kî ye? Û dixwest ku wî bibîne.</verse>
				<verse number="10">Û gava şandî vegeriyan, her tiştên ku kirine, ji Îsa re gotin. Û wî wan girt cem xwe û çû cîhekî tenha li aliyê bajarê ku navê wê Beytsayda ye.</verse>
				<verse number="11">Lê belê gava gel vêya bihîstin, li pey wî çûn; wî wan qebûl kirin û ji wan re, li ser Serweriya Xwedê axifî û wî, yên hewcedariya wan ji baş kirinê ve hebûn, baş dikirin.</verse>
				<verse number="12">Dema roj li ber ava bû, her Donzdeh hatin û ji wî re gotin: Gel berde ku, bila ew herin gundên hawirdor û nav malan ku, cîhê razan û xwarinê ji xwe re bibînin, ji ber ku em li vê derê, li cîhekî tenha ne!</verse>
				<verse number="13">Lê belê Îsa ji wan re got: Hûn xwarinê bidin wan! Wan jî gotin: Ji pênc nan û du masiyan pê ve tiştekî me tuneyî; an jî ma divê em herin û ji hemûya vî gelî re xwarinê bikirin?</verse>
				<verse number="14">Ji ber ku nêzîkî pênc hezar mêr bûn. Lê belê Îsa ji şagirtên xwe re got: Wan nêzîkî pêncî kesî kom bi kom bikin û li cem hev deynin rûniştinê!</verse>
				<verse number="15">Û wan ûsa kirin û hemûyan li cem hev danîn rûniştinê.</verse>
				<verse number="16">Îsa rahişt her pênc nan û herdu masiyan, çavên xwe ber bi ezmanan ve rakir, şikir kir û wan şikand û da şagirtên xwe ku, wan deynin ber civakê.</verse>
				<verse number="17">Û her kes bi têrayî xwar û donzdeh zembîlên nanên hûrbûyî ji ber wan mabûn, dan hev.</verse>
				<verse number="18">Û wusa bû ku, dema Îsa bi tenê dua dikir, şagirtên wî li cem wî bûn û wî ji wan pirsî û got: Li gor gotina gel ez kî me?</verse>
				<verse number="19">Wan bersiv dan û gotin: Hin dibêjin: Yehyayê vaftîzkar, hin Êlyas û hinekên din jî dibêjin ku, yek ji peyxamberên berê rabûye.</verse>
				<verse number="20">Wî ji wan re got: Lê hûn dibêjin ku ez kî me? Pêtrûs bersiv da û got: Tu Mesîhê Xwedê yî!</verse>
				<verse number="21">Lê belê wî temmî li wan kir û emir da wan ku, ew vê yekê ji kesekî re nebêjin.</verse>
				<verse number="22">Û wî got: Divê Lawê Mirov gellek cefayê bikişîne û ji kalepîran û serokên kahînan û alimên zagonê ve were red kirin û kuştin û roja sêwemîn biveje.</verse>
				<verse number="23">Û wî ji hemûyan re got: Yê ku bixwaze li pey min were, bila ew xwe înkar bike, her roj rahêje xaça xwe û li pey min were.</verse>
				<verse number="24">Ji ber ku yê bixwaze jiyana xwe xelas bike, ew ê wê winda bike, lê belê yê jiyana xwe di ber min de winda bike, ew ê wê xelas bike.</verse>
				<verse number="25">Ma çi feyda mirovekî heye, ger ku hemûya dinê bi dest bixe, lê belê jiyana xwe winda bike, an ziyaneke bigihîne xwe?</verse>
				<verse number="26">Ji ber ku kî ji ber min û gotinên min ji xwe fihêt bike, dê Lawê Mirov jî ji ber wî ji xwe fihêt bike, gava ew bi rûmeta xwe û ya Bavê xwe û ya milyaketên pîroz ve were.</verse>
				<verse number="27">Lê belê ez ji we re bi rastî dibêjim: Di nav yên li vir sekinîne de hinek hene ku, heta ku Serweriya Xwedê nebînin, mirinê tahm nakin.</verse>
				<verse number="28">Û wusa bû ku, paşî van gotinan nêzîkî heyşt rojî, wî, Pêtrûs û Yûhena û Aqûp bi xwe re girt û hilkişiya ser çiyê ku dua bike.</verse>
				<verse number="29">Û gava wî dua dikir, xuyabûna wecê wî hat guhertin, kincên wî sipî bûn û şewq dan.</verse>
				<verse number="30">Û a vay, du kes bi wî re diaxifîn; ew Mûsa û Êlyas bûn.</verse>
				<verse number="31">Ew di nav rûmetê de xuya bûbûn û li ser mirina wî, ya ku dê li Orşelîmê, biçûya serî diaxifîn.</verse>
				<verse number="32">Lê belê Pêtrûs û yên bi wî re, bi xewa giran ketibûn; paşî ew qenc hişyar bûn, wan rûmeta Îsa û herdu zilamên bi wî re sekinî dîtin.</verse>
				<verse number="33">Û gava ew ji cem Îsa cihê dibûn, Pêtrûs ji Îsa re got: Mamoste, qenc e ku em li vir in! Em ê sê çardaxan çêbikin; yek ji te re û yek ji Mûsa re û yek jî ji Êlyas re! Lê belê wî nizanîbû ku, ew çi dibêje.</verse>
				<verse number="34">Hîn Pêtrûs vana diaxifî, ewrek hat û siya xwe li ser wan veda; gava ew ketin nav ewrê, tirsiyan.</verse>
				<verse number="35">Û dengek ji ewr ve hat û got: Lawê minî xoşewîst ev e, wî guhdarî bikin!</verse>
				<verse number="36">Û gava deng hat, Îsa tenê hat dîtin. Û ew hiş bûn û tiştek ji dîtinên xwe, di wan rojan de ji kesekî re negotin.</verse>
				<verse number="37">Û wusa bû ku, roja din, dema ew ji çiyê daketin, ajaweyeke mezin li pêşwaziya wî derketin.</verse>
				<verse number="38">Û a vay, zilamekî ji nava ajawê, bi dengekî bilind bang kir û got: Ya Mamoste, ez li ber te digerim, bi çavê dilovaniyê li lawê min binihêre; ji ber ku ew yê minî bi tenê ye!</verse>
				<verse number="39">Û a vay, ruhek bi wî digire û ew nişka ve diqêre û ruh, heta ku kef bi ser bikeve wî ji hev vedihejîne û bi tundî wî dieciqîne û bizorê ji wî diqete.</verse>
				<verse number="40">Û ez li ber şagirtên te geriyam ku, ew cin derxînin, lê belê wan nikarîbûn.</verse>
				<verse number="41">Wê demê Îsa bersiv da û got: Hey nifşa bêbawerî û ji rê ve derketî; ma ez ê heta kengê bi we re bim û li we sebir bikim? Ka lawê xwe bîne vir!</verse>
				<verse number="42">Û hîn ew di rê de dihat, cin wî avêt erdê û ji hev hejand. Lê belê Îsa ruhê xerab azirand, lawik baş kir û wî dîsa da bavê wî.</verse>
				<verse number="43">Û li ber mezinahiya Xwedê, hemû ecêb man. Gava hîn hemû bi kirinên Îsa ecêb diman, wî ji şagirtên xwe re got:</verse>
				<verse number="44">Van gotinan bixin guhên xwe! Ji ber ku dê Lawê Mirov, bidin destê mirovan!</verse>
				<verse number="45">Lê belê wan vê gotinê fêhm nekirin û bona ku fêhm nekin, ji wan ve hatibû veşartin û ew ditirsiyan ku, di derheqê vê gotinê de jê bipirsin.</verse>
				<verse number="46">Û guftegoyek ket nav wan, ka di nav wan de yê herî mezintir kî ye?</verse>
				<verse number="47">Îsa jî bi zanîna fikrên dilê wan, zarokekê biçûk anî û li kêleka xwe danî.</verse>
				<verse number="48">Û ji wan re got: Ew kesê ku vî zarokî bi navê min qebûl bike, ew min qebûl dike û ew kesê ku min qebûl dike, ew yê ku min şandiye qebûl dike. Ji ber ku kî di nav we hemûyan de yê herî biçûk e, ew yê mezin e!</verse>
				<verse number="49">Yûhena bersivê da û got: Mamoste, em li rastî mirovekî hatin, cin bi navê te derdixist û me nehişt; ji ber ku ew bi me re, li pey te nayê.</verse>
				<verse number="50">Û Îsa ji wî re got: Ji wî re nebin astengî! Ji ber yê ku ne li dijî me be, ew li aliyê me ye.</verse>
				<verse number="51">Û wusa bû ku, gava rojên hilkişandina wî nêzîk dibûn, wî berê xwe da Orşelîmê ku, here wê derê</verse>
				<verse number="52">û wî qasidan di pêşiya xwe de şand. Û ew çûn gundekî Samîriyan ku amadeyiyê jê re bikin.</verse>
				<verse number="53">Lê belê wan Îsa qebûl nekirin, ji ber ku wî berê xwe dabû Orşelîmê.</verse>
				<verse number="54">Gava şagirtên wî, Aqûp û Yûhena vêya dîtin, gotin: Ya Xudan, gelo tu dixwazî, mîna ku Êlyas jî kiribû, bona ku, agir ji ezmanan bibare û wan helaq bike, em emir bidin?</verse>
				<verse number="55">Lê belê Îsa zivirî û dengê xwe li wan hilda û got: Ma qey hûn nizanin, hûn zarokên kîjan Ruhî ne?</verse>
				<verse number="56">Ji ber ku Lawê Mirov, ne bona canên mirovan tunekirinê, lê hew bona xelaskirinê hate. Û ew çûn gundekî din.</verse>
				<verse number="57">Û gava ew bi rê ve diçûn, yekî ji Îsa re got: Ez ê li pey te werim, her derê ku tu herê!</verse>
				<verse number="58">Û Îsa ji wî re got: Kunên rêviyan û hêlînên teyrikên ezmanan hene, lê belê ji Lawê Mirov re cîhekî nîne ku ew serê xwe lê deyne.</verse>
				<verse number="59">Û wî ji yekî din re: Li pey min were! got. Lê belê wî got: Pêşiyê destûrê bide min ku, ez herim bavê xwe binax bikim!</verse>
				<verse number="60">Û Îsa ji wî re got: Bila mirî miriyên xwe binax bikin; lê belê tu here û Serweriya Xwedê bide bihîstin!</verse>
				<verse number="61">Yekî din jî got: Ya Xudan, ez ê li pey te werim, lê belê pêşiyê destûrê bide min ku, ez xatirê xwe ji maliyên xwe bixwazim!</verse>
				<verse number="62">Lê belê Îsa ji wî re got: Kesê ku destê xwe deyne ser hevcar û li paş ve binihêre, ne hêjayî Serweriya Xwedê ye!</verse>
			</chapter>
			<chapter number="10">
				<verse number="1">Piştî vê yekê, Xudan heftê şagirtên din jî hilbijart û wan du kes du kes, di pêşiya xwe de şand, her bajar û cîhê ku wî dixwest, ew bi xwe biçûya yê.</verse>
				<verse number="2">Û wî ji wan re got: Dexl zêde ye, lê belê pale hindik in. Ji ber vê yekê, li ber xwediyê dexlê ve bigerin ku, ew paleyan bişîne nav dexla xwe!</verse>
				<verse number="3">De herin! A vay, ez we mîna berxan dişînim nav guran.</verse>
				<verse number="4">Ne kîsik, ne tûr, ne jî çaroxan bi xwe re bibin û di rê de silavê nedin tu kesî.</verse>
				<verse number="5">Hûn têkevin kîjan malê, pêşiyê bibêjin: Bila dilxweşî li ser vê malê be!</verse>
				<verse number="6">Û ger mirovek hêjayî dilxweşiyê li wir hebe, dilxweşiya we, dê li ser wî bimîne; lê belê ger tune be, dê ew dîsa li we vegere.</verse>
				<verse number="7">Û di wê malê de bimînin, tiştên ku datînin li ber we, bixwin û vexwin, ji ber ku yê pale hêjayî heqê xwe ye. Ji malekê neçin ya din.</verse>
				<verse number="8">Û dema hûn çûn bajarekî û ger we qebûl bikin, tiştên ku datînin li ber we, wê bixwin.</verse>
				<verse number="9">Nexweşên tê de baş bikin û ji wan re bêjin: Serweriya Xwedê nêzîkî we bûye!</verse>
				<verse number="10">Lê belê li kîjan bajarê hûn bikevinê û ew we qebûl nekin, derkevin qadên wê û bibêjin:</verse>
				<verse number="11">Em wê toza ku ji bajarê we bi lingê me ve maye jî, li dijî we dadiweşînin, lê belê bizanin ku, Serweriya Xwedê nêzîkî we bûye!</verse>
				<verse number="12">Ez ji we re dibêjim ku: Wê rojê, dê rewşa Sodomê ji rewşa wî bajarî çêtir be.</verse>
				<verse number="13">Wey li te, ya Xorazîn! Wey li te, ya Beytsayda! Ger ev karên xurtî di nav we de hatin kirin, di Sûr û Sayda de bihatibûna kirin, wanê ji zû ve cilik li xwe pêçayî û di xweliyê de rûniştî tobe bikirana.</verse>
				<verse number="14">Lê belê di roja daraziyê de dê rewşa Sûr û Saydayê ji yê we çêtir be.</verse>
				<verse number="15">Û tu, ya Kefernahûm, ma tuyê heta ezmanan bilind bibî? Tuyê heta warê miriyan bête daxistin!</verse>
				<verse number="16">Yê ku guh dide we, ew guh dide min û yê ku we red dike, ew min red dike û yê min red dike, ew yê ku ez şandime, red dike.</verse>
				<verse number="17">Her heftê bi şahî vegeriyan û gotin: Ya Xudan, cin jî bi navê te, ji me re îtaet dikin!</verse>
				<verse number="18">Îsa bi vî awayî bersivê da wan: Min dît ku, çawa Îblîs wek birûskê ji ezmanan ket.</verse>
				<verse number="19">A vay, min rayedarî daye we ku, hûn pêlî mar û dûpişkan û hemû quweta neyaran bikin û dê tu tişt xesarê nede we.</verse>
				<verse number="20">Lê belê bi wê şa nebin ku, ruh ji we re îtaet dikin, lê bi wê şa bin ku, navên we li ezmanan hatine nivîsandin.</verse>
				<verse number="21">Di wê demê de Îsa bi Ruh ve kêfxweş bû û got: Ya Bav, Xudanê erd û ezman, ez ji te re şikir dikim ku te van tiştana ji yên bihîkmet û zanyaran veşart û ew ji zarokên biçûk re eşkere kir. Belê, Bavo, ji ber ku ev yek li te xweş hat.</verse>
				<verse number="22">Her tişt ji Bavê min, ji min re hatiye dayîn. Û kesek nizane Law kî ye, xeynî Bav û kesek nizane Bav kî ye, xeynî Law û yê ku Law bixwaze bi wî bide eşkere kirin.</verse>
				<verse number="23">Û wî berê xwe bi taybetî da şagirtan û got: Xwezî bi wan çavên ku wan tiştan dibînin, yên ku hûn dibînin!</verse>
				<verse number="24">Ji ber, ez ji we re dibêjim ku, gellek peyxamberan û qiralan xwestin van tiştên ku hûn dibînin, bibînin, lê belê wan ew nedîtin û wan tiştên ku hûn dibihîzin, bibihîzin, lê belê wan nebihîstin.</verse>
				<verse number="25">Û a vay, alimekî zagonê rabû, Îsa ceriband û got: Ya Mamoste, ma ez karim çi bikim ku, ez bibim mêraskerê jiyana abadîn?</verse>
				<verse number="26">Û Îsa lê vegerand û got: Ma di zagonê de çi nivîsiye? Tu çawa dixwînî?</verse>
				<verse number="27">Wî jî bersiv da û got: Tuyê ji Xudan, Xwedayê xwe bi hemû dilê xwe û bi hemû canê xwe û bi hemû hêza xwe û bi hemû aqilê xwe hez bike û ji cînarê xwe jî mîna xwe hez bike!</verse>
				<verse number="28">Îsa ji wî re got: Te rast bersiv da; tu vêya bike, tuyê bijî!</verse>
				<verse number="29">Lê belê wî xwest xwe rast derxe û ji Îsa re got: Ma cîranê min kî ye?</verse>
				<verse number="30">Îsa lê vegerand û got: Zilamek ji Orşelîmê daket xwar û çû Êrîhayê; ew kete nav destê rêbiran û wan wî tazî kirin, lêxistin û bi nîvkuştiyî dev ji wî berdan û çûn.</verse>
				<verse number="31">Rasthatinek bû ku, kahînek ji wir derbas bû; gava wî zilam dît, ji aliyê din re derbas bû û çû.</verse>
				<verse number="32">Bi vî awayî, gava yekî Lêwiyî jî hat wê derê, wî zilam dît, ji aliyê din re derbas bû û çû.</verse>
				<verse number="33">Lê belê gava yekî Samîriyeyî di wê rêya de derbas dibû, hat cîhê ku ew lêbû û gava wî zilam dît, dilê wî pê şewitî</verse>
				<verse number="34">û ew çû cem wî; zeyt û xemrê di birînê wî de dan û wan girêdan; zilam li heywanê xwe siwar kir, bir mêvanxaneyekê û li wî xwedî derket.</verse>
				<verse number="35">Û roja din du zîv derxist da xwediyê mêvanxaneyê û ji wî re got: Li vî mirovî xwedî derkeve! Û heqê her tiştên ku te bêtir li wî serf kir, gava vegerim, ez ê bidim te.</verse>
				<verse number="36">Bi te, ma ji van hersiyan, kî bû cîranê yê ku ketibû destê rêbiran?</verse>
				<verse number="37">Û wî got: Yê ku dilê wî pê şewitî! Îsa got: Tu jî here û wusa bike!</verse>
				<verse number="38">Gava wan rêya xwe didomandin, Îsa kete gundekê. Pîrekek bi navê Marta, wî qebûlî mala xwe kir.</verse>
				<verse number="39">Xwuşkeke wê bi navê Meryemê hebû, Meryem li ber lingên Îsa rûniştibû û guhên xwe dida gotinên wî.</verse>
				<verse number="40">Lê çi heye ku Marta bi gellek karî ve di teşqelê de bû; ew hat cem Îsa û got: Ya Xudan, ma hayê te jê tune ku xwuşka min ez di xizmetê de tenê hiştime? Ji wê re bibêje, bila alîkariya min bike!</verse>
				<verse number="41">Lê belê Îsa bersiv da û got: Marta, Marta! Tu xema gellek tiştan dixwî û bi wan teşqelê dikî;</verse>
				<verse number="42">lê belê tenê hewca tiştekî heye û Meryemê para qenc ji xwe re bijartiye, ya ku dê ji wê neyê stendin!</verse>
			</chapter>
			<chapter number="11">
				<verse number="1">Û wusa bû ku, Îsa li cîhekî dua dikir û dema ku qedand, yekî ji şagirtên wî, jê re got: Ya Xudan, ka me hînî duakirinê bike, çawa ku Yehya şagirtên xwe hîn kirine!</verse>
				<verse number="2">Îsa ji wan re got: Çaxa hûn dua bikin, bibêjin: Ya Bavo, bila navê te bê pîroz kirin! Bila Serweriya te were! Mîna li ezmanan, bila li erdê jî xwestina te bê cîh!</verse>
				<verse number="3">Nanê me yî rojane, roj bi roj bide me!</verse>
				<verse number="4">Û gunehên me ji me re bibexşîne; ji ber ku em jî ji her kesê ku deyndarê me ye re dibexşînin! Û me nebe ceribandinê, lê belê me ji yê xerab xelas bike!</verse>
				<verse number="5">Û wî ji wan re got: Ji we hevalekî kîjanî hebe ku, nîvê şevê here cem wî û ji wî re bibêje: Hevalo, ka sê nanî bi deyn bide min;</verse>
				<verse number="6">ji ber ku hevalê min ji rêwitiyê ve hatiye cem min û tiştekî min nîne ku ez deynim ber wî!</verse>
				<verse number="7">Û ew jî ji hundir lê vegerîne û bêje: Min bêaram meke! Êdî derî girtiye û zarokên min li cem min, di nav livînan de ne; ez nikarim rabim û bidim te!</verse>
				<verse number="8">Ez ji we re dibêjim, ger ew ji bona hevalbendiyê ranebe û nede wî jî ew ê ji ber bêrûtiya wî rabe û çiqas ji wî re hewce bike, dê bide wî.</verse>
				<verse number="9">Û ez jî ji we re dibêjim: Bixwazin û dê ji we re bê dayîn, bigerin û hûn ê bibînin, li derî bixin û ew ê ji we re vebe!</verse>
				<verse number="10">Ji ber ku yê dixwaze, distîne û yê digere, dibîne û yê li derî dixe, jê re vedibe.</verse>
				<verse number="11">Û di nav we de kîjan bav heye ku, ger lawê wî nan bixwaze û ew ê jî kevir bide wî? An jî ger masî bixwaze, ew ê jî li dêvla masî marê bide wî?</verse>
				<verse number="12">An jî ew hêkekê bixwaze û ew ji dêvla wê dûpişkekî bide wî?</verse>
				<verse number="13">Niha ger hûn, yên xerab in jî, hûn zanin tiştên qenc bidin zarokên xwe, ma Bavê ezmanî hîn çiqas bêtir dê Ruhê Pîroz bide yên ku ji wî dixwazin!</verse>
				<verse number="14">Û Îsa cinekî lal derdixist. Û wusa bû ku, gava cin derket, yê lal axifî û gel ecêb ma.</verse>
				<verse number="15">Lê belê hinekan ji wan gotin: Ew bi serokê cinan Beelzebûl, cinan derdixe!</verse>
				<verse number="16">Û hinekan jî Îsa ceriband û nîşanek ji ezmanan jê xwestin.</verse>
				<verse number="17">Lê belê Îsa bi fikrên dilê wan zanî û ji wan re got: Her serweriya ku li dijî hev dubendiyê bike, xera dibe û mala ku yekîtiya wê nebe, dikeve.</verse>
				<verse number="18">Ger Îblîs jî li dijî xwe bi xwe rabe, dê serweriya wî çawa bimîne? Ji ber ku hûn dibêjin ku ez bi Beelzebûl cinan derdixim.</verse>
				<verse number="19">Ger ez bi Beelzebûl cinan derdixim, wê demê ma lawên we bi kî derdixin? Ji ber vê yekê, ew ê bibin darazkirên we.</verse>
				<verse number="20">Lê belê ger ez bi tiliya Xwedê cinan derdixim, wê demê dibe Serweriya Xwedê gihaştiye we!</verse>
				<verse number="21">Dema yekî çekdar û biquwet qesra xwe diparêze, tiştên wî di dilxweşiyê de dimînin.</verse>
				<verse number="22">Lê belê gava yekî ji wî biquwettir were û wî bindest bike, dê ew hemû çekên wî yên ku ew bi wan ewle dibû bistîne û talana wî par bike.</verse>
				<verse number="23">Yê ku ne bi min re ye, li dijî min e û yê ku bi min re necivîne, belav dike!</verse>
				<verse number="24">Dema ruhê xerab ji mirov derdikeve, bona aramiyê bibîne, di cîhên bê av de digere. Û gava li tiştê ku lê digere, nabîne, dibêje: Ez ê vegerim mala xwe ya ku ez ji wê derketime.</verse>
				<verse number="25">Û gava tê, dibîne ku ew paqijkirî û hatiye xemilandin.</verse>
				<verse number="26">Wê demê ew diçe û heft ruhên din yên ji xwe xerabtir tîne û ew dikevin wir û rûdinin û rewşa wî mirovî yê dawî, ji yê pêşî xerabtir dibe.</verse>
				<verse number="27">Û wusa bû ku, dema Îsa ev tiştan digot, pîrekek ji nava ajawê dengê xwe bilind kir û ji wî re got: Xwezî bi rehma ku te kişandiye û pêsîrên ku te mêtandine!</verse>
				<verse number="28">Lê belê Îsa got: Belê, lê hîn bêtir xwezî bi wan, yên ku gotina Xwedê dibihîzin û wê tînin cîh!</verse>
				<verse number="29">Û dema gel li dora wî diciviyan, Îsa dest bi gotinê kir: Ev nifşê han, nifşekî xerab e! Nîşanekê dixwaze û ji nîşana Yûnis peyxamber pê ve nîşaneke din ji wan re nayê dayîn.</verse>
				<verse number="30">Ji ber, çawa ku Yûnis ji gelê Neynowê re bûye nîşan, Lawê Mirov jî dê ji vî nifşî re ûsa bibe.</verse>
				<verse number="31">Qiralîçeya Başûr, di roja daraziyê de dê bi zilamên vî nifşî re rabe û dê wan sûcdar bike; ji ber ku ew ji dawiyên dinyayê hat ku, guh bide zanyariya Silêman û a vay, yekî ji Silêman hîn jî mezintir li vir e!</verse>
				<verse number="32">Zilamên Neynowê di roja daraziyê de dê bi vî nifşî re rabin û wan sûcdar bikin, ji ber ku wan bi waza Yûnis tobe kirin û a vay, yekî ji Yûnis hîn jî mezintir, li vir e!</verse>
				<verse number="33">Tu kes çirayê vênaxe û danîne cîhekî veşartî, an jî naxe bin çapê, lê belê wê dixe şimadankê ku, yên dikevin hundir, ronahiyê bibînin.</verse>
				<verse number="34">Roniya bedenê çavê te ye; ger çavê te qenc be, hemû bedena te jî dibe ronahî, lê belê ger çavê te xerab be, bedena te jî dibe tarî.</verse>
				<verse number="35">Bi vî awayî bala xwe bide ku, ronahiya di te de, nebe tarî!</verse>
				<verse number="36">Ger hemûya bedena te ronahî be û tu derê tarî tê de tune be, ew dibe wek ku çira bi şewqa xwe te ronahî dike, ûsa hemû ronî dibe.</verse>
				<verse number="37">Dema Îsa diaxifî, yekî Fêrisî rica ji wî kir ku, li cem wî xwarinê bixwe; ew jî çû û li sifrê rûnişt.</verse>
				<verse number="38">Lê belê gava yê Fêrisî dît ku, ji berî xwarinê, wî destê xwe li gor adeta wan neşuşt, ecêb ma.</verse>
				<verse number="39">Xudan jî ji wî re got: Hûn Fêrisî derveyê qedeh û sêniyan paqij dikin, lê belê hundirê we tijî şelandinî û xerabî ye.</verse>
				<verse number="40">Hey bêaqilno! Ma yê derve çêkirî hundir jî çênekiriye?</verse>
				<verse number="41">Lê belê ya qenc ew e ku, hûn ji tiştên xwe yên heyî xêran bidin, wê gavê dê her tişt ji we re paqij bibe!</verse>
				<verse number="42">Lê belê wey li we Fêrisiyan! Ji ber ku hûn deheka pûng, catir û hemû cureyên pincarê didin, lê belê hûn dev ji rastî û hezkirina Xwedê berdidin! Divê we ev bikirana û dev ji yên din jî bernedana.</verse>
				<verse number="43">Wey li we Fêrisiyan! Ji ber ku hûn di keniştan de ji kursiyê pêşî û di sûkan de ji silav stendinê hez dikin!</verse>
				<verse number="44">Wey li we! Ji ber ku hûn wek wan tirbên nenas in, yên ku mirovên li ser wan digerin, bi wan nizanin!</verse>
				<verse number="45">Û yekî ji alimên zagonê, bersiv da û ji Îsa re got: Ya Mamoste, bi van gotinan tu me jî xerab derdixî!</verse>
				<verse number="46">Lê belê Îsa got: Wey li we jî, ya alimên zagonê! Ji ber ku hûn barên hilgirtina wan bi zehmet e, didin pişta mirovan û hûn bi xwe tiliyekî xwe jî nadin wan baran.</verse>
				<verse number="47">Wey li we! Hûn tirbên peyxamberên ku bi destê bav û kalên we hatine kuştin çêdikin.</verse>
				<verse number="48">Bi vî awayî hûn şahdeyiyê ji karên bav û kalên xwe re dikin û hûn wan rast dibînin, ji ber ku bavên we wan kuştin û hûn jî tirbên wan çêdikin.</verse>
				<verse number="49">Ji ber vê yekê, Zanyariya Xwedanî bi vî awayî got: Ez ê ji wan re peyxamberan û şandiyan bişînim; dê hinekan ji wan bukujin û hinekan jî bidin cefayê;</verse>
				<verse number="50">da ku, bila ji dema dinya çêbûyî ve, xwîna hemû peyxamberan ya ku hatiye rijandin, ji vê nifşê were xwestin;</verse>
				<verse number="51">ji xwîna Habîl, heta xwîna Zekerya, yê ku di neqeba gorîgeh û Perestgehê de hate kuştin; belê, ez ji we re dibêjim ku, dê ji vî nifşî were xwestin!</verse>
				<verse number="52">Wey li we alimên zagonê! Ji ber ku we rahiştiye nifta zanînê, hûn bi xwe ne ketin hundir û yên dixwestin bikevin hundir jî, we nehişt bikevinê!</verse>
				<verse number="53">Gava Îsa ji wir derdiket, alimên zagonê û Fêrisiyan, li ser pirr tiştan ji wî pirs kirin û wî dan tengahiyê;</verse>
				<verse number="54">wan xwe li ber vedabûn ku, bona bi gotinekê ji devê wî derdikeve, wî bixin kemînê.</verse>
			</chapter>
			<chapter number="12">
				<verse number="1">Di vê navberê de, gava bi hezaran mirov mîna ku hev û din bieciqînin, kom bi kom diciviyan; Îsa pêşiyê ji şagirtên xwe re dest pê kir û got: Xwe ji havêna Fêrisiyan biparêzin; ew durûtî ye!</verse>
				<verse number="2">Lê belê tiştekî nixumandî nîne ku, xuya nebe û tiştekî veşartî nîne ku, neyê zanîn.</verse>
				<verse number="3">Ji ber vê yekê, her tiştê ku we di tariyê de gotiye, dê di ronahiyê de were bihîstin û tiştê ku we di hundir de di guh de gotiye, dê li ser banan were bang kirin.</verse>
				<verse number="4">Lê belê ez ji we hevalên xwe re dibêjim: Ji kesên bedenê dikujin û ji pê ve nikarin tiştekî xerabtir bikin, metirsin.</verse>
				<verse number="5">Lê belê ez nîşanî we bidim ku, ka hûn ê ji kê bitirsin: Ji wî kesê ku piştî dikuje, dikare bavêje dojehê ve bitirsin! Belê, ez ji we re dibêjim; ji wî bitirsin!</verse>
				<verse number="6">Ma pênc civîk bi du pere ve nayên firotin? Lê belê dîsa, Xwedê yek jî ji wan ji bîr nekiriye.</verse>
				<verse number="7">Mîna vêya hemû mûyên serên we bi xwe jî jimartî ne. Ji ber vê yekê metirsin! Hûn ji gellek civîkan hîn jî hêjatir in.</verse>
				<verse number="8">Lê belê ez ji we re dibêjim: Her kî min li ber mirovan, bi eşkeretî qebûl bike, dê Lawê Mirov jî wî li ber milyaketên Xwedê bi eşkeretî qebûl bike;</verse>
				<verse number="9">lê belê kî min li ber mirovan înkar bike, dê ew jî li ber milyaketên Xwedê were înkar kirin.</verse>
				<verse number="10">Û kî li dijî Lawê Mirov gotinê bibêje, dê jê re were bexşandin, lê belê ji yê ku li dijî Ruhê Pîroz kufir dike re nayê bexşandin.</verse>
				<verse number="11">Gava we bibin keniştan, ber serok û fermandaran, xeman nexwin, hûn ê çawa û çi bersivê bidin, an çi bêjin;</verse>
				<verse number="12">ji ber ku Ruhê Pîroz, dê we di wê saetê de hîn bike ku, divê ka hûn çi bibêjin.</verse>
				<verse number="13">Û yekî ji nava civakê ji Îsa re got: Ya Mamoste, ji birayê min re bibêje ku, ew wêristiyê bi min re par bike!</verse>
				<verse number="14">Îsa ji wî re got: Ya zilamo, kê min li ser we bi darazkirî an jî parkirê mêrasê wezîfedar kiriye?</verse>
				<verse number="15">Û wî ji wan re got: Bala xwe bidinê û xwe ji hemû çavbirçîtiyan biparêzin! Ji ber ku jiyana mirov, ne bi pirrbûna hebûna wî ye.</verse>
				<verse number="16">Û wî wekokekê ji wan re got û axifî: Zeviyên zilamekî dewlemend, zadekî zêde da.</verse>
				<verse number="17">Ew fikirî û di dilê xwe de got: Cîh nemaye ku ez dexila xwe biximê; gelo ez çi bikim?</verse>
				<verse number="18">Û wî got: Ez ê ûsa bikim: Ez ê embarên xwe xera bikim û yên hîn mezintir ava bikim û ez ê hemû dexl û malê xwe di wan de kom bikim.</verse>
				<verse number="19">Û ez ê ji canê xwe re bêjim: Ya can, te ji xwe re têra pirr salan mal hilaniye; li rihetiya xwe binihêre, bixwe, wexwe û şa bibe!</verse>
				<verse number="20">Lê belê Xwedê ji wî re got: Hê bêaqilo! dê îşev canê te ji te bê stendin; ma dê ew malê ku te amade kiriye ji kê re bimîne?</verse>
				<verse number="21">Kesê ku bona xwe xezîneyan berhev dike û li cem Xwedê ne dewlemend e, wusa ye!</verse>
				<verse number="22">Û Îsa ji şagirtên xwe re got: Ji ber vê yekê, ez ji we re dibêjim: Ji bo jiyana xwe xeman nexwin ku, hûn ê çi bixwin û ji bo bedena xwe jî xem nekin ku, hûn ê çi li xwekin.</verse>
				<verse number="23">Ji ber ku jiyan ji xwarinê û beden jî ji li xwe kirinê hêjatir e.</verse>
				<verse number="24">Li qirikan binihêrin, ew ne diçînin, ne jî didirûn, ne kewarên wan, ne jî embarên wan hene û Xwedê dîsa jî wan xwedî dike; hûn çiqasî ji teyrikan hêjatir in!</verse>
				<verse number="25">Ma kî ji we bi xemxwarinê dikare gezekê bi ser jiyana xwe ve dirêjtir bike?</verse>
				<verse number="26">Ûsa ku, ger hûn nikarin tiştekî herî biçûk jî bikin, çima hûn bona tiştên din xeman dixwin?</verse>
				<verse number="27">Li sosinan binihêrin, çawa mezin dibin; ew ne kar dikin, ne jî rîs dirêsin û ez ji we re dibêjim: Silêman jî di hemû rûmeta xwe de wek yekê ji wan, li xwe nekiribû!</verse>
				<verse number="28">Lê belê ew gîhayê ku îro di zeviyê de xuya dike û sibê dê bi nav firinê ve bête avêtin, ger Xwedê wî ûsa bi cil bike, ma dê we çiqasî zêdetir bi cil bike, ya bawerî kêmno?</verse>
				<verse number="29">Hûn li, ka hûn ê çi bixwin û ka çi vexwin negerin û di dudiliyê de jî nebin!</verse>
				<verse number="30">Ji ber ku hemû gelên dinê tim li vana digerin; Bavê we jî dizane ku hûn motajî van tiştan in.</verse>
				<verse number="31">Lê belê hûn li Serweriya wî bigerin û ev tiştana dê ji we re bên dayîn!</verse>
				<verse number="32">Metirse, ya keriyê biçûk; ji ber ku Bavê we razî hatiye ku Serweriyê bide we.</verse>
				<verse number="33">Çi tiştê we yî heye, bifiroşin û bi xêran bidin! Ji xwe re kîsikên ku kevin nabin û xezînên li ezmanan kêm nabin çêkin; li wê derê diz nêzîk nabe û bizûzk jî naxwe.</verse>
				<verse number="34">Ji ber, xezîna we li ku derê be, dilê we jî dê li wê derê be.</verse>
				<verse number="35">Bila pişta we girêdayî be û çirayên we vêketî bin;</verse>
				<verse number="36">hûn jî wekî zilamên ku, li hêviya efendiyê xwe sekinîne ku, gava ew ji dawetê vegere û li derî bixe, hema bikarin ji wî re vekin bin.</verse>
				<verse number="37">Xwezî li wan xulaman ku, çaxê efendiyê wan bê, ew wan hişyar bibîne! Ez ya rast ji we re dibêjim: Ew ê pişta xwe girêde, wan li sifrê rûnîne û dê were û xizmetê ji wan re bike.</verse>
				<verse number="38">Ger ew di nobeta duwemîn de an di nobeta sêwemîn de bê û wan xulaman ûsa bibîne, xwezî li wan xulaman!</verse>
				<verse number="39">Lê belê vêya bizanin ku, ger xwediyê malê bizanîbûya ku, diz dê kengê bê, ew ê hişyar bimaya û nedihişt ku xaniyê wî qul bike.</verse>
				<verse number="40">Hûn jî amade bin, ji ber ku Lawê Mirov dê di saetekê de bê ku, ne di gûmana we de ye.</verse>
				<verse number="41">Pêtrûs got: Ya Xudan, ma tu vê wekokê ji me re an ji her kesî re dibêjî?</verse>
				<verse number="42">Û Xudan got: Ma ew wekîlê rast û baqil kî ye, yê ku efendiyê wî ew daniye ser xulamên xwe ku, xwarina wan di wextê wan de bide wan?</verse>
				<verse number="43">Xwezî li wî xulamî ku gava efendiyê wî bê, wî bibîne ku ûsa dike!</verse>
				<verse number="44">Ez bi rastî ji we re dibêjim: Dê efendiyê wî, wî deyne ser hemû malên xwe.</verse>
				<verse number="45">Lê belê ger ew xulam di dilê xwe de bêje: Efendiyê min di hatina xwe de dereng dimîne û dest pê bike li xulam û cariyan bixe, bixwe û vexwe û serxweş bibe,</verse>
				<verse number="46">efendiyê wî xulamî, dê di rojekê de bê ku, ew ne li hêviya wî ye û di saetekê de ku, ew pê nizane û dê wî bike du parî û para wî bi bêbawermendan re bide.</verse>
				<verse number="47">Ew xulamê ku daxwaziya efendiyê xwe dizanî jî, lê amadekarî nekiriye û ne jî bi daxwaziya efendiyê xwe kiriye, dê zehf lêdanê bixwe;</verse>
				<verse number="48">lê belê ew ê ku bêzanîn û tiştên ku liyaqî lêdanê ne kiriye, dê hindik lêdanê bixwe. Ji ber ku ji kê re zehf hatibe dan, dê zehf ji wî bê xwestin û ji kê re zehf hatibe spartin, dê ji wî bêtir bê xwestin.</verse>
				<verse number="49">Ez hatime ku agir bavêjim dinê; min çiqas dixwest ku ew niha pêketî be!</verse>
				<verse number="50">Lê belê vaftîzek min heye ku ez ê bi wê vaftîz bibim û heta ku ew bê cîh, ez çiqas jî tengasî dikişînim!</verse>
				<verse number="51">Ma hûn gûman dikin ku, ez hatime dilxweşiyê bînim dinê? Ez ji we re dibêjim: Na, lê belê hîn ji wê bêtir ez hatime ku, cudabûniyê bînim!</verse>
				<verse number="52">Ji ber ku ji niha pê ve di malekê de pênc kes dê hebin, sisê ji duduyan û dudo ji sisiyan dê cuda bibin.</verse>
				<verse number="53">Bav dê li dijî law rabe û law li dijî bavê, dayik li dijî keçê û keç li dijî dayikê, xwesû li dijî bûkê û bûk li dijî xwesûyê rabe.</verse>
				<verse number="54">Û Îsa ji gel re jî got: Dema hûn dibînin ku, ewrek li rojavayê bilind dibe, hema hûn dibêjin: Dê baran bibare! û ûsa dibe.</verse>
				<verse number="55">Û Gava ku bayê başûr tê, hûn dibêjin: Dê zehf germ bibe! û ûsa dibe.</verse>
				<verse number="56">Hey durûno! Hûn rewşa rûyê erd û ezmên kifş dikin, lê belê çawa dibe ku hûn vê demê kifş nakin?</verse>
				<verse number="57">Û çima hûn biryara xwe nadin, ka çi ya rast e?</verse>
				<verse number="58">Ji ber ku çaxê tu bi neyarê xwe re diçî darazkirê dadgehê, di rê de bixebite tu ji wî xelas bibe ku, ew te nekişîne ber dadger û dadger te nede dest paspan û ew jî te neavêje girtîgehê.</verse>
				<verse number="59">Ez ji te re dibêjim: Heta tu pûlê paşî nedî, tu ji wê derê dernakevî!</verse>
			</chapter>
			<chapter number="13">
				<verse number="1">Di wê demê de hin kesên li wir bûn, ji Îsa re li ser Celîliyan digotin, yên ku Pîlato xwîna wan tevlî qurbanên wan kiribû.</verse>
				<verse number="2">Îsa bersivê da wan û got: Ma hûn dibêjin qey, Celîliyên ku ev tiştan hatin serê wan, ji Celîliyên din gunehkartir bûn?</verse>
				<verse number="3">Ez ji we re dibêjim: Na! Lê belê ger hûn tobe nekin, hûn ê hemû ûsa helaq bibin!</verse>
				<verse number="4">An ew her hijdehên ku birca li Şîloahê bi ser wan de ket û ew kuştin, ma hûn dibêjin qey sûcên wan, ji yên hemûyên ku li Orşelîmê dijîn, bêtir bûn?</verse>
				<verse number="5">Ez ji we re dibêjim: Na! Lê belê ger hûn tobe nekin, hûn ê hemû ûsa helaq bibin!</verse>
				<verse number="6">Û Îsa ev wekoka jî ji wan re got: Di rezê mirovekî de dareke hêjîrê çandî hebû û ew hat ku, li berê bi darê ve bigere, lê nedît.</verse>
				<verse number="7">Û wî ji rezvan re got: Ev sê sal e, ez têm û li berê vê dara hêjîrê digerim û nabînim. Wê bibire! Ma ji bo çi ew erdê bêkêr bike?</verse>
				<verse number="8">Rezvan bersiv da û jê re got: Efendî, îsal jî wê bihêle, heta ku ez hawirdora wê bikolim û zibil bikim;</verse>
				<verse number="9">ger ev sala ku bê, wê ber da, qenc e, lê belê ger neda, tuyê wê bibire!</verse>
				<verse number="10">Îsa roja Sebtê di keniştekê de dida hîn kirin.</verse>
				<verse number="11">Û a vay, li wir pîrekek hebû ku, ji hîjdeh salî ve ruhekî nexweşiyê di wê de ye; ew kûd bûbû û qet nikarîbû pişta xwe rast bikira.</verse>
				<verse number="12">Gava Îsa wê dît, bangî wê kir û got: Ya pîrekê, tu ji nexweşiya xwe azad bûyî!</verse>
				<verse number="13">Wî destên xwe danî ser wê, pîrek di wê gavê de rast bû û pesnahiya Xwedê kir.</verse>
				<verse number="14">Lê belê serokê keniştê, ji ber ku Îsa di roja Sebtê de qenc dikir bi hêrsê ve ket, bersiv da û ji gel re got: Şeş roj heye, divê ku mirov di wan de kar bike; di wan rojan de werin û xwe ji nexweşiyên xwe bidin baş kirin û ne di roja Sebtê de!</verse>
				<verse number="15">Lê belê Xudan bersivê da wî û got: Hey durûno! Ma her yek ji we roja Sebtê ga an kerê xwe ji afir venake û nabe ser avê?</verse>
				<verse number="16">Lê belê ev pîreka, ya ku keçika Birahîm e, a vay, ev hîjdeh sal bû Îblîs wê girêdabû, ma bila ew di roja Sebtê de ji vê qeydê nehatiba vekirin?</verse>
				<verse number="17">Û gava wî ev tişt got, dijraberên wî hemû fihêtkar bûn û hemûya ajawê bi hemû kerametên rûmetî ku wî dikir ve kêfxweş dibûn.</verse>
				<verse number="18">Wê çaxê Îsa got: Ma Serweriya Xwedê mîna çî ye? Û ez wê bikim mîna çi?</verse>
				<verse number="19">Ew mîna tova xerdelê ye ku, mirovekî wê girt û avête bexçê xwe. Û ew şîn hat û bû dar û teyrên ezmanê jî hêlînên xwe li ser guliyên wê çêdikirin.</verse>
				<verse number="20">Û Îsa dîsa got: Ma ez Serweriya Xwedê bikim mîna çi?</verse>
				<verse number="21">Ew mîna havên e ku pîrekek wê rahişt û di nav sê çap ard de stira, heta hemû tirş bû.</verse>
				<verse number="22">Û Îsa ji nav gund û bajaran re derbas dibû, hîn dikir û ber bi Orşelîmê ve diçû.</verse>
				<verse number="23">Yekî ji wî re got: Ya Xudan, ma hejmara kesên ku xelas bibin, hindik in? Îsa ji wan re got:</verse>
				<verse number="24">Bona ku, hûn ji deriyê teng ve derbas bibin li ber xwe bidin! Ji ber ku ez ji we re dibêjim, dê gellek bixwazin ku, bikevin hundir û dê nikaribin.</verse>
				<verse number="25">Dema xwediyê malê rabe û carekê derî bigire, hûn ê ji derve, li ber derî bimînin û dest pê bikin, li derî bixin û bêjin: Ya Xudan, ji me re veke! Ew ê jî bersiva we bi gotina: Ez nizanim hûn ji ku derê ne! bide we.</verse>
				<verse number="26">Îcar hûn ê dest pê bikin û bêjin: Me ji pêş te ve dixwar û vedixwar û te di kûçeyên me de hîn dikir!</verse>
				<verse number="27">Lê belê dê ew ê bibêje: Ez ji we re dibêjim: Ez nizanim hûn ji ku derê ne; ji ber çavê min herin, hûn hemûyên karkerên neheqiyê!</verse>
				<verse number="28">Gava hûn di Serweriya Xwedê de Birahîm, Îshaq û Aqûp û hemû peyxamberan bibînin û hûn ê xwe bi derve avêtî bibînin; dê li wê derê qirçeqirça diranan û girî bibe!</verse>
				<verse number="29">Dê ew ji rojhilat û rojava, ji bakur û başûr werin û di Serweriya Xwedê de li sifrê rûnin.</verse>
				<verse number="30">Û a vay, hin hene paş in, dê bibin yên pêş û hin hene li pêş in, dê bibin yên paş.</verse>
				<verse number="31">Hema di wê navberê de hinekan ji Fêrisiyan hatin û ji Îsa re gotin: Rabe ji vê derê here, ji ber ku Hêrodês dixwaze te bikuje!</verse>
				<verse number="32">Û Îsa ji wan re got: Herin, ji wî roviyî re bêjin: A vay, ez îro û sibê cinan derdixim, nexweşan qenc dikim û roja sisiyan temam dibe.</verse>
				<verse number="33">Lê belê divê ez îro, sibê û dusibê bi rêya xwe ve herim, ji ber nabe ku, peyxamberek ji derveyî Orşelîmê bête kuştin.</verse>
				<verse number="34">Orşelîm, Orşelîma ku peyxamberan dikuje û yên ji wê re hatin şandin, dide ber keviran! Çend caran min xwest ku ez zarokên te bicivînim, mîna ku mirîşkek çêlikên xwe di bin baskên xwe de dicivîne, lê belê we nexwestin!</verse>
				<verse number="35">A vay, mala we dê ji we re wêran bimîne! Lê belê ez ji we re dibêjim: Êdî hûn min nabînin, heta wê çaxa ku hûn bibêjin: Yê bi navê Xudan tê, bila pîroz be!</verse>
			</chapter>
			<chapter number="14">
				<verse number="1">Û wusa bû ku, rojekê Sebtê Îsa çû mala serokekî Fêrisiyan ku, xwarinê bixwe; wan jî çavnêriya wî dikirin.</verse>
				<verse number="2">Û di wê demê de zilamekî nexweş ku ava zer ji bedena wî ve dihat, li ber wî bû.</verse>
				<verse number="3">Û Îsa dest pê kir û ji alimên zagonê û Fêrisiyan re got: Ma di roja Sebtê de çêdibe ku, nexweş bên baş kirin an na?</verse>
				<verse number="4">Lê belê deng ji wan nehat. Û wî yê nexweş rahişt, wî baş kir û berda.</verse>
				<verse number="5">Û wî ji wan re got: Kî ji nav we ku, lawê wî an gayê wî bikeve bîrekê, ew wî roja Sebtê jî be, bi lezî jê dernaxe?</verse>
				<verse number="6">Û wan nikarîbûn li dijî vê yekê bersivê bidin.</verse>
				<verse number="7">Lê belê gava wî dît ku, yên hatine bang kirin, çawa cîhên pêş ji xwe re dibijêrin, wî ji wan re wekokekê got:</verse>
				<verse number="8">Gava tu ji aliyê kesekî ve ji bo dawetê were vexwendin, li cîhê pêş ve rûnenê; dibe ku yekî ji te bi qîmet ji aliyê wî ve hatibe bang kirin</verse>
				<verse number="9">û yê bangî we herduyan jî kiriye, gava were û bibêje: Cîh bide vî! Wê çaxê, tuyê bi şermezarî rabe û derbasî cîhê herî paş be.</verse>
				<verse number="10">Lê belê gava tu bê bang kirin, here û li cîhê paş rûne ku, ji bo yê bangî te kiriye, dê bê û ji te re bibêje: Hevalo, kerem bike, hilkişe jor! Wê çaxê tuyê li pêş wan hemûyên bi te re li sifrê rûniştî ve serbilind bibî.</verse>
				<verse number="11">Ji ber her kesê ku xwe bi xwe bilind bigire, dê were nizim kirin û her kesê ku xwe nizim bigire, dê were bilind kirin.</verse>
				<verse number="12">Û Îsa ji yê ku bangî wî kiriye re jî got: Gava ku tu firavînekê an şîvekê çêbikî, bangî hevalên xwe, birayên xwe, mirovên xwe û cîranên xwe yên dewlemend meke; da ku, bila ew jî di berdêla vêya de bangî te nekin û bila ji te re nebe berdêl.</verse>
				<verse number="13">Lê belê çaxa tu ziyafetekê bide, bangî xizan, kûd, kulek û koran bike</verse>
				<verse number="14">û tuyê dilxweş bibe; ji ber, tu tiştên wanî berdêlê nîne ku bidin te; lê belê di vejîna salihan de, dê berdêl ji te re bête dayîn.</verse>
				<verse number="15">Û yekî ji yên ku bi Îsa re li sifrê rûniştî bûn, çaxê ev yek bihîst, ji Îsa re got: Xwezî bi wî yê ku di Serweriya Xwedê de nan bixwe!</verse>
				<verse number="16">Lê belê Îsa ji wî re got: Mirovekî şîvekê mezin çêkir û bangî pirr mirovan kir.</verse>
				<verse number="17">Û gava saeta şîvê hat, xulamê xwe şand ku, bangî yê vexwendî bike û ji wan re bêje: Werin, ji ber ku her tişt amade ye!</verse>
				<verse number="18">Û her yekî ji wan dest pê kir û lêborîn ji xwe re xwest. Yê pêşî jê re got: Min erdek kiriye, divê ez herim û lê binihêrim; ez ji te rica dikim ku, tu min biborînî!</verse>
				<verse number="19">Û yekî din got: Min pênc cot ga kiriye, ez diçim ku wan biceribînim; ez ji te rica dikim ku, tu li min biborînî!</verse>
				<verse number="20">Yekî din jî got: Min ji xwe re pîrekek aniye û îcar ez nikarim bêm!</verse>
				<verse number="21">Yê xulam vegeriya û ev tişt ji efendiyê xwe re got. Li ser vê xwediyê malê hêrs bû û ji xulamê xwe re got: Bi lez here derve, nav qad û kolanên bajêr, belengaz û kûd û kor û kulekan bîne hundir!</verse>
				<verse number="22">Û xulam got: Efendî, emrê ku te da pêk hat, lê belê hîn cîh heye!</verse>
				<verse number="23">Û efendî ji xulam re got: Rabe, derkeve ser riyan û sêncan, bi zorê wan bîne hundir ku, bila mala min tijî bibe!</verse>
				<verse number="24">Ji ber ku ez ji we re dibêjim, ji wan zilamên ku hatine bang kirin, yek jî ji şîva min tam nake!</verse>
				<verse number="25">Ajaweyên mezin, yên ji gel bi Îsa re diçûn û ew zivirî û ji wan re got:</verse>
				<verse number="26">Ger mirovek were cem min û ji dayik û bavê xwe, jin û zarokê xwe, bira û xwuşkên xwe, belê, heta ji canê xwe nefret neke, ew nikare bibe şagirtê min.</verse>
				<verse number="27">Û kî xaça xwe hilnegire û li pey min nê, nikare bibe şagirtê min.</verse>
				<verse number="28">Ji ber ku ma kî ji we, bixwaze bircekê ava bike, pêşî rûnane, mesrefa wê nahesibîne, ka tiştên wî hene ku, pê bibe serî?</verse>
				<verse number="29">Da ku, dema bingehê bavêje û nikaribe wê xelas bike, hemûyên ku wî bibînin dê dest pê bikin, qerfên xwe bi wî bikin</verse>
				<verse number="30">û bêjin: Vî zilamî dest bi avakirinê kir û hêz neanî ku biqedîne!</verse>
				<verse number="31">An kîjan qiral, dema here pêşiya qiralekî din ku, bi wî re bikeve cengê, pêşî rûnane, naşêwire, ka ji wî tê ku ew bi deh hezaran here pêşiya wî yê ku bi bîst hezaran bi ser wî de tê?</verse>
				<verse number="32">Ger na, gava qiralê din, hîn gellekî li dûra ye, qasidan dişîne û dipirse; ka dê çawa aşitî bibe.</verse>
				<verse number="33">Bi vî awayî, her kî ku ji we mîna vêya dev ji hemûya hebûna xwe bernede, nikare bibe şagirtê min.</verse>
				<verse number="34">Xwê qenc e; lê belê ger wê tama xwe winda kir, dê bi çi were bi tam kirinê?</verse>
				<verse number="35">Ew êdî ne bi kêrî axê û ne jî kêrî ziblê tê, wê davêjin derve. Yê ku guhên wî ji bihîstinê re hebe, bila bibihîze!</verse>
			</chapter>
			<chapter number="15">
				<verse number="1">Hemû bacgir û gunehkar bona ku wî guhdarî bikin, ber bi Îsa ve dihatin.</verse>
				<verse number="2">Fêrisî û alimên zagonê pitepit kirin û gotin: Ev zilama gunehkaran qebûl dike û bi wan re dixwe!</verse>
				<verse number="3">Lê belê Îsa ji wan re vê wekokê got û axifî:</verse>
				<verse number="4">Kî ji we ku, sed mîhên wî hebin û yek ji wan winda bibe, ma her nod û nehên din li çolê nahêle û naçe li ya windabûyî nagere, heta ku wê bibîne?</verse>
				<verse number="5">Û gava ew wê bibîne, wê bi şahî datîne ser milê xwe</verse>
				<verse number="6">û dema ew vedigere malê, bangî heval û cîranên xwe dike û ji wan re dibêje: Hûn jî bi min re şa bibin, ji ber ku min mîha xwe ya windabûyî dîtiye!</verse>
				<verse number="7">Ez ji we re dibêjim: Bi vî awayî, bona gunehkarekî ku tobe dike, li ezmanan, ji nod û neh kesên salih, yên ku tobekirina wan ne hewce ye, zêdetir dilşahî bibe!</verse>
				<verse number="8">An jî kîjan pîrek ku, deh zîvên wê hebe û yekî ji wan winda bike, ew çirayê vênaxe û xênî namale û qenc lê nagere ku, heta wê bibîne?</verse>
				<verse number="9">Û gava ew wî bibîne, ma ew bang nake heval û cîranên xwe û ji wan re nabêje: Hûn jî bi min re şa bibin, ji ber ku min zîvê xwe yî windabûyî dîtiye!</verse>
				<verse number="10">Bi vî awayî, ez ji we re dibêjim: Li ber milyaketên Xwedê ji bo gunehkarekî ku tobe dike, dilşayî dibe.</verse>
				<verse number="11">Û Îsa got: Du lawên zilamekî hebûn.</verse>
				<verse number="12">Û ji vana yê biçûk ji bavê xwe re got: Bavo, ka ji malê xwe wê para ku ji min re dikeve, bide min! Wî malên xwe li wan par kir.</verse>
				<verse number="13">Û piştî çend rojan lawê biçûk, her tiştên xwe da hev û çû welatekî dûr û li wir wî bi ewaretî malên xwe tert û belav kir.</verse>
				<verse number="14">Û piştî ku wî her tiştên xwe xerc kir, xelayekî dijwar bi ser wî welatî ve hat û ew jî bi xizaniyê ve hayîdar bû</verse>
				<verse number="15">û çû xwe li yekî ji gelên wî welatî girt; wî zilamî jî ew şand nav erdên xwe, ber berazan.</verse>
				<verse number="16">Û wî dixwest ku zikê xwe bi wê xernûfa ku berazan dixwar, têr bike û kesekî wê nedidayê.</verse>
				<verse number="17">Û gava hişê wî hate serê wî, ji xwe re got: Ewqas palên bavê min hene ku, xwarin ji ber wan dimîne û ez dikim li vê derê ji birçîbûnê bimirim!</verse>
				<verse number="18">Ez ê rabim, li bavê xwe vegerim û jê re bêjim: Bavo, min li ber te û li dijî ezmên guneh kiriye</verse>
				<verse number="19">û ez êdî ne hêja me ku wekî lawê te bême gotin; wek yekî ji paleyên xwe min qebûl bike!</verse>
				<verse number="20">Û ew rabû û vegeriya cem bavê xwe. Lê belê gava ew hîn ji dûr ve bû, bavê wî ew dît û dilê wî bi lawê wî şewitî û ew baz da, histuyê wî hembêz kir û ramûsand.</verse>
				<verse number="21">Lê belê lawê wî jê re got: Bavo, min li ber te û li dijî ezmên guneh kiriye û ez êdî ne hêja me ku wekî lawê te bême gotin!</verse>
				<verse number="22">Lê belê bav, bi vî awayî ji xulamên xwe re got: Bilezînin û herin kincên herî qenc bînin û li wî bikin û gustîlkekê têxin tiliya wî û solan bixin lingên wî</verse>
				<verse number="23">û conegayê dermalekirî bînin û serjêkin ku, em bixwin û kêfxweş bibin!</verse>
				<verse number="24">Ji ber ku ev lawê min mirî bû û rabû, ew windabûyî bû û hate dîtin. Û wan dest bi kêfxweşiyê kirin.</verse>
				<verse number="25">Û lawê wî yê mezin li zeviyê bû; gava ew vegeriya û nêzîkî malê bû, dengê stran û govendê bihîst.</verse>
				<verse number="26">Wî bangî yekî ji xulaman kir û jê pirsî, ma ev çî ye?</verse>
				<verse number="27">Yê xulam jê re got: Birayê te hatiye, bavê te conegayê dermalekirî serjêkiriye, ji ber ku ew bi saxî gîhaşt wî!</verse>
				<verse number="28">Lê belê zilamê ciwan hêrs bû û nexwest ku here hundir; bavê wî derket û jê hêvî kir.</verse>
				<verse number="29">Lê belê wî bersiv da û ji bavê xwe re got: A vay, ewqas sal e, ez ji te re xizmetê dikim û ez tu carî ji emrê te dernediketim û te tu carî karikek neda min ku, ez bi hevalên xwe re pê şa bibim.</verse>
				<verse number="30">Lê belê gava ev lawê te, yê ku malên te bi pîrekên xerab re xwar, vegeriya, tu rabû û conegayê dermalekirî ji wî re serjêkir!</verse>
				<verse number="31">Û bav jê re got: Lawo, tu her tim bi min re yî, her tiştên ku yê min in, yên te ne.</verse>
				<verse number="32">Lê belê divê em şahiyê bikin û kêfxweş bibin, ji ber ku ev birayê te mirî bû û rabû, ew windabûyî bû û hate dîtin!</verse>
			</chapter>
			<chapter number="16">
				<verse number="1">Lê belê Îsa ji şagirtên xwe re jî got: Keyayekî mirovekî dewlemend hebû û rojekê giliyê vî keyayî li cem efendiyê wî hat kirin ku, ew malên wî tert û belav dike.</verse>
				<verse number="2">Û wî bangî keya kir û jê re got: Ev çî ye ku, ez di derheqê te de dibihîzim? Ka hesêbê keyatiya xwe bide, ji ber ku tu êdî nikarî keyatiyê bikî!</verse>
				<verse number="3">Keya jî ji xwe re got: Ka ez ê niha çi bikim? Ji ber ku dê efendiyê min, keyatiya min ji destê min bistîne; kolan ji min nayê ku ez bikim û ez şerm dikim ku parsekiyê bikim.</verse>
				<verse number="4">Dema ji keyatiyê bême qewirandin, ez dizanim ka bona ku ew min qebûlî malên xwe bikin, ez ê çi bikim!</verse>
				<verse number="5">Û wî yek û yek bangî deyndarên efendiyê xwe kir; ji yê pêşî re got: Tu bi çiqasî deyndarê efendiyê min î?</verse>
				<verse number="6">Wî got: Bi sed kûp zeytê. Keya jê re got: Rahêje seneda xwe û bi lez rûne, pênciyî tê de binivîse!</verse>
				<verse number="7">Paşê wî ji yekî din re got: Tu bi çiqasî deyndar î? Û wî jî got: Bi sed pîvan genim. Keya ji wî re jî got: Rahêje seneda xwe û heyştêyî tê de binivîse!</verse>
				<verse number="8">Û efendî pesnê wî keyayê xapînokî da, ji ber ku wî bi aqilmendî kiribû. Ji ber zarokên vê dinê di danûstendina xwe de li gor nifşê xwe ji zarokên ronahiyê baqiltir in.</verse>
				<verse number="9">Û ez ji we re dibêjim: Bi mammonê neheqiyê ji xwe re hevalan çêkin ku, ji bo gava ew nemîne jî, bila we li bin konên bêdawî qebûl bikin!</verse>
				<verse number="10">Ew ê ku di tiştekî hindik de ewle be, ew di tiştekî pirr de jî ewle ye; lê belê yê ku di tiştekî hindik de ne ewle be, ew di tiştekî pirr de jî ne ewle ye.</verse>
				<verse number="11">Niha ger di mammonê neheqiyê de ewlehî bi we neyê kirin, dê kî ewlehiyê bi we bîne ku, heyîna rastî bide we?</verse>
				<verse number="12">Ger hûn di tiştên hinên din de bê ewlehî bin, dê kî ya we, bi xwe bide we?</verse>
				<verse number="13">Tu xulamek nikare ji du efendiyan re xulamtiyê bike; ji ber ku dê an ji yekî bikeribe û ji yê din hez bike, an jî dê qedrê yekî bigire û yê din kêm bibîne. Hûn nikarin xulamtiyê ji Xwedê re û ji mammon re bikin!</verse>
				<verse number="14">Û Fêrisiyan, ku ji pere hez dikirin, ev tiştan hemû bihîstin û henekên xwe bi Îsa dikirin.</verse>
				<verse number="15">Îsa jî ji wan re got: Hûn in yên ku xwe li ber mirovan ve bi rûsipîtî derdixin, lê belê Xwedê bi dilê we dizane; ji ber ku tiştê di nav mirovan de bi qîmet e, li ber çavên Xwedê erjeng e.</verse>
				<verse number="16">Dema zagonê û peyxamberan heta bi hatina Yehya kişand; ji hingê û vir ve Mizgîniya Serweriya Xwedê tê dan û her kes bi zorê dikeve nav wê.</verse>
				<verse number="17">Lê belê bihûrtina erd û ezmanan, ji ketina noxteyeke zagonê hêsanîtir e.</verse>
				<verse number="18">Her yekê ku jina xwe berde û bi jineke din re bizewice, ew zinakariyê dike û her kesê ku bi jineke ji mêrekî berdayî re bizewice, ew zinakariyê dike.</verse>
				<verse number="19">Mirovekî dewlemend hebû ku, kincên ji erxewanî û ji kitanê buha li xwe dikir; wî hemû rojan dixwar, vedixwar û ew bi kêf û şahiyê dijiya.</verse>
				<verse number="20">Û li ber deriyê wî xizanek bi navê Lazar hebû ku, li wir dihat ramedandin; bedena wî tijî birîn bû.</verse>
				<verse number="21">Û çavên wî li wê bû ku ew xwe bi wan bermayîkên ku ji sifra yê dewlemend diketin, têr bike û kûçik jî dihatin û birînên wî dialêstin.</verse>
				<verse number="22">Û wusa bû ku, yê xizan mir û milyaketan wî birin xistin himbêza Birahîm. Û yê dewlemend jî mir û hate veşartin.</verse>
				<verse number="23">Gava wî di warê miriyan de ezab dikişand û çavê xwe hilda, wî ji dûr ve Birahîm dît ku, Lazar di himbêza wî de ye.</verse>
				<verse number="24">Û wî bang kir û got: Ya Bavo Birahîm, dilovaniyê li min bike! Lazar bişîne, bila ew serê tiliya xwe di avê de bike û zimanê min hênik bike; ji ber ku ez di nav vê pêtê de ezabê dikişînim!</verse>
				<verse number="25">Lê belê Birahîm got: Lawo, bîne bîra xwe ku, çi tiştên baş hebûn, te di jiyana xwe de distend û çi tiştên xerab hebûn ku, digihîştin Lazar; niha li vir, ew tête xemrevîn kirin û tu ezabê dikişînî.</verse>
				<verse number="26">Ji vana hemûyan pê ve, ji bo yên ku dixwazin ji vê derê derbasî cem we bin û yên ku dixwazin ji wê derê derbasî cem me bin, nikaribin derbas bibin, di nav me û we de geliyekî mezin hatiye danîn.</verse>
				<verse number="27">Û wî jî got: Ger wusa be, ya Bavo, ez li ber te digerim ku, tu wî bişînî mala bavê min;</verse>
				<verse number="28">ji ber ku pênc birayên min hene, bila ew rastiyê ji wan re bêje ku, ji bona ew jî neyên vî cîhê ezabê!</verse>
				<verse number="29">Lê belê Birahîm ji wî re got: Mûsa û peyxamberên wan hene, bila guhên xwe bidin wan!</verse>
				<verse number="30">Lê belê wî got: Na, ya bavo Birahîm, ger yek ji nav miriyan rabe û here cem wan, ew ê tobe bikin!</verse>
				<verse number="31">Û Birahîm ji wî re got: Gava ew guhê xwe nedin Mûsa û peyxamberan, ger yek ji nav miriyan jî rabe, ew bawer nakin!</verse>
			</chapter>
			<chapter number="17">
				<verse number="1">Û wî ji şagirtên xwe re got: Nehatina tilpekîbûnan nabe; lê belê wey li wî mirovê ku, bi navgîniya wî ve tê!</verse>
				<verse number="2">Dê ji wî re çêtir be ku, kevirê aşekî bi histuyê wî ve were girêdan û bi nav behrê ve bête avêtin, ji dêvla ku ew yekî ji wan biçûkan tilpekî bike.</verse>
				<verse number="3">Hay ji xwe hebin! Gava birayê te li dijî te sûcekî bike, wî biazirîne û ger ew tobe bike, hingê lê biborîne.</verse>
				<verse number="4">Û ger ew di rojê de heft caran li dijî te sûc bike û heft caran li te vegere û bêje: Ez tobe dikim, divê ku tu li wî biborîne.</verse>
				<verse number="5">Û şandiyan ji Xudan re gotin: Baweriya me zêde bike!</verse>
				<verse number="6">Xudan got: Ger baweriya we wek libek xerdelê jî hebûya, weyê ji vê dara tûyê re bigotana: Ji kokê ve rabe û here, xwe di behrê de biçikîne! Û dê darê bi ya we bikira.</verse>
				<verse number="7">Ma kî ji we, ger xulamekî wî hebe ku, şivantiyê an cotkariyê bike, gava ew ji zeviyê vegere malê, dê ji wî re bêje: Hema were û li sifrê rûne?</verse>
				<verse number="8">Ma ew ê dêvla vêya ji wî re nebêje: Rabe, pişta xwe girêde, xwarina min amade bike, heta ku ez bixwim û vexwim, xizmeta min bike û pişt re tu jî bixwe û vexwe?</verse>
				<verse number="9">Ma ew ê sipasiya xulam bike, ji ber ku wî wan tiştên ji wî re hatibûn emir dayîn, kiriye?</verse>
				<verse number="10">Hûn jî bi vî awayî, dema we her tiştên ku ji we re hatiye emir dayîn, kirin, bibêjin: Em xulamên bêkêr in; me van karê ku li ser me deyn bûn, kirin!</verse>
				<verse number="11">Û wusa bû ku, dema Îsa diçû Orşelîmê, di nava Samîriyê û Celîlê ve derbas dibû</verse>
				<verse number="12">Û gava ew kete gundekî, deh mirovên bicizam ku, ji dûr ve sekinî bûn, rastî wî hatin.</verse>
				<verse number="13">Û wan bi dengekî bilind bang kirin û gotin: Ya Îsa, ya Mamoste, dilovaniyê li me bike!</verse>
				<verse number="14">Û gava Îsa wan dît, ji wan re got: Herin û xwe nîşanî kahînan bidin! Û wusa bû ku, gava hîn ew diçûn, ji gurîtiya xwe paqij bûn.</verse>
				<verse number="15">Û gava yekî ji wan dît ku ew baş bû, vegeriya û bi dengekî bilind pesnê Xwedê da.</verse>
				<verse number="16">Wî xwe li ber lingên Îsa avêt ser rûyê xwe û sipasiya wî kir û ew yekî Samîrî bû.</verse>
				<verse number="17">Îsa bersiv da û got: Ma ne her deh hatine paqijkirin? Ka her nehên din li ku derê ne?</verse>
				<verse number="18">Ma kesek ji viyê xerîb pê ve venegeriya, ji bo pesnê Xwedê bide?</verse>
				<verse number="19">Îsa ji wî re got: Rabe ser xwe û here; baweriya te tu xelas kirî!</verse>
				<verse number="20">Gava ku ji aliyê Fêrisiyan ve pirsa, dê Serweriya Xwedê kengê were? ji Îsa re hate pirsîn; wî bersiv da wan û got: Serweriya Xwedê mîna ku bi çavan ve bê dîtin nayê.</verse>
				<verse number="21">Ne jî mirov dikarin bibêjin: A vay, li vir e! An jî: Li wir e! Ji ber ku a vay, Serweriya Xwedê di nava we de ye.</verse>
				<verse number="22">Îsa ji şagirtan re got: Dê roj werin ku, hûn ê wê çaxê bixwazin ji rojên Lawê Mirov rojekê bibînin, lê belê hûn ê nikaribin bibînin.</verse>
				<verse number="23">Û dê ji we re bêjin: A vay, li vê derê ye! û: A vay, li wê derê ye! Lê belê neçin û bi pey nekevin!</verse>
				<verse number="24">Ji ber ku çawa birûsk ji aliyekî ezmanan ve dibiriqe û heta bi aliyê din ronahiyê dide, Lawê Mirov jî dê di roja xwe de ûsa be.</verse>
				<verse number="25">Lê belê divê ew pêşiyê pirr êşan bikişîne û ji aliyê vî nifşê ve were red kirin.</verse>
				<verse number="26">Di roja Nûh de rewş çawa bû, dê di rojên Lawê Mirov de jî ûsa bibe:</verse>
				<verse number="27">Dixwarin, vedixwarin, jin dianîn û mêr dikirin, heta roja ku Nûh kete keştiyê û tofan rabû û hemûyan helaq kirin.</verse>
				<verse number="28">Di rojên Lût de jî rewş ûsa bû: Dixwarin, vedixwarin, dikirîn, difirotin, diçandin û ava dikirin.</verse>
				<verse number="29">Lê belê roja ku Lût ji Sodomê derket, ji ezmanan agir û kewkurd bariya û hemûyan helaq kirin.</verse>
				<verse number="30">Dê di roja ku Lawê Mirov xuya bibe de jî, ûsa bibe.</verse>
				<verse number="31">Wê rojê kesê ku li serê xanî be, bila ji bona tiştên xwe ji hundir bîne, neyê xwar û ew ê ku li nav zeviya xwe be, bila ew jî venegere!</verse>
				<verse number="32">Pîreka Lût bînin bîra xwe!</verse>
				<verse number="33">Her kesê ku bona xelaskirina canê xwe bixebite, dê wê winda bike; lê belê yê ku canê xwe winda bike, dê wê bijîne.</verse>
				<verse number="34">Ez ji we re dibêjim: Di wê şevê de du kes dê di nav livînekê de bin; yek ji wan dê were birin û yê din were hiştin.</verse>
				<verse number="35">Ji nav du pîrekên ku pev re genim dihêrin, dê ji wan yek were birin û ya din were hiştin.</verse>
				<verse number="36">Dê di zeviyê de du zilam hebin, dê yek ji wan bê stendin, yê din jî bête hiştin.</verse>
				<verse number="37">Û wan bersivê dan û ji Îsa re gotin: Ma li ku derê, ya Xudan? Û wî ji wan re got: Berate li ku derê be, qertel jî li wê derê dicivin.</verse>
			</chapter>
			<chapter number="18">
				<verse number="1">Û ji bo ku divê ew her tim dua bikin û tu carî ranewestin, wî wekokek ji wan re got:</verse>
				<verse number="2">Di bajarekî de darazkirek hebû ku, ne ji Xwedê ditirsiya û ne jî ji mirovan dişermiya.</verse>
				<verse number="3">Di wî bajarî de jinebiyek jî hebû ku, dihat cem darazkir û ji wî re digot: Heqê min ji dijminê min bistîne!</verse>
				<verse number="4">Û darazkir demekê guh neda wê, lê belê pişt re ji xwe re got: Her çiqas ez ne ji Xwedê ditirsim û ne jî ji tu mirovî şerm dikim,</verse>
				<verse number="5">dîsa jî ez ê rabim, heqê wê bidim wê ku, ji bo ev jinebiya her tim neyê û min neêşîne.</verse>
				<verse number="6">Û Xudan got: De îcar bibihîzin ku, darazkirê neheq çi dibêje!</verse>
				<verse number="7">Û her çiqas Xwedê bona wan bisebir be jî, ma qey dê mafê bijartiyên xwe, yên ku şev û roj feryadê jê re dikin, nestîne?</verse>
				<verse number="8">Ez ji we re dibêjim: Ew ê heqê wan zû bistîne! Lê dîsa jî gava Lawê Mirov were, gelo ew ê baweriyê li ser rûyê erdê bibîne?</verse>
				<verse number="9">Îsa ji kesên ku xwe rast dibînin û yên din hemûyan ji xwe ve kêm dibînin re vê wekoka jî got:</verse>
				<verse number="10">Du mirov hilkişîn Perestgehê ku, dua bikin; yek ji wan Fêrisî bû û yê din bacgir bû.</verse>
				<verse number="11">Yê Fêrisî rabû û ji xwe bi xwe re bi vî awayî dua kir: Ya Xwedê, ez sipasiyê ji te re dikim ku, ez ne wek mirovên din im: Rêbir, neheq, zînakar, an jî wek vî bacgirê hanê.</verse>
				<verse number="12">Ez di heftiyê de du carî rojiyê digirim û deheka hemû qezenca xwe didim!</verse>
				<verse number="13">Lê belê yê bacgir jî ji dûr ve rawestabû û ne dixwest ku çavên xwe jî ber bi ezmanan ve rake; wî li sînga xwe dixist û digot: Ya Xwedê, dilovaniyê li min gunehkarî bike!</verse>
				<verse number="14">Ez ji we re dibêjim: Ev zilam ji yê din zêdetir salih hate hesibandin û çû mala xwe; ji ber her kesê ku xwe bi xwe bilind bike, dê were nizmkirin; lê belê kesê ku xwe nizm bike, dê were bilindkirin.</verse>
				<verse number="15">Zarokên biçûk anîn cem Îsa ku, ew destê xwe deyne ser wan. Lê belê çaxê şagirtan ev yek dîtin, wan dengê xwe li wan hildan.</verse>
				<verse number="16">Lê belê Îsa bangî wan kir ku, bên cem wî û got: Bihêlin, bila zarok bên cem min, pêşiya wan negirin; ji ber ku Serweriya Xwedê, ya yên ûsa ye.</verse>
				<verse number="17">Bi rastî ez ji we re dibêjim: Kî Serweriya Xwedê wek zarokên biçûk qebûl neke, tu carî nakeve nav wê!</verse>
				<verse number="18">Û serokekî ji Îsa re pirsa: Mamosteyê qenc, bona ku ez jiyana bêdawî mêras bigirim, divê ez çi bikim? pirsî.</verse>
				<verse number="19">Îsa ji wî re got: Çima tu ji min re dibêjî qenc? Xeynî yekî tu kes ne qenc e, ew jî Xwedê ye!</verse>
				<verse number="20">Tu emiran dizanî: Tuyê zinê neke! Kuştinê neke! Nedize! Şahdeyiya bi derewî neke! Qedrê dayik û bavê xwe bigire!</verse>
				<verse number="21">Û wî got: Ji zarokantiya xwe ve min bi hemûyên van tiştan ve girtiye.</verse>
				<verse number="22">Û gava Îsa vêya bihîst, ji wî re got: Hîn jî kêmasiyek te heye: Çi tiştên te yî hene, bifiroşe, li belengazan belav bike û dê li ezmanan xezîna te hebe û were, li pey min bimeşe!</verse>
				<verse number="23">Lê belê çaxê wî ev tiştê hanê bihîst, zehf xemgîn bû, ji ber ku ew zehf dewlemend bû.</verse>
				<verse number="24">Û gava Îsa dît ku, ew zehf xemgîn bû, got: Çiqas zehmet e ku, yên dewlemend bikevin Serweriya Xwedê!</verse>
				<verse number="25">Ji ber ku derbasbûna devê di qula derziyê re hêsantir e, ji ketina dewlemend di Serweriya Xwedê de.</verse>
				<verse number="26">Û yê ku vana bihîstin, gotin: Ger ûsa be, ma kî dikare xelas bibe?</verse>
				<verse number="27">Lê belê Îsa got: Tiştên ku li cem mirovan ne mimkun in, li cem Xwedê mimkun in.</verse>
				<verse number="28">Û Pêtrûs got: A vay, me her tiştên xwe hiştine û em li pey te hatine!</verse>
				<verse number="29">Îsa ji wan re got: Bi rastî ez ji we re dibêjim: Tu kes nîne ku ji bo Serweriya Xwedê dev ji xanî, an jin, an birayan, an dayik û bav, an zarokan berdabe,</verse>
				<verse number="30">di vê dinê de gellek bêtir û di dinya ku bê de jiyana bê dawî nestîne!</verse>
				<verse number="31">Û Îsa her Donzdeh girtin cem xwe û ji wan re got: A vay, em derdikevin Orşelîmê û hemû tiştên ku bi destê peyxamberan li ser Lawê Mirov hatine nivîsandin, dê bên cîhên xwe;</verse>
				<verse number="32">ji ber ku dê wî bidin destên netewan, dê qerfên xwe bi wî bikin, dê heqaretê lê bikin û tûyî ser wî bikin,</verse>
				<verse number="33">dê li wî bixin û wî bikujin û ew ê roja sisiyan dê biveje.</verse>
				<verse number="34">Wan tuyên van tiştan fêhm nekirin; ev gotin ji wan re veşartî ma û tiştên ku hatin gotin fêhm nekirin.</verse>
				<verse number="35">Û wusa bû ku, Îsa gava nêzîkî bajarê Erîhayê dibû, yekî kor li tenişta rê rûniştibû û parsê dikir.</verse>
				<verse number="36">Û gava wî bihîst ku ajaweyek derbas dibe, pirsî û got: Ma ev çî ye?</verse>
				<verse number="37">Lê vegerandin û gotin: Îsayê Nisretî derbas dibe.</verse>
				<verse number="38">Yê kor qêriya û got: Ya Lawê Dawid Îsa, dilovaniyê li min bike!</verse>
				<verse number="39">Û yên ku di pêşiyê de diçûn, bona ku ew devê xwe bigire, dengê xwe li wî hildan; lê belê ew hîn jî bêtir qêriya û got: Ya Lawê Dawid, dilovaniyê li min bike!</verse>
				<verse number="40">Îsa sekinî, emir da ku, yê kor bînin cem wî û dema yê kor nêzîk bû, Îsa ji wî pirsî</verse>
				<verse number="41">û got: Ma tu çi dixwazî ku, ez ji te re bikim? Wî got: Ya Xudan, bila çavên min bibînin!</verse>
				<verse number="42">Îsa jî ji wî re got: Bila çavên te bibînin, baweriya te, tu xelas kirî!</verse>
				<verse number="43">Û wî hema dît, li pey Îsa çû û pesnê Xwedê da û hemûyên ku vê yekê dîtin, rûmet dan Xwedê.</verse>
			</chapter>
			<chapter number="19">
				<verse number="1">Û Îsa kete Erîhayê û tê re derbas dibû.</verse>
				<verse number="2">Û a vay, zilamek li wir hebû, navê wî Zexayo bû; ew serokê bacgiran bû û dewlemend bû.</verse>
				<verse number="3">Wî dixwest ku Îsa bibîne, ka ew kî ye û ji ber ajawê nikarîbû, ji ber ku bejna wî kin bû.</verse>
				<verse number="4">Wê çaxê, di pêşiya wan de beziya, çû ser dareke hêjîra bejik ku, Îsa bibîne; ji ber ku ew ê di wê rêyê de derbas bibûya.</verse>
				<verse number="5">Û gava Îsa hat wê derê, li jor nihêrt û jê re got: Zexayo, bilezîne, were xwar! Ji ber ku divê îro ez li mala te bimînim!</verse>
				<verse number="6">Wî lez kir, hat xwarê û bi şahî Îsa anî mala xwe.</verse>
				<verse number="7">Gava ku wan ev yek dîtin, hemûyan kirin pitepit û gotin: Ew li cem mirovekî gunehkar bû mêvan!</verse>
				<verse number="8">Lê belê Zexayo li pêş hemûyan rawesta û ji Xudan re got: Ya Xudan, a vay, ez nîvê malê xwe didim belengazan û ger min ji kesekî bi neheqî tiştek stendibe, ez çar qat bi şun de lê vedigerinîm!</verse>
				<verse number="9">Îsa jê re got: Îro rizgarî gihaştiye vê malê, ji ber ku ew jî lawek ji yên Birahîm e;</verse>
				<verse number="10">ji ber, Lawê Mirov hatiye ku, li yê windabûyî bigere û wî xelas bike.</verse>
				<verse number="11">Gava wan guh didan van tiştan, Îsa wekokekî din got, ji ber ku nêzîkî Orşelîmê bû û wan texmîn dikirin ku, dê Serweriya Xwedê hema xuya bike.</verse>
				<verse number="12">Ji ber vê yekê Îsa got: Zilamekî bi esil çû welatekî dûr ku, qiraltiyekê bistîne û dîsa vegere.</verse>
				<verse number="13">Wî bangî deh xulamên xwe kir, deh mina da wan û got: Heta ku ez vegerim, bi vana bazirganiyê bikin!</verse>
				<verse number="14">Lê belê welatiyên wî ji wî dikeribîn, li pey wî şandiyan şandin û gotin: Em naxwazin ku ev zilam li ser me bibe qiral!</verse>
				<verse number="15">Û wusa bû ku, gava wî qiraletî stend û vegeriya, emir da ku, bangî wan xulamên ku wî pere dabû wan bikin, bona ew bizane ku her yekî ji wan çi bi ser xistine.</verse>
				<verse number="16">Yê pêşî hat ber wî û got: Efendî, mina te deh minayên din bi ser xistine!</verse>
				<verse number="17">Wî ji xulam re got: Aferîn xulamê qenc! Ji ber ku tu di ya hindik de ewledar bûyî, li ser deh bajaran bibe serwer!</verse>
				<verse number="18">Yê duwemîn hat û got: Efendî, mina te pênc mina bi ser xistine!</verse>
				<verse number="19">Û ji vî re jî got: Tu jî li ser pênc bajarî bibe serwer!</verse>
				<verse number="20">Yekî din hat û got: Efendî, a vay mina te, min ew di nav destmalekê de pêçayî hilaniye!</verse>
				<verse number="21">Lewma ez ji te tirsiyam, ji ber ku tu mirovekî tund î; tiştê ku te nedanî, tu radihêjî û tiştê ku te neçandî, tu didirûyî.</verse>
				<verse number="22">Efendî ji wî re got: Ya xulamê xerab; ez ê te bi devê te daraz bikim! Madem ku te dizanîbû, ez zilamekî tund im, tiştê min nedanî, ez radihêjim, tiştê min neçandî, ez didirûm,</verse>
				<verse number="23">wê demê çima te perê min neda serafan? Çaxê ez vegeriyam, min ê ew bi fayiza wan ve stendibana.</verse>
				<verse number="24">Û ji yên ku li wê derê bûn re got: Mina ji wî bistînin û bidin wî yê ku deh minayên wî hene!</verse>
				<verse number="25">Û wan ji wî re gotin: Ya efendî, deh minayên wî hene!</verse>
				<verse number="26">Ji ber ku ez ji we re dibêjim: Yê ku ya wî hebe, dê jê re bê dayîn û yê ku ya wî tune be, tiştê di destê wî de jî, dê ji wî bête stendin.</verse>
				<verse number="27">Lê belê wan neyarên min, yên ku ne dixwestin ez li ser wan bibim qiral, bînin vê derê û wan li ber min bikujin!</verse>
				<verse number="28">Piştî Îsa van gotinan got, derket ser rê ku here Orşelîmê.</verse>
				<verse number="29">Û wusa bû ku, gava ew nêzîkî Beytfacê û Beytanyayê, li qeraxa wî çiyayê ku jê re digotin Çiyayê Zeytûnê dibû, wî du şagirtên xwe şand</verse>
				<verse number="30">û ji wan re got: Herin wî gundê pêşberî we û gava hûn bikevin nav gund, hûn ê dehşikeke girêdayî bibînin ku hîn tu kes lê siwar nebûye; wê vekin û bînin vir!</verse>
				<verse number="31">Û ger kesek ji we bipirse: Çima hûn vê dehşikê vedikin? Hûn ê ûsa ji wî re bibêjin: Hewcedariya Xudan ji wê ve heye!</verse>
				<verse number="32">Yên ku hatine şandin çûn û her tiştî, mîna gotina wî dîtin.</verse>
				<verse number="33">Gava wan dehşik vedikirin, xwediyên dehşikê ji wan re got: Çima hûn dehşikê vedikin?</verse>
				<verse number="34">Wan jî gotin: Hewcedariya Xudan ji wê ve heye!</verse>
				<verse number="35">Dehşikê anîn cem Îsa û wan kincên xwe danîn ser dehşikê û Îsa li wê siwar kirin.</verse>
				<verse number="36">Gava ew diçû, gel ji wî re kincên xwe li ser rê radixistin.</verse>
				<verse number="37">Êdî gava ew nêzîkî serjêra Çiyayê Zeytûnê dibû, ajaweya şagirtên wî dest pê kir û bi dilxweşî û bi dengekî bilind pesnê Xwedê li ser wan hemû karên mezin, yên ku wan dîtibûn, didan</verse>
				<verse number="38">û digotin: Qiralê ku bi navê Xudan tê, bila pîroz be! Bila li ezman aşitî û li bilindahiyan rûmet bibe!</verse>
				<verse number="39">Û hinek ji Fêrisiyan yên ku di nav ajaweyê de bûn, ji Îsa re gotin: Ya Mamoste, dengê xwe li şagirtên xwe hilde!</verse>
				<verse number="40">Û wî bersiv da û ji wan re got: Ez ji we re dibêjim: Ger ew bêdeng bimînin, dê kevir dengê xwe hildin!</verse>
				<verse number="41">Û gava Îsa nêzîk bû, bajar dît û li ser wî giriya</verse>
				<verse number="42">û got: Xwezîka te îro di vê roja xwe de ew tişt zanîbana, yên ku ji bo dilxweşiya te ne! Lê belê niha ew ji ber çavên te hatine veşartin.</verse>
				<verse number="43">Ji ber, rojên dê bi ser te de bên ku, neyarên te dê li dora te çeperan çêkin û hawirdora te bigirin, ji her alî ve te bidin tengahiyê</verse>
				<verse number="44">û dê te û zarokên te yên di nav te de li erdê bixin û ew ê di nav te de kevirek li ser kevirekî nehêlin, ji ber ku te wextê serdana xwe nas nekir!</verse>
				<verse number="45">Îsa kete Perestgehê dest pê kir, yên ku tê de kirîn û firotinê dikirin, avêt derve</verse>
				<verse number="46">û ji wan re got: Hatiye nivîsandin: Mala min dê bibe mala duayê, lê belê we wê kirine şkefta rêbiran!</verse>
				<verse number="47">Îsa her roj di Perestgehê de hîn dikir. Lê belê serokên kahînan û alimên zagonê û mezinên netewê lê digeriyan ku, wî bikujin,</verse>
				<verse number="48">lê belê wan nikarîbûn tiştekî bibînin ku bi wî bikin, ji ber ku hemûya gel ji dil guh didan wî.</verse>
			</chapter>
			<chapter number="20">
				<verse number="1">Û wusa bû ku, rojek ji rojan, gava wî di Perestgehê de hînî gel dikir û waz a Mizgîniyê dida, serokên kahînan, alimên zagonê û kalepîran tev de bi ser de hatin</verse>
				<verse number="2">û ji wî re gotin: Ji me re bibêje, tu van tiştan bi çi rayedariyê ve dikî? An jî yê ku vê rayedariyê daye te kî ye?</verse>
				<verse number="3">Îsa bersiv da wan û ji wan re got: Ez jî tiştekî ji we bipirsim, ka ji min re bêjin:</verse>
				<verse number="4">Vaftîza Yehya ji ezmanan bû, an ji mirovan bû?</verse>
				<verse number="5">Ew bi hev û din re şêwirîn û gotin: Ger em bêjin: Ji ezmanan e, ew ê bibêje: Çima we ji wî bawer nekirin?</verse>
				<verse number="6">Û ger em bêjin: Ji mirovan e, tevahiya gel dê me bidine ber keviran, ji ber ku wan qenc bawer kirine ku Yehya peyxamber e!</verse>
				<verse number="7">Û wan bersiv dan: Em nizanin ji ku derê ye.</verse>
				<verse number="8">Îsa ji wan re got: Ez jî ji we re nabêjim ku ez van tiştan bi kîjan rayedariyê ve dikim.</verse>
				<verse number="9">Îsa dest pê kir û ji gel re vê wekokê got: Mirovekî rezek çand, ew bi kirê da rezvanan û ji bo wextekî dirêj çû welatekî din.</verse>
				<verse number="10">Û di demsala rez de wî xulamek şand cem rezvanan ku, ji berê rez bidine wî. Lê belê rezvanan li wî xistin û destvala şandin.</verse>
				<verse number="11">Û wî xulamekî din şand, wan li wî jî xistin û riswa kirin û destvala şandin.</verse>
				<verse number="12">Yê sisiyan jî şand, ew jî birîndar kirin û avêtin derve.</verse>
				<verse number="13">Xwediyê rez jî got: Gelo ez çi bikim? Ez ê lawê xwe yî delal bişînim; dibe ku ew ji wî şerm bikin!</verse>
				<verse number="14">Lê belê dema ku rezvanan wî dîtin, bi hev û din re şêwirîn û gotin: Ev mêrasker e! De werin, em wî bikujin ku, mêras ji me re bimîne!</verse>
				<verse number="15">Û wî avêtin derveyî rez û kuştin. Ma îcar dê xwediyê rez çi bi wan bike?</verse>
				<verse number="16">Ew ê bê, van rezvanan helaq bike û dê rez bide hinekên din. Gava wan ev yek bihîstin, gotin: Xwedê neke!</verse>
				<verse number="17">Lê belê Îsa li wan nihêrt û got: Wê çaxê, vêya hatiye nivîsandin çî ye? Ew kevirê ku hosteyan red kirin, bû kevirê serê quncikê!</verse>
				<verse number="18">Her kesê ku bi ser wî kevirî de bikeve, dê ew wî perçe bike û ew bi ser kî de bikeve, dê wî mîna tozê hûr bike!</verse>
				<verse number="19">Alimên zagonê û serokên kahînan xwestin ku di wê gavê de dest bavêjin wî, ji ber wan fêhm kirin ku Îsa vê wekoka, li ser wan anî ziman, lê belê ew ji gel tirsiyan.</verse>
				<verse number="20">Û çavên wan lê bû ku, ji bo ew wî bi gotina wî têxin kemînê; zilamên ku di dîtinê de xwe rast xuya dikin, sîxur şandin cem wî ku, wî bigirin û bidin rayedarî û darazkirina walî.</verse>
				<verse number="21">Wan ji wî pirsîn û gotin: Ya Mamoste, em dizanin ku tu ya rast dibêjî û didî hînkirinê, tu qet rûmetiyê ji tu kesî re nakî, lê belê tu rêya Xwedê bi rastî hîn dikî.</verse>
				<verse number="22">Îcar, ma ji me re caiz e ku em bacê bidin Qeyser, an na?</verse>
				<verse number="23">Lê belê Îsa bi fenekiyên wan hesiya û ji wan re got: Çima hûn min diceribînin?</verse>
				<verse number="24">Ka dînarekî nîşanî min bidin! Ma ew sûret û nivîsîna li ser yên kî ne? Wan got: Yên Qeyser in.</verse>
				<verse number="25">Îsa jî ji wan re got: Madem ku ûsa ye, tiştên Qeyser, bidin Qeyser û tiştên Xwedê, bidin Xwedê!</verse>
				<verse number="26">Wan nikarîbûn wî ji pêş gel ve bi gotina wî têxin kemînê; ji bersiva wî ecêb man û devê xwe girtin.</verse>
				<verse number="27">Hinek ji Sadûqiyên ku digotin, qiyamet tune, hatin ji wî pirsîn û gotin:</verse>
				<verse number="28">Ya Mamoste, Mûsa ji me re nivîsandiye: Ger birayê zilamekî zewicî bimire û ew bê zarok be, bila birayê wî, pîreka wî bistîne û zuriyetê ji birayê xwe re rake.</verse>
				<verse number="29">Niha heft bira hebûn. Yê pêşî pîrek anî û bê zarok mir.</verse>
				<verse number="30">Yê duwemîn jî ew pîrek stend û bê zarok mir.</verse>
				<verse number="31">Û yê sêwemîn jî ew pîrek stend û bi vî awayî her heftan zarok li pey xwe nehiştin û mirin.</verse>
				<verse number="32">Pişt re pîrek jî mir.</verse>
				<verse number="33">Ma wê çaxê di roja qiyametê de, dê pîrek bibe pîreka kîjanî ji wan? Ji ber ku her heftan jî wê stendibûn.</verse>
				<verse number="34">Îsa jî ji wan re got: Zarokên vê dinê jinan tînin û mêran dikin,</verse>
				<verse number="35">lê belê ewên ku liyaqî gîhandina dinya din û vejîna miriyan bibin, ne jinan tînin û ne jî mêran dikin;</verse>
				<verse number="36">ji ber ku ew careke din nikarin bimirin, ji ber ew mîna milyaketan in; ew zarokên Xwedê ne, ji ber ku ew zarokên vejînê ne.</verse>
				<verse number="37">Lê belê Mûsa jî di birra Deviyê de, bi gotina: Xwedayê Birahîm û Xwedayê Îshaq û Xwedayê Aqûp, bangî Xudan kir û ji nû ve rabûna miriyan da xuyakirin.</verse>
				<verse number="38">Ew ne Xwedayê miriyan, lê belê yê zindiyan e; ji ber ku hemû bona wî dijîn.</verse>
				<verse number="39">Û hinekan ji alimên zagonê bersiv dan û gotin: Ya Mamoste, te qenc got!</verse>
				<verse number="40">Ji ber ku êdî wan qet nediwêrîn ku tiştekî ji wî bipirsin.</verse>
				<verse number="41">Îsa ji wan re got: Çawa dibêjin ku Mesîh Lawê Dawid e?</verse>
				<verse number="42">Ji ber ku Dawid di pirtûka Zebûrê de dibêje: Xudan ji Xudanê min re got: Heta ku ez neyarên te</verse>
				<verse number="43">ji lingên te re pêlik deynim, li rastê min rûnê!</verse>
				<verse number="44">Nuha, ger Dawid, bi gotina Xudan bangî wî bike, ew dê çawa bibe lawê wî?</verse>
				<verse number="45">Û gava hemûya gel guh didanê, wî ji şagirtên xwe re got:</verse>
				<verse number="46">Bila hayê we ji alimên zagonê ve hebe, yên ku dixwazin bi qeftanên dirêj bigerin û hez dikin ku di sûkan de gel silavê bidin wan û di keniştan de li ser kursiyên pêşî rûnin û cîhên pêşî li ser ziyafetan bigirin;</verse>
				<verse number="47">ew malên jinebiyan dadiqurtînin û ji bo ku bên dîtin, duayên xwe dirêj dikin; dê vana bikevin bin daraziya hîn jî mezintir!</verse>
			</chapter>
			<chapter number="21">
				<verse number="1">Dema Îsa çavê xwe rakir û nihêrt, dewlemendên ku diyariyên xwe davêjin xezîneyê dît.</verse>
				<verse number="2">Lê belê wî jinebiyek belengaz ya pûlikî davêje wir jî dît.</verse>
				<verse number="3">Û Îsa got: Ez bi rastî ji we re dibêjim: Vê jinebiya belengaz ji wan hemûyan bêtir avête nav!</verse>
				<verse number="4">Ji ber ku vana hemûyan ji tiştên ku ji wan zêde bûn, avêtin nav diyariyan, lê belê vê pîrekê ji xizaniya xwe rizqê xwe hemû avête nav.</verse>
				<verse number="5">Û gava ku hinekan gotin, Perestgeh bi kevirên sipehî û bi diyariyan hatiye xemilandin, Îsa got:</verse>
				<verse number="6">Heçî ev tiştên ku hûn dibînin, dê roj bên ku hingê li vê derê kevir li ser kevir namîne ku nayê hilweşandin!</verse>
				<verse number="7">Wan jî ji Îsa pirsiyan û gotin: Ya Mamoste, ma îcar ev tiştê hanê dê kengê biqewimin û çaxê ev tiştan li ber qewimandinê bin, nîşana wan çî ye?</verse>
				<verse number="8">Îsa jî got: Hay ji xwe hebin ku hûn neyên xapandin! Ji ber ku gellekan dê bi gotinên: Ez ew im! Û: Wext nêzîk bûye! bi navê min ve werin; li pey wan neçin!</verse>
				<verse number="9">Gava hûn bibihîzin ku qala şer û binavhevketinan bê kirin, metirsin, ji ber hewce ye ku pêşiyê vana biqewimin, lê belê hema dawî nayê.</verse>
				<verse number="10">Wê gavê ji wan re got: Dê netew li dijî netewê û qiraletî li dijî qiraletiyê serî hilde</verse>
				<verse number="11">û dê zelzeleyên mezin û li cîh cîhan xela û jana zirav çêbibin û tiştên tirsehêz û nîşanên mezin dê li ezmanan bibin.</verse>
				<verse number="12">Lê belê ji berî van hemû tiştan dê dest bavêjin we û ew ê ji ber navê min we bidin destê kenişt û hepsan, dê we bibin ber qiral û waliyan û dê we bidin tengasiyê.</verse>
				<verse number="13">Ev tişt dê biqewimin ku hûn şahdeyiyê bona min bikin.</verse>
				<verse number="14">Ji ber vê yekê, ji pêşî ve bixin dilên xwe ku hûn nefikirin, hûn ê çi bersivê bidin;</verse>
				<verse number="15">ji ber ku ez ê dev û ziman û zanyariyê bidim we ku neyarên we nikaribin li ber we biaxifin an jî bisekinin.</verse>
				<verse number="16">Lê belê hûn, hûn ê heta ji aliyê dayik û bav, bira, meriv û hevalan ve, bi dest ve bêne dayîn û dê ji we hinekan bikujin.</verse>
				<verse number="17">Ji ber navê min her kes jî dê ji we bikerihin.</verse>
				<verse number="18">Û mûyek ji serê we winda nabe.</verse>
				<verse number="19">Hûn ê bi sebirkirinê canên xwe qezenc bikin!</verse>
				<verse number="20">Lê belê gava hûn bibînin ku hawirdora Orşelîmê bi leşkeran tê girtin, bizanin ku xerabûna wê nêzîk e.</verse>
				<verse number="21">Wê demê, yên ku di Cihûstanê de ne, bila birevin çiyan! Û yên ku di bajêr de ne, bila jê derkevin! Û yên ku li çolê ne, bila nekevin hundirê bajêr!</verse>
				<verse number="22">Ji ber ku ev ew rojên tolhildanê ne, da ku heçî tiştên hatine nivîsandin, bên cîhên xwe.</verse>
				<verse number="23">Wey li serê wan, yên ku di wan rojan de ducanî û bişîr in! Ji ber ku dê tengasiyek mezin were ser welêt û xezeb bê ser vî qewmî.</verse>
				<verse number="24">Ew ê bikevin ber devê şûr, bi dîlî dê bên birin nav hemû neteweyan û heta dema neteweyan biqede, dê Orşelîm di bin lingên wan de biperçiqe.</verse>
				<verse number="25">Li ser roj, heyv û stêrkan dê nîşan çêbibin û li ser erdê ji ber xuşîn û mişîna pêlên behrê, dê gel bibizdin û şaş bibin.</verse>
				<verse number="26">Ew mirovên li hêviya wan tiştên ku bên serê dinê disekinin, ji tirsan dê dilê wan bibihûre; ji ber ku hêzên ezmanan dê bihejin.</verse>
				<verse number="27">Û wê gavê dê bibînin ku Lawê Mirov, bi qudret û bilindahiya mezin ji ewrekî tê.</verse>
				<verse number="28">Lê belê dema van bûyeran dest pê bikin, li jor binihêrin û serê xwe bilind bikin; ji ber ku xelasiya we nêzîk bûye.</verse>
				<verse number="29">Û Îsa wekokekê ji wan re got: Li dara hêjîrê û li hemû darên din binihêrin!</verse>
				<verse number="30">Gava ew bipişkivin, hûn dibînin û hûn ji ber xwe dizanin ku êdî havîn nêzîk e.</verse>
				<verse number="31">Bi vî awayî, çaxê hûn jî bibînin ku ev tiştên hanê diqewimin, bizanin ku Serweriya Xwedê nêzîk e.</verse>
				<verse number="32">Bi rastî ez ji we re dibêjim: Ev nifş nabihûre, heta ev tiştên hanê hemû neyên cîhê xwe.</verse>
				<verse number="33">Erd û ezman dê bibihûrin, lê belê gotinên min nabihûrin.</verse>
				<verse number="34">Lê belê li xwe miqate bibin ku, bi xwarina zehfî û serxweşîtiyê û bi xemên vê jiyanê dilê we giran nebe û ew roj ji nişka ve wek dafikekê bi ser we de neyê!</verse>
				<verse number="35">Ji ber ku dê ew bi ser wan hemûyên ku li ser rûyê erdê dimînin de were.</verse>
				<verse number="36">Lê belê her gav dua bikin û hişyar bimînin, ji bo ku hûn bikarin, ji ber van hemû tiştên ku dê biqewimin, birevin û li ber Lawê Mirov rawestin!</verse>
				<verse number="37">Û Îsa bi roj di Perestgehê de dida hînkirinê û bi şev derdiket, diçû wî çiyayê ku jê re Çiyayê Zeytûnê tê gotin, şeva xwe dibuhurand.</verse>
				<verse number="38">Û hemûya gel sibê zû dihatin nav Perestgehê cem wî ku, guhdariya wî bikin.</verse>
			</chapter>
			<chapter number="22">
				<verse number="1">Cejna Nanê Bêhavên, ya ku jê re Fisih tête gotin, nêzîk dibû.</verse>
				<verse number="2">Serokên kahînan û alimên zagonê lêkolînê dikirin ka çawa rêyekê bona kuştina Îsa bibînin; ji ber ku, ji gel ditirsiyan.</verse>
				<verse number="3">Û Îblîs ket Cihûdayê ku, ji Donzdehan bû û jê re yê Îsxeryotî dihat gotin.</verse>
				<verse number="4">Û ew rabû, çû cem serokên kahînan û fermandaran, ew bi wan re kete axaftinê, ka dê ew çawa Îsa bide destê wan.</verse>
				<verse number="5">Ew şa bûn û bi wî re li hev hatin ku, ew pere bidin wî.</verse>
				<verse number="6">Ew jî razî hat û li keysekê digeriya ku, bêyî civaka ajawe wî bide destê wan.</verse>
				<verse number="7">Roja Nanê Bêhavên, ya ku hewca jêkirina berxê goriya Fisihê dike, hat.</verse>
				<verse number="8">Îsa Pêtrûs û Yûhena şand û ji wan re got: Herin, şîva Fisihê, ji me re amade bikin ku em bixwin!</verse>
				<verse number="9">Wan jî gotin: Ma tu dixwazî, em wê li ku derê amade bikin?</verse>
				<verse number="10">Îsa jî ji wan re got: A vay, gava hûn bikevin bajêr, dê zilamekî ku bi cerê ve avê dikişîne rastî we were; hûn jî li pey wî bikevin xaniyê ku ew ê bikevê</verse>
				<verse number="11">û ji xwediyê malê re bêjin: Mamoste ji te dipirse: Ka ew odeya ku ez ê tê de, bi şagirtên xwe re şîva Fisihê bixwim, li ku derê ye?</verse>
				<verse number="12">Û ew ê li qata jor odekê mezin ya raxistî nîşanî we bide; li wê derê amade bikin!</verse>
				<verse number="13">Ew çûn, wan her tiştî mîna ku Îsa ji wan re gotiye, dîtin û Fisihê amade kirin.</verse>
				<verse number="14">Û gava dema xwarinê hat, Îsa bi şandiyan re, li sifrê rûnişt</verse>
				<verse number="15">û ji wan re got: Hîn ji berî ku ez eziyetê bikişînim, dilê min pirr xwest ku ez bi we re vê Fisihê bixwim.</verse>
				<verse number="16">Ji ber ku ez ji we re dibêjim: Heta ku di Serweriya Xwedê de pêk neyê, ez ê dîsa ji vê nexwim.</verse>
				<verse number="17">Û wî kasekê rahişt, şikir kir û got: Vêya bigirin û di nava xwe de par bikin!</verse>
				<verse number="18">Ji ber ku, ez ji we re dibêjim: Heta Serweriya Xwedê neyê, ez êdî ji zadê mêwê venaxwim.</verse>
				<verse number="19">Û wî rahişt nan, şikir kir, şikand; da wan û got: Ev bedena min e, ya ku di ber we de dê bête dayîn; vêya ji bo bîranîna min bikin!</verse>
				<verse number="20">Paşî xwarinê, bi gotina: Ev kase, Peymana nû ya ku bi xwîna min ya bona we dirije ye, bi eynî awayî kasê jî da wan.</verse>
				<verse number="21">Lê belê a vay, destê wî kesê ku min bide dest, bi min re, li ser sifrê ye.</verse>
				<verse number="22">Ji ber, Lawê Mirov, mîna ku biryar hatiye dayîn diçe; lê belê wey li wî kesê ku, bi navgîniya wî bi dest ve bête dayîn!</verse>
				<verse number="23">Û hemû şagirtan dest pê kir û ji hev pirsîn, kesê vî karî bike, ji nava wan ka kî ye?</verse>
				<verse number="24">Keftûleftî kete nav wan, ka kî ji nav wan yê mezintir e.</verse>
				<verse number="25">Îsa ji wan re got: Qiralên neteweyan rayedariyê li ser wan dikin û yên ku zordariyê li wan dikin, dihêlin ku ji wan re qencîxwaz bê gotin.</verse>
				<verse number="26">Hûn ê ûsa nebin; lê belê bila yê herî mezin di nav we de wek yê herî biçûk û yê serok wek yê xulam be.</verse>
				<verse number="27">Ji ber ku, ma yê mezintir kî ye? Gelo yê li sifrê rûdine, an yê xizmetê dike? Ma ne yê li sifrê rûdine, mezintir e? Lê belê heçî ez im, ez di nav we de wek xizmetkarekî me.</verse>
				<verse number="28">Lê belê yên ku di ceribandinên min buhirandine de, tevî min xwe ragirtine hûn in.</verse>
				<verse number="29">Û mîna ku Bavê min serweriyê daye min, ez ê jî di serweriya xwe de bona ku hûn bixwin û vexwin</verse>
				<verse number="30">û serweriyê li donzdeh nîjadê Îsraêlê bikin û li ser textan rûnin, serweriyekê bidim we.</verse>
				<verse number="31">Şîmûn, ha Şîmûn! A vay, Îblîs xwest ku we mîna genim li bêjingê bixe;</verse>
				<verse number="32">lê belê min ji bo te dua kir ku, ji bo baweriya te neçike û çaxê tu dîsa vegerî, birayên xwe xurttir bike!\n</verse>
				<verse number="33">Lê belê wî ji Îsa re got: Ya Xudan, ez amade me ku bi te re him herim girtîgehê û him jî mirinê!</verse>
				<verse number="34">Îsa got: Pêtrûs, ez ji te re dibêjim: Heta ku tu sê carî min înkar nekî, dê îro dîk neure!</verse>
				<verse number="35">Û Îsa ji wan re got: Dema min we bê xelîtk, tûr û pêlav şandin, ma hewcedariya we ji tiştekî re bû? Wan gotin: Na, hewcedariya me ji tu tiştî re nebû!</verse>
				<verse number="36">Îsa ji wan re got: Lê belê bila niha, ew ê ku xelîtka wî hebe, bila wê hilgire, yê ku tûrê wî hebe jî, bila wî hilgire û ew ê ku bê şûr be, bila kincên xwe bifiroşe û ji xwe re şûrekî bikire.</verse>
				<verse number="37">Ji ber ku, ez ji we re dibêjim: Hewce dike ku ev ya bi gotina: Û ew bi gunehkaran re yek hate hesibandin, hatiye nivîsîn di min de biçe serî; ji ber, hewce dike ku gotina di derheqê min de were cîh!</verse>
				<verse number="38">Wan gotin: Ya Xudan, a vay, du şûr li vir hene! Wî jî ji wan re got: Êdî bes e!</verse>
				<verse number="39">Û ew derket û mîna adeta xwe çû Çiyayê Zeytûnê, şagirtên wî jî li pey wî çûn.</verse>
				<verse number="40">Gava Îsa gîhaşt wê derê, wî ji wan re got: Dua bikin ku, hûn nekevin ceribandinê!</verse>
				<verse number="41">Û pişt re bi dûrbûna avêtina kevirekî ji wan dûr ket, çû ser çokan, dua kir</verse>
				<verse number="42">û got: Ya Bavo, ger tu bixwazî, vê kaseyê ji min derbas bike; lê belê dîsa jî bila daxwaza te be, ne ya min!</verse>
				<verse number="43">Di vê gavê de milyaketek jê re ji ezmanan xuya bû û quwet da wî.</verse>
				<verse number="44">Û dema ew di berxwedanek dijwar de bû, bi germiyek hîn jî zêdetir dua kir; xwêdana wî wek dilopên xwînê yên gir ku dikevin ser erdê bû.</verse>
				<verse number="45">Dema ew ji duê rabû, li şagirtên xwe vegeriya û dît ku ew ji keserê di xew de çûne.</verse>
				<verse number="46">Wî ji wan re got: Çima hûn di xew de diçin? Rabin û dua bikin ku, hûn nekevin ceribandinê!</verse>
				<verse number="47">Îsa hîn di axaftinê de bû, a vay, ajaweyek û di pêşiya wan de Cihûda, yê ku yek ji Donzdehan bû, bi ser wan de hat û Cihûda ber bi Îsa ve hat ku wî ramûse.</verse>
				<verse number="48">Lê belê Îsa ji wî re got: Cihûda, ma tuyê bi ramûsanekê Lawê Mirov bide dest?</verse>
				<verse number="49">Gava wan, yên li dora wî bûn dîtin, ka dê çi bibe, wan gotin: Ya Xudan, ma em bi şûr lêxin?</verse>
				<verse number="50">Û yekî ji wan li xulamê Serokkahîn xist û guhê wî yê rastê jê xist.</verse>
				<verse number="51">Lê belê Îsa bersiv da û got: Bes e, ewqas! Wî destê xwe danî ser guhê xulam û wî baş kir.</verse>
				<verse number="52">Îsa ji serokên kahînan, serwerên Perestgehê û kalepîrên ku bi ser wî ve hatine re got: Ma hûn ûsa bi şûr û daran wekî ku li dijî rêbirekî be hatine?</verse>
				<verse number="53">Gava ez her roj di Perestgehê de di nav we de bûm, rojekê we destê xwe li min ranekirin; lê belê ev saeta we ye û qudreta tariyê ye!</verse>
				<verse number="54">Îsa girtin û anîn mala Serokkahîn. Pêtrûs jî ji dûr ve li pey wî diçû.</verse>
				<verse number="55">Gava di hewşa xanî de agir dadan û li dorê rûniştin, Pêtrûs di nav wan de rûnişt.</verse>
				<verse number="56">Û pîrekeke berdestî jî ew li ber êgir dît, wê çav lê zûr kir û got: Ev zilam jî bi wî re bû!</verse>
				<verse number="57">Lê belê Pêtrûs înkar kir û got: Ya pîrekê, ez wî nas nakim!</verse>
				<verse number="58">Paşê demekê din, yekî din ew dît û got: Tu jî yek ji wan î! Lê belê Pêtrûs got: Na, ya mirovo, ez ne ji wan im!</verse>
				<verse number="59">Gava nêzîkî saetekê di wê navê de derbas bû, yekî din jî rabû û ji dil got: Bi rastî ev zilam jî bi wî re bû, ji ber ku ew ji Celîlê ye!</verse>
				<verse number="60">Lê belê Pêtrûs got: Ya zilamo, ez fêhm nakim, ka tu çi dibêjî! Hîn ew diaxifî, dîk uriya.</verse>
				<verse number="61">Û Xudan zivirî, li Pêtrûs nihêrt û gotina Xudan hate bîra Pêtrûs, çawa ku ji wî re gotibû: Îro berî ku dîk biure, tuyê sê carî min înkar bikî!</verse>
				<verse number="62">Û Pêtrûs derket derve û bi êş û jan giriya.</verse>
				<verse number="63">Zilamên ku bi Îsa girtibûn, qerfên xwe bi wî kirin û lêxistin.</verse>
				<verse number="64">Wan çavên wî girêdan, ji wî pirsîn û gotin: De ka peyxambertiyê bike, yê ku li te xist kî ye?</verse>
				<verse number="65">Û wan hîn jî bêtir ji wî re kufr kirin.</verse>
				<verse number="66">Gava bû roj, kalepîrên gel, serokên kahînan û alimên zagonê li hev civiyan û wî anîn Civata Netewî û gotin:</verse>
				<verse number="67">Ger tu Mesîh î, ji me re bibêje! Lê belê Îsa ji wan re got: Ger ez ji we re bibêjim, hûn bawer nakin</verse>
				<verse number="68">û ger ez ji we bipirsim, hûn bersiva min nadin.</verse>
				<verse number="69">Lê belê ji niha pê ve Lawê Mirov dê li aliyê rast yê qudreta Xwedê ve rûniştî be.</verse>
				<verse number="70">Û hemûyan bi hev re ji wî pirsîn: Ma wê demê, tu Lawê Xwedê yî? Wî jî ji wan re got: Hûn bi xwe dibêjin ku ez ew im!</verse>
				<verse number="71">Wan jî got: Ma êdî çi hewcedariya me bi şahdeyan re heye? Ji ber ku me bi xwe ji devê wî bihîst!</verse>
			</chapter>
			<chapter number="23">
				<verse number="1">Û tevahiya civakê rabû ser xwe û wî birin ber Pîlato.</verse>
				<verse number="2">Û dest bi giliyê wî kirin û gotin: Me dîtin ku, çawa vî zilamî gelê me ji rê derdixist, ne dihişt ku baca Qeyser bê dayîn û ji xwe re dibêje ku ew Mesîh, Qiral e.</verse>
				<verse number="3">Pîlato ji wî pirsî û got: Ma tu Qiralê Cihûdan î? Îsa bersiv da wî û got: Mîna ku tu dibêje yî!</verse>
				<verse number="4">Pîlato ji serokên kahînan re û ji ajaweya gel re got: Ez tu sûcên vî mirovî nabînim!</verse>
				<verse number="5">Lê belê ew li ser ya xwe man û gotin: Vî mirovî gel di seranserê Cihûstanê hemûyî de, ji Celîlê û heta vir bi hînkirina xwe rakiriye ser piyan!</verse>
				<verse number="6">Gava Pîlato ev bihîst, wî pirsî û got: Ma ev mirov ji Celîlê ye?</verse>
				<verse number="7">Û gava hîn bû ku ew ji wê dera ku di bin destê Hêrodês de ye, wî ew şand cem Hêrodês; Hêrodês bi xwe jî di van rojan de li Orşelîmê bû.</verse>
				<verse number="8">Lê belê gava Hêrodês Îsa dît, ew gellekî şaş bû, ji ber ku hîn ji zû ve wî dixwest ku wî bibîne; ji ber ku wî pirr tişt di derheqê wî de bihîstibû û hêvî dikir ku, ew li ber wî ve kerametekê bike.</verse>
				<verse number="9">Wî jî gellek pirs li ber Îsa danî, lê belê Îsa tu bersivî neda wî.</verse>
				<verse number="10">Serokên kahînan û alimên zagonê li ser piyan rawestan û giliyên xwe li ser wî kirin.</verse>
				<verse number="11">Hêrodês û leşkerên wî, wan hemûyan ew bêqedir kirin û qerfên xwe bi wî kirin; wan kinceke spehî yê biçirawîsk lê kirin û dîsa wî vegerandin cem Pîlato.</verse>
				<verse number="12">Di wê rojê de Pîlato û Hêrodês bûn hevalê hev; ji ber ku berî vêya neyartî di nava wan de hebû.</verse>
				<verse number="13">Pîlato bangî serokên kahînan, serokan û gel kir</verse>
				<verse number="14">û ji wan re got: We vî mirovî, wekî yekî ku gel ji rê ve derdixîne ji min re anîn û a vay, min li ber we wî kişand pirsiyariyê û di vî zilamî de ji tiştên ku we gilî kirine sûcekî nedît;</verse>
				<verse number="15">Hêrodês jî nedîtiye; ji ber ku ûsa ye, wî ew li me vegerand û a vay, vî mirovî tiştekî nekiriye ku bihaya wî kuştin be.</verse>
				<verse number="16">Ji ber vê yekê ez ê wî bidim ber qamçiyan û berdim!</verse>
				<verse number="17">Lê belê Pîlato hewce bû ku, di her cejnê de girtiyekî bona wan berdana.</verse>
				<verse number="18">Lê belê koma ajaweyê bi dengekî kire qêrîn û got: Vî ji ber çavê me rake, Barabas ji me re berde!</verse>
				<verse number="19">Ew ji bona serîhildanekê ku li bajêr derxistibû û bona mêrkuştinê avêtibûn girtîgehê.</verse>
				<verse number="20">Lê belê Pîlato, careke din bi wan re axifî, ji ber wî dixwest ku Îsa berde.</verse>
				<verse number="21">Lê belê wan kirin qêrîn û gotin: Wî xaç bike, wî xaç bike!</verse>
				<verse number="22">Û Pîlato cara sisiyan ji wan re got: Ka vî mirovî çi xerabiyê kiriye? Min tu sûcê ku bihayê wî kuştin be, li ser wî nedîtiye; ji ber vê yekê, ez ê wî bidim ber qamçiyan û berdim.</verse>
				<verse number="23">Lê belê dîsa ew li ser ya xwe diman û bi qêrîneke bilind dixwestin ku ew bê xaçkirin û dengê wan bi ser ve ket.</verse>
				<verse number="24">Pîlato biryara xwe da, ji bo ku daxwaza wan bê cîh.</verse>
				<verse number="25">Wî, zilamê ku ji ber serîhildanekê û mêrkujiyê avêtibûn girtîgehê, yê ku bi dilê wan bû, berda û Îsa bi daxwaziya wan ve berda.</verse>
				<verse number="26">Gava wan ew dibirin, wan Şîmûnê Kûrênê, yê ku ji zeviyê vedigeriya girtin û xaçê li pişta wî kirin ku, ew wê li pey Îsa bibe.</verse>
				<verse number="27">Li pey wî jî komeke mezin ji gel dihat, di nav wan de pîrek jî hebûn ku li sînga xwe dixistin li ser Îsa digiriyan.</verse>
				<verse number="28">Îsa li wan zivirî û ji wan re got: Ya keçên Orşelîmê, li ser min negirîn; lê belê li ser xwe û zarokên xwe bigirîn!</verse>
				<verse number="29">Ji ber ku dê rojên werin ku, mirov ji xwe re bêjin: Xwezî bi yên ku bê ber in û bi wan rehmên ku zarok neanîne û bi wan memikên ku nemêjandine!</verse>
				<verse number="30">Ji ber ku wê demê dê mirov dest pê bikin û ji çiyan re bêjin: Bi ser me de bikevin! Û ji giran re bêjin: Me veşêrin!</verse>
				<verse number="31">De îcar ger mirov ûsa bi serê dara ter dike, ma dê rewşa dara hişk çi bibe?</verse>
				<verse number="32">Û du zilamên din jî, yên ku sûcdar bûn, dibirin ku ew jî bi wî re bên kuştin.</verse>
				<verse number="33">Û gava ew gîhaştin cîhê ku ji wir re digotin Qoq, wan ew bi herdu sûcdaran re, yek li milê wî yî rastê û yê din jî li milê wî yî çepê, xaç kirin.</verse>
				<verse number="34">Îsa got: Bavo, li wan bibexşîne, ji ber ew nizanin ku çi dikin! Wan jî kincên wî bi pişkê, di nava hev de par kirin.</verse>
				<verse number="35">Gel li wê derê sekinîbû û temaşe dikirin. Serokan jî qerfên xwe bi wî dikirin û digotin: Wî kesên din xelas kirin, ger ew Mesîhê bijartiyê Xwedê ye, bila xwe xelas bike!</verse>
				<verse number="36">Leşkeran jî qerf û henekên xwe pê dikirin, nêzîkî wî bûn û sîrkê jê re anîn</verse>
				<verse number="37">û gotin: Ger tu qiralê Cihûdan î, ka xwe xelas bike!</verse>
				<verse number="38">Li ser wî jî bi tîpên Yewnanî, Latînî û Îbranî ev nivîs hebû: QIRALÊ CIHÛDAN EV E.</verse>
				<verse number="39">Yekî ji wan sûcdarên daliqandî jî, ji wî re kufr kir û got: Ma tu ne Mesîh î? Ka xwe û me xelas bike!</verse>
				<verse number="40">Lê belê yê din bersivê da wî, pê re xeyidî û got: Çawa ku tu jî di bin eynî daraziyê de yî, gelo tu ji Xwedê natirsî?</verse>
				<verse number="41">Û bi rastî em li gor heqê, ji ber, em cezayê ku liyaqî kirinên me ye dikişînin; lê belê wî, tu neheqî nekiriye!</verse>
				<verse number="42">Û wî ji Îsa re got: Ya Xudan, dema tu bigehêjî Serweriya xwe, min di bîra xwe de bîne!</verse>
				<verse number="43">Îsa jî jê re got: Bi rastî ez ji te re dibêjim: Tuyê îro bi min re di cenetê de bî!</verse>
				<verse number="44">Gava saet nêzîkî şeşan bû, rojê tarîtî girt û tarîstanî heta bi saet nehan kete ser</verse>
				<verse number="45">hemûya welêt û perda Perestgehê ji navê ve çiriya.</verse>
				<verse number="46">Îsa bi dengekî bilind kir qêrîn û got: Bavo, ez ruhê xwe dixim nav destên te! Û piştî ku wî vêya got, ruhê xwe da.</verse>
				<verse number="47">Gava serpel tiştê ku qewimî dît, wî pesnê Xwedê da û got: Bi rastî ev mirova, mirovekî rast bû!</verse>
				<verse number="48">Û hemûya gel, yên ku bona vê temaşeyê civiyabûn, gava dîtin ku çi dibû, li sînga xwe xistin û vegeriyan.</verse>
				<verse number="49">Hemû nasên wî jî tev wan jinên ku ji Celîlê, li pey wî hatibûn, ji dûr ve sekinîbûn û ev tiştên hanê temaşe dikirin.</verse>
				<verse number="50">Û a vay, zilamek endamê Civata Netewî hebû, navê wî Ûsiv bû; ew mirovekî qenc û rast bû;</verse>
				<verse number="51">ev mirov bi xwestin û kirina wan ve razî nehatibû; ew ji Arîmetya, bajarekî Cihûdan bû û li hêviya hatina Serweriya Xwedê bû;</verse>
				<verse number="52">ew çû cem Pîlato û cesedê Îsa ji wî xwest.</verse>
				<verse number="53">Gava wî ji xaçê ve daxist xwarê, wî ew di nav cawekî de pêça û ew xiste goreke ku di latekê de hatibû kolan, ya ku hîn kesek tê de nehatibû veşartin.</verse>
				<verse number="54">Ew roj, roja Amadekirinê bû û roja Sebtê dest pê dikir.</verse>
				<verse number="55">Ew jinên ku ji Celîlê bi wî re hatibûn, li pey çûn, wan gor û çawa cesedê wî tê de hat danîn, dîtin.</verse>
				<verse number="56">Û vegeriyan û bixûr û rûnê bêhnxweş amade kirin. Û roja Sebtê li gor emrê rawestiyan.</verse>
			</chapter>
			<chapter number="24">
				<verse number="1">Lê belê pîrekan, roja pêşî ya heftê, hîn sibehê zû, bixûrên ku amade kiribûn anîn û hatin gorê.</verse>
				<verse number="2">Lê belê wan dîtin ku kevirê ser gorê ji cîhê xwe gindiriye.</verse>
				<verse number="3">Û gava ew çûn nava wê, wan cesedê Xudan Îsa nedîtin.</verse>
				<verse number="4">Û wusa bû ku, gava ew ji ber vê yekê li xwe şaş diman, ji nişka ve du zilamên ku şewq ji cilên wan diçû li cem wan rawestiyan.</verse>
				<verse number="5">Û pîrekan çawa ku tirsiyabûn û wecên xwe bera erdê dabûn; zilaman ji wan re gotin: Çima hûn yê zindî di nav miriyan de digerin?</verse>
				<verse number="6">Ew ne li vê derê ye, lê ew rabûye! Bînin bîra xwe, wî çi ji we re digot, gava ku ew hîn li Celîlê bû:</verse>
				<verse number="7">Divê Lawê Mirov bidin destên gunehkaran, bê xaçkirin û roja sêwemîn biveje.</verse>
				<verse number="8">Pîrekan jî gotinên wî anîn bîra xwe</verse>
				<verse number="9">û ji ser gorê vegeriyan û çûn, ji her Yanzdehan û ji hemûyên din re her tiştî gotin.</verse>
				<verse number="10">Ev in, yên ku xeber ji şandiyan re anîn: Meryema Mejdelanî û Yohana û Meryema diya Aqûp û hinên dinî ku bi wan re bûn.</verse>
				<verse number="11">Ev yek li ber çavên şandiyan mîna çîrokeke pûç hate xuyakirin û wan ji pîrekan re bawer nekirin.</verse>
				<verse number="12">Lê belê Pêtrûs rabû ser xwe û bi lez çû ser gorê; gava wî xwe bi ser de xwar kir, wî jî cawên kitanî pê ve tu tiştê din nedît û ew bi vî tiştê bûyî ecêb ma û çû mala xwe.</verse>
				<verse number="13">Û a vay, dîsa wê rojê, du kesên ji wan, diçûn gundê ku ji Orşelîmê ve di dûrbûna şêst tîr avêtinê de dûr e û jê re Emwas tête gotin.</verse>
				<verse number="14">Û ew di derheqê hemû van karên ku bûyîne de pev re diaxifîn.</verse>
				<verse number="15">Û wusa bû ku, gava ew hîn diaxifîn û ji hev û din dipirsiyan, Îsa bi xwe nêzîk bû û bi wan re meşiya.</verse>
				<verse number="16">Lê belê çavên wan hatibûn girtin ku ew wî nas nekin.</verse>
				<verse number="17">Wî ji wan re got: Ev gotinên ku hûn di rê de ji hev û din re dibêjin çi ne û çima hûn wusa xemgîn in?</verse>
				<verse number="18">Yekî ji wan, yê ku navê wî Klêpas bû, bersiv da û jê re got: Ma tuyê bi tenê yî ku, li Orşelîmê dimîne û nizane ku li wê derê, di van rojan de çi bûye?</verse>
				<verse number="19">Û wî ji wan re got: Ma kîjan tişt? Û wan jê re gotin: Ew tiştên ku li ser Îsayê Nisretî, yê ku peyxamber bû û bi gotin û kirinê li ber Xwedê û hemûya gel bi qudret bû</verse>
				<verse number="20">û çawa serokên kahînan û mezinên me wî dan dest, ji bona daraziya kuştinê li ser derkeve û wan ew xaç kir.</verse>
				<verse number="21">Lê belê me hêvî dikirin ku, yê Îsraêlê xelas bike ew be. Lê belê ji xeynî van hemûyan jî, a vay, îro roja sêwemîn e ku ev tişt bûne!</verse>
				<verse number="22">Ji xeynî vêya hinek pîrekên ji nav me jî, hîn sibehê zû li ser gorê bûn</verse>
				<verse number="23">û dema wan cesedê wî nedîtin; ew vegeriyan û ka wan li wir çawa xewn û xeyalê milyaketên ku gotine; ew dijî! dîtine ji me re gotin û me şaş û metal kirin.</verse>
				<verse number="24">Pişt re hinek ji yên ku bi me re ne, çûn ser gorê û wan jî ew tişt ûsa, mîna ku pîrekan gotibûn, dîtin; lê belê wan ew bi xwe nedîtin.</verse>
				<verse number="25">Û wî ji wan re got: Hey li we bêhişan, yên ku bi dilgiranî baweriyê bi wan hemû tiştên ku peyxamberan gotiye, tînin!</verse>
				<verse number="26">Ma ne hewce bû ku, Mesîh van eziyetan bikişîne û here nav rûmeta xwe?</verse>
				<verse number="27">Wî ji Mûsa û hemû peyxamberan dest pê kir û ji wan re her tiştên ku li ser wî, di hemû Nivîsên Pîroz de hatibûn nivîsandin, da ronahî kirin.</verse>
				<verse number="28">Û dema nêzîkî wî gundê ku ew diçûnê, bûn, wî da xuyakirin, mîna ku ew ê hîn jî bi rê ve biçe.</verse>
				<verse number="29">Û wan zorê dan wî û jê re gotin: Li cem me bimîne, ji ber ku ber bi êvarê ye û rojê xwe berdaye xwar! Ew bi wan re çû û derbasî hundir bû ku, li cem wan bimîne.</verse>
				<verse number="30">Û wusa bû ku, gava ew bi wan re li sifrê rûnişt, rahişt nan, şikir kir, şikand û da wan.</verse>
				<verse number="31">Û di wê demê de çavên wan vebûn û wan wî nas kirin û ew ji ber çavên wan winda bû.</verse>
				<verse number="32">Û wan ji hev û din re gotin: Ma dema ew di rê de, bi me re axifî, Nivîsên Pîroz şîrove dikirin, di hundirê me de, dilê me nedişewitîn?</verse>
				<verse number="33">Û hema di wê saetê de bi xwe herdu rabûn ser xwe û vegeriyan Orşelîmê. Gava ew gîhaştin, wan dît ku her Yanzdehan û yên dinî bi wan re li hev civiyabûn</verse>
				<verse number="34">û digotin: Xudan bi rastî rabûye û xwe nîşanî Şîmûn daye!</verse>
				<verse number="35">Û vana jî, ka çi bi wan re bi rê de çêbûbû û dema wî nan şikand, wan çawa wî nas kirine, gotin.</verse>
				<verse number="36">Hîn ew ûsa diaxifîn, Îsa bi xwe di nav wan de derket û got: Bila aştî li we be!</verse>
				<verse number="37">Lê belê bêzarî bi wan ve ket û zehf tirsiyan û gotin qey ruhekî dibînin.</verse>
				<verse number="38">Û wî ji wan re got: Ma çima hûn ecêb dimînin û çima di dilê we de şik dizên?</verse>
				<verse number="39">Li dest û lingên min binihêrin ku, ez bi xwe me; werin, destên xwe bidin bedena min û bibînin; ji ber ku heçî ruh e, bê goşt û bê hestî ye, lê belê a vay, mîna ku hûn min dibînin, ez bi goşt û hestî me!</verse>
				<verse number="40">Paşî wî ev ji wan re got, dest û lingên xwe nîşanî wan da.</verse>
				<verse number="41">Lê belê wan ji şabûnê û ji ber gellekî ecêb mabûn, hîn jî bawer nedikirin; wî ji wan re got: Ka tiştekî xwarinê li cem we heye?</verse>
				<verse number="42">Wan jî pariyek ji masiyekî biraştî dan wî.</verse>
				<verse number="43">Wî ew ji destê wan girt û li pêş wan xwar.</verse>
				<verse number="44">Û wî ji wan re got: Ew gotinên min, yên ku gava ez hîn bi we re bûm, min ji we re gotibû: Divê ew hemû tiştên ku di zagona Mûsa de û di peyxamberan de û di Zebûran de li ser min hatine nivîsandin, werin cîhê xwe, ev in.</verse>
				<verse number="45">Li ser vêya, wî hişên wan vekir ku, ew bikaribin Nivîsên Pîroz fêhm bikin.</verse>
				<verse number="46">Û wî ji wan re got: Ûsa hatiye nivîsandin ku, Mesîh dê eziyetê bikişîne û dê roja sêwemîn ji nav miriyan biveje</verse>
				<verse number="47">û dê ji Orşelîmê were dest pê kirin û ji bona bexşandina gunehan tobe bi navê wî ji hemû gelên dinê re bête îlan kirin.</verse>
				<verse number="48">Hûn şahdeyê van tiştan in!</verse>
				<verse number="49">Û a vay, ez ê wada Bavê xwe bi ser we ve bişînim; lê belê heta ku ji jor ve hêz li we bête pêçandin, hûn li bajêr bimînin!</verse>
				<verse number="50">Û wî wan derxist û bir heta Beytanyayê û li wê derê wî destên xwe hilda û wan pîroz kir.</verse>
				<verse number="51">Û wusa bû ku, wê gava ku wî wan pîroz dikir, ew ji wan cuda bû, hat rakirin û hilkişî nava ezmanan.</verse>
				<verse number="52">Ew jî ji wî re peristin û paşê bi kêfxweşiyekî zehf mezin, vegeriyan Orşelîmê.</verse>
				<verse number="53">Û ew her tim di Perestgehê de bûn û pesnê Xwedê didan. Amîn.</verse>
			</chapter>
		</book>
		<book number="43">
			<chapter number="1">
				<verse number="1">Di destpêkê de Gotin hebû û Gotin bi Xwedê re bû û Gotin Xwedê bû.</verse>
				<verse number="2">Ew, di destpêkê de bi Xwedê re bû.</verse>
				<verse number="3">Her tişt bi wî re çêbûn û ji tiştên ku bûyîne tu tişt bêyî wî nebûn.</verse>
				<verse number="4">Jiyan di wî de bû û jiyan ronahiya mirovan bû.</verse>
				<verse number="5">Ronahî di tariyê de ronî dike û tariyê wê fêhm nekir.</verse>
				<verse number="6">Zilamekî ku ji aliyê Xwedê ve hatibû şandin derket holê, navê wî Yehya bû.</verse>
				<verse number="7">Ew ji bona şahdeyiyê hat, da ku, ew ji ronahiyê re şahdeyiyê bike ku hemû mirov bi navgîniya wî bawer bikin.</verse>
				<verse number="8">Ew bi xwe ne ronahî bû, lê bona ku ji ronahiyê re şahdeyiyê bike hat.</verse>
				<verse number="9">Ronahiya rasteqîn, ya ku hemû mirovan ronahî dike, dihat dinê, hebû.</verse>
				<verse number="10">Ew li dinê bû û dinê bi navgîniya wî hate afirandin, lê belê dinê wî nas nekir.</verse>
				<verse number="11">Ew ji yên xwe re hat, lê belê yên wî, ew qebûl nekirin.</verse>
				<verse number="12">Lê belê wî rayedariya bûyîna zarokên Xwedê da hemûyên ku wî qebûl kirine û bi navê wî ve bawerî anîne.</verse>
				<verse number="13">Ew kes ne ji xwînê, ne ji xwestina bedenê û ne jî bi daxwaza mirov; lê ji Xwedê ve bûn.</verse>
				<verse number="14">Û Gotin bû beden û bi xêr û rasteqîniyê ve tijî, di nav me de jiya; me jî bilindahiya wî, wekî bilindahiya Lawê tekane yê Bav e, dîtin.</verse>
				<verse number="15">Yehya bona wî şahdeyiyê kir, bang kir û got: Yê ku ji we re digotim: Yê ku li pey min tê di ser min re ye; ji ber ku ew berî min hebû; ev e.</verse>
				<verse number="16">Û me hemûyan ji tijîbûna wî, dilovanî li ser dilovaniyê girtin.</verse>
				<verse number="17">Ji ber ku zagon bi destê Mûsa ve hate dayîn, lê belê dilovanî û rastî bi destê Îsa Mesîh ve hatin.</verse>
				<verse number="18">Tu carî, tu kesî Xwedê nedîtiye; Lawê tekane, yê ku di himbêza Bav de ye, wî bi xwe ew da bang kirin.</verse>
				<verse number="19">Dema Cihûdan ji Orşelîmê kahîn û Lêwî şandin ku, ji Yehya bipirsin: Tu kî yî? Şahdeyiya Yehya ew e.</verse>
				<verse number="20">Û wî ser tiştekî nenuxumand û bi eşkereyî got: Ez ne Mesîh im!</verse>
				<verse number="21">Wan jî jê pirsîn: Wê çaxê tu kî yî? Ma tu Êlyas î? Û Yehya got: Ne ez im! Ji pirsa: Ma tu ew Peyxamber î? Yehya bi gotina: Na! bersivê da.</verse>
				<verse number="22">Niha, wan jê re gotin: Ma tu kî yî? Bona em bersivê bidin yên ku me şandine: Ma tu ji bo xwe çi dibêjî?</verse>
				<verse number="23">Wî bi gotina daxuyanî kirina Yeşaya peyxamber bersiv da wan: Ez dengê ku bi gotina: Rêya Xudan rast bikin! ji çolê ve bang dike me.</verse>
				<verse number="24">Kesên hatibûn şandin, ji Fêrisiyan bûn.</verse>
				<verse number="25">Û wan ji Yehya pirsîn û jê re gotin: Madem ku tu ne Mesîh î, ne Êlyas î û ne jî ew Peyxamber î, ma çima tu vaftîzê dikî?</verse>
				<verse number="26">Yehya bersiv da wan û got: Ez bi avê vaftîz dikim, lê belê di nav we de yekî din ku hûn wî nas nakin heye;</verse>
				<verse number="27">yê ku li piştî min tê, ew e; ew berî min hebû û ez ne liyaq im ku bendê çarixê wî vekim.</verse>
				<verse number="28">Vana ji wêdetira Urdunê, li Beytanyayê, li cîhê ku Yehya vaftîzê dikir çêbûn.</verse>
				<verse number="29">Dotira rojê Yehya dît ku Îsa ber bi wî tê û wî got: A vay, Berxê Xwedê yê ku gunehên dinê radike!</verse>
				<verse number="30">Kesê ku ji bona wî gotibûm: Piştî min zilamekî ji min seretetir e tê, ji ber ku ew berî min hebû, ev e.</verse>
				<verse number="31">Û min bi wî nedizanîbû, lê belê bona ku ew ji Îsraêlê re bête gîhandin, ez hatim û bi avê vaftîz kirim.</verse>
				<verse number="32">Yehya şahdeyî kir û got: Min dît ku Ruh ji ezmanan mîna kevokekê hate xwar û li ser wî sekinî.</verse>
				<verse number="33">Û min bi wî nizanîbû; lê belê yê ku min, bona ez bi avê vaftîz bikim şandiye, bi xwe ji min re got: Ger tu bibîne Ruh bi ser kî ve dakeve û bisekine, yê ku bi Ruhê Pîroz vaftîz bike, ew e.</verse>
				<verse number="34">Min jî dît û şahdeyiyê kir û got, Lawê Xwedê ev e.</verse>
				<verse number="35">Dotira rojê Yehya dîsa tevî du şagirtên xwe disekinî</verse>
				<verse number="36">û gava ku Îsa digeriya, ew li wî nihêrt û got: A vay, Berxê Xwedê!</verse>
				<verse number="37">Û dema ku wan herdu şagirtan gotina wî bihîstin, ew li pey Îsa çûn.</verse>
				<verse number="38">Îsa dema ku vegeriya, dît ku ew li pey wî tên; wî ji wan re got: Hûn li çi digerin? Wan jî ji wî re gotin: Rebbî (ku wergera wê: Mamoste ye) tu li ku derê rûdinî?</verse>
				<verse number="39">Wî ji wan re got: Werin û bibînin! Ew hatin û cîhê ku Îsa lê rûdinişt dîtin û wê rojê li cem wî man. Saet wê çaxê deh bû.</verse>
				<verse number="40">Yek ji du kesên ku ji Yehya bihîstin û li pey Îsa çûn, Andrêyasê birayê Şîmûn Pêtrûs bû.</verse>
				<verse number="41">Wî pêşiyê birayê xwe Şîmûn dît û jê re got: Me Mesîh (ku wergera wê: Yê ku hatiye mesh kirinê ye) dîtin.</verse>
				<verse number="42">Û wî ew bir cem Îsa. Îsa li wî nihêrt û got: Tu Şîmûnê lawê Yûhena yî; tuyê bi navê Kîfas (ku wergera wê: Pêtrûs e) ve bête bang kirin.</verse>
				<verse number="43">Dotira rojê, Îsa xweste ku here Celîlê; wî Fîlîpûs dît û ji wî re got: Li pey min were!</verse>
				<verse number="44">Fîlîpûs jî ji Beytsaydayê, ji bajarê Andrêyas û Pêtrûs bû.</verse>
				<verse number="45">Fîlîpûs Natanyêl dît û jê re got: Me Îsayê Nisretiyê lawê Ûsiv, yê ku Mûsa di zagonê de û peyxamberan ji bona wî nivîsandine, dîtin.</verse>
				<verse number="46">Natanyêl jê re got: Ma ji bajarê Nisretê tiştekî qenc derdikeve? Fîlîpûs ji wî re got: Were û bibîne!</verse>
				<verse number="47">Îsa dît ku Natanyêl ber bi wî tê û di derheqê wî de got: A vay, Îsraêliyek rasteqîn, yê ku di dilê wî de fenekî nîne!</verse>
				<verse number="48">Natanyêl ji wî re got: Tu min ji ku nas dikî? Îsa bersiv da û jê re got: Berî ku Fîlîpûs bangî te bike, min te di bin dara hêjîrê de dîtibû!</verse>
				<verse number="49">Natanyêl bersiv da û ji wî re got: Mamoste, tu Lawê Xwedê yî, tu Qiralê Îsraêlê yî!</verse>
				<verse number="50">Îsa bersiv da û ji wî re got: Ji ber ku min ji te re got: Te di bin dara hêjîrê de dîtim, tu bawer dikî? Tuyê tiştên ji vê hîn jî mezintir bibînî!</verse>
				<verse number="51">Û jê re got: Bi rastî û bi rastî ez ji we re dibêjim: Hûn ê vekirina ezmanan û milyaketên Xwedê, bi ser Lawê Mirov ve bilind dibin û têne xwarê; bibînin!</verse>
			</chapter>
			<chapter number="2">
				<verse number="1">Û roja sisiyan li Kanaya Celîlê dawetek hebû û dayika Îsa jî li wê derê bû.</verse>
				<verse number="2">Îsa û şagirtên xwe jî hatibûn dawet kirin.</verse>
				<verse number="3">Û dema xemr kêm bû, dayika Îsa jê re got: Xemra wan nîne!</verse>
				<verse number="4">Îsa ji wê re got: Pîrek, ma te çi ji min e? Dema min hîn nehatiye!</verse>
				<verse number="5">Dayika wî, ji xizmetkaran re got: Ew ji we re çi bêje, wê bikin!</verse>
				<verse number="6">Li wê derê ji bo kevneşopên paqijiyê ya Cihûdan, şeş kûpên kevirî hebûn ku di her kûpekê de du an jî sê metrît av bi cîh dibû.</verse>
				<verse number="7">Îsa ji xizmetkaran re got: Kûpan bi avê tijî bikin! Û wan heta ber dêv tijî kirin.</verse>
				<verse number="8">Û wî ji wan re got: Niha derxinin û ji serokê şahiyê re bibin! Û wan jî birin.</verse>
				<verse number="9">Gava serokê şahiyê ew ava ku bûbû xemr tam kir, wî nizanîbû ku ew ji ku hatiye, (lê belê xizmetkarên ku av ji kûpê ve derxistibûn, dizanîbûn); serokê şahiyê bangî zava kir û got:</verse>
				<verse number="10">Her kes pêşiyê xemra qenc û paşî ku zehf vexwarin, ya ne qenc dide; lê belê te xemra qenc heta niha veşartiye!</verse>
				<verse number="11">Îsa ev nîşana xwe ya pêşiyê, li Kanaya Celîlê çêkir û qudreta xwe nîşan da û şagirtên wî jî bawerî bi wî anîn.</verse>
				<verse number="12">Paşî vêya Îsa û dayika wî û birayên wî û şagirtên wî bi hev re daketin Kefernahûmê û ew gellek rojan li wê derê neman.</verse>
				<verse number="13">Û Fisiha Cihûdan nêzîk bû; Îsa jî hilkişiya Orşelîmê.</verse>
				<verse number="14">Di Perestgehê de firotkerên dewar, mîh û kevokan û yên ku pere hûr dikirin pev re rûniştî dîtin.</verse>
				<verse number="15">Û wî ji bendikan qamçiyek çêkir, hemû tev dewar û mîhên wan ji wir avêt derve, pereyê kesên ku pere hûr dikirin, rijand û maseyên wan gêr kir</verse>
				<verse number="16">û wî ji yên ku kevokan difirotin re got: Vana ji vê derê rakin, mala Bavê min nekin mîna cîhê bazarê!</verse>
				<verse number="17">Şagirtên wî, ew yeka ku hatiye nivîsandin anîn bîra xwe: Xîreta ku min ji bo mala te kir, dê min bixwe.</verse>
				<verse number="18">Wê demê Cihûdan bersiv dan û ji wî re gotin: Ma tuyê di derheqê rastiya van karên ku te kirine de, çi elametê nîşanî me bidî?</verse>
				<verse number="19">Îsa bersiv da û ji wan re got: Vê Perestgehê xera bikin, ez ê wê di sê rojan de rakim!</verse>
				<verse number="20">Wê demê Cihûdan gotin: Ev Perestgeh di çel û şeş salî de hatiye avakirin, ma tuyê vêya di sê rojan de rakî?</verse>
				<verse number="21">Lê belê Îsa qala Perestgeha bedena xwe dikir.</verse>
				<verse number="22">Dema ew ji mirinê rabû, şagirtên wî vê gotina anîn bîra xwe û baweriyê bi gotina Îsa û bi Nivîsên Pîroz anîn.</verse>
				<verse number="23">Û gava ew di Cejna Fisihê de li Orşelîmê bû, gellek kesên ku ev nîşanên ku wî kirine dîtin û bawerî bi navê wî anîn.</verse>
				<verse number="24">Lê belê Îsa, bi wan bawer nedikir; ji ber ku wî hemûyê mirovan nas dikir.</verse>
				<verse number="25">Ji ber ku bona mirov hewcedariya wî qet ji şahdeyiya tu kesî re tunebû; ji ber ku wî bi xwe, bi tiştê di mirov de bû dizanîbû.</verse>
			</chapter>
			<chapter number="3">
				<verse number="1">Di nav Fêrisiyan de, zilamek bi navê Nîkodêmûs hebû ku rêberekî Cihûdan bû.</verse>
				<verse number="2">Ev zilama bi şev hate cem Îsa û ji wî re got: Rebbî, em dizanin ku tu mamosteyekî ji Xwedê ve hatiye yî; ji ber ku ger Xwedê ne bi wî re be, qet kesek nikare van mûcîzetên ku tu çêdikî, bike.</verse>
				<verse number="3">Îsa bersiv da û ji wî re got: Bi rastî û bi rastî ez ji te re dibêjim: Heta ku mirovek ji nû ve newelide, nikare Serweriya Xwedê bibîne!</verse>
				<verse number="4">Nîkodêmûs jê re got: Ger mirov kal be, çawa dikare biwelide? Ma dikare ku cara duwemîn bikeve rehma dayika xwe û biwelide?</verse>
				<verse number="5">Îsa bersiv da: Bi rastî û bi rastî ez ji te re dibêjim: Heta ku mirovek ji avê û ji ruh ve newelide, nikare bikeve Serweriya Xwedê!</verse>
				<verse number="6">Yê ku ji bedenê welidiye beden e û yê ku ji Ruh ve welidiye Ruh e.</verse>
				<verse number="7">Şaş nebe ku, min ji te re got: Hûn divê ji nû ve biwelidin!</verse>
				<verse number="8">Ba ji kîjan alî ve bixwaze ûsa tê; tu dengê wê dibihîzî, lê belê ji ku ve tê û diçe ku derê, tu wê nizanî; her kesê ku ji Ruh welidîne jî ûsa ne.</verse>
				<verse number="9">Nîkodêmûs bersiv da û ji wî re got: Vana çawa dikarin çêbibin?</verse>
				<verse number="10">Îsa bersiv da û ji wî re got: Tu mamosteyê Îsraêlê yî û dîsa jî vana fêhm nakî?</verse>
				<verse number="11">Bi rastî û bi rastî ez ji te re dibêjim: Em tiştê ku dizanin dibêjin û ji tiştê ku me dîtine re şahdeyiyê dikin û hûn şahdeyiya me qebûl nakin.</verse>
				<verse number="12">Dema ku min ji we re qala tiştê dinê kir we bawerî nekir, wê çaxê ger ez qala tiştê ezmanî bikim hûn ê çawa bawer bikin?</verse>
				<verse number="13">Tu kes hilnekişiyaye ezman; tenê Lawê Mirov yê ku ji ezman hatiye xwar hilkişiyaye; ew ku, li ezmanê ye.</verse>
				<verse number="14">Û çawa ku Mûsa di çolê de mar bilind kir, divê Lawê Mirov jî ûsa bilindî jor bibe;</verse>
				<verse number="15">da ku, her kesê bawerî bi wî bîne, bila helaq nebe; lê jiyana wî ya abadîn hebe.</verse>
				<verse number="16">Ji ber ku Xwedê evqas pirr ji dinê hez kir ku, Lawê xwe yê tekane da; da ku, bila tu kes, ji yên bawerî bi wî bîne helaq nebe, lê bila jiyana wî ya abadîn hebe.</verse>
				<verse number="17">Ji ber ku Xwedê bona dinê daraz bike Lawê xwe neşand, lê bona ku dinya bi wî xelas bibe, wî şand.</verse>
				<verse number="18">Ew kesê ku bawerî bi wî bîne, nayê daraz kirin; lê belê yê ku bawerî bi wî neaniye, ew jixwe hatiye daraz kirin; ji ber ku wî bawerî bi navê Lawê Xwedê yê tekane neaniye.</verse>
				<verse number="19">Û darazî ev e ku, ronahî hat dinê û mirovan ji ronahiyê zêdetir ji tariyê hez kirin; ji ber ku karên wan xerabî bû.</verse>
				<verse number="20">Ji ber, her kesê ku xerabiyê dike, ji ronahiyê dikerihe û ji bo ku xebatên wî xuya nebin, ew nayê ronahiyê.</verse>
				<verse number="21">Lê belê bona, şuxulandina karê wî yê di Xwedê de bête xuyanî kirin, yê ku rasteqîniyê dike, tê ronahiyê.</verse>
				<verse number="22">Piştî vêya, Îsa û şagirtên xwe hatin warê Cihûstanê û Îsa li wê derê, bi wan re ma û vaftîz dikir.</verse>
				<verse number="23">Yehya jî nêzîkî Salîmê, li Aynonê vaftîz dikir; ji ber ku li wê derê zehf av hebû û ew dihatin û li wê derê vaftîz dibûn.</verse>
				<verse number="24">Ji ber ku Yehya hîn neavêtibûn zîndanê.</verse>
				<verse number="25">Û di navbera şagirtên Yehya û Cihûdekî de, di derheqê kevneşopiya paqijbûnê de guftegoyek derket.</verse>
				<verse number="26">Û ew hatin cem Yehya û gotin: Mamoste, yê ku li aliyê çemê Urdunê bi te re bû, zilamê ku te ji bo wî şahdeyiyê kir, a vay, ew kes vaftîz dike û her kes tên cem wî!</verse>
				<verse number="27">Yehya bersiv da û got: Dema ku ji jor ve tiştek neyê dayîn, kesek nikare tiştekî bistîne.</verse>
				<verse number="28">Min got ez ne Mesîh im, lê ez nûçevanê wî me û hûn jî şahdeyê van gotinê min in.</verse>
				<verse number="29">Bûk ya kî be, zava jî ew e; lê belê yê ku li ser lingan disekine û wî dibihîze, hevalê zavê ji ber dengê zavê, zehf kêfxweş dibe. Ji bo vê yekê ev kêfxweşiya min, temam bû.</verse>
				<verse number="30">Bona wî mezinahî, bona min jî biçûk bûn hewce dike.</verse>
				<verse number="31">Yê ku ji jor ve hatiye, ji hemûyan bilindtir e; yê ku ji erdê ye, ji erdê ye û ji erdê ve dibêje; yê ku ji ezman ve hatiye, li ser her kesî re ye.</verse>
				<verse number="32">Wî çi dîtibe û çi bihîstibe ji wê re şahdeyiyê dike û kes şahdeyiya wî qebûl nake.</verse>
				<verse number="33">Yê ku şahdeyiya wî qebûl dike, mohrê pê xistiye ku, Xwedê rastî ye.</verse>
				<verse number="34">Ji ber, kesê ku Xwedê wî şandiye, gotinên Xwedê dibêje; ji ber ku Xwedê, Ruh bi pîvanê nade.</verse>
				<verse number="35">Bav ji Law hez dike û her tiştî daye destê wî.</verse>
				<verse number="36">Yê ku baweriyê bi Law bîne jiyana wî ya abadîn heye; lê belê yê ku ji Law re îtaetê nake, ew jiyanê nabîne, lê belê xezeba Xwedê li ser wî dimîne.</verse>
			</chapter>
			<chapter number="4">
				<verse number="1">Dema Xudan hîn bû ku Fêrisiyan bihîstiye, Îsa ji Yehya hîn jî zêdetir şagirtan civandiye û vaftîz dike,</verse>
				<verse number="2">–lê Îsa ne bi xwe, tenê şagirtên wî vaftîz dikirin–;</verse>
				<verse number="3">ew ji Cihûstanê weqetiya û dîsa çû Celîlê.</verse>
				<verse number="4">Û hewce dikir ku ew ji Samîriyê ve derbas bibûya.</verse>
				<verse number="5">Bi vî awayî, ew hat nêzîkî zeviya ku Aqûp dabû lawê xwe Ûsiv, bajarekî Samîriyê, ya ku jê re digotin Sîhar.</verse>
				<verse number="6">Bîra Aqûp li wê derê bû. Bona ku Îsa di rêwîtiyê de westayî bû, bi vî awayî ew li cem bîrê rûniştibû; saet devdevî şeşan bû.</verse>
				<verse number="7">Pîrekek ji Samîriyê hat ku avê bikişîne. Îsa ji wê re got: Avê bide min, ez vexwim!</verse>
				<verse number="8">Ji ber ku şagirtên wî ji bo stendina xwarinê çûbûn bajêr.</verse>
				<verse number="9">Pîreka Samîriyê jî ji wî re got: Tu Cihûd e û ez jî pîrekek Samîrî me, çawa tu ji min avê dixwazî? Ji ber ku Cihûdan karekî bi Samîriyan re nakin.</verse>
				<verse number="10">Îsa bersiv da û ji wê re got: Ger te bi xelata Xwedê û bi kîbûna yê ku ji te re: Avê bide min ku ez vexwim! dibêje bizanîbûya, teyê ji wî bixwesta û wî jî dê ava zindî bida te.</verse>
				<verse number="11">Pîrekê jê re got: Efendî, tiştekî teyî tu pê avê bikişînî tuneye û bîr jî kûr e; ma niha ava zindî ji ku derê ve bi te re heye?</verse>
				<verse number="12">Ma tu ji bavê me Aqûp, yê ku vê bîrê daye me û tevî law û dewarên xwe ji wê vexwariye, mezintir î?</verse>
				<verse number="13">Îsa bersiv da û ji wê re got: Her kesê ku ji vê avê vexwe, dê dîsa tî bibe.</verse>
				<verse number="14">Lê belê her kî, ji ava ku ez bidimê vexwe, tu carî tî nabe; lê ava ku ez bidim wî, di wî de ji bo jiyana abadîn dibe kaniya ava ku diherike.</verse>
				<verse number="15">Pîrekê jê re got: Efendî, vê avê bide min ku ez ne tî bibim û ne jî bona av kişandinê heta vê derê werim!</verse>
				<verse number="16">Îsa ji wê re got: Here bangî mêrê xwe bike û were vê derê!</verse>
				<verse number="17">Pîrekê bersiv da û got: Mêrê min tune! Îsa ji wê re got: Bona ku te got mêrê min tune, tu rast axifî!</verse>
				<verse number="18">Ji ber ku te pênc mêrî kiribû û yê ku tu niha tevî disekinî ne mêrê te ye. Te vêya rast got!</verse>
				<verse number="19">Pîrekê ji wî re got: Efendî, ez dibînim ku tu peyxamberek î!</verse>
				<verse number="20">Kalikên me li vî çiyayî peristinê kirin û hûn dibêjin ku cîhê peristinê li Orşelîmê ye.</verse>
				<verse number="21">Îsa ji wê re got: Pîrekê, bi min bawer bike, dem tê ku, wê çaxê ne li wî çiyayî û ne jî li Orşelîmê hûn ê ji Bav re peristinê bikin!</verse>
				<verse number="22">Hûn ji yê ku hûn pê nizanin re peristinê dikin, em ji yê ku em pê dizanin re peristinê dikin; ji ber ku xelasî ji Cihûdan ve tê!</verse>
				<verse number="23">Lê belê saeta, yên ku bi rastî peristinê dikin, di ruh û rasteqîniyê de peristinê ji Bav re bikin tê û niha ye; ji ber ku Bav li yên ku bi vî awayî peristinê jê re dikin digere.</verse>
				<verse number="24">Xwedê Ruh e, kesê ku ji wî re peristinê dikin, divê di ruh û rastiyê de peristinê bikin.</verse>
				<verse number="25">Pîrekê ji wî re got: Mesîh yê ku hatiye mesh kirinê, ez zanim ku dê ew ê were û ew ê her tiştî bigihîne me.</verse>
				<verse number="26">Îsa ji wê re got: Yê ku bi te re diaxife, ez, ew kes im!</verse>
				<verse number="27">Li ser vê yekê şagirtên wî hatin û ji ber ku Îsa bi pîrekekê re diaxifî ew şaş man. Lê bele dîsa jî qet kesî negot: Ma tu li çi digerî? an jî: Ma tu çima bi wê pîrekê re diaxifî?</verse>
				<verse number="28">Pişt re pîrekê kûzê avê di cîh de hişt û çû bajêr û ji gel re got:</verse>
				<verse number="29">Werin, mirovê her tiştê ku min kiriye ji min re got bibînin! Gelo Mesîh ev e?</verse>
				<verse number="30">Ew jî ji bajêr derketin û hatin cem wî.</verse>
				<verse number="31">Di vê navberê de şagirtan jê rica kirin û gotin: Rebbî, bixwe!</verse>
				<verse number="32">Lê belê Îsa ji wan re got: Xwarinek min heye, hûn pê nizanin!</verse>
				<verse number="33">Şagirtan ji hev û din re gotin: Gelo kesî ji wî re xwarin aniye?</verse>
				<verse number="34">Îsa ji wan re got: Xwarina min, bi cîh anîna xwestina yê ku min şandiye û serfiraziya karê wî ye.</verse>
				<verse number="35">Ma hûn nabêjin: Hîn bona zad çinînê çar meh heye? A vay, ez ji we re dibêjim: Serê xwe bilind bikin û li zeviyên ku bona bête çinîn zer bûne binihêrin!</verse>
				<verse number="36">Bona yê ku ajotiye û yê ku diçîne pev re kêfxweş bibin, yê ku diçîne heqdestê xwe digire û ji bo jiyana abadîn zadê dide hev.</verse>
				<verse number="37">Ji ber ew gotina ku: Yek dajo û yekî din jî diçîne, di vêya de rast e.</verse>
				<verse number="38">Min we, ji bo çinîna zadê ku we ji bo wê ked nedane şand; hinekên din ked dan û hûn ketin keda wan.</verse>
				<verse number="39">Li ser gotina pîreka ku: Hemû kirinên min, ji min re got, şahdeyiyê kiribû, li wî bajarî ji Samîriyan gellekan bawerî bi Îsa anîn.</verse>
				<verse number="40">Dema ku Samîrî hatin cem wî, bona ku li cem wan bimîne li ber wî geriyan; ew jî du roj li wir ma.</verse>
				<verse number="41">Û li ser gotina wî, hîn gellek kesên din jî bawerî anîn.</verse>
				<verse number="42">Û ji pîrekê re digotin: Êdî bawerî anîna me ne li ser gotina te ye; ji ber ku me bi xwe bihîstin û em dizanin ku bi rastî Xelaskerê dinê ev e!</verse>
				<verse number="43">Piştî van herdu rojan, Îsa ji wir çû Celîlê.</verse>
				<verse number="44">Ji ber ku Îsa bi xwe di derheqê peyxamberek di welatê xwe de ne bi qedr û qîmet e de şahdeyiyê kiribû.</verse>
				<verse number="45">Gava ku ew hate Celîlê, Celîliyan wî qebûl kirin; ji ber ku ew jî beşdarî cejnê bûbûn û di dema cejnê de, hemû tiştên ku li Orşelîmê kiribû, dîtibûn.</verse>
				<verse number="46">Li ser vêya, Îsa dîsa hat Kanaya Celîlê ku wî li wê derê avê kiribû xemr û li wir karmendekî qiral hebû, lawê wî li Kefernahûmê nexweş bû.</verse>
				<verse number="47">Dema ku wî bihîst Îsa ji Cihûstanê hatiye bajarê Celîlê, çû cem wî û jê rica kir ku ew were lawê wî yê nexweş baş bike, ji ber ku ew li ber mirinê bû.</verse>
				<verse number="48">Wê demê Îsa ji wî re got: Hûn heta ku alamet û nuwaze nebînin, tu carî baweriyê naynin!</verse>
				<verse number="49">Karmendê qiral ji wî re got: Efendî, berî ku lawê min bimire, dakeve!</verse>
				<verse number="50">Îsa jê re got: Here, lawê te dijî! Zilam bawerî bi gotina ku Îsa ji wî re gotibû, anî û çû.</verse>
				<verse number="51">Hîn ew di rê de bû, xulamên wî derketin pêrgîniya wî û jê re gotin: Lawê te dijî!</verse>
				<verse number="52">Wî, saeta ku lawê wî dest bi başbûnê kiriye ji xulaman pirsî. Wan jî ji wî re gotin: Doh, di saeta heftemîn de ta wî berda.</verse>
				<verse number="53">Wê çaxê bav fêhm kir ku, ev ew saeta Îsa ji wî re gotibû ku: Lawê te dijî ye! û wî bi temamê gelê mala xwe ve bawerî anîn.</verse>
				<verse number="54">Dema Îsa ji Cihûstanê hat Celîlê, ev mûcîza duduyan bû ku wî çêkir.</verse>
			</chapter>
			<chapter number="5">
				<verse number="1">Piştî vêya cejneke Cihûdan hebû û Îsa çû Orşelîmê.</verse>
				<verse number="2">Li Orşelîmê, li cem Deriyê Mîhê, hewzek bi zimanê Îbranî jê re Beythesta tê gotin; ya ku pênc eywanên wê hebûn, heye.</verse>
				<verse number="3">Di nav vana de civakek mezin ya nexweşan, ya ji kor û kûd û falinc radiketin; ew li benda çelqandina avê bûn.</verse>
				<verse number="4">Ji ber ku dem demî milyaketekî Xudan dadiket nav û avê diçelqand. Paşî ku av diçelqiya, kesê ku pêşiyê biketa nav avê, her bi çi nexweşiyê ve ketibe, ji wê ve xelas dibû.</verse>
				<verse number="5">Û zilamekî ku sî û heyşt sal nexweşiya xwe dikişîne li wê derê bû.</verse>
				<verse number="6">Gava Îsa wî veketî dît û bi zanîna ku ew demekî dirêj e nexweş e; jê re got: Ma tu dixwazî baş bibî?</verse>
				<verse number="7">Nexweş bersivê da wî: Efendî, dema ku av diçelqe, kesê min tune ku min deyne nav avê û dema ku ez têm, berî min yekî din dikeve nav avê.</verse>
				<verse number="8">Îsa ji wî re got: Rabe, livînê xwe hilde û bimeşe!</verse>
				<verse number="9">Û zilam hema baş bû û livînê xwe hilgirt û meşiya. Ew roj roja Sebtê bû.</verse>
				<verse number="10">Ji ber vê yekê Cihûdan ji wî mirovê ku baş bûye re gotin: Îro Sebt e; ji te re ne caiz e ku tu livînê xwe rake!</verse>
				<verse number="11">Lê belê wî bersiv da wan: Ew mirovê ku ez baş kirim, ji min re got, livînê xwe hilgire û bimeşe!</verse>
				<verse number="12">Wan jê pirs kirin: Mirovê ku ji te re got: Livînê xwe hilgire û bimeşe kî ye?</verse>
				<verse number="13">Lê belê zilamê ku baş bûbû, nezanîbû ku ew kî ye; ji ber ku li wê derê zehf ajawe hebû, Îsa vekişiyabû.</verse>
				<verse number="14">Piştî vêya, Îsa wî di Perestgehê de dît û ji wî re got: A vay, tu baş bûyî; êdî gunehan neke ku tiştek hîn jî xerabtir neyê serê te!</verse>
				<verse number="15">Mirov çû cem Cihûdan û ji wan re got, ew mirovê ku ez baş kirim Îsa ye.</verse>
				<verse number="16">Ji bo vê yekê Cihûdan li Îsa digeriyan û dixwestin ku wî bikujin; ji ber ku wî, vî karî di roja Sebtê de çêkiribû.</verse>
				<verse number="17">Lê belê Îsa bersiv da wan: Bavê min heta niha dixebite û ez jî dixebitim.</verse>
				<verse number="18">Ji bo vê yekê Cihûdan hîn jî bêtir bo kuştina Îsa xebitîn; ji ber ku ew tenê bi xera kirina roja Sebtê nema bû, lê belê bi gotina: Xwedê Bavê min e, wî xwe bi Xwedê re kiribû yek.</verse>
				<verse number="19">Ji bo vê yekê Îsa bersiv da û ji wan re got: Bi rastî û bi rastî ez ji we re dibêjim: Xeynî kirina Bav, ya ku dibîne, Law nikare ji xwe tiştekî bike; ji ber ku ew her çi tiştî bike, Law jî wana bi vî awayî dike.</verse>
				<verse number="20">Ji ber ku Bav ji Law hez dike û hemû tiştên ku ew bi xwe dike nîşanî wî dide û bona hûn şaş bimînin, dê ew hîn xebatên ji vana mezintir nîşanî wî bide.</verse>
				<verse number="21">Ji ber ku Bav, çawa dikaribe miriyan rake û jiyanê bide wan, Law jî ûsa bo kî bixwaze wan divejîne.</verse>
				<verse number="22">Ji ber ku Bav tu kesî daraz nake, lê wî hemû rayedariya darazîkirinê daye Law;</verse>
				<verse number="23">da ku, çawa her kes hurmetê ji Bav re dikin, bila ji Law re jî hurmetê bikin. Yê ku hurmetê ji Law re nake, ew hurmetê ji Bavê ku wî şandiye re jî nake.</verse>
				<verse number="24">Bi rastî û bi rastî ez ji we re dibêjim: Her kesê ku gotinên min bibihîze û bawerî bi yê ku min şandiye bîne, jiyana wî ya abadîn heye û nayê darazîkirin, lê belê ew ji mirinê derbasî jiyanê bûye.</verse>
				<verse number="25">Bi rastî û bi rastî ez ji we re dibêjim: Dem tê ku, mirî dê dengê Lawê Xwedê bibihîzin û niha ye û yên ku bibihîzin dê bijîn.</verse>
				<verse number="26">Ji ber, çawa ku di Bav de jiyan heye, bi vî awayî wî vê rayedariyê da Law jî.</verse>
				<verse number="27">Û rayedariya darazî kirinê jî da wî; ji ber ku ew Lawê Mirov e.</verse>
				<verse number="28">Bi vêya şaş mebin! Ji ber ku saet tê, di wê saetê de hemûyên ku di goran de ne, dê dengê wî bibihîzin</verse>
				<verse number="29">û yên ku qencî kirine dê ji bo qiyameta jiyanê û yên ku xerabî kirine dê ji bo qiyameta darazbûnê derkevin.</verse>
				<verse number="30">Ez ji ber xwe nikarim tu tiştî bikim. Ez çawa dibihîzim ûsa daraz dikim û daraziya min rast e; ji ber ku ez ne li xwestina xwe digerim, lê belê li xwestina yê ku min şandiye digerim.</verse>
				<verse number="31">Ger ez bo xwe şahdeyiyê bikim, şahdeyiya min ne rast e.</verse>
				<verse number="32">Yê ku ji bo min şahdeyiyê dike, yekî din e û ez dizanim şahdeyiya ku ew ji bo min dike rast e.</verse>
				<verse number="33">We mirov şandin cem Yehya û wî ji rastiyê re şahdeyiyê kir.</verse>
				<verse number="34">Lê belê şahdeyiya ku min qebûl kiriye, ne ji mirova ye, lê ji bo hûn xelas bibin ez vana dibêjim.</verse>
				<verse number="35">Ew, mîna çirakê vêketî û şewledar bû û we xwestin ku, hûn ji bo demekê di şewla wî de kêfxweş bibin.</verse>
				<verse number="36">Lê belê şahdeyiyekî min heye, ew ji ya Yehya hîn jî mezintir e; ji ber, ev karên ku ez dikim, yên Bav dane min ku ez pêk bînim, ew ji bo min şahdeyiyê dikin ku Bav min şandiye.</verse>
				<verse number="37">Bavê ku min şandiye bi xwe jî ji bo min şahdeyiyê kiriye. We tu carî ne dengê wî bihîstine û ne jî wecê wî dîtine.</verse>
				<verse number="38">Û gotina wî di we de nasekine; ji ber ku hûn bawerî bi kesê ku wî şandiye, nakin.</verse>
				<verse number="39">Hûn lêkolînê li Nivîsên Pîroz dikin, ji ber ku hûn dibêjin qey jiyana we ya abadîn di wan de ye û yên ku ji bo min şahdeyiyê dikin jî ew in!</verse>
				<verse number="40">Û hûn bona jiyana we hebe, naxwazin ku werin cem min.</verse>
				<verse number="41">Ez ji mirovan pesnahiyê qebûl nakim.</verse>
				<verse number="42">Lê belê ez bi we dizanim ku, di hundirê we de, hezkirina Xwedê nîne.</verse>
				<verse number="43">Ez bi navê Bavê xwe hatim, lê hûn min qebûl nakin. Ger yekî din bi navê xwe were, hûn ê wî qebûl bikin.</verse>
				<verse number="44">Hûn ku, pesnê ji hev û din qebûl dikin û ji pesnahiya ku ji Xwedayê tekane ve tê nagerin, ma hûn ê çawa baweriyê bi min bînin?</verse>
				<verse number="45">Hûn nebêjin ku qey ez we li cem Bav sûcdar dikim. Yê ku we sûcdar dike Mûsa ye, ew ê ku we hêviya xwe bi wî ve girêdaye.</verse>
				<verse number="46">Ji ber ku ger we bawerî bi Mûsa bianiyana, weyê bawerî bi min jî bianîna; ji ber ku wî ji bo min nivîsiye.</verse>
				<verse number="47">Lê belê dema ku hûn bawerî bi nivîsên wî neynin, ma hûn ê çawa baweriyê bi gotinên min bînin?</verse>
			</chapter>
			<chapter number="6">
				<verse number="1">Piştî van tiştan, Îsa derbasî aliyê hemberî gola Celîlê –yanê, Taberiyê- bû.</verse>
				<verse number="2">Ajaweyek mezin li pey wî diçûn; ji ber ku wan mûcîzetên ku wî li ser nexweşan çêkiribû, dîtibûn.</verse>
				<verse number="3">Îsa derket çiyê û tevî şagirtên xwe li wê derê rûnişt.</verse>
				<verse number="4">Cejna Cihûdan ya Fisihê nêzîk bû.</verse>
				<verse number="5">Dema Îsa çavên xwe bilind kir û dît ku ajaweyek mezin ber bi wî ve tê, wî ji Fîlîpûs re got: Bona ku vana bixwin, em ji ku derê nan bikirin?</verse>
				<verse number="6">Vêya jî, bona ku wî biceribîne got, ji ber ku wî bi xwe dizanîbû ku ew ê çi bike.</verse>
				<verse number="7">Fîlîpûs bersiv da wî: Bona ku ji her yekî re pariyek bikeve, bi du sed dînarî jî nan qîm nake!</verse>
				<verse number="8">Yek ji şagirtên wî, Andrêyasê birayê Şîmûn Pêtrûs ji wî re got:</verse>
				<verse number="9">Li vir bi lawikekî re pênc nanê cehînî û du masî hene; lê belê ji bo ewqas mirov ev çî ye?</verse>
				<verse number="10">Îsa got: Gel li ser erdê bidin rûniştinê! Li wê derê gellek giya hebû. Bi hejmarî nêzîkî pênc hezar mêr rûniştin.</verse>
				<verse number="11">Wê gavê Îsa nan rahişt, paşî ku şikir kir, li yên ku rûniştine belav kir; mîna vêya ji masiyan jî, qasî ku wan xwest, wî belav kir.</verse>
				<verse number="12">Û paşî ku her kes têr bû, Îsa ji şagirtên xwe re got: Pariyên ku ji ber mayîne bidin hev, bila tu tiştek ziyan nebe!</verse>
				<verse number="13">Wan jî berhev kirin û bi parîkên ku, ji ber yên pênc heb nanê cehînî xwarine mayîne donzdeh zembîlan dagirtin.</verse>
				<verse number="14">Dema gel elameta ku Îsa çêkir dîtin: Bi rastî peyxamberê ku dê bihata dinê, ev e! gotin.</verse>
				<verse number="15">Ji ber Îsa dizanîbû ku dê werin û bona ku wî bikin qiral dê bi zorê wî bibin, ew dîsa bi tena serê xwe çû çiyê.</verse>
				<verse number="16">Û dema ku êvar bû, şagirtên wî daketin jêr û çûn cem golê.</verse>
				<verse number="17">Û ew li lotkekê siwar bûn û ber bi aliyê dinî golê, ber bi Kefernahûmê bi rê ve ketin. Û êdî tarî ketibû ser erdê û Îsa hîn nehatibû cem wan.</verse>
				<verse number="18">Ji ber ku bayek xwurt dihat gol dinepixî.</verse>
				<verse number="19">Bi vî awayî gava ku wan qasî avêtina bîst û pênc an sî tîrî bêrik kişandin, wan dîtin ku Îsa li ser avê dimeşe û nêzîkê lotkê dibe û ew tirsiyan.</verse>
				<verse number="20">Lê belê Îsa ji wan re got: Ez im, metirsin!</verse>
				<verse number="21">Wê gavê wan xwestin ku wî bigirin lotkê û lotke hema gîhaşt qeraxa ku ew diçûnê.</verse>
				<verse number="22">Dotira rojê, gelê ku li aliyê dinî golê sekinîbûn dîtin ku, li wê derê xeynî lotkeyek tu lotke tunebû û tevî şagirtên xwe Îsa lê siwar nebûbû, lê belê şagirtên wî tenê çûbûn.</verse>
				<verse number="23">Lê belê li nêzîkî cîhê piştî ku Xudan şikir kir û gel nan xwarin, li Taberiyê lotkên din jî hatin.</verse>
				<verse number="24">Bi vî awayî, dema gel dîtin ku Îsa û şagirtên wî ne li wê derê ne, ew li lotkeyan siwar bûn û hatin Kefernahûmê û li Îsa geriyan.</verse>
				<verse number="25">Û dema ku wan li aliyê dinî golê wî dîtin, wan jê re got: Mamoste, tu kengê hatî vê derê?</verse>
				<verse number="26">Îsa bersiv da wan û got: Bi rastî û bi rastî ez ji we re dibêjim: Ne ji bo ku we nîşanê dîtine, lê belê bona ku we ji nan xwarin û têr bûn, hûn li min digerin.</verse>
				<verse number="27">Ne bona xwarina fanî, lê bo xwarina ku di jiyana abadîn de dimîne bixebitin; dê Lawê Mirov wê bide we; ji ber ku Bav, Xwedê vê rayedariyê daye wî!</verse>
				<verse number="28">Û wan ji wî re gotin: Ma bona ku em karên Xwedê bikin, divê em çi bikin?</verse>
				<verse number="29">Îsa bersiv da û ji wan re got: Karê Xwedê ev e ku, hûn bawerî bi wî kesê ku wî şandiye bînin.</verse>
				<verse number="30">Li ser vê yekê wan jê re gotin: Niha bona ku em bibînin û bawerî bi te bînin, tuyê çi elametî dikî? Tu bi çi bikar tînî?</verse>
				<verse number="31">Kalikên me li çolê manna xwarin; mîna ku hatiye nivîsin: Bona xwarina wan wî ji jor ve nan da wan.</verse>
				<verse number="32">Îsa ji wan re got: Bi rastî û bi rastî ez ji we re dibêjim: Mûsa ji jor ve nan neda we, lê belê nanê rasteqîn ji jor ve Bavê min dide we.</verse>
				<verse number="33">Ji ber ku nanê Xwedê, yê ku ji ezman ve tê û jiyanê dide dinê ye.</verse>
				<verse number="34">Wan jê re got: Ya Xudan, vî nanî her tim bide me!</verse>
				<verse number="35">Îsa ji wan re got: Nanê jiyanê Ez im. Yê ku were cem min qet birçî nabe, yê ku baweriyê bi min bîne qet tî nabe.</verse>
				<verse number="36">Lê belê min ji we re got, we min dîtin û hûn dîsa jî baweriyê naynin.</verse>
				<verse number="37">Hemûyên ku Bav daye min, dê werin cem min û ez tu carî yên ku werin cem min, şunda venagerînim.</verse>
				<verse number="38">Ji ber ku ez ne bona daxwaziya xwe, lê bona daxwaziya yê ku min şandiye bînim cîh, ji ezmanê daketim.</verse>
				<verse number="39">Û xwestina yê ez şandime ev e ku, ez ji hemûyên ku wî dane min qet kesî winda nekim, lê di roja dawiyê de wan hemûyan bivejînim.</verse>
				<verse number="40">Ji ber xwestina Bavê min ev e ku, her kesê Law bibîne û baweriyê bi wî bîne, bila jiyana wî ya abadîn hebe û ez ê wî di roja dawiyê de bivejînim.</verse>
				<verse number="41">Wê demê Cihûdan, ji ber ku wî got: Nanê ku ji ezman daket ez im, ji ber wî, miremirê kirin</verse>
				<verse number="42">û gotin: Ma ev ne Îsayê lawê Ûsiv yê ku em dayik û bavê wî nas dikin e? Niha çawa dibêje: Ez ji ezman ve daketim?</verse>
				<verse number="43">Îsa bersiv da û ji wan re got: Di nav xwe de miremirê nekin!</verse>
				<verse number="44">Ger Bavê ku ez şandime, kesekî nekişîne, tu kes nikare were cem min û ez ê wî di roja dawiyê de bivejînim.</verse>
				<verse number="45">Di peyxamberan de nivîsandiye: Û hemûyên wan dê ji aliyê Xwedê ve bêne hînkirin. Her kesê ku ji Bav dibihîze û hîn dibe, tête cem min.</verse>
				<verse number="46">Mana vê ne ew e ku kesekî Bav dîtiye; lê tenê yê ku ji Xwedê ye, wî Bav dîtiye.</verse>
				<verse number="47">Bi rastî û bi rastî ez ji we re dibêjim: Yê ku baweriyê bi min bîne, jiyana wî ya abadîn heye.</verse>
				<verse number="48">Nanê jiyanê ez im.</verse>
				<verse number="49">Bapîrên we di çolê de manna xwarin û mirin.</verse>
				<verse number="50">Bona her kesê jê bixwe û nemire, nanê ku ji ezman daketiye ev e.</verse>
				<verse number="51">Nanê zindî, yê ku ji ezman daketiye, ez im. Ger kesek ji vî nanî bixwe, abadîn dijî. Nanê ku ez ê ji bo jiyana dinê bidim, goştê min e.</verse>
				<verse number="52">Li ser vê yekê Cihûdan bi hev re ketin keftûleftê û gotin: Ma ev zilama bo xwarinê çawa dikare ku goştê xwe bide me?</verse>
				<verse number="53">Li ser vêya Îsa ji wan re got: Bi rastî û bi rastî ez ji we re dibêjim: Heta ku hûn goştê Lawê Mirov nexwin û xwîna wî jî venexwin, dê di we de jiyan tune be.</verse>
				<verse number="54">Jiyana abadîn ya kesê ku goştê min bixwe û xwîna min vexwe heye û di roja dawîn de ez ê wî bivejînim.</verse>
				<verse number="55">Ji ber ku goştê min xwarina rasteqînî û xwîna min vexwarina rasteqînî ye.</verse>
				<verse number="56">Yê ku goştê min bixwe û xwîna min vexwe, di min de dimîne û ez jî di wî de dimînim.</verse>
				<verse number="57">Bavê zindî mîna ku ez şandim û ez bi navberiya Bav ve dijîm, bi vî awayî yê ku min bixwe jî dê bi navberiya min ve bijî.</verse>
				<verse number="58">Nanê ku ji ezman daketiye ev e; ne mîna manna ku bapîrên we xwarine û ew mirine ye; yê ku vî nanî bixwe dê abadîn bijî!</verse>
				<verse number="59">Dema ku wî li Kefernahûmê hîn dikir, di keniştê de van gotinan gotin.</verse>
				<verse number="60">Gellekan ji şagirtên wî, dema ku vêya bihîstin, gotin: Ev gotinek dijwar e! Ma kî dikare wê bibihîze?</verse>
				<verse number="61">Lê belê Îsa dizanîbû ku şagirtên wî bona vêya miremirê dikin, wî ji wan re got: Ma ev dibe sedema tilpekîbûna we?</verse>
				<verse number="62">Ger hûn bibînin ku Lawê Mirov bilind bibe cîhê ku ew berê lê bû?</verse>
				<verse number="63">Yê ku jiyanê dide Ruh e; fêda bedenê qet nîne. Gotinên ku min ji we re gotin, ruh û jiyan in.</verse>
				<verse number="64">Lê belê di nav we de yên ku bawer nakin hene. Ji ber, Îsa yên ku bawerî nedikirin û yê ku dê wî bidaya dest, di destpêkê de nas dikir û dizanîbû ku ew kî ye.</verse>
				<verse number="65">Û wî got: Ji ber vê yekê min ji we re got: Heta ku ji aliyê Bav ve neyê dayîn, tu kes nikare were cem min!</verse>
				<verse number="66">Li ser vê yekê gellek ji şagirtên wî şunda vegeriyan û êdî bi wî re nedigeriyan.</verse>
				<verse number="67">Wê çaxê Îsa ji Donzdehan re got: Ma hûn jî dixwazin herin?</verse>
				<verse number="68">Şîmûn Pêtrûs bersiv da wî: Ya Xudan, ma em herin cem kî? Gotinên jiyana abadîn bi te re ne.</verse>
				<verse number="69">Û me jî bawerî aniye û dizanin ku, tu Pîrozê Xwedê yî!</verse>
				<verse number="70">Îsa bersiv da wan: Ma min we Donzdehan nebijart? Û yekî ji we Îblîs e!</verse>
				<verse number="71">Wî vêya bona Cihûdayê Îsxeryotiyê lawê Şîmûn got; ji ber ku ew yek ji Donzdehan bû, yê ku dê Îsa bida dest, ew bû.</verse>
			</chapter>
			<chapter number="7">
				<verse number="1">Û piştî vêya Îsa li Celîlê digeriya; ji ber, bona Cihûdan dixwestin ku wî bikujin, wî nexwest li Cihûstanê bigere.</verse>
				<verse number="2">Cejna Cihûdan ya Çardax çêkirinê nêzîk bû.</verse>
				<verse number="3">Û birayên wî jê re gotin: Ji vê derê derkeve û here Cihûstanê ku, bila şagirtên te jî karên ku tu çêdikî bibînin!</verse>
				<verse number="4">Ji ber, ew kesê ku dixwaze xwe bi eşkereyî bide nas kirin, karê ku çêdike, venaşêre; ger ku tu van tiştan çêdikî, xwe nîşanî dinê bide!</verse>
				<verse number="5">Ji ber ku birayên wî jî bawerî bi wî nedianîn.</verse>
				<verse number="6">Îsa ji wan re got: Wexta min hîn nehatiye, lê belê bo we wext her dem li cîh e.</verse>
				<verse number="7">Dinya ji we nakerihe, lê belê ji min dikerihe; ji ber ku ez di derheqê dinê de şahdeyiyê dikim ku karên wê xerab in.</verse>
				<verse number="8">Hûn herin vê cejnê; ez hîn naçim vê cejnê; ji ber ku wexta min hîn temam nebûye.</verse>
				<verse number="9">Piştî wî ev tiştên hanê ji wan re got, li bajarê Celîlê ma.</verse>
				<verse number="10">Lê belê dema ku birayên wî çûn cejnê, ew bi xwe jî wê demê, ne bi eşkereyî, lê belê mîna ku bi dizîka be, çû.</verse>
				<verse number="11">Cihûdan jî di cejnê de li wî digeriyan û digotin: Ew li ku derê ye?</verse>
				<verse number="12">Di nav ajawê de di derheqê wî de gellek miremir çêbûn. Hinekan digot: Ew zilamek qenc e! Hinên din jî digotin: Na, lê belê ew gel ji rê derdixîne!</verse>
				<verse number="13">Lê belê ji tirsa Cihûdan, kesî di derheqê wî de nikarîbû bi eşkeretî biaxife.</verse>
				<verse number="14">Êdî gava ku bû nêviyê cejnê, Îsa çû Perestgehê û dest bi hînkirinê kir.</verse>
				<verse number="15">Û Cihûdan ecêb mabûn û: Çawa ku tu carî lê nehatiye hîn kirin, lê ev zilam çawa bi nivîsan ve dizane? gotin.</verse>
				<verse number="16">Îsa bersivê da wan û got: Hînkariya min ne ji min, lê ji yê ku ez şandime tê.</verse>
				<verse number="17">Ger kesek bixwaze xwestina wî bîne cîh, ew ê bizanibe, ka ev hînkarî ya Xwedê ye, an ez ji xwe dibêjim.</verse>
				<verse number="18">Yê ku ji xwe dibêje, li bilindahiya xwe digere, lê belê yê ku li bilindahiya kesê ku ew şandiye digere, rast e û di wî de neheqî nîne.</verse>
				<verse number="19">Ma Mûsa zagonê neda we? Dîsa jî qet kesek di nav we de zagonê bi cîh nayne. Çima hûn bona kuştina min dixebitin?</verse>
				<verse number="20">Ajaweyê bersiv da û got: Tu cindar bûyî! Ma kî bona ku te bikuje dixebite?</verse>
				<verse number="21">Îsa bersiv da û ji wan re got: Min xebatek çêkir û hûn hemû şaş dibin.</verse>
				<verse number="22">Mûsa sunetê da we (ku, ne ji Mûsa ye, lê ji bapîran e); hûn roja Sebtê mirovekî sunet dikin.</verse>
				<verse number="23">Bona ku zagona Mûsa xerab nebe, mirovek roja Sebtê tê sunet kirin û bona ku min di roja Sebtê de mirovek bitûmî baş kir, ma çima hûn bi min re dixeyîdin?</verse>
				<verse number="24">Mîna dîtina çavan daraziyê mekin, bi rastî daraziyê bikin!</verse>
				<verse number="25">Wê demê ji mirovên Orşelîmê hinekan gotin: Ma yê ku bona kuştina wî dixebitiyan, ne ev e?</verse>
				<verse number="26">Û a vay, ew niha bi eşkereyî diaxife û kesek ji wî re tiştekî nabêje. Gelo serokan bi rastî fêhm kirine ku ew Mesîh e?</verse>
				<verse number="27">Lê belê em bi vî zilamî dizanin, ji ku derê ye; lê belê ger Mesîh were, kes nizane ku ew ji ku derê ve tê.</verse>
				<verse number="28">Wê demê Îsa di Perestgehê de hîn dikir û wî dengê xwe bilind kir û got: Hûn him min nas dikin û him jî dizanin ku ez ji ku derê me! Û ez bi xwe nehatim, lê belê yê ku min şandiye rastî ye; hûn wî nas nakin.</verse>
				<verse number="29">Ez wî nas dikim; ji ber ku ez ji wî me û wî min şandiye.</verse>
				<verse number="30">Li ser vê yekê wan xwestin ku wî bigirin, lê belê qet kesekî destê xwe neavêt ser wî; ji ber ku saeta wî hîn nehatibû.</verse>
				<verse number="31">Lê belê ji gel pirr kesan bawerî bi wî anîn û gotin: Dema ku Mesîh were, ma qey ji yên ku ev dike, dê hîn jî zêdetir elametan çêbike?</verse>
				<verse number="32">Fêrisiyan bihîstin ku gel di derbarê Îsa de, van tiştan diaxifin û Serokên kahînan û Fêrisiyan ji bo girtina wî karmendan şandin.</verse>
				<verse number="33">Û Îsa got: Ez hîn demekî kurt bi we re me û pişt re ez ê biçim cem yê ku ez şandime.</verse>
				<verse number="34">Hûn ê li min bigerin û hûn min nabînin û hûn nikarin werin cîhê ku ez lê me.</verse>
				<verse number="35">Ji ber vê yekê Cihûdan ji hev û din re gotin: Gelo ev mirov dê bi ku ve biçe ku em nikarin wî bibînin? Ma ew ê biçe cem yên ku di nav Grekiyan de belav bûne û Grekiyan hîn bike?</verse>
				<verse number="36">Ev gotina ku dibêje: Hûn ê li min bigerin û hûn min nabînin û hûn nikarin werin cîhê ku ez lê me, gelo çî ye?</verse>
				<verse number="37">Di roja dawîn û mezin ya cejnê de, Îsa rabû ser piyan bang kir û got: Ger kesek tî bibe, bila were cem min û vexwe!</verse>
				<verse number="38">Mîna ku Nivîsa Pîroz dibêje, yên ku baweriyê bi min bînin, di hundirê wan de dê çemên avên zindî biherikin.</verse>
				<verse number="39">Lê belê wî ev di derheqê Ruh de got, yê ku baweriyê bi wî bînin, dê bistandana; bona ku Ruh hîn nehatibû dayîn, ji ber ku Îsa hîn nehatibû bilind kirin.</verse>
				<verse number="40">Dema ku ji gel hin kesan van gotinan bihîstin, gotin: Bi rastî ev ew Peyxamber e.</verse>
				<verse number="41">Hin kesan jî gotin: Ev Mesîh e! Lê belê hin kesan jî gotin: Çi! Ma Mesîh dê ji Celîlê bê?</verse>
				<verse number="42">Ma Nivîsa Pîroz negotiye, dê Mesîh ji nîjada Dawid û ji gundê Beytlehemê ya ku Dawid jê ye, were?</verse>
				<verse number="43">Bi vî awayî di nav gel de ji ber Îsa cudayî çêbû.</verse>
				<verse number="44">Hin kesan ji wan xwestin ku wî bigirin, lê belê kesî destê xwe nedan wî.</verse>
				<verse number="45">Di wê navberê de karmend vegeriyan cem serokên kahînan û Fêrisiyan; vana ji karmendan re gotin: Ma we çima wî neanîn?</verse>
				<verse number="46">Karmendan bersivê dan: Tu kes tu carî, mîna vî zilamî negotiye!</verse>
				<verse number="47">Fêrisiyan bersivê dan wan: Ma hûn jî hatin çewt kirin?</verse>
				<verse number="48">Ma ji serokan, an ji Fêrisiyan, tu kesek baweriyê bi wî aniye?</verse>
				<verse number="49">Lê belê ev gelê ku zagonê nizane, bi nalet e!</verse>
				<verse number="50">Nîkodêmûsê ku yekî ji wan bû û ji berê ve bi şev hatibû cem Îsa, ji wan re got:</verse>
				<verse number="51">Ma zagona me, heta ku mirovekî guhdarî neke û hînî tiştên ku ew dike jî nebe, daraziyê li wî dike?</verse>
				<verse number="52">Wan bersiv dan û ji wî re gotin: An na, ma tu jî ji Celîlê yî? Lê bigere û binihêre, ji Celîlê tu peyxamber dernakeve!</verse>
				<verse number="53">Û her kes çû mala xwe.</verse>
			</chapter>
			<chapter number="8">
				<verse number="1">Lê belê Îsa çû Çiyayê Zeytûnê.</verse>
				<verse number="2">Û serê sibê zû dîsa hate Perestgehê û hemûya gel hatin cem wî û ew rûnişt û hînî wan kir.</verse>
				<verse number="3">Alimên zagonê û Fêrisiyan, pîrekek ku di ser zinê de hatiye girtin anîn û danîn holê</verse>
				<verse number="4">û ji Îsa re gotin: Mamoste, ev pîreka dema zinê dikir, hate girtin.</verse>
				<verse number="5">Mûsa di zagonê de emir daye me ku yên wusa, bila bêne recimandin, ma tu çi dibêjî?</verse>
				<verse number="6">Wan ji bo wî biceribînin vê yekê gotin ku, Îsa sucdar derxînin. Lê belê Îsa xwar bûbû, bi tiliya xwe, li ser erdê nivîsê dinivîsand.</verse>
				<verse number="7">Ji ber ku di jê pirsînê de domandin, wî xwe rast kir û ji wan re got: Di nav we de kî bêguneh be, bila ew pêşiyê kevir bavêje ser wê!</verse>
				<verse number="8">Û ew dîsa xwar bû û li ser axê nivîsê dinivîsand.</verse>
				<verse number="9">Dema wan vêya bihîstin, dest pê kirin ji yên kalepîr û heta yê paşiyê yek bi yek derketin; Îsa tenê di cîh de hiştin û Pîrek jî di cihê navber de sekinî bû.</verse>
				<verse number="10">Îsa xwe rast kir û ji wê re got: Pîrekê, kanê ew mirovên ku te sûcdar dikirin? Ma kesî darazî li te nekirin?</verse>
				<verse number="11">Pîrekê got: Tu kesî, ya Xudan! Îsa ji wê re got: Ez jî te daraz nakim; here û êdî ji niha pê ve gunehan meke!</verse>
				<verse number="12">Îsa dîsa bi wan re axifî û got: Ez ronahiya dinê me; kesê ku li pey min were, di tariyê de nameşe û dibe xwediyê ronahiya jiyanê.</verse>
				<verse number="13">Fêrisiyan ji wî re gotin: Tu ji bo xwe şahdeyiyê dikî, şahdeyiya te rast nîne!</verse>
				<verse number="14">Îsa bersiv da û ji wan re got: Ger ez ji bo xwe şahdeyiyê bikim jî, dîsa şahdeyiya min rast e; ji ber ez dizanim ku, ez ji ku hatim û diçim ku derê; lê belê hûn nizanin ku ez ji ku hatim û bi ku ve diçim.</verse>
				<verse number="15">Hûn li gor bedenê darazî dikin; ez daraziyê li tu kesî nakim.</verse>
				<verse number="16">Lê belê ger ez daraziyê bikim jî, daraziya min rast e; ji ber ku ez ne tena serê xwe me, lê belê ez û Bavê ku min şandiye.</verse>
				<verse number="17">Di zagona we de jî hatiye nivîsîn ku şahdeyiya du kesan rast e.</verse>
				<verse number="18">Yê ku bo min şahdeyiyê dike, ez im û Bavê ku ez şandime, ew jî ji bo min şahdeyiyê dike.</verse>
				<verse number="19">Wê çaxê wan ji wî re gotin: Bavê te li ku derê ye? Îsa bersiv da: Hûn ne min nas dikin û ne jî Bavê min. Ger we min nas bikirana, weyê Bavê min jî nas bikirana.</verse>
				<verse number="20">Îsa van gotinan dema di Perestgehê de dida hîn kirin, di xezîneyê de got û tu kesî jî bi wî negirt; ji ber ku saeta wî hîn nehatibû.</verse>
				<verse number="21">Û wî dîsa ji wan re got: Ez diçim; hûn ê li min bigerin û hûn ê di nav gunehên xwe de bimirin; hûn nikarin werin cîhê ku ez diçimê!</verse>
				<verse number="22">Wê çaxê Cihûdan gotin: Gelo ma ew ê xwe bikuje ku dibêje: Hûn nikarin werin cîhê ku ez diçimê?</verse>
				<verse number="23">Û wî ji wan re got: Hûn ji jêr in, ez ji jor im. Hûn ji vê dinê ne, ez ne ji vê dinê me.</verse>
				<verse number="24">Ji ber vê yekê min ji we re got: Hûn ê di nav gunehên xwe de bimirin. Ger hûn bawer nekin ku ez Ew im, hûn ê di nav gunehên xwe de bimirin.</verse>
				<verse number="25">Wê çaxê jê re gotin: Tu kî yî? Îsa ji wan re got: Ji we re çi gotibim, ez tam ew im!</verse>
				<verse number="26">Gellek tiştên min, yên ku bona we bibêjim û yên ku we daraz bikim hene; lê belê yê ku min şandiye rast e û ez tiştê ku ji wî bihîstime, ji dinê re dibêjim.</verse>
				<verse number="27">Wan fêhm nekirin ku, wî ji wan re ji bona Bav got.</verse>
				<verse number="28">Ji bo vê yekê Îsa ji wan re got: Dema ku hûn Lawê Mirov bilindî jor bikin, wê çaxê hûn ê fêhm bikin ku, ez ew im û ez bi xwe qet tiştekî nakim, lê belê Bav çawa ji min re bêje, ez ûsa dibêjim.</verse>
				<verse number="29">Yê ku ez şandime bi min re ye, wî ez tenê nehiştim; ji ber ku ez her dem tiştên ku wî xoşnûd dikin, çêdikim.</verse>
				<verse number="30">Dema ku wî vana axifî, pirr kesan bawerî bi wî anîn.</verse>
				<verse number="31">Wê çaxê Îsa ji Cihûdên ku pê bawerî anîne re got: Ger hûn di gotinên min de bimînin, bi vî awayî hûn bi rastî jî şagirtên min in.</verse>
				<verse number="32">Hûn ê bi rastiyê bizanibin û rastî dê we azad bike!</verse>
				<verse number="33">Wan bersiv dan wî: Em nîjada Birahîm in û me tu carî ji kesî re koletî nekirine; tu çawa ji me re dibêjî: Hûn ê bêne azad kirin?</verse>
				<verse number="34">Îsa bersiv da wan: Bi rastî û bi rastî ez ji we re dibêjim: Hemû kesê ku guneh dikin ew koleyê gunehê ne.</verse>
				<verse number="35">Kole heta bêdawîbûnê di mal de namîne, lê belê law her dem dimîne.</verse>
				<verse number="36">Ji bo vê yekê, ger Law we azad bike, hûn bi rastî azad dibin.</verse>
				<verse number="37">Ez dizanim ku hûn ji nîjada Birahîm in; lê belê hûn li kuştina min digerin; ji ber ku hûn di dilê xwe de cîh nadin gotinên min.</verse>
				<verse number="38">Ez tiştê ku li cem Bavê xwe dibînim dibêjim; hûn jî tiştê ku ji bavê xwe dibihîzin dikin.</verse>
				<verse number="39">Wan bersiv dan û jê re gotin: Bavê me Birahîm e! Îsa ji wan re got: Ger hûn zarokên Birahîm bûna, weyê karên Birahîm bikirana.</verse>
				<verse number="40">Lê belê hûn niha bona min, mirovê ku rastiyê ji Xwedê bihîstiye dighîne we; bikujin dixebitin; Birahîm vî tiştî nekir.</verse>
				<verse number="41">Hûn karên bavê xwe dikin! Wan ji wî re gotin: Em ji zînayê newelidîne! Bavekî me heye, ew jî Xwedê ye!</verse>
				<verse number="42">Îsa ji wan re got: Ger Xwedê Bavê we bûya, weyê ji min hez bikirana; ji ber ku ez ji Xwedê derketim û hatim; ez bi xwe nehatim, lê wî min şand.</verse>
				<verse number="43">Çima hûn van gotinên ku ez dibêjim, fêhm nakin? Ji ber ku hûn gotinên min guhdarî nakin!</verse>
				<verse number="44">Hûn ji bavê xwe yî Îblîs in û hûn dixwazin ku xwestina bavê xwe bikin! Ew ji destpêkê ve qesas bû û ew di rastiyê de nesekinî; ji ber ku di wî de rastî tune ye. Dema ku ew derew dike, ji yê xwe ve dibêje; ji ber ku ew derewçîn e û bavê derewan e.</verse>
				<verse number="45">Lê belê bona ku ez rastiyê dibêjim, hûn bawerî bi min naynin.</verse>
				<verse number="46">Di nav we de kî dikare hebûna guneh di min de îspat bike? Madem ku ez ji we re rastiyê dibêjim, hûn çima bawerî bi min naynin?</verse>
				<verse number="47">Yê ku ji Xwedê ne, ew guh didin gotinên Xwedê; ji bo vê yekê hûn guh nadin, ji ber ku hûn ne ji Xwedê ne.</verse>
				<verse number="48">Cihûdan bersiv dan û ji wî re gotin: Me ji te re got, tu ji Samîriyê yî û di te de cin heye, ma gotina me ne rast e?</verse>
				<verse number="49">Îsa bersiv da: Di min de cin nîne; lê belê ez ji Bavê xwe re hurmetê dikim û hûn jî min nizm dikin.</verse>
				<verse number="50">Lê belê ez li mezinahiya xwe nagerim; yekî ku digere û daraziyê dike heye.</verse>
				<verse number="51">Bi rastî û bi rastî ez ji we re dibêjim: Ger mirovek bi gotina min bigire, ew heta bi hetayê mirinê nabîne!</verse>
				<verse number="52">Cihûdan ji wî re gotin: Me niha fêhm kirin ku, di te de cinek heye! Birahîm mir, peyxamber jî û tu dibêjî: Ger kesek bi gotina min bigire, heta bi hetayê mirinê tahm nake!</verse>
				<verse number="53">An tu ji bavê me Birahîm mezintir î? Ew mir, peyxamber jî mirin; ma tu dibêje qey tu kî yî?</verse>
				<verse number="54">Îsa bersiv da: Ger ez xwe bilind bikim, bilindahiya min ne tiştek e; yê ku min bilind dike, Bavê min e; hûn dibêjin: Ew Xwedayê me ye.</verse>
				<verse number="55">Û hûn wî nas nakin; lê belê ez wî nas dikim û ger ez bêjim: Ez wî nas nakim! wê çaxê ez jî mîna we derewîn dibim; lê belê ez wî nas dikim û bi gotina wî ve digirim.</verse>
				<verse number="56">Bavê we Birahîm bona ku ew roja min bibîne bi kêfxweşiyê coşiya; wî ew dît û dilgeş bû.</verse>
				<verse number="57">Bo vê yekê Cihûdan ji wî re gotin: Tu hîn pêncî salî nîne; ma te Birahîm jî dîtiye?</verse>
				<verse number="58">Îsa ji wan re got: Bi rastî û bi rastî ez ji we re dibêjim: Ji berî ku Birahîm hebe ez heme!</verse>
				<verse number="59">Wê çaxê bona ku Îsa bidin ber keviran wan ji erdê kevir rakirin, lê belê Îsa xwe veşart û ji Perestgehê ve derket.</verse>
			</chapter>
			<chapter number="9">
				<verse number="1">Û dema ku ew derbas dibû, mirovekî ku ji bûyîna xwe ve kor e dît.</verse>
				<verse number="2">Şagirtên wî jê pirs kirin û gotin: Rebbî, ji bo ku ev zilam kor welidiye kî guneh kir; wî, an jî dayik û bavê wî?</verse>
				<verse number="3">Îsa bersiv da: Ne wî guneh kir, ne jî dayik û bavê wî; lê bona ku karên Xwedê li ser wî daxuyanî bibin, ew çêbûye!</verse>
				<verse number="4">Divê hîn ku roj e ez karên yê ku ez şandime bikim; şev tê, wê çaxê tu kes nikare kar bike.</verse>
				<verse number="5">Heta ku ez di dinê de me, ez ronahiya dinê me.</verse>
				<verse number="6">Piştî ku wî van tiştan got, tûyî erdê kir, bi tûka xwe heriyê çêkir û wê heriyê di çavên wî da</verse>
				<verse number="7">û ji wî re got: Here, di burka Şîloamê (ku bi navê: Hatiye Şandin, tête wergerandin) de xwe bişo! Ew jî çû xwe şuşt û çavê wî vebû û bi vî awayî vegeriya hat.</verse>
				<verse number="8">Wê demê cînarê wî û ew kesên ku dîtibûn ew berê parsek bû, gotin: Ma viya ne ew mirovê ku rûdinişt û parsê dikire yî?</verse>
				<verse number="9">Hinan gotin: Erê, ew e! hinekan gotin: Na, ew nîne, lê belê mîna wî ye! Wî bi xwe got: Ez im!</verse>
				<verse number="10">Wê çaxê wan jê re gotin: Ma çavê te çawa vebûn?</verse>
				<verse number="11">Wî bersiv da û got: Ew mirovê ku navê wî Îsa ye, wî heriyê çêkir û di çavê min ve da û ji min re got: Here, di burka Şîloamê de xwe bişo! Lê gava ez çûm li wê derê û min xwe şuşt, çavên min vebûn.</verse>
				<verse number="12">Wan ji wî re gotin: Ew li ku ye? Wî got: Ez nizanim!</verse>
				<verse number="13">Ew mirovê ku berê kor bû, birin cem Fêrisiyan.</verse>
				<verse number="14">Roja ku Îsa herî çêkir û çavên wî vekirin, roja Sebtê bû.</verse>
				<verse number="15">Fêrisiyan jî dîsa ji wî pirs kirin û gotin, çavên te çawa vebûn? Wî jî ji wan re got: Wî herî di çavên min ve da, min jî xwe şuşt û niha dibînim!</verse>
				<verse number="16">Ji ber vê yekê ji Fêrisiyan hin kesan gotin: Ev mirov ne ji Xwedê ye; ji ber ku ew bi roja Sebtê ve nagire! Hinên din jî gotin: Gunehkarek çawa dikare ku mûcîzeyên ûsa çêbike? Û di navbera wan de cudayî çêbû.</verse>
				<verse number="17">Wan dîsa ji mirovê kor re gotin: Tu ji bo wî mirovê ku çavên te vekirine, çi dibêjî? Wî jî got: Ew peyxamber e!</verse>
				<verse number="18">Cihûdan heta ku bangî dayik û bavê wî mirovê ku berê kor bû nekirin, bawer nekirin ku ew berê kor bû û niha çavên wî vebûne.</verse>
				<verse number="19">Û ji wan pirs kirin û gotin: Ma lawê we yê ku hûn dibêjin kor welidiye, ev e? Ger wisa be, ma niha ew çawa dibîne?</verse>
				<verse number="20">Dayik û bavê wî bersiv dan wan û gotin: Em zanin ku ev lawê me ye û kor welidiye;</verse>
				<verse number="21">lê belê em nizanin ku ew niha çawa dibîne, an jî kî çavên wî vekirine em nizanin; jê pirs bikin. Ew mezin e, ji bo xwe bila ew biaxife!</verse>
				<verse number="22">Dayik û bavê wî ji Cihûdan ditirsiyan, bo vê yekê wan ûsa got; ji ber ku Cihûdan di nav xwe de biryarê dabûn ku, kî bi eşkereyî bibêje ew Mesîh e, ew ê wan ji keniştê bavêjin.</verse>
				<verse number="23">Bo vê yekê dayik û bavê wî gotin: Ew mezin e, ji wî bipirsin!</verse>
				<verse number="24">Li ser vêya wan cara duwemîn bangî mirovê ku berê kor bû kirin û jê re gotin: Şikiryê ji Xwedê re bike! Em dizanin ku ev zilamekî gunehkar e.</verse>
				<verse number="25">Wî jî bersiv da û got: Ew gunehkar e an jî ne gunehkar e, ez nizanim. Ez tiştekî dizanim: Ez kor bûm û niha dibînim!</verse>
				<verse number="26">Wê çaxê ji wî re gotin: Wî ji te re çi kir? Wî çavên te çawa vekir?</verse>
				<verse number="27">Wî bersiv da wan: Min niha ji we re got û we guhdarî nekirin; çima hûn dixwazin vêya dîsa bibihîzin? An hûn jî dixwazin bibin şagirtên wî?</verse>
				<verse number="28">Wan ji wî re kufrê kirin û gotin: Tu şagirtê wî yî! Lê belê em şagirtên Mûsa ne.</verse>
				<verse number="29">Em dizanin ku Xwedê ji Mûsa re gotiye; lê belê em nizanin ku ev mirov ji ku ve hatiye.</verse>
				<verse number="30">Mirov bersiv da wan û ji wan re got: Ev e tiştê ku mirov şaş dike, hûn nizanin ew ji ku ve hatiye, lê belê wî çavên min vekirin!</verse>
				<verse number="31">Em dizanin ku Xwedê guh nade kesên gunehkar; lê belê ger kesek ji Xwedê re peristinê bike û xwestina wî bîne cîh, ew guh dide wî.</verse>
				<verse number="32">Ji demên bêpêşî ve hîn kesî nebihîstiye ku, tu kesî çavên mirovekî ku kor welidiye, vekiriye.</verse>
				<verse number="33">Ger ev mirov ne ji Xwedê bûya, wî nikarîbû ku tu tiştekî çêbike!</verse>
				<verse number="34">Wan bersiv dan û ji wî re gotin: Tu ji ser û pê di nav gunehan de bûyiye, ma tuyê hînî me bikî? Û wan wî avêtin derve.</verse>
				<verse number="35">Îsa bihîst ku wan wî avêtine derve û gava wî ew dît jê re got: Tu baweriyê bi Lawê Mirov tînî?</verse>
				<verse number="36">Wî bersiv da û got: Ya Xudan, kî ye ku, ez baweriyê bi wî bînim?</verse>
				<verse number="37">Îsa ji wî re got: Him te wî dît û him jî yê ku bi te re diaxife, ew e!</verse>
				<verse number="38">Û wî got: Ya Xudan, ez bawer dikim! û ji wî re secde kir.</verse>
				<verse number="39">Îsa jî got: Ez hatim, bila yên ku kor in, bibînin û yên ku ne kor in jî kor bibin; ez ji bo darazkirinê hatim vê dinê.</verse>
				<verse number="40">Hin kesên Fêrisî yên li cem wî bûn, dema ku ev bihîstin, jê re gotin: Ma em jî kor in?</verse>
				<verse number="41">Îsa ji wan re got: Ger hûn kor bûna, gunehên we dê tunebûya; lê belê niha hûn dibêjin: Em dibînin, bo vê yekê gunehê we dimîne!</verse>
			</chapter>
			<chapter number="10">
				<verse number="1">Bi rastî û bi rastî ez ji we re dibêjim: Yê ku di derî re naçe hewşa mîhan û ji rêyeke din re dikevê diz û rêbir e.</verse>
				<verse number="2">Lê belê yê ku di derî re diçe hundir, ew şivanê mîhan e.</verse>
				<verse number="3">Dergevan ji wî re derî vedike û mîh dengê wî dibihîzin; ew jî bi navê wan bangî mîhê xwe dike û wan dibe derve.</verse>
				<verse number="4">Dema ku wî hemû mîhên xwe derxist derve, ew di pêşiya wan de diçe û mîh li pey wî diçin; ji ber ku ew dengê wî nas dikin.</verse>
				<verse number="5">Û li pey yekî xerîb naçin, lê belê ji ber wî direvin; ji ber ku dengê xerîban nas nakin.</verse>
				<verse number="6">Îsa ji wan re vê wekokê got, lê belê wan fêhm nekirin ku, ew ji wan re çi dibêje.</verse>
				<verse number="7">Û li ser vê yekê Îsa ji wan re dîsa got: Bi rastî û bi rastî ez ji we re dibêjim: Ez deriyê mîha me.</verse>
				<verse number="8">Hemûyên ku berî min hatine, diz û rêbir in, lê belê mîhan guh nedan wan.</verse>
				<verse number="9">Ez derî me. Ger kesek di min de bikeve hundir, xelas dibe; dikeve hundir, derdikeve û çêregeh dibîne.</verse>
				<verse number="10">Diz tenê ji bo diziyê, kuştînê û qelihandinê tê. Ez bona ku di wan de jiyan hebe û gellekî jiyan hebe hatim.</verse>
				<verse number="11">Ez şivanê qenc im; şivanê qenc di oxra mîhê xwe de canê xwe dide.</verse>
				<verse number="12">Ew mirovê ku şivan û xwediyê mîhan nîne yê bi heqdest, dema ku ew hatina gur bibîne, ji ber ku mîh ne yên wî ne, wan berdide û direve, diçe; gur jî bi wan digire û belav dike.</verse>
				<verse number="13">Ew direve, ji ber ku ew bi heqdest e û bona mîhan xem nake.</verse>
				<verse number="14">Ez şivanê qenc im û ez yên xwe nas dikim.</verse>
				<verse number="15">Çawa Bav min nas dike û ez jî Bav nas dikim, yên min jî ûsa min nas dikin û ez ji bo mîhan canê xwe didim.</verse>
				<verse number="16">Û hin mîhên min ê din jî hene, ew daxilê vê hewşê nîn in; divê ez wan jî bînim; dê ew ê dengê min bibihîzin û bibin şivanek û keriyek.</verse>
				<verse number="17">Ji ber vê yekê Bav ji min hez dike, ji ber ku ez canê xwe didim, da ku, ez wî dîsa bigirim.</verse>
				<verse number="18">Tu kes nikare wî ji min bigire; lê belê ez wî bi xwe û xwe didim. Ji bo dayîna wî qudreta min heye û ji bo dîsa girtina wî qudreta min heye. Min vî emrî ji Bavê xwe ve girt.</verse>
				<verse number="19">Ji ber van gotinan dîsa di nav Cihûdan de cudayî çêbû.</verse>
				<verse number="20">Û di nav wan de gellekan gotin: Di wî de cin heye, ew dîn e; ma hûn çima wî guhdarî dikin?</verse>
				<verse number="21">Hinên din gotin: Ev gotinên hanê, yên mirovê cindar nîn in. Ma cin dikare ku çavê koran veke?</verse>
				<verse number="22">Di wê demê de li Orşelîmê, bo bîranîna vebûna Perestgehê cejn hebû û zivistan bû.</verse>
				<verse number="23">Û Îsa di hundirê Perestgehê de, di eywana Silêman de digeriya.</verse>
				<verse number="24">Û Cihûdan dora wî girtin û ji wî re gotin: Ma tuyê heta kengê dilê me di şikê de bihêlî? Ger tu Mesîh î, ji me re bi eşkereyî bibêje!</verse>
				<verse number="25">Îsa bersiv da wan: Min ji we re got û hûn bawer nakin. Xebatên ku min bi navê Bavê xwe kirin, ew ji bo min şahdeyiyê dikin.</verse>
				<verse number="26">Lê belê hûn bawer nakin; ji ber ku hûn ne ji mîhên min in.</verse>
				<verse number="27">Mîhên min dengê min dibihîzin û ez jî wan nas dikim û ew li pey min tên</verse>
				<verse number="28">û ez jiyana abadîn didim wan û ew abadîn helaq nabin û tu kes nikare wan ji destê min derxîne.</verse>
				<verse number="29">Bavê min, yê ku ew dane min, ji hemûyan mezintir e û hêza tu kesî nikare wan ji destê Bav derxîne.</verse>
				<verse number="30">Ez û Bav yek in.</verse>
				<verse number="31">Cihûdan dîsa ji erdê kevir rakirin û xwestin ku wî bidin ber keviran.</verse>
				<verse number="32">Îsa bersiv da wan: Min ji Bav gellek xebatên qenc, nîşanî we dan; ma hûn ji bo kîjan xebatê min kevir dikin?</verse>
				<verse number="33">Cihûdan bersivê dan wî û gotin: Em ne bona xebatekî qenc, bona ku te kufrê kiriye, tu jî mirov î, lê belê tu dibêjî ku ez Xwedê me; te didin ber keviran.</verse>
				<verse number="34">Îsa bersiv da wan: Ma di zagona we de nehatiye nivîsandin; min got: Hûn îlah in?</verse>
				<verse number="35">Xwedê gotina xwe ji kê re şandiye, ji wan re îlah tê gotin û Nivîsa Pîroz jî xerab nabe.</verse>
				<verse number="36">Bav min pîroz kir û şand dinê. Wê çaxê bona ku min got: Ez Lawê Xwedê me, hûn çawa ji min re dibêjin ku te kufrê kir?</verse>
				<verse number="37">Ger ez xebata Bavê xwe nekim, baweriyê bi min neynin.</verse>
				<verse number="38">Lê belê ger ez dikim û hûn naxwazin, baweriyê bi min bînin, balê baweriyê bi xebatên ku ez dikim bînin, da ku, hûn bizanibin û fêhm bikin ku Bav di min de ye û ez jî di Bav de me!</verse>
				<verse number="39">Wan dîsa xwestin ku wî bigirin, lê belê ew ji destê wan derket.</verse>
				<verse number="40">Îsa dîsa çû wêdatira Urdunê, cîhê ku Yehya berê li wir vaftîz dikir û li wê derê ma.</verse>
				<verse number="41">Pirr kes hatin cem wî û gotin: Bi rastî Yehya qet mûcîzetan çênekir; lê belê tiştên ku Yehya ji bo wî got, ew hemû rast derketin!</verse>
				<verse number="42">Û li wê derê pirr kesî bawerî bi wî anîn!</verse>
			</chapter>
			<chapter number="11">
				<verse number="1">Li Beytanyayê, ji gundê Meryem û xwuşka wê Martayê, zilamek bi navê Lazar nexweş ketibû.</verse>
				<verse number="2">Lazarê nexweş, birayê Meryema ku, rûnê bêhnxweş di Xudan de dabû û bi porê xwe jî lingê wî paqij kiribû bû.</verse>
				<verse number="3">Wê demê herdu xwuşkan, agahiyê ji Îsa re şandin û gotin: Ya Xudan, a vay, yê ku tu jê hez dikî, nexweş e!</verse>
				<verse number="4">Dema Îsa vêya bihîst, got: Ev nexweşiya ne ji bo mirinê ye; lê belê bona ku Lawê Xwedê bi vêya bête bilind kirin, ji bo bilindahiya Xwedê ye!</verse>
				<verse number="5">Îsa ji Marta û ji xwuşka wê Meryem û ji birayê wan Lazar hez dikir.</verse>
				<verse number="6">Û gava wî bihîst ku ew nexweş e, hîn du rojên din li cîhê ku ew lê bû, ma.</verse>
				<verse number="7">Pişt re ji şagirtên xwe re got: Em dîsa herin Cihûstanê!</verse>
				<verse number="8">Şagirtan ji wî re gotin: Rebbî, niha Cihûdan bona ku te bidin ber keviran dibiliyan; ma tu dîsa biçî wê derê?</verse>
				<verse number="9">Îsa bersivê da: Ma rojek ne donzdeh saet e? Ger mirov rojê bigere, tilpekî nabe; ji ber ku ronahiya vê dinê dibîne.</verse>
				<verse number="10">Lê belê yê ku şevê bigere, tilpekî dibe; ji ber ku ronahî di wî de nîne.</verse>
				<verse number="11">Piştî vê axaftinê, wî ji wan re got: Hevalê me Lazar bi xew ve çûye; lê belê ez diçim ku wî hişyar bikim.</verse>
				<verse number="12">Şagirtan ji wî re gotin: Ya Xudan, ger ew bi xew ve çûbe, dê baş bibe!</verse>
				<verse number="13">Îsa vêya ji bo mirina wî gotibû, lê belê wan gotin ku, qey ew ji bo xew de çûnê dibêje.</verse>
				<verse number="14">Wê çaxê Îsa ji wan re bi eşkereyî got: Lazar miriye.</verse>
				<verse number="15">Û bona ku hûn bawer bikin, ji bo we kêfxweş im ku, ez ne li wê derê bûm. Lê belê bihêlin em biçin cem wî!</verse>
				<verse number="16">Şagirt Tûmas, yê ku jê re digotin: Cot, ji hevalên xwe re got: Em jî bona ku, bi wî re bimirin; biçin!</verse>
				<verse number="17">Dema Îsa gîhaşt wê derê; Lazar çar roj e di gorê de raketî dît.</verse>
				<verse number="18">Û Beytanya qasî avêtina panzdeh tîrî nêzîkî Orşelîmê bû.</verse>
				<verse number="19">Gellekan ji Cihûdan ji bo ku bona birayên wan xemrevîniyê li wan bikin hatibûn cem Marta û Meryemê.</verse>
				<verse number="20">Dema ku Marta hatina Îsa bihîst, bona pêrgîniya wî derket; lê belê Meryem li malê rûniştîbû.</verse>
				<verse number="21">Marta ji Îsa re got: Ya Xudan, ger tu li vir bûya, birayê min nedimir!</verse>
				<verse number="22">Ez niha jî dizanim ku, tu ji Xwedê çi bixwazî, ew ê bide te.</verse>
				<verse number="23">Îsa ji wê re got: Dê birayê te biveje!</verse>
				<verse number="24">Martayê jê re got: Ez dizanim ku, di roja dawiyê de, dê di vejînê de biveje.</verse>
				<verse number="25">Îsa ji wê re got: Vejîn û jiyan ez im; yê ku baweriyê bi min bîne, ew bimire jî dê dîsa bijî</verse>
				<verse number="26">û her kesê ku dijî û baweriyê bi min tîne, abadîn namire. Tu baweriyê bi vêya tînî?</verse>
				<verse number="27">Wê ji wî re got: Belê, ya Xudan; min bawerî anî ku tu Lawê Xwedê yê ku were dinê, Mesîh î.</verse>
				<verse number="28">Û piştî ku wê vêya got, çû û bi dizîka bangî xwuşka xwe Meryemê kir û got: Mamoste li vê derê ye û bangî te dike!</verse>
				<verse number="29">Dema wê vêya bihîst, zû rabû û çû cem Îsa.</verse>
				<verse number="30">Îsa hîn negîhaştibû gund û hîn li cîhê ku, Marta pêrgîniyê jê re kiriye, sekinîbû.</verse>
				<verse number="31">Cihûdên ku tevî wê di malê de bûn û xemrevînî li wê dikirin, dema dîtin ku Meryem bi lezî derket derve; wan gotin ew diçe ser gora birayê xwe û dê li wir bigirî û li pey wê çûn.</verse>
				<verse number="32">Lê belê gava Meryem gîhaşt cîhê ku Îsa lê sekiniye, wî dît û xwe avêt lingê wî û got: Ya Xudan, ger tu li vir bûya, birayê min nedimir!</verse>
				<verse number="33">Dema Îsa, wê û ew Cihûdên bi wê re hatine digirîn, dît, di ruhê xwe de naliya û dilê wî zehf xemgîn bû</verse>
				<verse number="34">û got: We wî kirin ku derê? Wan ji wî re gotin: Ya Xudan, were û bibîne!</verse>
				<verse number="35">Îsa giriya.</verse>
				<verse number="36">Cihûdan gotin: Binihêre, çiqasî jê hez dikir!</verse>
				<verse number="37">Lê belê ji wan hin kesan gotin: Yê ku çavên koran vekiriye, ma nikarîbû tiştekî bike ku, ev mirova jî nemire?</verse>
				<verse number="38">Wê demê Îsa dîsa di hundirê xwe de kûr naliya û hate gorê. Ew şikeftek bû û kevirekî danîbûn ber wê.</verse>
				<verse number="39">Îsa got: Kevir rakin! Martaya xwuşka yê mirî, ji wî re got: Ya Xudan, êdî bêhn ketiye wî, ji ber, ew çar roj e ku li vir e!</verse>
				<verse number="40">Îsa ji wê re got: Ma qey min ji te re negot: Ger ku tu bawer bikî, tuyê bilindahiya Xwedê bibînî?</verse>
				<verse number="41">Li ser vê yekê wan kevir rakirin. Îsa jî çavên xwe ber ve jor rakir û got: Ya Bavo, bona ku te min bihîst, ez ji te re şikir dikim.</verse>
				<verse number="42">Û ez dizanim ku tu her dem min dibihîzî; lê belê min vêya bona van mirovê li vê derê ne got, da ku, bila ew baweriyê bînin, te min şandiye.</verse>
				<verse number="43">Piştî ku wî vêya got, bi dengê bilind: Lazar were derve! qêriya.</verse>
				<verse number="44">Mirî jî, dest û lingên wî bi potikan ve pêçandî û rûyê wî bi destmalê ve girtî derket derve. Îsa ji wan re got: Wî vekin û berdin bila here!</verse>
				<verse number="45">Wê demê ew Cihûdên ku hatibûn cem Meryemê, gava xebata ku Îsa çêkir, dîtin, ji wan gellekan bawerî bi wî anîn.</verse>
				<verse number="46">Lê belê ji wan hinekan çûn cem Fêrisiyan û karên ku Îsa çêkirine, ji wan re gotin.</verse>
				<verse number="47">Li ser vê yekê serokên kahînan û Fêrisiyan Civata Netewî civandin û gotin: Ma em çi bikin? Ji ber ku ev mirov pirr mûcîzeyan çêdike!</verse>
				<verse number="48">Ger em wî wusa bihêlin, dê her kes baweriyê bi wî bînin û Romayî jî dê werin him cîhê me û him jî gelê me ji navendê rakin!</verse>
				<verse number="49">Û yekî ji wan, Serokkahînê wê salê Qayafa, ji wan re got: Hûn qet tiştekî fêhm nakin</verse>
				<verse number="50">û hûn nafikirin, bona ku hemûya welat tune nebe, mirovek di oxra gel de bimire, ji bo me çêtir e!</verse>
				<verse number="51">Wî vêya bi serê xwe negot; lê belê ji bo ku wê salê ew Serokkahîn bû, peyxambertî kiribû ku dê Îsa ji bo gel bimire</verse>
				<verse number="52">û ne tenê ji bo gel, lê belê ji bo yekîtî û civandina hemû zarokên Xwedê yên ku belav bûne jî.</verse>
				<verse number="53">Û ji wê rojê pê ve, bona ku wî bikujin, dest bi ava kirina duzenê kirin.</verse>
				<verse number="54">Ji bo vê yekê êdî Îsa di nav Cihûdan de bi eşkereyî negeriya; lê ew ji wir veqetiya û çû nêzîkî çolê, navçeya ku jê re dibêjin Efraîm û tevî şagirtên xwe li wê derê ma.</verse>
				<verse number="55">Fisiha Cihûdan nêzîk bû. Û ji hemûya welêt gellek kes, ji bona xwe safî bikin, berî Fisihê hilkişiyan Orşelîmê.</verse>
				<verse number="56">Ew li wê derê, li Îsa digeriyan û dema ew di Perestgehê de sekinî bûn, ji hev û din re digotin: Hûn çi dibêjin? Gelo dê ew neyê cejnê?</verse>
				<verse number="57">Serokên kahînan bi Fêrisiyan re bona ku bi wî bigirin, bi gotina; ger kesek bizanibe ew li ku derê ye bila nîşan bide, emirek dabûn.</verse>
			</chapter>
			<chapter number="12">
				<verse number="1">Şeş roj berî Fisihê, Îsa hat Beytanyayê, Lazarê ku wî ji nav miriyan vejandî bû li wir bû.</verse>
				<verse number="2">Li wê derê ji bo wî ziyafetek çêkirin; Martayê jî xizmetê dikir. Yên ku bi Îsa re li sifrê rûniştibûn yek ji wan Lazar bû.</verse>
				<verse number="3">Meryemê nîv lîtir rûnê pirr biqîmet, ji rûnê nardînê yê safî anî û di lingê Îsa de da û bi porê xwe lingê wî paqij kir; ew mal bi bêhna rûn ve tijî bû.</verse>
				<verse number="4">Lê belê şagirtek ji şagirtan, yê ku dê paşê Îsa bide dest, Cihûdayê Îsxeryotî got:</verse>
				<verse number="5">Ma çima ev rûn bi sê sed dînarî nehat firotin û nedan feqîran?</verse>
				<verse number="6">Vêya jî ne ji bo ku feqîran bi ser re digire; lê bona ku diz bû û bona kîsik bi wî re bû û yê ku di hundirê wê de ye didiziya, got.</verse>
				<verse number="7">Wê demê Îsa got: Dev ji wê berde! Bila vêya bo roja ku min dikin gorê hilîne.</verse>
				<verse number="8">Ji ber ku feqîr her dem bi we re ne, lê belê ez her dem ne bi we re me.</verse>
				<verse number="9">Ajaweyeke mezin ya ji Cihûdan, bihîstin ku Îsa li wê derê ye û tenê ne ji bo Îsa, lê ji bo Lazarê ku wî ji mirinê ve rakiribû jî bibînin hatin.</verse>
				<verse number="10">Serokên kahînan di nav hev de şêwira kuştina Lazar jî kirin;</verse>
				<verse number="11">ji ber ku bona wî pirr Cihûd diçûn û bawerî bi Îsa dianîn.</verse>
				<verse number="12">Dotira rojê, ajaweyeke mezin yên hatibûn cejnê, dema hatina Îsa ya Orşelîmê bihîstin;</verse>
				<verse number="13">guliyê xurme rahiştin û bona pêrgîniya wî çûn û qêriyan: Hozana! Yê ku bi navê Xudan tê, Qiralê Îsraêlê pîroz be!</verse>
				<verse number="14">Îsa, dehşikek dît û lê siwar bû; mîna ku hatiye nivîsandin:</verse>
				<verse number="15">Metirse, ya keça Siyonê! A vay, Qiralê te li dehşikekê kerê siwar bûye û tê.</verse>
				<verse number="16">Şagirtên wî di destpêkê de van tiştan fêhm nekirin; lê belê wexta ku Îsa hat bilind kirin, wan vê yekê anîn bîra xwe ku ew tişt ji bo wî hatine nivîsandin û wan vêya ji bo wî çêkirin.</verse>
				<verse number="17">Ew gelê ku dema wî bangî Lazar kir û ew ji mirinê rakir li wê, li cem wî bûn, wan şahdeyiyê dikir.</verse>
				<verse number="18">Ji ber vê yekê gel jî berbi wî ve çû; ji ber, wan bihîstibû ku wî vê nîşanê çêkiriye.</verse>
				<verse number="19">Ji bo vê yekê Fêrisiyan ji hev û din re gotin: Hûn dibînin; ji destê we qet tiştek nayê; a vay, hemûya dinê li pey wî diçe!</verse>
				<verse number="20">Di cejnê de, di nav yên ku bo peristinê hilkişiyabûn Orşelîmê de, hin kesên Grekî jî hebûn.</verse>
				<verse number="21">Vana hatin cem Fîlîpûs, ew ji Beytsaydaya ku bajarê Celîlê ye, bû, ji wî rica kirin û gotin: Efendî, em dixwazin ku Îsa bibînin!</verse>
				<verse number="22">Fîlîpûs hat û ji Andrêyas re got; Andrêyas û Fîlîpûs jî hatin û ji Îsa re gotin.</verse>
				<verse number="23">Îsa bersiv da wan û got: Saeta ku Lawê Mirov bête bilind kirin hat!</verse>
				<verse number="24">Bi rastî û bi rastî ez ji we re dibêjim: Heta ku tena genim nekeve nav erdê û nemire, ew ê tena serê xwe bimîne; lê belê ger bimire, dê gellek zad bide.</verse>
				<verse number="25">Yê ku ji canê xwe hez bike, wî winda dike; lê belê yê ku di vê dinê de ji canê xwe dikerihe, wê ji bo jiyana abadîn hiltîne.</verse>
				<verse number="26">Ger kesek bixwaze xizmetê ji min re bike, bila li pey min were; ez li ku derê bim, dê xizmetkarê min jî li wê derê be; ger kesek ji min re xizmetê bike, dê Bav rûmetê bide wî.</verse>
				<verse number="27">Niha canê min zehf teng dibe û ma ez çi bibêjim? Bibêjim, Bavo, min ji vê saetê xelas bike? Lê belê ez ji bo vê yekê hatime vê saetê.</verse>
				<verse number="28">Bavo; navê xwe bilind bike! Li ser vê yekê ji jor ve dengek hat: Min ew bilind kir û ez ê wî dîsa bilind bikim!</verse>
				<verse number="29">Ew gelê ku li wê derê bûn û ajaweya ku vêya bihîstin, digotin: Ezman guregur kir. Hinekan jî digotin: Milyaketekê pê re axifî!</verse>
				<verse number="30">Îsa bersiv da û got: Ev denga ne ji bo min, lê ji bo we hat.</verse>
				<verse number="31">Daraziya vê dinê niha ye. Dê serokê vê dinê niha bête avêtinî derve.</verse>
				<verse number="32">Û dema ku ez ji erdê ve bilind bibim, ez ê hemû kesî berbi xwe ve bikişînim.</verse>
				<verse number="33">Îsa vêya ji bo ka ew ê bi mirinek çawa bimire got.</verse>
				<verse number="34">Ajaweyê bersivê da wî: Me ji zagonê ve bi gotina, dê Mesîh heta abadînê bimîne, bihîstin û çawa dibe ku tu dibêjî: Divê Lawê Mirov bête bilind kirin? Ev Lawê Mirov kî ye?</verse>
				<verse number="35">Îsa ji wan re got: Ronahî hîn demeke kurt di nav we de ye. Dema hîn ronahiya we heye bimeşin ku, bila tarî ser we negire! Ji ber ku yê di tariyê de dimeşe, nizane ku bi ku ve diçe.</verse>
				<verse number="36">Heta ku ronahiya we heye, baweriyê bi ronahiyê bînin, da ku, hûn bibin zarokên ronahiyê. Piştî ku Îsa ev tiştên hanê gotin; çû û xwe ji wan veşart.</verse>
				<verse number="37">Lê belê wî li ber çavê wan ewqas mûcîzeyan çêkir, wan dîsa jî bawerî bi wî nedianîn;</verse>
				<verse number="38">da ku, gotina Îşaya peyxamber, ya ku dibêje: Ya Xudan, ma kê bi vê agahiya ku me daye, bawer kir? Û ma hêza Xudan ji kê re hate daxuyanî kirin? were cîh, çêbûn.</verse>
				<verse number="39">Ji bo vê yekê wan nikarîbûn baweriyê bianiyan; ji ber ku Îşaya dîsa gotiye:</verse>
				<verse number="40">Wî çavên wan kor kir û dilên wan hişk kir ku, bila çavên wan nebîne û dilên wan jî fêhm neke û ew venegerin û ez jî wan baş nekim.</verse>
				<verse number="41">Îşaya vana gotiye, ji ber ku wî bilindahiya Îsa dîtiye û bo wî axifiye.</verse>
				<verse number="42">Lê digel vê yekê ji serokan gellekan jî bawerî bi wî anîn; lê belê bona ku ji keniştê neyên qewirandin, ji ber Fêrisiyan mikur nehatin.</verse>
				<verse number="43">Ji ber ku wan ji pesnê Xwedê zêdetir, ji pesnê mirovan hez kirin.</verse>
				<verse number="44">Îsa bang kir û got: Yê ku bawerî bi min tîne, ne bi min, lê bi yê ku min şandiye baweriyê tîne.</verse>
				<verse number="45">Û yê ku min dibîne, yê ku min şandiye dibîne.</verse>
				<verse number="46">Bona kesê ku bawerî bi min tîne, di tariyê de nemîne, ez bi ronahîtî hatim dinê.</verse>
				<verse number="47">Û ger zilamek gotinên min dibihîze û pê nagire, ez daraziyê li wî nakim; ji ber ku ez bona darazîkirina dinê nehatime, lê bona xelasiya dinê hatime.</verse>
				<verse number="48">Yekî dinî daraziyê li yê ku min red dike û guh nade gotinên min, dike heye; gotina ku gotime, di roja dawiyê de dê daraziyê li wî bike.</verse>
				<verse number="49">Ji ber ku ez bi xwe neaxifîm; lê Bavê min yê ku min şand emir da min, ka ez ê çawa biaxifim û çi bibêjim.</verse>
				<verse number="50">Û ez dizanim ku, emrê wî jiyana abadîn e. Ji ber vê yekê tiştên ku ez dibêjim, çawa ku Bav ji min re gotiye, wusa dibêjim.</verse>
			</chapter>
			<chapter number="13">
				<verse number="1">Lê belê berî Cejna Fisihê, Îsa dizanîbû saeta wî ya ku ji vê dinê veqete û here cem Bav hatiye; wî ji yên ku di dinê de ên wî ne, hez kiribû û heta dawiyê ji wan hez kir.</verse>
				<verse number="2">Di dema xwarina êvarê de, Îblîs xwestina xwe kiribû dilê Cihûdayê Îsxeryotiyê lawê Şîmûn ku, ew wî bide dest.</verse>
				<verse number="3">Îsa zanîbû ku Bav her tiştî daye destê wî û ew ji cem Xwedê hatiye û dê dîsa vegere cem Xwedê.</verse>
				<verse number="4">Ew ji xwarinê rabû, ser kincê xwe danî aliyekî û pêşgîrek girt li pişta xwe pêça.</verse>
				<verse number="5">Pişt re av kir leganê û lingê şagirtên xwe şuştin û dest pê kir bi pêşgîra ku dabû pişta xwe lingên wan ziwa kirin.</verse>
				<verse number="6">Ew hat cem Şîmûn Pêtrûs û wî ji Îsa re got: Ya Xudan, ma tuyê lingên min bişo?</verse>
				<verse number="7">Îsa bersiv da û ji wî re got: Ez çi dikim tu niha fêhm nakî, lê belê pişt re tuyê fêhm bikî.</verse>
				<verse number="8">Pêtrûs jê re got: Tu carî tuyê lingên min neşo! Îsa bi gotina: Ger ez te neşom, para te bi min re nabe bersivê da.</verse>
				<verse number="9">Şîmûn Pêtrûs jê re got: Ya Xudan, tenê ne lingên min, lê belê dest û serê min jî bişo!</verse>
				<verse number="10">Îsa ji wî re got: Yê ku hatiye şuştin, xeynî lingên wî hewce nîne ku tu derekî wî yî din were şuştin; lê belê bitûmî paqij e; hûn jî paqij in, lê belê ne hemûyên we.</verse>
				<verse number="11">Ji ber, wî bi yê ku dê wî bide dest dizanîbû; ji bo vê yekê got: Hemûyên we ne paqij in.</verse>
				<verse number="12">Bi vî awayî piştî ku wî lingên wan şuşt û kincê xwe rahişt, dema dîsa li sifrê rûnişt; ji wan re got: Ma hûn bi tiştên ku min ji we re kirine, fêhm dikin?</verse>
				<verse number="13">Hûn ji min re Mamoste û Xudan dibêjin û hûn rast dibêjin, ji ber ku ez ew im.</verse>
				<verse number="14">Madem ku ez Xudan û Mamoste me û dîsa jî min lingên we şuştin; hewce dike ku hûn jî lingên hev û din bişon.</verse>
				<verse number="15">Ji ber, bona ku min ji we re kir, hûn jî bikin, vê wekokê dam we.</verse>
				<verse number="16">Bi rastî û bi rastî ez ji we re dibêjim: Kole ji efendiyê xwe ne mezintir e; yê ku hatiye şandin jî ji yê ku wî şandiye ve ne mezintir e.</verse>
				<verse number="17">Madem ku hûn bi van tiştan dizanin, ger hûn wan bikin, hûn ê dilşad bibin!</verse>
				<verse number="18">Ez ji bo we hemûyan nabêjim, ez bi yên ku min bijartine dizanim; lê belê bona Nivîsa Pîroz ya ku dibêje: Yê ku nanê min xwar, pahniyê xwe li min bilind kir, bête cîh e.</verse>
				<verse number="19">Ez ji we re vana berî ku bibin, ji niha ve dibêjim ku, hûn baweriyê bînin ku, ez ew im.</verse>
				<verse number="20">Bi rastî û bi rastî ez ji we re dibêjim: Kesê ku yê ez dişînim qebûl bike, min qebûl dike û yê ku min qebûl dike, ew yê ku min şandiye qebûl dike.</verse>
				<verse number="21">Îsa li pey gotina van tiştan, di ruh de gellek teng bû û wî şahdeyiyê kir û got: Bi rastî û bi rastî ez ji we re dibêjim: Dê yek ji we, min bide dest!</verse>
				<verse number="22">Şagirtan li hev û din nêrîn, miraq kirin ku ew ji bo kî dibêje.</verse>
				<verse number="23">Şagirtekî wî xwe dabû sînga Îsa; Îsa ji wî hez dikir.</verse>
				<verse number="24">Şîmûn Pêtrûs bona ku ew bipirse, ka bona kî gotiye; nîşanê da wî.</verse>
				<verse number="25">Ew jî li sînga Îsa paldayî, jê re got: Ya Xudan, kî ye ew?</verse>
				<verse number="26">Îsa bersiv da: Ew, yê ku ez ê pariyê nên dakim û bidim wî ye. Û pişt re wî pariyê nan di xwarinê de dakir û da Cihûdayê Îsxeryotiyê lawê Şîmûn.</verse>
				<verse number="27">Piştî pariyê, wê demê Îblîs ket hundirê wî. Îsa jî ji wî re got: Tiştê ku tu dixwazî bikî, zû bike!</verse>
				<verse number="28">Ji yên ku li sifrê rûdiniştin, tu kesî fêhm nekirin ku, wî bona çi vê gotinê jê re got.</verse>
				<verse number="29">Bona ku kîsikê pera bi Cihûda re bû, hinekan ji wan gotin, dibe ku Îsa ji wî re gotibe: Bo cejnê ji me re tiştên ku lazim in bikire, an jî, tiştekî bide feqîran!</verse>
				<verse number="30">Dema ku Cihûda pariyê nan girt, ew hema derket derve. Û şev bû.</verse>
				<verse number="31">Dema ku ew derket derve, Îsa got: Lawê Mirov niha hatiye bilind kirin û Xwedê jî di wî de bilind bû!</verse>
				<verse number="32">Ger Xwedê di wî de hatibe bilind kirin, Xwedê jî dê wî di xwe de bilind bike û ew ê hema wî bilind bike.</verse>
				<verse number="33">Zarokno, ez hîn demekê kurt li cem we me. Hûn ê li min bigerin û mîna ku min ji Cihûdan re got: Niha ji we re jî dibêjim, hûn nikarin werin cîhê ku ez diçimê!</verse>
				<verse number="34">Ez emirekî nû didim we: Ji hev û din hez bikin. Mîna ku min ji we hez kir, hûn jî ûsa ji hev û din hez bikin.</verse>
				<verse number="35">Ger hezkirina we ji hev û din re hebe, her kes dê fêhm bike ku hûn şagirtên min in.</verse>
				<verse number="36">Şîmûn Pêtrûs ji wî re got: Ya Xudan, ma tu diçî ku derê? Îsa bersiv da wî: Tu niha nikarî li pey min werî cîhê ku ez ê herimê, lê belê paşê tuyê li pey min werî.</verse>
				<verse number="37">Pêtrûs jê re got: Ya Xudan, ma çima ez niha nikarim li pey te werim? Ez ji bo te canê xwe didim!</verse>
				<verse number="38">Îsa bersiv da wî: Tuyê ji bo min canê xwe bidî? Bi rastî û bi rastî ez ji te re dibêjim: Heta ku tu min sê carî înkar nekî, dîk naure!</verse>
			</chapter>
			<chapter number="14">
				<verse number="1">Bila dilê we teng nebe! Baweriyê bi Xwedê bînin û bi min jî baweriyê bînin!</verse>
				<verse number="2">Di mala Bavê min de gellek şunwar hene; ger tunebûya, min ê ji we re bigota; ji ber ez diçim ku ji we re cîh amade bikim.</verse>
				<verse number="3">Û ger ez herim û ji we re cîh amade bikim û bona ku hûn jî li wî cîhê ku ez lê me bibin; ez ê dîsa werim û we bigirim cem xwe.</verse>
				<verse number="4">Hûn rêya cîhê ku ez diçimê, dizanin.</verse>
				<verse number="5">Tûmas jê re got: Ya Xudan, em nizanin ku tu bi ku ve diçî, ma em ê çawa bi rê bizanibin?</verse>
				<verse number="6">Îsa ji wî re got: Rê, rastî û jiyan ez im; heta ku ne bi navberiya min be, tu kes nikare were cem Bav!</verse>
				<verse number="7">Ger we min nas bikirana, weyê Bavê min jî nas bikirana û ji niha ve hûn bi wî dizanin û we ew dîtin.</verse>
				<verse number="8">Fîlîpûs ji wî re got: Ya Xudan, Bav nîşanî me bide û ew ji me re bes e!</verse>
				<verse number="9">Îsa ji wî re got: Fîlîpûs, ez ewqas dem e bi we re me, ma te hîn min nas nekiriye? Kî ku min dîtibe, wî Bav dîtiye. Ma tu çawa dibêjî: Bav nîşanî me bide?</verse>
				<verse number="10">Ma qey tu bawer nakî ku, ez di Bav de me û Bav jî di min de ye? Gotinên ku ji we re dibêjim, ez bi xwe û xwe nabêjim, lê belê Bavê ku di min de disekine, xebatên xwe dike.</verse>
				<verse number="11">Bawerî bi min bînin ku; ez di Bav de me û Bav jî di min de ye; qet nebe ji ber wan xebatan baweriyê bînin!</verse>
				<verse number="12">Bi rastî û bi rastî ez ji we re dibêjim: Yê ku baweriyê bi min bîne, dê bikaribe ev xebatên ku ez çêdikim, bi xwe jî çêbike, heta dikare ku mezintirên wan jî çêbike; ji ber ku ez diçim cem Bav.</verse>
				<verse number="13">Hûn bi navê min her çi bixwazin, ez ê wê bikim; da ku, Bav di Law de bilind bibe.</verse>
				<verse number="14">Ger ku hûn bi navê min tiştekî bixwazin, ez ê wê bikim.</verse>
				<verse number="15">Ger hûn ji min hez dikin, emirên min bînin cîh!</verse>
				<verse number="16">Ez ê jî lava ji Bav re bikim û dê ew ê Xemrevînkirek din, Ruhê Rasteqîniyê bide we; da ku, ew heta bêdawiyê bi we re bimîne.</verse>
				<verse number="17">Dinya nikare wî qebûl bike; ji ber ku ew ne wî dibîne û ne jî bi wî dizane; lê belê hûn wî nas dikin; ji ber ku ew li cem we disekine û dê di hundirê we de be.</verse>
				<verse number="18">Ez we sêwî nahêlim, ez ê werim cem we.</verse>
				<verse number="19">Paşî demek dinî kurt û êdî dinya min nabîne; lê belê hûn ê min bibînin; madem ku ez dijîm, hûn ê jî bijîn!</verse>
				<verse number="20">Di wê rojê de hûn ê bizanibin ku, ez di Bav de me û hûn di min de ne û ez jî di we de me.</verse>
				<verse number="21">Yê ku emirên min qebûl dike û wan bi cih tîne, ew e yê ku ji min hez dike, yê ku ji min hez dike; ew ê ji aliyê Bavê min ve bête hezkirin; ez ê jî ji wî hez bikim û ez ê xwe nîşanî wî bidim.</verse>
				<verse number="22">Cihûda (ne yê Îsxeryotî) jê re got: Ya Xudan, ma çawa dibe ku, tu xwe nîşanî dinê nadî, lê nîşanî me didî?</verse>
				<verse number="23">Îsa bersiv da û jê re got: Kî ji min hez bike, dê bi gotina min bigire û Bavê min ji wî hez dike û em tên cem wî û li cem wî şunwarê digirin.</verse>
				<verse number="24">Yê ku ji min hez neke, bi gotinên min nagire û gotina ku we bihîst ne ya min e, lê belê ya Bavê ku min şandiye yî.</verse>
				<verse number="25">Gava ez hîn li cem we me, min ji we re van tiştan got.</verse>
				<verse number="26">Lê belê Xemrevînkir, Ruhê Pîroz, yê ku dê Bav bi navê min bişîne, dê ew ê her tiştî hînî we bike û dê hemû gotinên ku min ji we re gotine bîne bîra we.</verse>
				<verse number="27">Ez aşitiyê ji we re dihêlim, ez aşitiya xwe didim we. Ez mîna ku dinya dide nadim we; bila dilê we teng nebe û metirse!</verse>
				<verse number="28">We bihîstin ku min ji we re got: Ez diçim û ez ê werim cem we! Ger we ji min hez bikirana, bona ku ez diçim cem Bav, hûn ê kêfxweş bibûna; ji ber ku Bavê min ji min mezintir e.</verse>
				<verse number="29">Û bona ku dema bibe, hûn bawer bikin, min berî ku bibe ji we re got.</verse>
				<verse number="30">Ez êdî bi we re gellekî tiştan naaxifim; ji ber ku serokê vê dinê tê û tu tiştekî wî di min de nîne.</verse>
				<verse number="31">Lê belê bila dinya bizanibe ku, ez ji Bav hez dikim û Bav çawa emir daye min, ez ûsa dikim. Rabin, em ji vir herin!</verse>
			</chapter>
			<chapter number="15">
				<verse number="1">Ez mêwa rasteqîn im û Bavê min rezvan e.</verse>
				<verse number="2">Ew her şivmêwa ku di min de fêkî nade jê dike û her ya ku fêkî dide, bona hîn jî zêdetir bide, wê paqij dike.</verse>
				<verse number="3">Bi gotina ku min ji we re gotiye, hûn jixwe paqij in.</verse>
				<verse number="4">Di min de bisekinin û ez di we de! Ger şivmêw bi mêwê ve nesekine, bi xwe nikare fêkî bide; mîna vêya, ger hûn jî di min de nesekinin, hûn nikarin fêkî bidin.</verse>
				<verse number="5">Ez mêw im, hûn şivmêw in. Kesê ku di min de disekine û ez di wî de bisekinim, ew pirr fêkî dide; ji ber ku hûn bêyî min nikarin tu tiştekî bikin.</verse>
				<verse number="6">Her kî di min de nesekine, ew mîna şivmêwê bi derve tête avêtin û hişk dibe; wan didin hev, davêjin agir û ew dişewitin.</verse>
				<verse number="7">Ger hûn di min de bisekinin û gotinê min di we de bisekinin, hûn her çi dixwazin bixwazin, dê ji we re bête dayîn.</verse>
				<verse number="8">Dema ku hûn pirr fêkî bidin, Bavê min bi vêya bilindtir dibe û hûn ê bi vî awayî bibin şagirtên min.</verse>
				<verse number="9">Mîna ku Bav ji min hez dike, ez jî wusa ji we hez dikim; di hezkirina min de bisekinin!</verse>
				<verse number="10">Ger hûn emirên min bînin cîh, hûn ê di hezkirina min de bisekinin; çawa ku, min bi emirên Bavê xwe ve girtin û ez di hezkirina wî de disekinim.</verse>
				<verse number="11">Bona ku kêfxweşiya min di we de be û kêfxweşiya we temam bibe, van tiştan ji we re gotim.</verse>
				<verse number="12">Emirê min ev e: Mîna ku min ji we hez kir, hûn jî ji hev û din hez bikin.</verse>
				<verse number="13">Ji hezkirina ku zilamek di oxra hevalên xwe de canê xwe bide, mezintir hezkirin di tu kesî de nîne.</verse>
				<verse number="14">Ger hûn tiştên ku min ji we re emir kiriye, bikin, hûn hevalên min in.</verse>
				<verse number="15">Êdî ez ji we re nabêjim qûl, ji ber ku qûl nizane ku efendiyê wî çi dike; lê belê min ji we re got heval; ji ber, hemû tiştên ku min ji Bavê xwe bihîst, ji we re gîhandin.</verse>
				<verse number="16">We min nebijartin, lê min hûn bijart û min we wezîfedar kir ku, hûn herin fêkî bidin û fêkiyê we bimîne; da ku, hûn bi navê min ji Bav çi bixwazin, ew ê bide we.</verse>
				<verse number="17">Ez vî emrî didim we ku, hûn ji hev û din hez bikin!</verse>
				<verse number="18">Ger dinya ji we bikerihe, bizanin ku, berî we ji min kerihiye.</verse>
				<verse number="19">Ger hûn ji dinê bûna, dê dinya ji yên ku daxilê wê ne hez bikira; bona ku hûn ne ji dinê ne; lê min we ji dinê ve bijart; ji bo vê yekê dinya ji we dikerihe.</verse>
				<verse number="20">Gotina ku min ji we re got, bînin bîra xwe: Qûl ji efendiyê xwe mezintir nîne. Ger zilmê li min kiribin, dê li we jî zilmê bikin; ger gotinê min qebûl kiribin, dê yên we jî qebûl bikin.</verse>
				<verse number="21">Lê belê hemû van tiştan ji ber navê min dê bi we bikin, ji ber ku ew yê ku min şandiye nas nakin.</verse>
				<verse number="22">Ger ez nehatibama û ji wan re negotibama, gunehên wan dê tunebûya; lê belê niha bona gunehên wan lêborînên wan nîne.</verse>
				<verse number="23">Kesê ku ji min dikerihe, ji Bavê min jî dikerihe.</verse>
				<verse number="24">Ger min xebatê ku tu kesî nekiriye, di nav wan de çênekiribûya, gunehên wan dê tunebûya; lê belê wan niha him dîtin û him jî ji min û Bavê min kerihîn.</verse>
				<verse number="25">Lê belê bona ku vê gotina di zagona wan de hatiye nivîsandin, were cîh: Bêsedem ew ji min kerihîn, bû.</verse>
				<verse number="26">Xemrevînkir, Ruhê rasteqîniyê, yê ku ez ê ji Bav tê, ji we re bişînim, dema were, dê ew ê bona min şahdeyiyê bike.</verse>
				<verse number="27">Hûn jî şahdeyiyê bikin; ji ber ku hûn ji destpêkê ve bi min re bûn.</verse>
			</chapter>
			<chapter number="16">
				<verse number="1">Ji bo ku hûn tilpekî nebin, min ev tişt ji we re got.</verse>
				<verse number="2">Dê we ji keniştan biqewirînin; belê, saetek wusa tê ku, her zilamê we dikujin, dibêjin qey ew ji Xwedê re xizmetê dikin.</verse>
				<verse number="3">Û ew ê dê van tiştan bikin, ji ber ku wan ne Bav, ne jî min nas kirin.</verse>
				<verse number="4">Lê belê min ev tişt ji we re got; da ku, çaxê dema wan bê hûn wan bînin bîra xwe. Min ew tişt di destpêkê de ji we re negot; ji ber ku ez tevî we bûm.</verse>
				<verse number="5">Lê belê niha jî, ez diçim cem yê ku min şandiye û ji we tu kes ji min napirse: Ma tu bi ku derê ve diçî?</verse>
				<verse number="6">Lê belê bona ku min ji we re ev tişt got, dilê we bi keserê ve tijî bû.</verse>
				<verse number="7">Lê belê ez ji we re rastiyê dibêjim: Çûyîna min ji bo qenciya we ye; ji ber ku ger ez neçim, ji we re Xemrevînkir nayê; lê belê ger ez biçim, ez ê wî ji we re bişînim.</verse>
				<verse number="8">Û dema ku ew were, dê ew ê di derheqê guneh, rastî û darazîkirinê de dinê bide bêdengkirinê.</verse>
				<verse number="9">Ji bo guneh, ji ber ku baweriyê bi min naynin;</verse>
				<verse number="10">ji bo rastiyê, ji ber ku ez diçim cem Bav û hûn êdî min nabînin;</verse>
				<verse number="11">ji bo darazî kirinê, ji ber ku serokê vê dinê hatiye darazî kirin.</verse>
				<verse number="12">Hîn gellek tiştên min, yên ku ez ji we re bêjim hene; lê belê hûn niha nikarin baldirêjiyê li wan bikin.</verse>
				<verse number="13">Lê belê dema ku ew, Ruhê rasteqîniyê were, dê di her rasteqîniyê de rê nîşanî we bide; ji ber ku ew ê bi xwe neaxife; lê belê her çi bibihîze, dê bibêje û tiştên ku bêne dê bighîne we.</verse>
				<verse number="14">Dê ew ê min bilind bike; ji ber ku dê ew ê ji yê min bigire û ji we re bighîne.</verse>
				<verse number="15">Her çi tiştê Bav heye, ew yê min e; ji bo vêya min ji we re got: Ew dê ji yê min bigire û bide we.</verse>
				<verse number="16">Hinekî dem û hûn min nabînin û dîsa hinekî dem û hûn ê min bibînin.</verse>
				<verse number="17">Wê çaxê hinek şagirtên wî ji hev û din re gotin: Hinekî dem û hûn min nabînin û dîsa hinekî dem û hûn ê min bibînin û: Ji ber ku ez diçim cem Bav; ma ew çî ye ku ji me re dibêje?</verse>
				<verse number="18">Wan digotin: Ev ya ku dibêje: Hinek dem çî ye? Em nizanin ku, ka ew çi dibêje!</verse>
				<verse number="19">Îsa fêhm kir ku ew dixwazin ji wî bipirsin û ji wan re got: Ma hûn ji bo vê gotina min ya ku: Hinekî dem û hûn min nabînin û dîsa hinekî dem û hûn ê min bibînin gotime, ji hev û din dipirsin?</verse>
				<verse number="20">Bi rastî û bi rastî ez ji we re dibêjim: Hûn ê bigirîn û li xwe bixin, lê belê dê dinya kêfxweş bibe; hûn ê keserê bikişînin, lê belê xema we dê vegere kêfxweşiyê.</verse>
				<verse number="21">Dema ku pîrek zarok tîne dinê, tengasiyê dikişîne; ji ber ku saeta wê hatiye; lê belê dema ku zarok tîne dinê, bi kêfxweşiya mirovek li dinê bûye, êdî tengasiyê di bîra xwe de nîne.</verse>
				<verse number="22">Mîna vê niha kesera we heye, lê belê ez ê we dîsa bibînim û dê dilê we şa bibe û şabûniya we kes nikare ji we bistîne.</verse>
				<verse number="23">Û di wê rojê de, hûn ê tu tiştî ji min nepirsin. Bi rastî û bi rastî ez ji we re dibêjim: Bi navê min hûn ji Bav her çi bixwazin, ew ê wêya bide we!</verse>
				<verse number="24">Heta niha we bi navê min tu tişt nexwestin; bixwazin û hûn ê bigirin; da ku, bila şabûna we temam bibe!</verse>
				<verse number="25">Min ji we re ev tişt bi methelokan ve got; saet tê ku, ez êdî bi methelokan ve ji we re nabêjim; lê belê di derheqê Bav de ez ê bi eşkereyî ji we re bighînim.</verse>
				<verse number="26">Di wê rojê de hûn ê bi navê min bixwazin û ez nabêjim ku, ez ê ji bo we ji Bav bixwazim.</verse>
				<verse number="27">Ji ber ku Bav bi xwe ji we hez dike; ji ber ku hûn ji min hez dikin û ji Xwedê derketina min ve bawer dikin.</verse>
				<verse number="28">Ez ji Bav derketim û hatim dinê; dîsa dinê berdidim û vedigerim cem Bav.</verse>
				<verse number="29">Şagirtên wî gotin: A vay, tu niha bi eşkereyî dibêjî û tu qet wekokekî nabêjî!</verse>
				<verse number="30">Em niha fêhm dikin ku tu bi hemû tiştî dizanî û ji te re hewce nake ku tu kes ji te bipirse; em ji ber vê yekê bawerî tînin ku tu ji Xwedê ve hatiye!</verse>
				<verse number="31">Îsa bersiv da wan: Ma hûn niha bawer dikin?</verse>
				<verse number="32">A vay, saet tê, belê, ew dem hatiye û hûn ê min tenê berdin, belav bibin û her yek ji we dê here cem yên xwe; lê belê ez ne tenê me, ji ber ku Bav bi min re ye.</verse>
				<verse number="33">Bona ku xweşiya we di min de hebe, min ev tişt ji we re got. Di dinê de tengasiya we heye; lê belê dilawêr bin, min dinê mexlûb kir!</verse>
			</chapter>
			<chapter number="17">
				<verse number="1">Îsa van tiştan got û çavên xwe bilindî rûyê ezman kir û got: Ya Bav, saet hat, Lawê xwe bilind bike ku, Law jî bila te bilind bike.</verse>
				<verse number="2">Ji ber ku te li ser hemû mirovahiyê, rayedariyê da wî, da ku, ew jiyana abadîn bide hemû kesên ku te dane wî.</verse>
				<verse number="3">Jiyana abadîn jî ew e ku, bila te, tenê Xwedayê rastiyê û Îsa Mesîhê ku te şandiye nas bikin.</verse>
				<verse number="4">Bi qedandina xebata ku te ji bo çêkirinê da min, min te li ser rûyê erdê bilind kir.</verse>
				<verse number="5">Û ya Bav, dema ku dinya hîn tunebû û bilindahiya min ya ku li cem te bû, niha bi wê min li cem xwe bilind bike.</verse>
				<verse number="6">Min navê te ji mirovên ku te di dinê de dan min re, eşkere kir; ew yê te bûn, te wan da min û wan bi gotina te girtin.</verse>
				<verse number="7">Ew niha dizanin ku, hemû tiştên te dane min, ew ji te ne.</verse>
				<verse number="8">Ji ber, gotinên ku te dan min, min dan wan û wan qebûl kirin; wan bi rastî fêhm kirin ku ez ji te derketim û hatim û wan bawerî anîn ku, te min şandiye.</verse>
				<verse number="9">Ez ji bo wan rica dikim; ne ji bo dinê, lê belê ji bo yên ku te dane min, rica dikim; ji ber ku ew yên te ne.</verse>
				<verse number="10">Hemû tiştên min yên te ne, yên te jî yên min in û ez di wan de hatim bilind kirin.</verse>
				<verse number="11">Ez êdî ne li dinê me, lê ew li dinê ne û ez têm cem te. Ya Bavê pîroz; kesên ku te da min bi navê xwe biparêze ku, bila ew jî mîna me bibin yek!</verse>
				<verse number="12">Dema ez li cem wan bûm, min wan bi navê teyê ku te dabû min hêvişand û parast û bona ku Nivîsa Pîroz were cîh; ji xeynî lawê helaqê, ji wan kesekî din helaq nebû.</verse>
				<verse number="13">Lê belê ez niha têm cem te û van tiştan di dinê de dibêjim, da ku, bila kêfxweşiya min di wan de temam bibe.</verse>
				<verse number="14">Min gotina te da wan û dinê ji wan kerihî; ji ber çawa ku ez ne ji dinê me, ew jî ne ji dinê ne.</verse>
				<verse number="15">Ez ne ji bo ku tu wan ji dinê rake, lê bona ku tu wan ji yê xerab biparêzî rica dikim.</verse>
				<verse number="16">Çawa ku ez ne ji dinê me, ew jî ne ji dinê ne.</verse>
				<verse number="17">Wan bi rastiyê ve pîroz bike! Û gotina te rastî ye.</verse>
				<verse number="18">Mîna ku te min şand dinê, min jî wan şandin dinê.</verse>
				<verse number="19">Û di oxra wan de ez xwe pîroz dikim ku, bila ew jî bi rastiyê ve bên pîroz kirin.</verse>
				<verse number="20">Tenê ne ji bo wan, lê belê ji bo yên ku bi gotina wan baweriyê bi min bînin jî, bona ku hemû bibin yek, ez lava dikim;</verse>
				<verse number="21">çawa ku, ya Bav, tu di min de yî û ez jî di te de me, bila ew jî di me de bin, da ku, bila dinya baweriyê bîne ku te min şandiye.</verse>
				<verse number="22">Û min bilindahiya ku te da min, da wan ku, bila mîna ku em yek in, ew jî bibin yek.</verse>
				<verse number="23">Ez di wan de û tu di min de, da ku, ew ji bona yekîtiyê temam bibin û bila dinya fêhm bike ku te min şandiye û mîna ku tu ji min hez dikî, tu ji wan jî hez dikî.</verse>
				<verse number="24">Ya Bav, ez dixwazim ku, yên te dane min jî li cîhê min, bi min re bin ku, bila ew bilindahiya min ya ku te daye min bibînin; ji ber ku te berî afirandina dinê ji min hez kir.</verse>
				<verse number="25">Ya Bavê dadmend! Dinya te nas nekir, lê belê ez te nas dikim û vana jî dizanin ku te min şandiye.</verse>
				<verse number="26">Bona hezkirina te ya ku ji bo min heye, di wan de be û ez jî di wan de bim; min navê te ji wan re gîhand û ez ê bighînim.</verse>
			</chapter>
			<chapter number="18">
				<verse number="1">Paşî ku Îsa van tiştan got, derket û bi şagirtên xwe re çû wî aliyê newala Kîdronê; li wê derê bexçeyek hebû; ew û şagirtên xwe ketin nav wê.</verse>
				<verse number="2">Cihûdayê ku wî da dest jî bi wî cîhî dizanîbû; ji ber ku Îsa gellek caran bi şagirtên xwe li wê derê dihatin cem hev.</verse>
				<verse number="3">Bi vî awayî Cihûda, gîvalek leşker û tevî wan ji karmend û ji serokên kahînan û Fêrisiyan girt û hat wê derê; bi fanosan û pêtalan û çekan ve.</verse>
				<verse number="4">Îsa bi hemû tiştên ku dê bê serê wî dizanîbû, derket pêşiyê û ji wan re got: Ma hûn li kî digerin?</verse>
				<verse number="5">Wan bersivê dan wî: Li Îsayê Nisretî! Îsa ji wan re got: Ez im! Cihûdayê ku wî da dest jî bi wan re sekinî bû.</verse>
				<verse number="6">Dema ku wî ji wan re got: Ez im! paş ve çûn û ketin erdê.</verse>
				<verse number="7">Li ser vê yekê wî ji wan dîsa pirsî: Ma hûn li kî digerin? Wan jî gotin: Li Îsayê Nisretî!</verse>
				<verse number="8">Îsa bersivê da: Min ji we re got ku ez im. Ji bo wê, ger hûn li min digerin, vana berdin bila ew herin!</verse>
				<verse number="9">Da ku, gotina wî ya ku gotibû: Ji yên ku te dane min, tu kesî winda nekirim, were cîh.</verse>
				<verse number="10">Şûrek Şîmûn Pêtrûs hebû, wî wê kişand û li xizmetkarê Serokkahîn xist û guhê wî yê rastê jê kir; navê wî xizmetkarî Malxos bû.</verse>
				<verse number="11">Wê demê Îsa ji Pêtrûs re got: Şûrê xwe têxe qalanê! Ma qey ez ji kaseya ku Bavê min daye min, venexwim?</verse>
				<verse number="12">Bi vî awayî gîvale, fermandar û karmendên Cihûdan Îsa girtin û wî girêdan.</verse>
				<verse number="13">Û wan wî pêşiyê birin cem Hena; ji ber ew xezûrê Qayafayê ku wê salê Serokkahîn e, bû.</verse>
				<verse number="14">Yê ku bi gotina: Di oxra netewê de mirina zilamekî bi xêrtir e, şîretê li Cihûdan kiribû, Qayafa bû.</verse>
				<verse number="15">Şîmûn Pêtrûs û şagirtekî din li pey Îsa ve diçûn. Bona ku ew şagirt nasê Serokkahîn bû, bi Îsa re ket hewşa Serokkahîn.</verse>
				<verse number="16">Lê belê Pêtrûs ji derve, li cem dêrî sekinî bû. Wê demê ew şagirtê ku Serokkahîn nas dikir, çû bi keçika dergevan re axifî û wî Pêtrûs jî bir hundir.</verse>
				<verse number="17">Keçika dergevan ji Pêtrûs pirsî: Ma tu jî ne ji şagirtên vî mirovî yî? Pêtrûs got: Na, ne ez im!</verse>
				<verse number="18">Bona ku hewa sar bû, xizmetkar û karmendan bi komirê agir vêxistibûn û li ber sekinîbûn û xwe germ dikirin; Pêtrûs jî li cem wan sekinîbû û xwe germ dikir.</verse>
				<verse number="19">Wê demê Serokkahîn, ji bo şagirt û hînkariya wî, ji Îsa pirs kir.</verse>
				<verse number="20">Îsa bersiv da wî: Min ji dinê re bi eşkereyî got; min her tim di kenişt û Perestgeha ku hemû Cihûd li wir dicivin de hîn kir û min tu tişt bi dizî negot.</verse>
				<verse number="21">Ma çima tu ji min pirs dikî? Ji yên ku axaftina min bihîstine bipirse; a vay, ew dizanin min çi gotiye!</verse>
				<verse number="22">Û piştî ku wî van tiştan got, yek ji karmendên ku li wê derê sekinîbûn, bi gotina: Ma tu bi vî awayî bersivê didî Serokkahîn? şîrmaqê li Îsa xist.</verse>
				<verse number="23">Îsa ji wî re got: Ger min rast negotibe, bo nerastiyê şahdeyiyê bike; lê belê ger rast be, ma tu çima li min dixî?</verse>
				<verse number="24">Li ser vê yekê Hena wî girêdayî şand cem Serokkahîn Qayafa.</verse>
				<verse number="25">Şîmûn Pêtrûs hîn li cem agir sekinîbû û xwe li wê derê germ dikir. Ji wî re gotin: Ma tu jî ne yek ji şagirtên wî yî? Wî înkar kir û got: Na, ne ez im!</verse>
				<verse number="26">Xizmetkarekî Serokkahîn, merovê wî xizmetkarê ku Pêtrûs guhê wî jê kiriye bû, jê re got: Ma min di nav bexçê de te bi wî re nedît?</verse>
				<verse number="27">Pêtrûs dîsa înkar kir û hema dîk uriya.</verse>
				<verse number="28">Li ser vê yekê, wan Îsa ji cem Qayafa girtin û birin qesra walî. Hîn serê sibê zû bû. Û bona ku ew mindar nebin û Fisihê bixwin, ew bi xwe neketin qesra walî.</verse>
				<verse number="29">Ji ber vê yekê Pîlato derket, hat cem wan û got: Ma giliyê we yî li dijî vî mirovî çî ye?</verse>
				<verse number="30">Wan bersiv dan û ji wî re gotin: Ger vî mirovî xerabî nekiriba, me wî ji te re nedianîn!</verse>
				<verse number="31">Wê demê Pîlato ji wan re got: Hûn bi wî bigirin û li gor zagona xwe daraziyê li wî bikin! Cihûdan ji Pîlato re gotin: Ji me re ne caiz e ku em tu kesî bikujin!</verse>
				<verse number="32">–da ku, bi nîşan dayîna ka dê ew ê bi mirinekî çi şiklî ve bimire, gotina ku Îsa gotiye bila bête cîh.</verse>
				<verse number="33">Pîlato dîsa çû hundirê qesra walî; wî bangî Îsa kir û jê pirs kir: Ma qiralê Cihûdan tu yî?</verse>
				<verse number="34">Îsa bersiv da wî: Ma tu vêya bi xwe dibêjî, an kesên din ji bo min ji te re gotin?</verse>
				<verse number="35">Pîlato bersiv da: Ma ez Cihûd im? Gelê te û serokên kahînan te dan destê min! Ma te çi kiriye?</verse>
				<verse number="36">Îsa bersiv da: Qiraletiya min ne li vê dinê ye; ger qiraletiya min li vê dinê bûba, xizmetkarên min ji bo ku ez nekevim destê Cihûdan dê bixebitiyana; lê belê niha qiraletiya min ne li vir e.</verse>
				<verse number="37">Pîlato jî ji wî re got: Ma nexwe tu qiral î? Îsa bersiva: Tu dibêjî ku ez qiral im, da. Ez bona vêya welidîme û bona vêya hatime dinê ku, ji bo rastiyê şahdeyiyê bikim; her kesê ku ji aliyê rastiyê ne, dê dengê min bibihîzin.</verse>
				<verse number="38">Pîlato ji wî re got: Ma rastî çî ye? Piştî ku vêya got, dîsa derket, çû cem Cihûdan û ji wan re got: Ez di wî de qet sûcekî nabînim!</verse>
				<verse number="39">Lê belê kevneşopek we heye ku ez di Cejna Fisihê de yekî ji bo we berdim; ma hûn dixwazin ku ez qiralê Cihûyan ji bo we berdim?</verse>
				<verse number="40">Ji ber vê yekê dîsa qêriyan û gotin: Ne vî mirovî, lê belê Barabas! Lê Barabas rêbirek bû.</verse>
			</chapter>
			<chapter number="19">
				<verse number="1">Wê çaxê Pîlato Îsa girt û da ber qamçiyan.</verse>
				<verse number="2">Leşkeran jî ji stiriyan tacek vegirtin û dan serê wî û qeftanekî mor li wî kirin</verse>
				<verse number="3">û dihatin ber wî û digotin: Silav ya qiralê Cihûdan! Û şîrmaqan li wecê wî dixistin.</verse>
				<verse number="4">Pîlato dîsa çû derve û ji wan re got: A vay, ez wî ji we re tînim derve ku, hûn bizanibin min di wî de qet sûcek nedîtiye!</verse>
				<verse number="5">Li ser vê yekê Îsa, tacê stirîn li serî bû û xeftanê erxewanî jî li xwe kirî çû derve. Pîlato ji wan re got: A vay, ew zilam!</verse>
				<verse number="6">Dema ku serokên kahînan û karmendan wî dîtin, qêriyan û gotin: Wî xaç bike, wî xaç bike! Pîlato ji wan re got: Hûn wî bigirin û bi xwe wî xaç bikin! Ji ber ku, ez di wî de qet sûcekî nabînim!</verse>
				<verse number="7">Cihûdan bersiv dan wî: Zagonek me heye; li gor wê zagonê divê ew bimire; ji ber ku, wî xwe bi xwe, kir Lawê Xwedê!</verse>
				<verse number="8">Dema ku Pîlato vê gotinê bihîst, hîn zêde tirsiya</verse>
				<verse number="9">û dîsa çû qesra walî û ji Îsa re got: Tu ji ku derê yî? Lê belê Îsa bersivê neda wî.</verse>
				<verse number="10">Pîlato jî ji wî re got: Ma tu bi min re naaxifî? Ma tu nizanî ku, ji bo berdana te qudreta min heye û ji bo xaçkirina te jî qudreta min heye?</verse>
				<verse number="11">Îsa bersivê da wî: Ger ji te re ji jor ve nehatibûya dayîn, qet qudreta te li ser min dê tune bûya. Ji ber vê yekê, gunehên kesê ku min daye destê te, hîn jî mezintir e!</verse>
				<verse number="12">Ji bo vê yekê Pîlato bona berdana wî dixebitî; lê belê Cihûdan qêriyan û gotin: Ger tu viya berde, tu ne hevalê Qeyser î! Kî xwe bike qiral, ew li dijberî Qeyser radibe!</verse>
				<verse number="13">Pîlato jî dema ku ev gotin bihîst, wî Îsa derxist derve û li cîhê ku navê wê Rûkevirê ye, lê belê bi Îbranî Gabata ye; li ser kursiya darazîkirinê rûnişt.</verse>
				<verse number="14">Roja Amadekirinê ya Fisihê bû û saet nêzîkî şeşa bû. Û wî ji Cihûdan re got: A vay, qiralê we!</verse>
				<verse number="15">Lê belê ew qêriyan: Wî rake, wî rake û li xaçê bixe! Pîlato ji wan re got: Ma ez qiralê we li xaçê bixim? Serokên kahînan bersiv dan: Xeynî Qeyser, qiralê me tune!</verse>
				<verse number="16">Wê gavê bona ku li xaçê bixin, wî da wan.</verse>
				<verse number="17">Wê demê wan Îsa girtin; wî, xaça xwe hilgirt û çû cîhê ku navê wê Hestiyê Serî, bi Îbranî Golgota ye.</verse>
				<verse number="18">Li wê derê wan wî li xaçê xistin û tevî wî du kesên din, yek li aliyekî, yê din li aliyê din, lê belê Îsa li navberê bû.</verse>
				<verse number="19">Pîlato lewhekê nivîsand û wê li ser xaçê ve danî: ÎSAYÊ NISRETÎ, QIRALÊ CIHÛDAN! nivîsandî bû.</verse>
				<verse number="20">Û gellekên Cihûdan vê lewhê xwendin, ji ber, cîhê ku Îsa lê hatibû xaçkirin, nêzîkî bajêr bû û ew lewha bi Îbranî, Grekî û Latînî hatibû nivîsandin.</verse>
				<verse number="21">Ji bo vê yekê serokên kahînên Cihûdan ji Pîlato re gotin: Ne Qiralê Cihûdan e, lê belê nivîsa ku: Vî mirovî bi xwe got: Ez Qiralê Cihûdan im! binivîse.</verse>
				<verse number="22">Pîlato bersivê da: Her çi nivîsandibim, nivîsandime!</verse>
				<verse number="23">Piştî ku leşkeran Îsa xaç kirin, kincên wî girtin û kirin çar par ku, ji her leşkerekî re parek bikeve. Kirasê wî jî girtin; kiras qumaşek seranser bêdirûtin bû.</verse>
				<verse number="24">Wan jî ji hev û din re gotin: Em vêya neçirînin, lê belê em bo wê vijagê bavêjin ku hela ew dibe ya kî; da ku, ya bi gotina: Wan kincên min di nav hev de par kirin, li ser kirasê min vijagê avêtin, hatiye nivîsandin bête cîh. Leşkeran vana kirin.</verse>
				<verse number="25">Li cem xaça Îsa dayika wî û xwuşka dayika wî, Meryema pîreka Klopa û Meryema Mejdelanî sekinî bûn.</verse>
				<verse number="26">Û dema Îsa diya xwe û ew şagirtê ku ji wî hez dikir dît, ji diya xwe re got: Pîrek, a vay, lawê te!</verse>
				<verse number="27">Pişt re ji şagirt re got: A vay, diya te! Paşî wê saetê vî şagirtî wê girt mala xwe.</verse>
				<verse number="28">Piştî vê yekê, Îsa êdî dizanîbû ku niha her tişt temam bûye, bona ku Nivîsa Pîroz were cîh, got: Ez tî bûm!</verse>
				<verse number="29">Qabek bi sîrkê ve tijî li wir hatibû danîn; sîngerek bi sîrkê ve tijî kirin û bi serê darekî ve dakirin û dan devê wî.</verse>
				<verse number="30">Dema ku Îsa sîrke girt, got: Temam bû! serê xwe xwar kir û ruhê xwe da.</verse>
				<verse number="31">Ji ber ku roja Amadekirinê bû û hewce dikir ku cesed di roja Sebtê de di xaçê de nemînin, –ji ber ku ew roja Sebtê rojeke zehf girîng bû–; Cihûdan ji Pîlato rica kirin ku ew çêqên wan bide şikandin û cesedên wan bide daxistin.</verse>
				<verse number="32">Wê demê leşker hatin û çêqên yê yekemîn û yê din ku bi wî re hatibûn xaçkirin şikandin.</verse>
				<verse number="33">Lê belê dema ew hatin cem Îsa, wan dîtin ku ew jixwe miriye, wan çêqên wî neşikandin.</verse>
				<verse number="34">Lê belê yekî ji leşkeran bi rimê tenişta wî qul kir û hema xwîn û av herikî.</verse>
				<verse number="35">Yê ku vêya dît şahdeyiyê kir û şahdeyiya wî rast e û bona ku hûn bawer bikin, ew bi xwe dizane ku wî rastiyê gotiye.</verse>
				<verse number="36">Ji ber ku ev tiştan bona Nivîsa Pîroz ku: Tu hestiyekî wî naşikê, dibêje were cîh, çêbûn.</verse>
				<verse number="37">Û dîsa nivîsekê din dibêje: Dê li zilamê ku bedena wî qul kirine, binihêrin.</verse>
				<verse number="38">Piştî van tiştan, Ûsivê Arîmetayî yê ku şagirtekî Îsa bû û ji tirsa Cihûdan xwe veşartî bû, ji bo rakirina cesedê Îsa, ji Pîlato rica kir û Pîlato destûrê da. Li ser vê yekê ew hat û cesedê Îsa rakir.</verse>
				<verse number="39">Nîkodêmûsê ku pêşiyê bi şev hatibû cem Îsa jî, nêzîka sed lîtir miska tevlîhev û darê zendeqê girt anî.</verse>
				<verse number="40">Wê demê wan cesedê Îsa girtin û li ser kevneşopa binaxkirina Cihûdan, wî tevî biharat bi cawên kitanî ve pêçandin.</verse>
				<verse number="41">Li cîhê ku Îsa lê hatibû xaçkirin, bexçeyek û di nav wî bexçeyî de gorek nû hebû ku, hîn tu kes nekiribûnê.</verse>
				<verse number="42">Û bona ku roja Amadekirinê ya Cihûdan bû, wan Îsa kirin wê derê; ji ber ku gor nêzîk bû.</verse>
			</chapter>
			<chapter number="20">
				<verse number="1">Di roja pêşîn ya hefteyê de, gava hîn tarî bû, Meryema Mejdelanî zû hat gorê; wê dît ku kevirê devê gorê hatiye rakirin.</verse>
				<verse number="2">Wê demê ew bi revîn hat cem Şîmûn Pêtrûs û şagirtê din yê ku Îsa jê hez dikir û ji wan re got: Xudan ji gorê rakirine û em nizanin ku wî kirine ku derê!</verse>
				<verse number="3">Pêtrûs û ew şagirtê din derketin û berbi gorê çûn.</verse>
				<verse number="4">Herdu jî pev re baz didan; lê belê ew şagirtê din ji Pêtrûs hîn jî bi leztir baz da û pêşiyê ew hat gorê</verse>
				<verse number="5">û wî xwe xwar kir û li hundirê gorê nihêrt, cawên keten li erdê raxistî dît; lê belê neçû hundir.</verse>
				<verse number="6">Wê demê li pey wî Şîmûn Pêtrûs jî hat û ket gorê û cawên kitanî ku li erdê bûn</verse>
				<verse number="7">û destmala ku li serê Îsa bû; ne li cem cawên kitanî, wekî din li cîhekî din pêçayî dît.</verse>
				<verse number="8">Wê demê ew şagirtê din yê ku berî gihîştibû gorê jî ket hundir dît û bawerî anî.</verse>
				<verse number="9">Ji ber ku wan hîn bi wê Nivîsa Pîroz ya ku dibêje, Îsa divê ji mirinê rabe, nizanîbûn.</verse>
				<verse number="10">Wê demê şagirt dîsa çûn malên xwe.</verse>
				<verse number="11">Lê belê Meryem bi girî ji derve li cem gorê sekinîbû. Dema ku ew digiriya, xwar bû û li hundirê gorê nihêrt</verse>
				<verse number="12">û wê du milyaketên ku kincê sipî li xwe kirine dîtin; ew li cem cesedê Îsa, yek li aliyê serî û yek jî li aliyê lingan rûniştîbûn.</verse>
				<verse number="13">Wan ji wê re gotin: Pîrekê, ma tu çima digirî? Wê jî ji wan re got: Ji ber ku Xudanê min rakirine û ez nizanim ku wî kirine ku derê!</verse>
				<verse number="14">Û gava wê vêya got, li paş xwe nihêrt û dît ku Îsa li wê derê sekiniye û nizanîbû ku ew Îsa ye.</verse>
				<verse number="15">Îsa ji wê re got: Pîrek, ma tu çima digirî? Ma tu li kî digerî? Wê jî got qey ew baxçevan e û ji wî re got: Efendî, ger te wî biribe, ji min re bibêje, ka te wî kiriye ku derê û ez jî wî ji wir bînim!</verse>
				<verse number="16">Îsa ji wê re got: Meryem! Ew jî vegeriya û bi zimanê Îbranî ji wî re got: Rabbûnî! ku bi mana Mamoste ye.</verse>
				<verse number="17">Îsa ji wê re got: Destê xwe nede min! Ji ber ku ez hîn derneketime cem Bav; lê belê tu here cem birayên min û ji wan re bibêje: Ez derdikevim cem Bavê xwe û Bavê we, cem Xwedayê xwe û Xwedayê we.</verse>
				<verse number="18">Meryema Mejdelanî hate cem şagirtan û ji wan re got: Min Xudan dît! Û tiştê ku Xudan ji wê re gotibû, wê ji wan re got.</verse>
				<verse number="19">Wê rojê, di roja pêşîn ya heftê de, dema êvar bû, gava deriyê mala ku şagirt tê de bûn, ji tirsa Cihûdan girtî bû, Îsa hat û di nav wan de sekinî û ji wan re got: Bila xweşî ji we re be!</verse>
				<verse number="20">Û gava ku wî ev got, destê xwe û tenişta xwe nîşanî wan da. Şagirtan jî Xudan dîtin û dilşa bûn.</verse>
				<verse number="21">Îsa dîsa ji wan re got: Bila xweşî ji we re be! Mîna ku Bav min şandiye, ez jî we dişînim.</verse>
				<verse number="22">Piştî ku wî vêya got, pif kir wan û got: Ruhê Pîroz bistînin!</verse>
				<verse number="23">Hûn gunehên kî bibexşînin, dê ew ê ji wan re bête bexşandin û hûn bi gunehên kî ve bigirin, dê ew ê bêne girtin.</verse>
				<verse number="24">Lê belê Tûmas, yê ku jê re digotin: Zo, yekî ji Donzdehan bû û dema ku Îsa hat, ew ne bi wan re bû.</verse>
				<verse number="25">Wan şagirtên din ji wî re gotin: Me Xudan dît! Lê belê wî ji wan re got: Ger ez cîhê bizmaran di destên wî de nebînim û tilîka xwe nedim cîhê bizmaran û destê xwe jî nekim tenişta wî, bawer nakim!</verse>
				<verse number="26">Heyşt roj pişt re, şagirtên wî dîsa li hundir bûn û Tûmas jî bi wan re bû. Dema derî girtî bû, Îsa hat di nav wan de sekinî û got: Bila aştî ji we re be!</verse>
				<verse number="27">Pişt re ji Tûmas re got: Tilîka xwe dirêj bike û li destê min binihêre; destê xwe jî dirêj bike û têxe tenişta min û bêbawerî nebe, lê bibawerî be!</verse>
				<verse number="28">Tûmas bersiv da û ji wî re got: Xudanê min û Xwedayê min!</verse>
				<verse number="29">Îsa ji wî re got: Ji ber ku te min dît, te bawerî anî; lê belê xwezî li wan, yên ku nedîtine û baweriyê tînin!</verse>
				<verse number="30">Îsa li ber şagirtên xwe hîn pirr mûcîzeyên din çêkir ku, ew di vê kitêbê de nehatine nivîsandin.</verse>
				<verse number="31">Lê belê bona hûn baweriyê bînin ku, Îsa Mesihê Lawê Xwedê ye û bona ku hûn bawer bin û bi navê wî di we de jiyan hebe, vana hatine nivîsandin.</verse>
			</chapter>
			<chapter number="21">
				<verse number="1">Piştî van tiştan, Îsa di tenişta gola Taberiyê de xwe dîsa nîşanî şagirtan da. Û wî bi vî awayî xwe nîşan da:</verse>
				<verse number="2">Şîmûn Pêtrûs, Tûmasê ku jê re Zo digotin û ji Kanaya Celîlê Natanyêl û lawên Zebedî û du heb şagirtên wî yên din bi hev re bûn.</verse>
				<verse number="3">Şîmûn Pêtrûs ji wan re got: Ez diçim girtina masiyan! Wan gotin: Em jî bi te re bên. Ew derketin û siwarî lotkê bûn û wan wê şevê tiştekî negirtin.</verse>
				<verse number="4">Dema ku êdî roj hilat, Îsa di tenişta golê de sekinî, lê belê şagirtan fêhm nekirin ku, ew Îsa ye.</verse>
				<verse number="5">Û Îsa ji wan re got: Zarokno, ma xwarinek we heye? Wan bi gotina: Na! bersivê dan wî.</verse>
				<verse number="6">Wî jî ji wan re got: Torê berdin aliyê rastê yê lotkê, hûn ê bibînin! Li ser vê yekê wan berdan û ji ber pirrbûna masiyan êdî wan nikarîbûn ku torê kaş bikin.</verse>
				<verse number="7">Wê demê şagirtê ku Îsa jê hez dikir, ji Pêtrûs re got: Ev Xudan e! Şîmûn Pêtrûs, dema bihîst ku ew Xudan e, kirasê xwe li xwe pêçand, ji ber ku ew tazî bû û xwe avêt golê.</verse>
				<verse number="8">Lê belê wan şagirtên din, tora masiyan kaş kirin bi lotka biçûk ve hatin; (ji ber ku ew ji reşayiyê ne dûr bûn, lê qasî du sed gezî dûr bûn).</verse>
				<verse number="9">Dema derketin reşayiyê, wan dîtin ku agirê komirê dişewite û li ser agir masî û nan hene.</verse>
				<verse number="10">Îsa ji wan re got: Niha wan masiyên ku we girtine bînin!</verse>
				<verse number="11">Û Şîmûn Pêtrûs li lotkê siwar bû û tora ku bi sed û pêncî û sê masiyên mezin ve tijî ye kişand reşayiyê û çawa ku ewqas pirr bûn jî, dîsa jî tor neçiriya.</verse>
				<verse number="12">Îsa ji wan re got: Werin, taştê bixwin! Tu şagirtekî newêriya ku jê pirs bike û bibêje: Ma tu kî yî? Ji ber wan dizanîbûn ku, ew Xudan e.</verse>
				<verse number="13">Îsa hat nan rahişt, da wan û bi vî awayî masî jî da wan.</verse>
				<verse number="14">Îsa piştî ji mirinê rabû, niha ev cara sisiyan bû ku, wî xwe nîşanî şagirtên xwe dida.</verse>
				<verse number="15">Bi vî awayî dema wan taştê xwarin, Îsa ji Şîmûn Pêtrûs re got: Ya Şîmûnê lawê Yûhena, ma tu ji van hîn jî zêdetir ji min hez dikî? Wî jê re got: Belê, ya Xudan, tu dizanî ku ez ji te hez dikim! Îsa jî ji wî re got: Berxên min biçêrîne!</verse>
				<verse number="16">Cara diduyan dîsa ji wî re got: Ya Şîmûnê lawê Yûhena, ma tu ji min hez dikî? Wî jê re got: Belê, ya Xudan, tu dizanî ku ez ji te hez dikim. Îsa ji wî re got: Mîhên min biçêrîne!</verse>
				<verse number="17">Cara sêwemîn jê pirs kir: Ya Şîmûnê lawê Yûhena, ma tu ji min hez dikî? Pêtrûs ji ber ku wî cara sêwemîn jê pirs kir û got: Ma tu ji min hez dikî? xemgîn bû û ji wî re got: Ya Xudan, tu bi her tiştî dizanî; tu dizanî ku, ez ji te hez dikim. Îsa ji wî re got: Mîhên min biçêrîne!</verse>
				<verse number="18">Bi rastî û bi rastî ez ji te re dibêjim: Gava ku tu xort bû, te xwe girê dida û bi ku ve bixwesta tuyê biçûya wê derê; lê belê gava ku tu kal bibî, tuyê destê xwe dirêj bikî û yekî din dê te girê bide û te bibe cîhê ku tu naxwazî biçê.</verse>
				<verse number="19">Wî vêya, bona ku ka dê ewê bi mirinek çi awayî Xwedê bilindtir bike, nîşan bide, got. Û piştî ku vêya axifî, jê re got: Li pey min were!</verse>
				<verse number="20">Pêtrûs li paş xwe vegeriya û dît, ew şagirtê ku Îsa jê hez dikir li pey wan tê. Ew şagirtê ku, di xwarina êvarê de, xwe dabû ber sînga Îsa û gotibû: Ya Xudan, ew ê ku te bide dest kî ye?</verse>
				<verse number="21">Pêtrûs wî dît û ji Îsa re got: Ya Xudan, ma dê vêya çi bibe?</verse>
				<verse number="22">Îsa ji wî re got: Ger ez bixwazim heta ku ez werim, ew bisekine, ma çiyî te ji vê ye? Tu li pey min were!</verse>
				<verse number="23">Bi vî awayî: Di nav birayan de gotin derket ku, ew şagirt namire. Lê belê Îsa ji wî re negotibû ku: Ew namire; lê belê wî tenê gotibû ku: Ger ez bixwazim heta ku ez werim, ew bisekine, ma çiyî te ji vê ye?</verse>
				<verse number="24">Şagirtê ku şahdeyiyê ji van tiştan re dike û van tiştan nivîsandiye ew e û em dizanin ku, şahdeyiya wî rast e.</verse>
				<verse number="25">Hîn gellek karên din yên ku Îsa çêkiriye hene; ez bawer im ku, ger ew yek bi yek bihatana nivîsandin, kitêbên ku dê bihatana nivîsandin heta ku di dinê de jî bi cîh nebûna. Amîn.</verse>
			</chapter>
		</book>
		<book number="44">
			<chapter number="1">
				<verse number="1">Ya Têyofîlos, di derbarê hemî tiştên ku Îsa ji şagirtên xwe yên ku bijartibûn re bi navgîniya Ruhê Pîroz emir da pişt re,</verse>
				<verse number="2">heta roja ku bi jor ve hate stendin, divê kirine û divê jî dest bi hînkirinê kiriye de pirtûka yekemîn nivîsandim.</verse>
				<verse number="3">Wî, paşî êşa mirinê kişand, bi gellek nîşanên ku mirov bi wan bawer bibin, vejînbûna xwe nîşanî wan da; qasî çel rojî xuyayî wan bû û di derheqê Serweriya Xwedê de, bi wan re axifî.</verse>
				<verse number="4">Û gava ew bi wan re civiya, bona ku bila ji Orşelîmê veneqetin, lê belê li benda wad a Bavo bimînin, emir da wan; wê wadê we ji min bihîstin;</verse>
				<verse number="5">ji ber ku Yehya bi avê ve vaftîz kir, lê belê hîn gellek roj derbas nebe, hûn ê bi Ruhê Pîroz ve bêne vaftîz kirin.</verse>
				<verse number="6">Dema ew civiyan, ji wî pirs kirin û gotin: Ya Xudan, ma tuyê di vê demê de serweriya Îsraêlê vegerîne û bide wan?</verse>
				<verse number="7">Lê belê wî ji wan re got: Zanîna wextên an jî demên ku Bavo kiriye bin rayedariya xwe, ne aidê we ye.</verse>
				<verse number="8">Lê dema Ruhê Pîroz dakeve ser we; hûn ê qudretê bigirin; hûn ê li Orşelîmê û li hemûya Cihustanê û li Samîriyê û li çar hawirdorê dinê bibin şahdeyê min!</verse>
				<verse number="9">Paşî wî van tiştana got; li ber çavên wan bi jor ve hate hilatin û ewrek wî ji ber çavên wan ve girt.</verse>
				<verse number="10">Û dema ew diçû, wan çavên xwe bi ezman ve beliqandibûn; a vay, du zilamên kinc sipî li cem wan sekinîn</verse>
				<verse number="11">û gotin: Ya Celîlîno, hûn çima li vir sekinîne û li ezman dinêrin? Ev Îsayê ji we ber ve ezmanê hate hilatin, we çawa çûyîna wî yî ezman dîtibin, dê dîsa wisa were!</verse>
				<verse number="12">Wê gavê ew ji Çiyayê ku bi navê Çiyayê Zeytûnê tête binav kirin vegeriyan Orşelîmê; ew çiya qasî rêya rojek Sebtê nêzîkî Orşelîmê ye.</verse>
				<verse number="13">Û dema ketin hundir, çûn qatê jorîn yê mala ku li wê dimînin; Pêtrûs, Yûhena, Aqûp û Andrêyas, Fîlîpûs û Tûmas, Bartolomeyo û Meta, Aqûpê Lawê Alfay û Şîmûnê Welatparêz û Cihûdayê Lawê Aqûp.</verse>
				<verse number="14">Vana hemûyan, bi pîrekan û bi dayika Îsa Meryem û bi birayên wî re di nav yekitiyek bêkêmasî de bidomî dua dikirin.</verse>
				<verse number="15">Di wan rojan de Pêtrûs, di nava civakekî hema hema ji sed û bîst birayan ve ava bûyî de rabû û got:</verse>
				<verse number="16">Birano, hewce dikir ku ev nivîsa, ya Ruhê Pîroz, di derheqê Cihûdayê ji kesên ku Îsa girtine re rêberiyê kiriye de ji berê ve, ji devê Dawid ve têgihandiye bihata cîh.</verse>
				<verse number="17">Ji ber ku ew yekî ji me hatibû hesibandin û di vê xizmetê de cîhê xwe girtibû.</verse>
				<verse number="18">Niha vî zilamî, bi mişeya xerabiyê zeviyekî stend û serberjêr ket û ji navînê ve qelişî û hemû rêviyên wî rijiyan.</verse>
				<verse number="19">Û hemû kesên ku li Orşelîmê dijîn, bi vêya dizanin; ûsa ku, di zimanê wan de ji wê zeviyê re: Akeldama, yanê, Zeviya Xwînê, tête gotin.</verse>
				<verse number="20">Ji ber ku di Pirtûka Zebûran de hatiye nivîsandin: Bila xaniyê wî vala bête hiştin û kesî ku di tê de rûnê dê tune be. Û: Bila kesekî din karmendiya wî rahêje.</verse>
				<verse number="21">Niha di hemû dema ku Xudan Îsa diket û derdiket nav me de,</verse>
				<verse number="22">ji dema vaftîza Yehya dest pê bike, heta roja ku ew ji nava me, bi jor ve hate hilatin, yek ji zilamên ku di rêhevaltiya me de bû, hewce dike ku bi me re bibe şahdeyê vejîna wî.</verse>
				<verse number="23">Û wan du kesî, Ûsivê bi navê Yûstûs ve tête zanîn û navlêka wî Barsaba ye û Matiyas pêş ve ajotin.</verse>
				<verse number="24">Û wan dua kirin û gotin: Ya Xudan, tu ku, bi dilê hemû mirovan ve dizanî, te kîjanî ji van her duyan hilbijart, wî nîşan bide ku,</verse>
				<verse number="25">bila di vê xizmet û wezîfeya şagirtiyê de, cîhê ku Cihûda ji bo here cîhê xwe berda bigire!</verse>
				<verse number="26">Û wan ji bo vana pişkê avêtin, pişk ji Matiyas re ket û ew beşdarî yanzdeh şagirtan bû.</verse>
			</chapter>
			<chapter number="2">
				<verse number="1">Dema Roja Pentîkostê hat, ew hemû li cem hev civiya bûn.</verse>
				<verse number="2">Nişka ve ji ezman, dengekî mîna bayekî dijwar di bîr de tîne, hat û mala ku lê ne bitûmî dagirt.</verse>
				<verse number="3">Û dîtin ku tiştekên mîna zimanên ji agir belav bûn û daketin ser hemûyan.</verse>
				<verse number="4">Û ew hemû bi Ruhê Pîroz ve tijî bûn û bi zimanên biyanî yên ku Ruh wan dide axaftinê, dest bi axaftinê kirin.</verse>
				<verse number="5">Di wê demê de li Orşelîmê, Cihûdên oldar yên ji her neteweyên ku di bin ezman de ne, rûdiniştin.</verse>
				<verse number="6">Û dema ev deng hate bihîstin, gel li hev civiyan û ecêb man; ji ber ku her yekî dibihîstin ku ew bi zimanê wan ve diaxifin.</verse>
				<verse number="7">Di nav şaş û metaliyê de hemûyan ji hev û din re digotin: A vay, hemû ev kesên ku diaxifin ma ne Celîlî ne?</verse>
				<verse number="8">Û çawa dibe ku em her yek bi zimanên dayika xwe ve dibihîzin?</verse>
				<verse number="9">Em, Partî, Medî, Elamî û yên li Mezopotamyayê, li Cihûstanê û Kapadokyayê, li Pontûsê û Asyayê,</verse>
				<verse number="10">li Frîgya û Pamfîlyayê, li Misirê û Lîbyayê, yên nêzîkî herêma Kîrênê dijîn û mêvanên Romayî yên him ji derûnî Cihûd û him jî yê vegeriyane ser Cihûdiyê,</verse>
				<verse number="11">Kirêtayî û Ereb, dibihîzin ku karên Xwedê, yên mezin bi zimanê me ve têne axaftin!</verse>
				<verse number="12">Û hemû di nav heyranekiyê de ji hev û din re bi gotina: Divê ev çi be? dudilî dikirin.</verse>
				<verse number="13">Lê belê kesên din, bi gotina: Vana bi xemra şêrîn ve tijî bûne! tinazê kirin.</verse>
				<verse number="14">Lê belê Pêtrûsê bi Yanzdehan ve rabû ser pêlan û bi dengekî bilind ji wan re got: Ya Cihûdno û hemûyên ku li Orşelîmê rûdinin, bila ev ji aliyê we ve bête zanîn û guh bidin gotinên min!</verse>
				<verse number="15">Ji ber ku van zilamana, mîna ku hûn difikirin ne serxweş in; ji ber ku saet hîn sisiyê rojê ye!</verse>
				<verse number="16">Lê belê ev ya ku bûye, bi navgîniya peyxamber Yowêl ve hatiye têgihandin:</verse>
				<verse number="17">Û di rojên dawîn de dê wusa bibe ku, Xwedê dibêje, ez ê ji Ruhê xwe ve birijînim ser hemû mirovan; dê law û qîzên we peyxambertiyê bikin û dê ciwanên we xewn û xeyalan bibînin û dê kalepîrên we jî xewnan bibînin.</verse>
				<verse number="18">Di wan rojan de bi ser qûlên xwe ve û bi ser cariyên xwe ve, ez ê ji Ruhê xwe ve birijînim û ew ê dê peyxambertiyê bikin.</verse>
				<verse number="19">Û ez ê li jor, li ezman nuwazeyan û li jêr, li rûyê erdê nîşanan, hêlmên xwîn û agir û dûhê bidim.</verse>
				<verse number="20">Berî ku roja Xudan, ew roja mezin û bi rewnaq were, dê roj vegere tariyê û heyv vegere xwînê.</verse>
				<verse number="21">Û wusa bibe ku, her kesên ku bangî navê Xudan bikin, dê xelas bibin.</verse>
				<verse number="22">Ya mêrên Îsraêlê, van gotinan guhdarî bikin: Îsayê Nisretî, zilamê ku, ji aliyê Xwedê ve, bi karên bi qudret, mûcîzet û nuwazeyên ku Xwedê bi navgîniya wî, di nav we de kiriye, hatiye tesdîq kirin, çawa ku, hûn bi xwe jî dizanin;</verse>
				<verse number="23">wekî bi miraza Xwedê ya muqedder û bi ilmê wî yê bêpêşî, bi dest ve hatiye dayîn, we wî girtin û bi destê gunehkaran ve bi xaçê ve mix kirin û kuştin.</verse>
				<verse number="24">Xwedê dawî da êşên mirina wî û wî vejand; ji ber ku ji aliyê mirinê ve girtî mabûna wî ne mimkûn bû.</verse>
				<verse number="25">Lewma Dawid ji bo wî dibêje: Min Xudan her tim li pêşiya xwe dît, ji ber ku ew li aliyê minî rastê ye, ez nalerizim.</verse>
				<verse number="26">Ji bo vê yekê dilê min geş û zimanê min zehf kêfxweş bû; wekî din, dê bedena min jî di nava kêfxweşiyê de bijî.</verse>
				<verse number="27">Ji ber ku tuyê canê min li warê miriyan neterikîne û Pîrozê xwe ji rizandinê re bernede.</verse>
				<verse number="28">Te rêyên jiyanê nîşanî min da; tuyê bi rûyê xwe min bi kêfxweşiyê ve dagire!</verse>
				<verse number="29">Birano, divê ji we re, bona bapîrê mezin Dawid bi eşkeretî bête gotin ku: Ew him mir, him hate binaxkirin û gora wî heta îroj li cem me ye.</verse>
				<verse number="30">Niha, ji ber ku ew peyxamberek bû û dizanîbû, Xwedê jê re sond û qesem kiriye ku dê yekî ji bera werta wî li ser texta wî deyne rûniştinê,</verse>
				<verse number="31">ji berê ve dît û bi gotina; ew ne li warê miriyan ve hate berdan, ne jî bedena wî rizandinê dît, di derheqê vejîna Mesîh de got.</verse>
				<verse number="32">Xwedê, vî Îsayî vejand û em hemû şahdê vêya ne.</verse>
				<verse number="33">Niha bi destê Xwedê yê rastê ve hatiye bilind kirin, ji Bav ve wada Ruhê Pîroz stendiye û tiştê ku hûn dibînin û dibihîzin rijand.</verse>
				<verse number="34">Ji ber ku Dawid hilnekişiyaye ezmên, lê belê ew bi xwe dibêje: Xudan ji Xudanê min re got:</verse>
				<verse number="35">Heta ku ez neyarên te ji lingên te re pêlik deynim; li rastê min rûnê.</verse>
				<verse number="36">Niha, bi vî awayî bila hemûya mala Îsraêlê bi rastî jî vêya bizanibin ku; Xwedê, ev Îsayê ku we xaç kir, kiriye him Xudan, him jî Mesîh!</verse>
				<verse number="37">Lê belê gava wan vana bihîstin, dilê wan weke derzî derzî bûbe; ji Pêtrûs û şagirtên din re gotin: Birano, ma em çi bikin?</verse>
				<verse number="38">Pêtrûs jî ji wan re got: Bona ku gunehên we bêne efû kirin, tobe bikin, bila her yekî ji we bi navê Îsa Mesîh ve vaftîz bibe; bi vî awayî hûn ê xelata Ruhê Pîroz bistînin.</verse>
				<verse number="39">Ji ber ku wad, ji we re û ji zarokên we re û ji hemû kesên li dûr re ne û bona her kesên ku Xudan, Xwedayê me bang bike re ye.</verse>
				<verse number="40">Û wî wekî din hîn bi gellek gotinan şahdeyî da û wan îkaz kir û got: Xwe ji vê nifşeya rêşaş ve xelas bikin!</verse>
				<verse number="41">Yên ku guh dan gotinên wî vaftîz bûn û wê rojê nêzîkê sê hezar can beşdarî wan bûn.</verse>
				<verse number="42">Û wan di hînkariya şagirtan de, di hevbeşiyê de, di nan parî kirinê de û di duayê de dom dikirin.</verse>
				<verse number="43">Tirs ket her canî û bi navgîniya şagirtan ve gellek mûcîzet û nuwaze dihatin ava kirin.</verse>
				<verse number="44">Hemû bawerkiran li cem hev diman û her tiştî bi şirîkantî par dikirin;</verse>
				<verse number="45">wan mal û milkên xwe difirotin û wan li gor motajiyê belavî her kesî dikirin.</verse>
				<verse number="46">Û ew her roj li Perestgehê diciviyan, li malan nan dişkenandin û bi kêfxweşiyê û bi sadeyiya dil ve xwarinê dixwarin.</verse>
				<verse number="47">Pesnê Xwedê didan, ecibandina hemûya gel qezenc kiribûn. Xudan jî her roj, kesên ku nû xelas bûne tevî wan dikir.</verse>
			</chapter>
			<chapter number="3">
				<verse number="1">Pêtrûs û Yûhena di saeta nehemîn ya wexta ku dua kirinê ye de, diçûn Perestgehê.</verse>
				<verse number="2">Û mirovekî, ji dayîkbûyînê ve kûd bû dihat birin, bona ku ji kesên dikevin Perestgehê parsê bixwaze, her roj wî dianîn û datanîn cem Deriyê Perestgehê ku jê re: Ya Xweşik tête gotin.</verse>
				<verse number="3">Û wî dema ku dît Pêtrûs û Yûhena dikevin Perestgehê, ji wan sedeqe xwest.</verse>
				<verse number="4">Pêtrûs bi Yûhena re li wî nihêrt û got: Li me binihêre!</verse>
				<verse number="5">Û zilam bi hêviya ku tiştekî ji wan ve bistîne, bala xwe da wan.</verse>
				<verse number="6">Lê belê Pêtrûs got: Zêr û zîvê min nîne, lê belê ez, yê bi min re heye didim te: Bi navê Îsa Mesîhê Nisretî rabe û bimeşe!</verse>
				<verse number="7">Û bi destê wî yî rastê girt û wî rakir; wê demê lingên wî û hestiyên pahniyên wî quwetê dîtin.</verse>
				<verse number="8">Tûl da û rabû ser pêlan, dest bi meşê kir; bi meş û tûlbûnê û bi pesnvedana Xwedê, bi wan re ket Perestgehê.</verse>
				<verse number="9">Hemû gel wî di meşandin û pesnvedana Xwedê de dîtin.</verse>
				<verse number="10">Û wan jî wî nas kirin, ew zilamê ku di deriyê Xweşik yê Perestgehê de bona parsê rûdinê ev bû û ji ber ya ku ji wî re bûye, bi şaşî û metaliyê ve tijî bûn.</verse>
				<verse number="11">Û gava ku hîn zilam bi Pêtrûs û Yûhena ve digirt; hemû gel di nava şaşiyekê de, li cîhê ku bi navê: Eywana Silêman tête binav kirin, ber bi wan ve baz dan.</verse>
				<verse number="12">Dema Pêtrûs vêya dît; bangî gel kir: Ya zilamên Îsraêl, çima hûn bi vêya şaş man? An jî wekî ku me bi hêz û teqwaya xwe wî meşandibin; çima we berê xwe daye me ûsa zîq li me dinihêrin?</verse>
				<verse number="13">Xwedayê Birahîm, Îshaq û Aqûp, Xwedayê bapîrên me, qûlê xwe Îsa bilind kir; we wî dan dest û dema Pîlato biryar da ku wî serbest berde, we wî li ber Pîlato înkar kir.</verse>
				<verse number="14">Û we yê Pîroz û dad red kir û we xwestin ku qesasek ji we re bête bexşandin.</verse>
				<verse number="15">Û we Serokê jiyanê kuşt! Lê belê Xwedê wî ji mirinê vejand; em şahdeyê vêya ne.</verse>
				<verse number="16">Baweriya bi navê wî ve ev zilamê ku hûn dibînin û nas dikin navê wî xurt kir û baweriya ku bi navgîniya wî ye, li hemberî we hemûyan vê tenduristiya bitûmî da wî zilamî.</verse>
				<verse number="17">Niha ya birano, ez dizanim ku, mîna rêvebirên we, we jî ji ber nezaniya xwe ûsa kirin;</verse>
				<verse number="18">lê belê Xwedê, hemû tiştên ku di derheqê jan kişandina Mesîhê xwe de, bi devê hemû peyxamberan ve daye têgihandin, bi vî awayî anî cîh.</verse>
				<verse number="19">Bi vî awayî bona ku gunehên we bên paqijkirin tobe bikin û vegerin, da ku, bila ji ber Xudan wextên nûbûnê werin</verse>
				<verse number="20">û bila Mesîh Îsayê ku bona we ji berê ve hatiye bijartin bişîne;</verse>
				<verse number="21">heta vegerandina hemû tiştên ku Xwedê ji bastanê ve, bi devê hemû peyxamberên pîroz ve têgihandiye, hewce dike ku ezman wî qebûl bike.</verse>
				<verse number="22">Ji ber ku Mûsa ji kalikan re gotibû: Dê Xudan, Xwedanê we, ji we re di nava birayên we de, peyxamberekî mîna min derxîne; di her tiştî de, her gotinê ku ew ji we re bibêje, hûn ê guhdarî bikin.</verse>
				<verse number="23">Û dê wusa bibe ku, ji netewê, her canê ku guh nede wî peyxamberî, dê bête helaq kirin.</verse>
				<verse number="24">Û hemû peyxamberan, Samûyêl û yên li pey wî hatine û axifîne; hemûyan jî van rojan dane bihîstin.</verse>
				<verse number="25">Hûn lawê peymana bi gotina ku wî ji peyxamberan re û ji Birahîm re gotiye: Dê hemû malbatên erdê di nifşeya te de bête pîroz kirin, Xwedê bi kalikên we re birriye ne.</verse>
				<verse number="26">Xwedê, bona ku we her yekî ji rêyên xerab vegerîne û pîroz bike, Qûlê xwe vejand û pêşiyê ji we re şand!</verse>
			</chapter>
			<chapter number="4">
				<verse number="1">Û dema wan ji netewê re digotin; kahînan, fermandarê Perestgehê û Sadûqiyan, ji ber ku hînî gel dikirin</verse>
				<verse number="2">û di Îsa de ji miriyan vejînê ve bang dikirin, zehf xeyîdîn û bi ser wan ve meşiyan.</verse>
				<verse number="3">Û bi wan girtin û heta roja din wan di girtîgehê de hiştin, ji ber ku jixwe êvar bû.</verse>
				<verse number="4">Lê belê gellekên ku gotinê bihîstin, baweriyê anîn û hejmara zilaman bû qasî pênc hezarî.</verse>
				<verse number="5">Û dotira rojê wusa bû ku, rêvebirên wan, kalepîrên wan û zaniyarên wanî olê li Orşelîmê civiyan;</verse>
				<verse number="6">xeynî Serokkahîn Hena, Qayafa, Yûhena, Skender û yên dinî ji nîjada Serokkahîn in jî li wir bûn.</verse>
				<verse number="7">Û dema wan di navberê de sekinandin ji wan pirsîn: We vêya bi kîjan qudretê, an jî bi kîjan navî çêkirin?</verse>
				<verse number="8">Wê demê Pêtrûs, bi Ruhê Pîroz ve tijî bû û ji wan re got: Ya rêvebirên gel û kalepîrno!</verse>
				<verse number="9">Ger em îroj di derheqê karê qenc ya ji zilamê nexweş re bûye û ka bi çi re şîfayê dîtiye de têne vekolîn kirin,</verse>
				<verse number="10">bila ji aliyê we û ji hemûya gelê Îsraêlê ve bête zanîn ku; ev zilama bi saya navê Îsa Mesîhê ku we xaç kir, lê belê Xwedê ji mirinê ve vejand, li ber we ûsa saxlem disekine.</verse>
				<verse number="11">Ev, ew kevir e ku, ji aliyê we avakiran ve hatiye red kirin, bûye serkevirê quncikê ye.</verse>
				<verse number="12">Û wekî din di tu kesî de xelasî nîne; ji ber ku di binya ezmên de di nav mirovan de wekî din navekî ku hatiye dayîn nîne ku, em bikaribin bi wî xelas bibin!</verse>
				<verse number="13">Lê belê gava wan mêrxasiya Pêtrûs û Yûhena dîtin û hîn bûn ku vana kesên rêzî û perwerdê nedîtine ne, ecêb man û fêhm kirin ku ew bi Îsa re mane.</verse>
				<verse number="14">Û zilamê hatiye baş kirin, tevî wan sekinî dîtin, nekarîn ku li dijî vêya bêjin.</verse>
				<verse number="15">Lê belê paşî emir dan wan ku derkevin derve, rewşê di nav xwe de guftego kirin û gotin:</verse>
				<verse number="16">Ma em ê ji van zilamana re çi bikin? Ji ber ku hemû kesên li Orşelîmê dijîn, dizanin ku bi destê vana mûcîzetek serrêzî çê bûye û em nikarin vêya înkar bikin.</verse>
				<verse number="17">Lê belê bona ku di nava netewê de hîn jî zêde belav nebe, em gefan li wan bidin ku bila êdî bi vî navî, gotinê ji kesî re nebêjin!</verse>
				<verse number="18">Û bangî wan kirin, bona ku tu carî bi navê Îsa nebêjin û nedin hînkirinê, emir dan wan.</verse>
				<verse number="19">Lê belê Pêtrûs û Yûhena bersivê dan wan û gotin: Ma ji Xwedê zêdetir guhdana gotina we, di çavê Xwedê de rast e? hûn darizînin!</verse>
				<verse number="20">Ji ber ku em bêyî têgîhandina dîtin û bihîstinên xwe nikarin bisekinin!</verse>
				<verse number="21">Û ji ber gel bi nezaniya ku, ka dê wan çawa bi ceza bikin, hîn gellekî din gefa li wan xwarin û wan berdan, ji ber, her kes ji bona karê ku bûye Xwedê bilindtir dikirin.</verse>
				<verse number="22">Ji ber, temenê zilamê ku li ser wî mûcîzeta şifê çêbûbû, çelî derbas kiribû.</verse>
				<verse number="23">Paşî ku ew serbest hatin berdan, vegeriyan cem hevalên xwe û hemû tiştên ku serokên kahînan û kalepîran ji wan re gotine têgîhandin wan.</verse>
				<verse number="24">Û dema wan vana bihîstin, bi hev re deng ji Xwedê re bilind kirin û gotin: Ya Xudan, Xwedayê ku erd û ezman û behrê û hemûyên di nava wan de afirandiye tu yî.</verse>
				<verse number="25">Te bi navgîniya Ruhê Pîroz, ji devê bapîrê me Dawid ve got: Çima netewe hêrs bûn û gelan sazûmanên vala ava kirin?</verse>
				<verse number="26">Qiralên rûyê erdê rêz bûn û rêvebiran, li dijî Xudan û Mesîhê wî, hatin cem hev.</verse>
				<verse number="27">Belê, bi rastî jî Hêrodês û Pontiyûs Pîlato, di vî bajarî de bi gelê Îsraêl û neteweyan ve yek bûn û li dijî qûlê te Îsayê ku te mesh kiriye, civiyan.</verse>
				<verse number="28">Her tiştên ku bi hêz û xwestina te, te ji berê ve bi xwe qirar dabû, anîn cîh.</verse>
				<verse number="29">Û niha, ya Xudan, li gefên wan binihêre! Hêzê bide qûlên xwe ku, bila biwêrin gotinên te bibêjin;</verse>
				<verse number="30">bona bi navê qûlên te yî Pîroz Îsa, başkirina nexweşan, bona afirandina nuwaze û mûcîzetan destê xwe dirêj bike!</verse>
				<verse number="31">Û piştî ku wan dua kirin, cîhê ku lê civiyabûn hejiya; hemû bi Ruhê Pîroz ve tijî bûn û bi metirsî gotina Xwedê digotin.</verse>
				<verse number="32">Civaka bawerkiran yek dil û yek can bû û tu kes, bona tiştekî ku xwediyê wê ye nedigot: Ev ya min e; lê belê her tişt ji bo wan hevpar bû.</verse>
				<verse number="33">Û şagirtan, ji vejîna Xudan Îsa re, bi awayekî bi bandûr şahdeyiyê dikirin û lutfa mezin li ser hemûyan bû.</verse>
				<verse number="34">Ji ber ku di nav wan de tu kesî xizan tune bû; lewma hemû kesên xwedî zevî an jî xwedî xanî, vana difirotin û berdêla vana dianîn</verse>
				<verse number="35">û li ber lingên şagirtan datanîn û ev jî ji her kesî re, li gor motajiya wî kesî dihat par kirin.</verse>
				<verse number="36">Zeviyekî Ûsivê Qibrisî, zilamê Lêwiyî yê ku ji aliyê şagirtan ve bi navê Barnabas (ku bê vergerandin, tê mana: Lawê Xemrevînê) tête gotin û bîranîn hebû</verse>
				<verse number="37">û wê firot, pere anî û danî li ber lingên şagirtan.</verse>
			</chapter>
			<chapter number="5">
				<verse number="1">Lê belê zilamekî ku bi navê Hananya ve tête nasîn tevî pîreka xwe Safîra, milkekî firot,</verse>
				<verse number="2">wekî hayê pîreka wî jî hebe ji qîmeta wê hinekî ji xwe re veqetand û yên din bir û danî li ber lingên şagirtan.</verse>
				<verse number="3">Lê belê Pêtrûs got: Hananya, çima Îblîs dilê te tijî kir, ûsa ku, te derewan ji Ruhê Pîroz re got û qismek ji berdêla zeviyê ji xwe re veqetand?</verse>
				<verse number="4">Ma çawa ku dima, ji te re nedima? Û paşî ku te wê firot, ma ne di bin serweriya te de bû? Çawa bû ku te vî tiştî xist dilê xwe? Te ne ji mirovan re, lê ji Xwedê re derew kir!</verse>
				<verse number="5">Dema Hananya van gotinan bihîst, ket erdê û can da. Û tirsek mezin ket ser hemû kesên ku bihîstine.</verse>
				<verse number="6">Xort rabûn, wî bi kefen kirin û derxistin ji derve û binax kirin.</verse>
				<verse number="7">Û wusa bû ku, hema qasî bi navberiya sê saetî pîreka wî jî, ji tiştê ku bûyiye bêhay ket hundir.</verse>
				<verse number="8">Pêtrûs ji wê re: Ji min re bibêje, ma we zeviyê bi vê berdêla firotin? pirsî. Wê jî got: Belê, bi vê berdêlê!</verse>
				<verse number="9">Lê belê Pêtrûs ji wê re got: Bona Ruhê Xudan biceribînin, çawa bû ku we di nava xwe de yekgotinî kirin? A vay, dengê lingên yên mêrê te binax kirin li ber derî ye, dê te jî bibin derve!</verse>
				<verse number="10">Ew jî hema li ber lingên Pêtrûs ket û can da û gava xort ketin hundir dîtin ku ew miriye û wê birin derve û li cem mêrê wê binax kirin.</verse>
				<verse number="11">Û tirsa mezin ket ser hemûya Dêrê û hemûyên ku van tiştan bihîstine.</verse>
				<verse number="12">Bi destên şagirtan ve, di nava gel de pirr mûcîzet û nuwazeyan dihatin afirandin û hemû pev re, li Eywana Silêman bûn.</verse>
				<verse number="13">Gel hurmetek mezin ji wan re dikirin, lê belê dîsa jî ji yên din kesek nediwêriya ku tevî wan bibe;</verse>
				<verse number="14">lê belê hîn gellek zilam û pîrekên ku bawerî anîne, beşdarî Xudan dibûn;</verse>
				<verse number="15">wusa ku, dema Pêtrûs derbas bibe, qet nebe bona siya wî yekî ji wan ve bi sî bike, yên nexweş derdixistin kûçan û datanîn ser doşeg û sekûyan.</verse>
				<verse number="16">Ji aliyên bajarên li dora Orşelîmê ne jî, nexweşan û yên ji ruhê xerab ve êşê dikişînin anîn û civiyan; hemûyên wan şifê dîtin.</verse>
				<verse number="17">Serokkahîn û hemûyên bi wî re, yên bi çavnebariyê ve tijî bûn ku, ji mezheba Sadûqiyan bûn</verse>
				<verse number="18">û dest avêtin ser şagirtan û wan avêtin girtîgeha dewletê.</verse>
				<verse number="19">Lê belê milyaketekî Xudan, bi şev deriyên zîndanê vekir û wan derxist derve û got:</verse>
				<verse number="20">Herin, bikevin Perestgehê û hemû gotinên vê jiyana bigihînin gel!</verse>
				<verse number="21">Û wan gava vêya bihîstin, hîn roj dihilat ketin Perestgehê û dest bi dersdanê kirin. Û dema Serokkahîn û yên bi wî re ne, hatin, bona civînê bangî Civata Netewî û hemû kalepîrên gelê Îsraêlê kirin û bona anîna wan, zilam şandin girtîgehê.</verse>
				<verse number="22">Lê belê dema karmend hatin, ew di zîndanê de nedîtin. Şunda vegeriyan, agahiyê têgîhandin û gotin:</verse>
				<verse number="23">Me girtîgehê zexm girtî û nobedaran li ber deriyan sekinî dîtin; lê belê gava vekirin, me li hundir tu kesî nedîtin!</verse>
				<verse number="24">Fermandarê parazkirê Perestgehê û serokên kahînan, dema van gotinan bihîstin şaş û metal man, miraq kirin ku ka dê dawiya vî karî bigihêje ku.</verse>
				<verse number="25">Wê demê zilamekî hate cem wan, bi gotina: Binihêrin, zilamên ku we avêtibûn girtîgehê, di Perestgehê de dersê didin gel! agahiyê da wan.</verse>
				<verse number="26">Li ser vêya fermandar bi karmendan çûn û wan bêyî zordayînê anîn; ji ber ku bi gotina; em ê bêne recimandin, ji gel ve ditirsiyan.</verse>
				<verse number="27">Û ew anîn û derxistin ber Civata Netewî û Serokkahîn pirsiyariyê li wan kir û got:</verse>
				<verse number="28">Bona ku hûn bi vî navî nedin hînkirin, me temmiyek qenc ji we re kirin û a vay, we bi hînkariya xwe ve Orşelîmê tijî kirin û hûn di vê nêta de ne ku xwîna vî zilamî bi ser me ve bînin!</verse>
				<verse number="29">Lê belê Pêtrûs û şagirtan bersivê dan û gotin: Hewce dike ku mirov, ji mirovan zêdetir, ji Xwedê re îtaet bike!</verse>
				<verse number="30">Xwedayê bapîrên me, Îsayê ku we bi darê ve daliqandin û kuştin, vejand.</verse>
				<verse number="31">Xwedê bi destê xwe yî rastê, wî bi Serok û Xelasker bûnê ve bilind kir, da ku, bila tobe kirin û bexşandina gunehan bide Îsraêlê.</verse>
				<verse number="32">Em şahdeyê van tişta ne û Ruhê Pîroz yê Xwedê dide kesên ku ji wî re îtaet dikin jî şahde ye.</verse>
				<verse number="33">Lê belê dema wan vêya bihîstin, zehf hêrs bûn û xwestin ku şagirtan bikujin.</verse>
				<verse number="34">Lê belê Fêrîsiyekî birêziya hemûya gel qezenc kiriye û mamosteyê zagonê ye ku, navê wî Gamalyel e, di Civata Netewî de rabû ser pêlan û emir da ku şagirtan demekî kurt derxînin derve</verse>
				<verse number="35">û wî ji wan re got: Ya mêrên Îsraêlê, ji ber tiştê ku hûn di derheqê van zilaman de li ser kirinê ne, xwe biparêzin!</verse>
				<verse number="36">Ji ber ku berî van rojan Tevdas, xwe wekî ku tiştekî be da xuya kirin û serî hilda; qasî çar sed mirovî jî tevî wî bûn; ew bi xwe hate kuştin û hemûyên ji wî re îtaet kiribûn belav bûn û tune bûn.</verse>
				<verse number="37">Paşî wê Cihûdayê Celîlî, di rojên jimartinê de derket qadê, gellek mirovî xapandin û li pey xwe xistin; ew jî helaq bû û hemûyên ji wî re îtaet kiribûn hatin belav kirin.</verse>
				<verse number="38">Û niha ez ji we re bibêjim: Dev ji van zilaman berdin û wan berdin ku, hûn nebin yên li dijî Xwedê jî cengê dikin, ji ber ku, ger ev nêt, an ev kar ji mirovan be, dê xera bibe;</verse>
				<verse number="39">lê belê ger ji Xwedê be, bona xerakirina wan hêza we qîm nake!</verse>
				<verse number="40">Û wan şîreta wî qebûl kirin û paşî ku bangî şagirtan kirin û li wan xistin, bona ku bi navê Îsa ve nebêjin temmî li wan kirin û wan berdan.</verse>
				<verse number="41">Bi vî awayî, ew bi kêfxweşiya, ji ber ku ew bona wî navî liyaqî heqaretê hatine dîtin, ji ber Civata Netewî ve derketin.</verse>
				<verse number="42">Û her roj di Perestgeh û malan de dev ji dersdanê û ji belav kirina Mizgîniya di derheqê Îsa Mesîh de bernedan.</verse>
			</chapter>
			<chapter number="6">
				<verse number="1">Di wan rojên ku şagirt zêde dibûn de, ji Cihûdên bi zimanê Grekî diaxifîn, li dijî Îbraniyan miremir çêbû; ji ber ku di alîkariya rojane de li jinebiyên wan ve nedihat nêrîn.</verse>
				<verse number="2">Û li ser vêya Donzdehan, civata şagirtan bangî cem xwe kirin û gotin: Dev ji gotina Xwedê berdan û ji sifran re xizmet kirina me ne qenc e.</verse>
				<verse number="3">Bo vê sedemê, ya birano, ji nava xwe heft kesê birêz, yên bi Ruh û zaniyariyê ve tijî hilbijêrin; em wan bona vî karî wezîfedar bikin.</verse>
				<verse number="4">Em jî di duayê û xizmeta gotinê de bi xîret bidomînin!</verse>
				<verse number="5">Û vê gotina ji hemû civakê re xweş hate dîtin û wan Steyfanê zilamek bi bawerî û Ruhê Pîroz ve tijî û Fîlîpûs û Prokorûs û Nêkanor û Tîmon û Parmenas û Nîkolayê Antaqyayî yê vegeriyaye ser Cihûdiyê bijartin û</verse>
				<verse number="6">derxistin ber şagirtan; şagirtan jî piştî ku dua kirin, destê xwe danîn ser wan.</verse>
				<verse number="7">Û gotina Xwedê belav dibû û li Orşelîmê hejmara şagirtan zehf zêde dibû û gellekê kahînan jî ji baweriyê re îtaet dikirin.</verse>
				<verse number="8">Steyfanê bi xêr û bi qudretê ve tijî, di nava gel de nuwaze û mûcîzetên mezin diafirand.</verse>
				<verse number="9">Lê belê hinek endamên kenişta bi navê kenişta Lîbertiyan tête nasîn û hinek kesên ji Kîrênê û Îskenderiyê û Kîlîkyayê û ji Wilayeta Asyayê rabûn û bi Steyfan re dest bi keftûleftê kirin</verse>
				<verse number="10">û hêz neanîn ku li ber zaniyarî û Ruhê di axaftina wî de bisekinin.</verse>
				<verse number="11">Wê gavê zilaman xapandin û vana: Li dijî Mûsa û Xwedê kufirkirina wî me bihîstin! gotin.</verse>
				<verse number="12">Û wan gel û kalepîran û alimên zagonê kişkişandin û çûn ew pê girtin û derxistin pêşiya Civata Netewî.</verse>
				<verse number="13">Û şahdeyê derewçîn danîn û vana gotin: Ev zilama dev ji axaftina gotinên li dijî wê derê pîroz û zagonê ve bernade!</verse>
				<verse number="14">Ji ber ku, me gotina wî ya: Dê Îsayê Nisretî vir xera bike û kevneşopên Mûsa daye me biguherîne, bihîstin!</verse>
				<verse number="15">Û gava hemû kesên li Civata Netewî rûniştîbûn, li wî nihêrtin, wecê wî mîna wecê milyaketekî dîtin.</verse>
			</chapter>
			<chapter number="7">
				<verse number="1">Serokkahîn got: Ma ev tiştan wusa ne?</verse>
				<verse number="2">Wî jî got: Birano û bavno, guhdarî bikin! Dema hîn bapîrê me Birahîm li Mezopotamyayê bû, berî ku li Haranê bi cîh bibe, Xwedayê Mezin xuyayî wî bû</verse>
				<verse number="3">û ji wî re got: Ji welatê xwe û ji cem merivê xwe derkeve û here welatê ku ez ê nîşanî te bidim!</verse>
				<verse number="4">Wê demê ew ji welatê Kildaniyan derket û li Haranê bi cîh bû. Û piştî mirina bavê wî, Xwedê wî ji wir girt û anî vî welatê ku niha hûn li wê dijîn.</verse>
				<verse number="5">Û li vir jê re bi mêrasî cîhekî lingê xwe deyne jî neda wî; lê belê çaxa hîn zarokê wî tunebû, wir, bi milkî ji wî re û werta wî re dayînê wad kir.</verse>
				<verse number="6">Xwedê ûsa got: Dê neviyên te, li welatek xerîb, li biyaniyê bijîn û çar sed salî bi dîlitî bên şuxulandin û muamela xerab bibînin.</verse>
				<verse number="7">Û Xwedê got: Ez ê netewa ku ji wan re dîlitiyê bikin, bidim ceza kirin û paşî vêya dê ji wir derkevin û li vê derê ji min re peristinê bikin.</verse>
				<verse number="8">Û peymana sunetê da wî û bi vî awayî Birahîm bû bavê Îshaq û wî di roja heyştan de sunet kir û Îshaq bû bavê Aqûp, Aqûp jî bû bavê donzdeh bapîrên mezin.</verse>
				<verse number="9">Û bapîrên mezin çavnebariyê li Ûsiv kirin, wî bi dîlitî firotin Misirê û Xwedê bi wî re bû</verse>
				<verse number="10">û wî ji hemû tengasiyên wî ve xelas kir û li ber qiralê Misirê Fîrawûn xêr û zaniyarî da wî; wî jî ew li ser Misirê û hemûya mala xwe kir parêzger.</verse>
				<verse number="11">Û xela li hemû welatê Kenan û Misirê ve xist û tengasiyên mezin dest pê kirin û bapîrên me nikarîbûn xwarinê bidîtana.</verse>
				<verse number="12">Lê belê dema Aqûp bihîst ku li Misirê zad heye, cara pêşîn bapîrên me şand.</verse>
				<verse number="13">Û di cara duwemîn de, Ûsiv kîbûna xwe ji birayên xwe re got û werta Ûsiv ji Fîrawûn re eşkere bû.</verse>
				<verse number="14">Ûsiv jî xeber şand û bavê xwe Aqûp û hemû merivên xwe, heftê û pênc canî da bang kirinê.</verse>
				<verse number="15">Û Aqûp çû Misirê û ew jî û bapîrên me jî mirin.</verse>
				<verse number="16">Û cesedên wan anîn Şekemê û xistin goristana Birahîm, ya ku li Şekemê, ji Lawên Hamor ve bi bihayek pera ve stendibû.</verse>
				<verse number="17">Lê belê dema wexta rastbûna soza ku Xwedê ji Birahîm re daye nêzîk bû, li Misirê hejmara gel zehf zêde bûbû;</verse>
				<verse number="18">heta wê gavê ku, qiralekî din yê Ûsiv nas nedikir, li Misirê derket ser textê.</verse>
				<verse number="19">Ev qiral, ji nîjada me re fenekî kir û bona ku nejîn ji bo zarokên xwe bavêjin derve, zehmetê da bapîrên me.</verse>
				<verse number="20">Mûsa di wê demê de hate dinê û zehf xweşik bû û ew sê meh di mala bavê xwe de hate xwedî kirin.</verse>
				<verse number="21">Û gava wî avêtin derve; qîza Fîrawûn wî dît û ji xwe re kir zarok û wekî lawê wê be, wî mezin kir.</verse>
				<verse number="22">Û Mûsa di hemû beşên îlmê Misiriyan de hate perwerde kirin û him di gotinê de û him jî di lêkerê de bi qudret bû.</verse>
				<verse number="23">Lê belê dema sala çelan tijî kir, xwesteka dîtina rewşa birayên xwe, lawên Îsraêlê ket dilê wî.</verse>
				<verse number="24">Û gava ku wî dît, neheqiyê li yekî ji wan ve dikin, wî parast û bi kuştina Misiriyê ku neheqiyê dike, tola yê belengaz stend.</verse>
				<verse number="25">Wî zen dikir ku; birayên wî fêhm kirine ku, dê Xwedê bi destê wî ve xelasiyê bide wan; lê belê wan fêhm nekirin.</verse>
				<verse number="26">Dotira rojê dema wan keftûleftê dikirin, xwe nîşanî wan da û xwest ku wan li hev bîne û got: Efendîno, hûn bira ne; çima hûn neheqiyê li hev û din dikin?</verse>
				<verse number="27">Lê belê kesê ku neheqiyê li cîranê xwe dikir, wî bi alîkî ve tan da û got: Ma kî te li serê me kiriye rêvebir û dadger?</verse>
				<verse number="28">Ma mîna ku te do yê Misirî kuşt, tu dixwazî min jî bukujî?</verse>
				<verse number="29">Li ser vê gotina, Mûsa reviya û li welatê Mîdyanê bû mêvan, li wir bû bavê du lawî.</verse>
				<verse number="30">Û gava çel sal tijî bû, li çola Çiyayê Sînayê, di nava agirê sincikekê dişewite de, milyaketek ji wî re xuya bû.</verse>
				<verse number="31">Û gava Mûsa dît, bi vê dîtinê ve şaş ma û dema bona ku hîn jî ji nêzîka ve lê binihêre, nêzîk bû; dengê Xudan hat:</verse>
				<verse number="32">Ez Xwedayê bapîrên te, Xwedayê Birahîm û Îshaq û Aqûp im! Mûsayê bi tirs dilerziya, newêribû ku lê binihêre.</verse>
				<verse number="33">Lê belê Xudan ji wî re got: Çarixên xwe ji lingên xwe derxîne! Ji ber, cîhê ku tu li ser sekiniye, axa pîroz e!</verse>
				<verse number="34">Bi rastî jî min tengasiya netewa xwe yî li Misirê ye dît û nalînên wê bihîstim û bona xelaskirina wan daketim; niha were, ez ê te bişînim Misirê!</verse>
				<verse number="35">Ev Mûsaya, yê ku bi gotina: Kî te li serê me kiriye rêvebir û darazkir? nexwestin, Xwedê bi destê milyaketê ku di nava sincikê de ji wî re xuyanî bûye, wî bi rêvebirî û xelaskerbûniyê ve şand.</verse>
				<verse number="36">Wî zilama li Misirê û li Behra Gewez û çel sal li çolê bi çêkirina nuwaze û mûcîzetan wan derxist.</verse>
				<verse number="37">Yê ku ji lawên Îsraêlê re got: Dê Xwedê, ji nava birayên we peyxamberekî mîna min derxîne, ew Mûsaya ye.</verse>
				<verse number="38">Milyaketê ku li Çiyayê Sînayê jê re gotiye û yê ku bi bapîrên me re di Dêra çolê ye de bû ew bû; ew ku, bona bigêhîne me, gotinên zindî stend.</verse>
				<verse number="39">Û bapîrên me nexwestin ku ji wî re îtaet bikin; wî red kirin û bi dilê xwe vegeriyan Misirê.</verse>
				<verse number="40">Û ji Harûn re gotin: Îlahên pêşengiyê ji me re bikin, çêbike; ji ber, em nizanin ku ji wî Mûsayê me ji warê Misirê ve derxistiye re çi bûye!</verse>
				<verse number="41">Û di wan rojan de golikek çêkirin; ji senemê re qurbanê pêşkêş kirin û bi karên destên xwe ve kêfxweş bûn.</verse>
				<verse number="42">Û Xwedê wecê xwe ji wan ve zivirand û wan, bona qûlitiyê ji cismên ezmanî re bikin terikand; mîna ku di pirtûka peyxamberan de hatiye nivîsandin: Ya mala Îsraêlê, li çolê di çel salî de, ma we boraq û qurbanan bona min pêşkêş kirin?</verse>
				<verse number="43">We çadira Moloq û stêrka îlahê xwe Refan, bona ku ji wan re peristinê bikin, senemên ku we çêkiribûn kişandin. Û ez ê we ji Babîlê wêdetir bajom.</verse>
				<verse number="44">Bona li gor mînaka ku wî dîtiye ava bike, mîna yê ku bi Mûsa re axifiye emir dayiye, Çadira Şahdeyiyê li çolê bi kalikên me re bû.</verse>
				<verse number="45">Kalikên me bi dorê stendin û tevî Yêşû, wî anîn milkên neteweyan; Xwedê wan neteweyan heta rojên Dawid ji ber kalikên me ve qewirand.</verse>
				<verse number="46">Dawidê ecibandina Xwedê qezenc kir û xwest ku bona Xwedayê Aqûp sitargehekê ava bike.</verse>
				<verse number="47">Lê belê Silêman ji wî re xaniyek ava kir.</verse>
				<verse number="48">Çi heye ku, Yê Bilind, li xaniyên bi destan ve hatine ava kirin rûnanê; mîna ku peyxamber dibêje:</verse>
				<verse number="49">Ezman textê min û rûyê erdê pêlikên lingên min in. Ma hûn ê xaniyekî çawa ji min re ava bikin? Xudan dibêje; an jî cîhê ku ez lê rawestim ku der e?</verse>
				<verse number="50">Ma yê ku vana hemûyan ava kiriye, ne destê min in?</verse>
				<verse number="51">Ya zilamên ku histuyên wan hişk, dil û guhên wan bêsunet in! Hûn her tim li dijî Ruhê Pîroz disekinin; mîna ku bapîrên we kirine, hûn jî dikin!</verse>
				<verse number="52">Ma bapîrên we zordestiyê li kîjan peyxamberî nekirin ku? Û kesên hatina wî Salihî ji berê ve têgîhandin, kuştin; hûn jî niha bûn xayîn û qesasên wî!</verse>
				<verse number="53">Hûn ku, we zagonê mîna ku milyaketan rêz kirine girtin û pê negirtin.</verse>
				<verse number="54">Dema wan van tiştan bihîstin, zehf hêrs bûn û li ser wî diranan qîriçandin.</verse>
				<verse number="55">Lê belê wî, bi Ruhê Pîroz ve tijî çavên xwe wergerand ezmanan û li wir rewnaqiya Xwedê û Îsayê li rastê Xwedê ve sekinî dît</verse>
				<verse number="56">û got: A vay, ez vebûna ezmanan û sekina Lawê Mirov li rastê Xwedê dibînim!</verse>
				<verse number="57">Lê belê ew bi dengê bilind qêriyan û guhên xwe girtin û gişt pev re êrîşî ser wî kirin.</verse>
				<verse number="58">Û wî avêtin dervê bajêr û dan ber keviran û şahidan xeftanên xwe danîn ber lingê ciwanekî ku, navê wî Saûl bû.</verse>
				<verse number="59">Û dema Steyfan bi gotina: Ya Xudan Îsa, ruhê min bistîne! dua dikir, wî dan ber keviran.</verse>
				<verse number="60">Û wî çok da û bi dengekî bilind got: Ya Xudan, vî gunehî li wan bar meke! Û piştî ku wî vêya got, kete xewê.</verse>
			</chapter>
			<chapter number="8">
				<verse number="1">Û Saûl bi kuştina wî ve razî bûbû. Wê rojê li Orşelîmê, li dijî Dêrê dema zordestiyek giran dest pê kir; xeynî şagirtan, hemû belavî her aliyê Samîriyê û Cihûstanê bûn.</verse>
				<verse number="2">Û zilamên ji Xwedê ditirsin, Steyfan binax kirin û bona wî şînekî mezin girtin.</verse>
				<verse number="3">Lê belê Saûl, mal bi mal digeriya, Dêrê perîşan dikir û mêran û pîrekan kaş dikir û davêt girtîgehê.</verse>
				<verse number="4">Êdî yên ku belav bûne, mizgîniya gotinê kirin û geriyan.</verse>
				<verse number="5">Û Fîlîpûs çû bajarekî Samîriyê û ji wan re dest bi danasîna Mesîh kir.</verse>
				<verse number="6">Û gava gel nuwazeyên ku çêkirine bihîstin û dîtin, gişt pevra guh dan tiştên ku ji aliyê Fîlîpûs ve tên gotin.</verse>
				<verse number="7">Ji ber ku ji nava gellek kesî ruhên xerab bi bang kirina dengekî bilind derketin; gellek kesê felc û kûd hatin baş kirin.</verse>
				<verse number="8">Û li wî bajarî kêfxweşiyek mezin çêbû.</verse>
				<verse number="9">Lê belê li bajêr bi navê Şîmûn yekî sêrbaziyê dike û xwe mîna zilamekî mezin nîşan dide û bi vî awayî gelê Samîriyê şaş dike hebû</verse>
				<verse number="10">û bi gotina: Qudreta Xwedê, ya ji wê re dibêjin Mezin, ev e; ji biçûk heta mezin hemûyan bala xwe didan wî.</verse>
				<verse number="11">Ji ber ku di demeke dirêj de ye, wan bi sêrbaziya xwe şaş û metal hiştibû, bala xwe didan wî.</verse>
				<verse number="12">Lê belê dema bi gotinên Fîlîpûs yê Mizgîniya di derheqê Serweriya Xwedê û navê Îsa Mesîh de bawer bûn, zilam û pîrekan hatin vaftîz kirin.</verse>
				<verse number="13">Şîmûn bi xwe jî bawerî anî û vaftîz bû û her tim li cem Fîlîpûs ma û dema çêkirina nîşanên serxweza û mûcîzetên mezin dît, şaş û metal ma.</verse>
				<verse number="14">Û şagirtên li Orşelîmê ne, dema bihîstin ku gelê Samîriyê gotina Xwedê qebûl kirine, Pêtrûs û Yûhena ji wan re şandin.</verse>
				<verse number="15">Vana jî gava gîhaştin wir, bona ku Ruhê Pîroz bigirin, ji bo wan dua kirin;</verse>
				<verse number="16">ji ber ku ew hîn daneketibû ser wan yekî jî; tenê bi navê Xudan Îsa ve vaftîz bûbûn.</verse>
				<verse number="17">Wê demê şagirtan destên xwe danîn ser wan, wan jî Ruhê Pîroz girtin.</verse>
				<verse number="18">Û dema Şîmûn dît ku, bi vê rêxistina dest danîna şagirtan ve Ruhê Pîroz girtin, wî pere ji wan re anî û got:</verse>
				<verse number="19">Vê qudretê bidin min jî ku, ez her destê xwe deynim ser kî, bila Ruhê Pîroz bigire!</verse>
				<verse number="20">Lê belê Pêtrûs ji wî re got: Bila perê te bi te re helaq bibe! Ji ber ku te got qey ez ê xelata Xwedê bi peran ve bi dest bixim!</verse>
				<verse number="21">Di vî karî de ne para te heye û ne jî nisîbê te heye; ji ber ku dilê te li ber Xwedê ne rast e!</verse>
				<verse number="22">Niha ji vê xerabiya xwe ve tobe bike û li ber Xudan bigere, dibe ku ev fikra dilê te ji te re bête bexşandin.</verse>
				<verse number="23">Ji ber ku, ez te di tahliya ziravê de û pêwendiya rêşaşiyê de dibînim!</verse>
				<verse number="24">Şîmûn jî bersiv da û got: Bona min hûn li ber Xudan bigerin ku bila ji van gotinên we, tu yek neyê serê min!</verse>
				<verse number="25">Paşî ku wan li gor gotina Xudan şahdeyiyê kirin û gotin, li gellek gundê Samîriyê bi waz kirina Mizgîniyê vegeriyan Orşelîmê.</verse>
				<verse number="26">Lê belê milyaketekî Xudan ji Fîlîpûs re axifî û got: Rabe, here rêgeha ji başûr ve, ji Orşelîmê ve dadikeve Gazayê, ew der çol e.</verse>
				<verse number="27">Ew jî rabû û çû û a vay, zilamek ji Hebeşîstanê, wezîrê Kandakî ya qiralîça Hebeşîstanê, yekî hatiye xesandin yê berpirsiyarê hemû xezîneyên wê ye, bona peristinê hatibû Orşelîmê</verse>
				<verse number="28">û ew şunda vedigeriya û di erebeya xwe de rûniştî, Îşaya peyxamber dixwend.</verse>
				<verse number="29">Û Ruh ji Fîlîpûs re got: Here, bigihêje wê erebê!</verse>
				<verse number="30">Fîlîpûs jî baz da cem û bihîst ku ew Îşaya peyxamber dixwîne û got: Gelo tu tiştê ku dixwîne, fêhm dikî?</verse>
				<verse number="31">Wî jî got: Heta ku mirovek rê nîşanî min nede, ez ê çawa bikaribim ku fêhm bikim? Û bona ku Fîlîpûs siwar be û li cem wî rûne rica kir.</verse>
				<verse number="32">Û cîhê ku ji kitêbê ve dixwend ev bû: Mîna mîhan ji serjêkirinê re hate birin û çawa ku li ber kesên hirî diqusîne berxik dengê xwe dernexe, ûsa devê xwe venake.</verse>
				<verse number="33">Dema hate biçûk dîtin, dadî ji wî ve hate parastin. Dê kî nîjada wî di bîr de bîne? Ji ber ku, li rûyê erdê dawî dan jiyana wî.</verse>
				<verse number="34">Yê xesandî jî bersivê da Fîlîpûs û got: Ez ji te rica dikim, peyxamber vêya ji bo kî dibêje? Ji bo xwe, an ji bo yekî din?</verse>
				<verse number="35">Fîlîpûs jî devê xwe vekir û ji vî nivîsê ve dest pê kir û Mizgîniya di derheqê Îsa de têgihand wî.</verse>
				<verse number="36">Û dema di rê de diçûn, hatin cem avekê û yê xesandî got: A vay, av! Ma çi astengî li ber vaftîz bûna min heye?</verse>
				<verse number="37">Û Fîlîpûs got: Ger tu bi hemûya dilê xwe bawer bikî caiz e! Û wî bersivê da û got: Ez baweriyê tînim ku, Îsa Mesîh Lawê Xwedê ye!</verse>
				<verse number="38">Û wî emir da ku erebe bê sekinandin; Fîlîpûs û yê xesandî her du jî ketin nav avê û Fîlîpûs wî vaftîz kir.</verse>
				<verse number="39">Û dema ji avê ve derketin, Ruhê Xudan Fîlîpûs girt û bir û yê xesandî êdî ew nedît, ji ber ku bi kêfxweşiyê ve bi rêya xwe ve çû.</verse>
				<verse number="40">Lê Fîlîpûs jî li Aşdotê hate dîtin û heta ku bigihêje Sezariyê digeriya û li hemû bajaran mizgîniya Încîlê dikir.</verse>
			</chapter>
			<chapter number="9">
				<verse number="1">Lê Saûl, hîn li dijî şagirtên Xudan ve hilma qesas û gefê dida, çû cem Serokkahîn</verse>
				<verse number="2">û dixwaze bila mêr bibe, an jin bibe, her yê ku ji vê Rêya ne bibîne, bona ku bi girêdanê bîne Orşelîmê, ji wî ve ji keniştên Şamê re nameyan xwest.</verse>
				<verse number="3">Û dema wî rê girt û nêzîkî Şamê bû, wusa bû ku, nişka ve ronahiyek ji ezman ve hat, dora wî ronî kir.</verse>
				<verse number="4">Û ew kete erdê û bihîst ku dengek ji wî re dibêje: Saûl! Saûl! Çima tu zilmê li min dikî?</verse>
				<verse number="5">Wî jî got: Ya Xudan, tu kî yî? Û wî got: Ez Îsayê ku tu zilmê lê dike me. Bi dijrabûnê mesasê, tu xesarê didî xwe!</verse>
				<verse number="6">Wî bi lerizîn û bi tirs got: Ya Xudan, tu dixwazî ez çi bikim? Û Xudan got: Rabe û bikeve bajêr, dê hewcedariyê kirinên te ji te re bê têgîhandin!</verse>
				<verse number="7">Zilamên ku bi wî re rêwîtiyê dikirin, bê ziman li wir sekinîbûn; ji ber ku wan deng bihîstin jî, lê belê tu kesî nedîtin.</verse>
				<verse number="8">Û Saûl ji erdê rabû, dema çavên xwe vekir, tu kesek nedît. Wan jî bi destên wî girtin û birin Şamê.</verse>
				<verse number="9">Û wî heta sê rojî nikarîbû bidîta, ne tiştekî xwar û ne jî vexwar.</verse>
				<verse number="10">Û li Şamê şagirtek bi navê Hananya hebû û di dîtinekê de Xudan ji wî re got: Hananya! Û wî jî got: Ez li vir im, ya Xudan!</verse>
				<verse number="11">Û Xudan ji wî re got: Rabe û here kuça ku navê wê Kuça Rast e û li mala Cihûda, zilamekî Tarsûsî ku, navê wî Saûl e bigere. Ji ber ku a vay, ew dua dike!</verse>
				<verse number="12">Û di dîtina xwe de dîtiye ku mirovek bi navê Hananya hatiye cem wî û bona çavên wî dîsa bibînin destê xwe daniye ser wî.</verse>
				<verse number="13">Û Hananya bersivê da: Ya Xudan, di derheqê vî zilamî de, li Orşelîmê ji pîrozên te re çiqas xerabiyan kiriye, ji gellek kesan bihîstim!</verse>
				<verse number="14">Û bona li vir heçî kesên ku navê te bang dikin girê bide, ji serokên kahînan ve rayedariya wî heye!</verse>
				<verse number="15">Lê belê Xudan ji wî re got: Here, ji ber ku ew, bona ku navê min ji neteweyan re, ji qiralan re û ji lawên Îsraêl re bide bihîstin, hacetekî bona min hatiye bijartin e!</verse>
				<verse number="16">Ji ber, ez ê nîşanî wî bidim, hewce dike ku ew di oxra navê min de çiqasî tengasiyê bikişîne.</verse>
				<verse number="17">Û Hananya çû, ket wê malê û destên xwe danî ser Saûl û got: Birayê Saûl, dema tu dihat vir, Xudanê di rê de ji te re xuyanî bûyî, Îsa, bona ku çavên te vebin û tu bi Ruhê Pîroz ve tijî bibî, min şand!</verse>
				<verse number="18">Hema ji çavên wî tiştên mîna perdê ketin û wî dîsa dît</verse>
				<verse number="19">û rabû vaftîz bû, xwarinê xwar û quwetê dît. Û Saûl, çend rojan li cem şagirtên li Şamê ne ma.</verse>
				<verse number="20">Hema li keniştan bi gotina, Îsa Lawê Xwedê ye, wazê da.</verse>
				<verse number="21">Û hemûyên ku dibihîstin, ecêb diman û digotin: Ma ev ne ew zilamê ku kesên li Orşelîmê qala vî navî dikirin perîşan kiriye yî û bona ku wan bi girêdayî ji serokên kahînan re bibe nehatibû vir?</verse>
				<verse number="22">Lê belê Saûl hîn zêde xwurt dibû; di derheqê Mesîhiya wî de delîlan nîşan dida û Cihûdên li Şamê dijîn şaş û metal dihiştin.</verse>
				<verse number="23">Piştî ku di navberê de pirr roj derbas bûn; Cihûdan, bona ku wî bikujin, fenekî ava kirin.</verse>
				<verse number="24">Lê belê nûçeya di derheqê fena ku ava kirine de gîhaşt Saûl. Bona ku wî bikujin, wan bi şev û roj çavnêriya deriyan dikirin.</verse>
				<verse number="25">Lê belê şagirtên wî, bi şevê wî girtin û ji dîwêr derbas kirin û di nava zembîlekî de dahelandin û daxistin.</verse>
				<verse number="26">Dema Saûl gîhaşt Orşelîmê, şuxulî ku beşdarî şagirtan bibe; lê belê hemû ji wî ditirsiyan û bawer nedibûn ku ew şagirt e.</verse>
				<verse number="27">Lê belê Barnabas wî girt û anî cem şagirtan û ka di rê de Xudan çawa dîtiye û Xudan çawa jê re gotiye û li Şamê bi navê Îsa ve çawa bi cesaret wazê daye, ji wan re gihand.</verse>
				<verse number="28">Û ew, li Orşelîmê bi wan re derdiket û diketê û bêtirs di navê Xudan Îsa de waz dida.</verse>
				<verse number="29">Û bi Cihûdên zimanên wan Grekî ne re jî diaxifî û guftegoyê dikir; lê belê wan pêşniyariya kuştina wî dikirin.</verse>
				<verse number="30">Û dema birayan hînî vêya bûn, wî birin Sezariyê û şandin Tarsûsê.</verse>
				<verse number="31">Bi vî awayî hemû Dêrên li Cihûstanê, Celîlê û Samîriyê ne, gîhaştin dilxweşiyê û di tirsa Xwedê de dijiyan û bi alîkariya Ruhê Pîroz ve, bi hejmarî mezin dibûn.</verse>
				<verse number="32">Û wusa bû ku, gava Pêtrûsê li her aliyê digeriya, serîkî da pîrozên li Lîddayê dijîn jî.</verse>
				<verse number="33">Li wir zilamekî bi navê Eynêyas e dît ku, kûd bûbû û heyşt sal bû ku di nava livînan de bû.</verse>
				<verse number="34">Pêtrûs ji wî re got: Eynêyas, Îsa Mesîh te baş dike; rabe û livînên xwe bide hev! Û ew jî hema rabû.</verse>
				<verse number="35">Û hemû kesên li Lîddayê û Şaronê ve rûdiniştin, wî dîtin û vegeriyan Xudan.</verse>
				<verse number="36">Li Yafayê şagirteke pîrek, ya navê wê Tabîtha ye hebû; (ku wergera wê, tê mana: Xezalê); karên qenc û xêratên vê pîreka, gellek bûn.</verse>
				<verse number="37">Û wusa bû ku, ew di wan rojan de nexweş ket û mir û piştî ku wê şuştin, danîn odeyek qatê jorîn.</verse>
				<verse number="38">Ji ber ku Lîdda nêzîkî Yafayê ye, şagirtên ku bihîstin Pêtrûs li wê derê ye, du kesî ji wî re şandin û gotin: Bê wext derbaskirinê were cem me û li ber wî geriyan.</verse>
				<verse number="39">Pêtrûs jî rabû û bi wan re çû. Û dema ew hat, wî derxistin oda qatê jorîn; hemû pîrekên bî, bi girî li dora wî ve civiyan, kinc û lîbasên dema Xezal bi wan re bû dirûtibû nîşanî wî dan.</verse>
				<verse number="40">Lê belê Pêtrûs her kesî derxist derve, çok da û dua kir; pişt re vegeriya miriyê û got: Tabîtha, rabe! Wê jî çavên xwe vekir û dema wê Pêtrûs dît, rabû û rûnişt.</verse>
				<verse number="41">Pêtrûs destê xwe dirêjî wê kir û wê rakir ser pêlan û bangî pîrozan û pîrekên bî kir, wê bi saxî da wan.</verse>
				<verse number="42">Lê belê li hemûya Yafayê ev têzanîn bû û gellekan bawerî bi Xudan anîn.</verse>
				<verse number="43">Û wusa bû ku, Pêtrûs demekî dirêj li Yafayê, li mala debaxekî navê wî Şîmûn e ma.</verse>
			</chapter>
			<chapter number="10">
				<verse number="1">Li Sezariyê, li Tabûra ku jê re Îtalyanî digotin, zilamekî bi navê Kornêlyûs hebû;</verse>
				<verse number="2">zilamekî bawermend û bi hemû maliyên xwe re yekî ji Xwedê ditirsiya bû; zehf sedeqe dida gel û her tim ji Xwedê re dua dikir.</verse>
				<verse number="3">Di nêzîkî saeta nehemîn ya rojê de di xewn û xeyalekî de, bi eşkeretî dît ku milyaketekê Xwedê hate cem wî û ji wî re got: Ya Kornêlyûs!</verse>
				<verse number="4">Û wî di nava tirsê de çavên xwe ber bi wî rakir û got: Çî ye, ya Xudan? Milyaket jî ji wî re got: Dua û sedeqeyên te, ji bona di bîranînê de gîhaştin qatê Xwedê!</verse>
				<verse number="5">Niha bona tu bangî Şîmûn ku, ji wî re Pêtrûs dibêjin, bikî, zilaman bişîne Yafayê.</verse>
				<verse number="6">Ew li mala Şîmûnê debax, yê ku mala wî li qeraxa behrê ye mêvan e!</verse>
				<verse number="7">Dema milyaketê ku jê re digot çû, wî ji xulamên xwe bangî du kesî û ji yên ku her tim xizmeta wî dikin re bangî leşkerek bawermend kir</verse>
				<verse number="8">û piştî ku her tiştî ji wan re got, wan şand Yafayê.</verse>
				<verse number="9">Dotira rojê dema wan rê girtibûn û nêzîkî bajêr bûbûn, saet li dora şeşan Pêtrûs, bona dua bike derket ser xanî.</verse>
				<verse number="10">Dema ew zehf birçî bû, xwarinê xwest û gava hîn xwarinê amade dikirin, ew ji xwe ve derbas bû.</verse>
				<verse number="11">Û wî dît ku ezman vedibe û firaqakî mîna çarşefekî mezin, ji çar alî ve hatiye berdan û dadikeve rûyê erdê;</verse>
				<verse number="12">di hundirê wê de bi her tewrî heywanên li rûyê erdê ve dijîn, yên çarling, marîjok û civîkên ezmanan hebûn.</verse>
				<verse number="13">Û dengekî ji wî re got: Rabe, Pêtrûs, serjêke û bixwe!</verse>
				<verse number="14">Lê belê Perûs got: Tu carî nabe, ya Xudan! Ji ber ku min tu carî tiştekî rêze, an jî mindar nexwariye!</verse>
				<verse number="15">Deng dîsa, cara duwemîn ji wî re got: Tiştên ku Xwedê paqij kiriye, tu rêze meke!</verse>
				<verse number="16">Û vêya sê carî çêbû û firaq hema bi ezman ve hate hilatin.</verse>
				<verse number="17">Pêtrûs di nava şaşiyê de bû; hîn difikirî ku ev xewn û xeyala ku dîtiye tê çi manê, a vay, zilamên ku ji aliyê Kornêlyûs ve hatibûn şandin, mala Şîmûn pirsîbûn û hatibûn ber deriyê derve xwe spartibûn.</verse>
				<verse number="18">Û wan bang kirin û pirsîn; ka Şîmûnê bi navê Pêtrûs ve tête nasîn, li vê malê mêvan e.</verse>
				<verse number="19">Û gava Pêtrûs hîn li ser xewn û xeyalê difikirî, Ruh ji wî re got: A vay, sê meriv li te digerin!</verse>
				<verse number="20">Lê belê rabe, dakeve jêr, qet ecêb nemîne û bi wan re here; ji ber ku min wan şand!</verse>
				<verse number="21">Pêtrûs daket jêr û ji zilaman re got: A vay, mirovê ku hûn li wî digerin ez im; gelo sedema hatina we çî ye?</verse>
				<verse number="22">Wan jî gotin: Mirovekî serpel, di navê Kornêlyûs de, rast û ji Xwedê ditirse û bi hemû gelê Cihûd ve qenc tê zanîn; milyaketekî pîroz emir da wî ku, bila te bangî mala xwe bike û guh bide gotinên te.</verse>
				<verse number="23">Li ser vêya wî wan bangî hundir kir û kir mêvan. Dotira rojê ew rabû, bi wan re derket rê û hinek birayên li Yafayê ne bi wî re çûn.</verse>
				<verse number="24">Û dotira rojê gîhaştin Sezariyê. Kornêlyûs jî mirovên xwe û hevalên xwe yî nêzîk civandibû, li benda wan bû.</verse>
				<verse number="25">Û gava Pêtrûs ket hundir, Kornêlyûs hat pêşwaziya wî û xwe avêt ber lingên wî û secde kir.</verse>
				<verse number="26">Lê belê Pêtrûs wî rakir û got: Rabe; ez jî mirovek im!</verse>
				<verse number="27">Û dema ew bi wî re diaxifî, ket hundir, dît ku gellek mirov civiyane</verse>
				<verse number="28">û ji wan re got: Hûn dizanin ku, yekî Cihûd, ger bi mirovekî ji neteweyek din re têkiliyan deyne, an jî here cem wî li dijî kevneşopa me ye; lê Xwedê nîşanî min daye ku, divê ez ji qet kesekî re rêze, an jî mindar nebêjim.</verse>
				<verse number="29">Ji bo vêya, dema hatim bang kirin, bêyî li dijsekinê hatim. Niha ez dipirsim: Gelo we bi çi armancî min dan anîn?</verse>
				<verse number="30">Kornêlyûs jî got: Çar roj berê, heta di van deman de ez rojî bûm, di saet nehan de, li mala xwe dua dikirim. Û a vay, zilamek kincên wî dibiriqe li ber min sekinî</verse>
				<verse number="31">û got: Kornêlyûs, dua te hate bihîstin û sedeqeyên te li ber Xwedê hatin bi bîr anîn!</verse>
				<verse number="32">Niha bişîne Yafayê, bangî Şîmûnê ku bi navê Pêtrûs ve tête nasîn, bike; ew li qeraxa behrê, li mala Şîmûnê debax mêvan e.</verse>
				<verse number="33">Li ser vêya, min hema ji te re şandin û te jî bi hatina xwe qenc kir. Niha em hemû bona her tiştê ku Xudan emir daye te guhdarî bikin, li vir, li ber Xwedê civiyane!</verse>
				<verse number="34">Pêtrûs jî devê xwe vekir û got: Ez bi rastî fêhm dikim ku, Xwedê li şexsan nanihêre;</verse>
				<verse number="35">lê belê ji her netewê, yê ku ji wî ditirse û dadiyê dike, ji wî re hêja ye!</verse>
				<verse number="36">Kelama ku bi navgîniya Xudanê her kesî Îsa Mesîh ve ji lawên Îsraêlê re bi mizgînî kirina xweşiyê ve şandiye;</verse>
				<verse number="37">paşî vaftîza ku Yehya waz kiriye, tiştê ku ji Celîlê dest pê kiriye û li hemûya Cihûstanê ve bûye,</verse>
				<verse number="38">yanê, ka Xwedê Îsayê Nisretî bi Ruhê Pîroz û bi qudretê ve çawa mesh kiriye û ew jî çawa bi qencî kirinê, bi şifê dayîna hemûyên ku ji aliyê Îblîs ve tahdê dîtine digeriya, hûn pê dizanin; ji ber ku Xwedê bi wî re bû.</verse>
				<verse number="39">Û ji hemû tiştên ku li welatê Cihûdan û Orşelîmê kirine re, em şahde ne û wî bi dar ve daliqandin û kuştin.</verse>
				<verse number="40">Xwedê, di roja sêwemîn de wî vejand û bi eşkeretî wî da xuyakirin;</verse>
				<verse number="41">ne ji hemûya gel re, tenê ji şahdeyên ku pêşiyê ji aliyê Xwedê ve hatine bijartin re, ji me re, ji yên piştî ku ji miriyan vejiya, bi wî re dixwarin û vedixwarin re.</verse>
				<verse number="42">Û wî emir da me ku, em ji gel re şahdeyiyê bikin û waz bidin ku Darazkirê mirî û zindiyan, yê ji aliyê Xwedê ve hatiye wezîfedar kirin, ew e.</verse>
				<verse number="43">Hemû peyxamber, di derheqê wî de şahdeyiyê dikin, gunehê her kesê ku bi wî bawerî anîne, bi navê wî tête bexşandin.</verse>
				<verse number="44">Hîn Pêtrûs van gotinan digot, Ruhê Pîroz daket ser her kesê ku gotinê dibihîzin.</verse>
				<verse number="45">Û hemû bawerkirên sunetkirî yên bi Pêtrûs re hatine, ecêb man, ji ber ku xelata Ruhê Pîroz li ser neteweyan jî rijiyabû.</verse>
				<verse number="46">Ji ber, wan dibihîstin ku, ew bi zimanan diaxifin û Xwedê bilindtir dikin. Wê gavê Pêtrûs bersiv da:</verse>
				<verse number="47">Vana jî mîna me Ruhê Pîroz stendine; ma bona ku vana vaftîz nebin, kî dikare avê qedexe bike?</verse>
				<verse number="48">Û wî emir da ku ew bi navê Îsa Mesîh vaftîz bibin. Wê gavê wan rica ji wî kirin ku, hîn çend rojan li cem wan bimîne.</verse>
			</chapter>
			<chapter number="11">
				<verse number="1">Şagirt û birayên li Cihûstanê ne, bihîstin ku neteweyan jî gotina Xwedê qebûl kirine.</verse>
				<verse number="2">Û dema Pêtrûs çû Orşelîmê, alîgirtê sunetê wî rexne kirin</verse>
				<verse number="3">û gotin: Tu çûyî mala bêsunetan û te bi wan re xwarinê xwar!</verse>
				<verse number="4">Lê belê Pêtrûs ji serî ve dest pê kir û bûyeran yek û yek ji wan re got:</verse>
				<verse number="5">Ez li bajarê Yafayê bûm û min dua dikir. Ez ji xwe derbas bûm û min xewn û xeyalekî dît; min dît ku ji ezman firaqekî mîna çarşefekî mezin, ji çar alî ve hatiye berdan û dadikeve heta cîhê min.</verse>
				<verse number="6">Dema çavên xwe zîq dam ser û bi balkêşî li wê nihêrtim û fikirîm, bi her tewrî heywanên li rûyê erdê ve dijîn, yên çarling, marîjok û civîkên ezmanê dîtim.</verse>
				<verse number="7">Û dengekî ku ji min re got: Rabe, Pêtrûs, serjê bike û bixwe! bihîstim.</verse>
				<verse number="8">Lê belê min got: Tu carî nabe, ya Xudan! Ji ber ku tu carî tiştekî rêze an jî mindar neketiye devê min!</verse>
				<verse number="9">Û deng dîsa, cara duwemîn ji ezmanan ve bersiv da: Tiştên ku Xwedê paqij kiriye, tu rêze meke!</verse>
				<verse number="10">Û sê carî vêya bû û her tişt dîsa ber bi ezman ve hate hilatin.</verse>
				<verse number="11">A vay, di wê demê de sê kesên ji Sezariyê ve ji min re hatine şandin, hatin û li ber mala ku ez li wê me, sekinîn.</verse>
				<verse number="12">Û Ruh ji min re got, bê şik û şiphe bi wan re here. Ev her şeş bira jî bi min re hatin, em çûn, ketin mala wî zilamî.</verse>
				<verse number="13">Û wî ji me re, di derheqê milyaketê ku di mala wî de sekiniye de têgîhand û ji wî re gotiye: Zilaman bişîne Yafayê, Şîmûnê ku bi navê Pêtrûs ve tête nasîn bide bang kirin;</verse>
				<verse number="14">ew ê ji te re, gotinên ku tu û hemû maliyên te, hûn ê bi wan ve xelas bibin, bibêje.</verse>
				<verse number="15">Dema min dest bi axaftinê kir, Ruhê Pîroz mîna ku di destpêkê de daket ser me, daket ser wan jî.</verse>
				<verse number="16">Wê gavê min ew gotina ku Xudan gotibû, di bîra xwe de anî: Yehya bi avê ve vaftîz kir, lê belê hûn ê bi Ruhê Pîroz ve bên vaftîz kirin.</verse>
				<verse number="17">Niha, dema me bawerî bi Xudan Îsa Mesîh anî, mîna ku ji me re bûyî, ger eynî xelatê Xwedê dabe wan jî, ma ez dibûm kî ku, bikaribim li dijî Xwedê bisekinim?</verse>
				<verse number="18">Ew jî paşî ku vana bihîstin, aş bûn û Xwedê bilindtir kirin û gotin: Bi vî awayî Xwedê fersenda tobe kirinê û gîhaştina jiyanê daye neteweyan jî.</verse>
				<verse number="19">Bawerkirên, li ser zordestiya bi kuştina Steyfan ve destpêkir belav bûbûn, çûn heta Fînîkyayê, Qibrisê û Antaqyayê û gotin tenê ji Cihûdan re didan bihîstinê.</verse>
				<verse number="20">Lê belê hinek zilamên Qibrisî û Kîrêneyî ên ji nav wan, çûn Antaqyayê, bi Grekan re dest bi axaftinê kirin û ji wan re jî mizgîna Xudan Îsa gotin.</verse>
				<verse number="21">Destê Xudan bi wan re bû û gellek kes bawer kirin û vegeriyan Xudan.</verse>
				<verse number="22">Nûçeya vana gîhaşt guhê Dêra ku li Orşelîmê ye û wan Barnabas heta Antaqyayê şandin.</verse>
				<verse number="23">Û dema ew gîhaşt û xêra Xudan dît, kêfxweş bû û bona ku ji dil bi Xudan ve girêdayî bin, hemûyan teşwîq kir;</verse>
				<verse number="24">ji ber ku ew mirovek qenc û bi Ruhê Pîroz ve tijî bû û gellek kes beşdarî Xudan bûn.</verse>
				<verse number="25">Û Barnabas, bona li Saûl bigere, çû Tarsûsê û</verse>
				<verse number="26">dema ew dît, wî anî Antaqyayê û wusa bû ku, ew heta salekî bi Dêra wir ve hatin cem hev û civakekî mezin perwerde kirin û navê Mesîhiyan, cara yekemîn, li Antaqyayê dan şagirtan.</verse>
				<verse number="27">Di wan rojan de hinek peyxamber ji Orşelîmê ve hatin Antaqyayê.</verse>
				<verse number="28">Ji vana yekî, navê wî Agabûs bû, rabû û bi navgîniya Ruh ve dabihîstin ku dê li hemûya dinê xelayek dijwar çê bibe; ev jî di dema qiraletiya Klawdîûs de bû.</verse>
				<verse number="29">Şagirtan biryar dan ku, dê her kes li gor hêza xwe alîkariyê ji birayên li Cihûstanê dijîn re bişînin;</verse>
				<verse number="30">vêya jî bi destê Barnabas û Saûl ve ji kalepîran re şandinê ve anîn cîh.</verse>
			</chapter>
			<chapter number="12">
				<verse number="1">Di wê demê de qiral Hêrodês, bona xerabiyê bi wan bike, dest dirêjî hinek kesên ji Dêrê ne, kir.</verse>
				<verse number="2">Û wî Aqûpê birayê Yûhena, bi şûr ve kuşt.</verse>
				<verse number="3">Û dema dît ku Cihûdan ji vêya dilxweş dibin, pêş ve çû, bi Pêtrûs jî girt. Rojên Nanê Bêhavên bûn.</verse>
				<verse number="4">Û gava Pêtrûs da girtin, avêt girtîgehê û da destê çavnêriya çar taxim leşkeran; nêta wî ew bû ku wî paşî Fisihê derxîne ber gel.</verse>
				<verse number="5">Bi vê sedemê, Pêtrûs di girtîgehê de hate girtin; lê belê ji aliyê Dêrê ve, bona wî bi xîret ji Xwedê re dua dikirin.</verse>
				<verse number="6">Pêtrûs tam di şeva berî roja ku Hêrodês wî derxîne navendê de, bi zincîran ve girêdayî, di nava du leşkeran de raketîbû û notirvanan li ber derî li benda girtîgehê bûn.</verse>
				<verse number="7">Û a vay, milyaketekî Xudan hate xuyakirin û di hucrê de ronahiyek biriqî û wî xwe li sînga Pêtrûs xist û wî hişyar kir û got: Zû rabe! Û zincîr ji destên wî ve ketin.</verse>
				<verse number="8">Milyaket ji wî re got: Piştika xwe girê bide û çarixên xwe li pêy ke! Û wî ûsa kir. Û milyaket ji wî re got: Eba xwe li xwe bike û li pey min were!</verse>
				<verse number="9">Û ew li pey wî derket û çû û nizanîbû tiştê ku bi navgîniya milyaket ve bûye rast e, lê digot qey xewn û xeyalekî dibîne.</verse>
				<verse number="10">Nobedarên yekemîn û duwemîn derbas kirin û hatin deriyê hesin yê ku li bajêr vedibe; derî li ber wan bi xwe vebû; derketin derve û heta kuçekê meşiyan û milyaket hema ji wî cuda bû.</verse>
				<verse number="11">Dema hişê Pêtrûs hate serê wî, got: Ez niha bi rastî dizanim ku, Xudan milyaketê xwe şand û min ji destê Hêrodês û ji hemûyên ku gelê Cihûd hêvî dikirin, xelas kir.</verse>
				<verse number="12">Û piştî ku ew hay jê bû, çû mala Meryemê, mala dayika Yûhenayê bi navê Marqos tête zanîn; li wir gellek kes civiya bûn û dua dikirin.</verse>
				<verse number="13">Gava Pêtrûs li deriyê derve xist, keçikekî xizmetkar, bi navê Roda hate ku guh bidê.</verse>
				<verse number="14">Gava ku wê dengê Pêtrûs nas kir, ji kêfxweşiya xwe derî venekir û baz da hundir û got: Pêtrûs li ber derî disekine!</verse>
				<verse number="15">Ji wê re gotin: Tu dîn bûyî! Lê ji ber ku keçik rikand, wan jî gotin: Dibe ku milyaketê wî be!</verse>
				<verse number="16">Lê belê Pêtrûs lêxistina derî domand û dema wan vekirin û wî dîtin, ecêb man.</verse>
				<verse number="17">Lê belê wî bi destê xwe, bona bêdeng bimînin nîşan da wan û Xudan çawa wî ji girtîgehê derxistiye ji wan re got: Lê belê wî got: Vana bighînin Aqûp û birayan! Û ew derket û çû derekî din.</verse>
				<verse number="18">Û gava bû roj, bi gotina Pêtrûs çi bû, teşqela di nava leşkeran de ne hindik bû.</verse>
				<verse number="19">Hêrodês jî wî da gerandin, dema ku nedît, nobedaran da ber pirsan û bona kuştina wan emir da. Û ew ji Cihûstanê ve çû Sezariyê û li wir ma.</verse>
				<verse number="20">Hêrodês ji gelên Sûr û Saydayê re zehf hêrs bûbû; ew jî yek bûn û hatin cem wî û piştî ku seramojgarê qiral, Vîlastûs kişandin aliyê xwe, aşitiyê xwestin; ji ber ku xwarinên bona welatê wan, ji welatê qiral ve dihat.</verse>
				<verse number="21">Û di roja ku hatibû bijartin de, Hêrodêsê kincên xwe yî qiralî li xwe kiriye, li ser texta xwe rûnişt û axaftinekê ji wan re kir.</verse>
				<verse number="22">Û gel bi qêrîna: Ev ne dengê mirovekî, dengê Xwedê ye! diqêriyan.</verse>
				<verse number="23">Milyaketekî Xudan hema li wî xist; ji ber ku bilindahiyê nedabû Xwedê û ji aliyê kurman ve hate xwarin û can da.</verse>
				<verse number="24">Lê belê gotina Xwedê belav bû û zêde bû.</verse>
				<verse number="25">Barnabas û Saûl yên wezîfa xwe temam kiribûn, Yûhenayê bi navê Marqos ve tête zanîn jî girtin cem xwe û ji Orşelîmê ve vegeriyan.</verse>
			</chapter>
			<chapter number="13">
				<verse number="1">Li Antaqyayê, li Dêra ku li wê derê ye, peyxamber û mamoste hebûn: Barnabas, Şîmûnê ji wî re Nîger jî digotin, Lûkiyosê Kîrênêyî, Menahêmê bi fermandarê herêmê Hêrodês re mezin bûyî û Saûl.</verse>
				<verse number="2">Dema vana ji Xudan re peristinê dikirin û rojiyê digirtin, Ruhê Pîroz ji wan re got: Barnabas û Saûl bona wezîfa ku min bona wê bangî wan kirine, ji min re cuda bikin!</verse>
				<verse number="3">Bi vî awayî paşî ku rojî girtin û dua kirin, destên xwe danîn ser wan û şandin.</verse>
				<verse number="4">Bi vî awayî vana ji aliyê Ruhê Pîroz bi şandinê ve çûn Sêlêfkeyê û ji wir jî bi keştiyê derbasî Qibrisê bûn.</verse>
				<verse number="5">Û dema ew gîhaştin Selamîsê, li keniştên Cihûdan, dest bi belav kirina gotina Xwedê kirin. Yûhena jî di xizmeta wan de bû.</verse>
				<verse number="6">Û piştî ku ew li tevahiya giravê heta Pafosê geriyan, Cihûdekî, navê wî Baryêşû ye û sêrbaz û peyxamberek sexte ye dîtin;</verse>
				<verse number="7">ev zilam, walî Sergiyo, yê ku mirovekî baqil bû, li cem Pawlos bû. Walî, bangî Barnabas û Saûl kir û xwest ku gotina Xwedê guhdarî bike.</verse>
				<verse number="8">Çi heye ku sêrbaz Elîmas (ji ber ku navê wî bi vî awayî tête vergerandin) li dijberî wan rabû û nehişt ku walî baweriyê bîne.</verse>
				<verse number="9">Lê belê Saûl, yanê, Pawlos, bi Ruhê Pîroz ve tije bûyî, çavên xwe zîq da Elîmas</verse>
				<verse number="10">û got: Ya tu! Zilamê ku bi hemû fenekî û xerabiyê ve tijî ye; lawê Îblîs, neyarê her dadiyê; ma tuyê dev ji çewt kirina rêyên rast yên Xudan, bernede?</verse>
				<verse number="11">Û niha, a vay, destê Xudan li ser te ye û tuyê kor bibî û tuyê heta demekê nikaribe tîrêjên rojê bibînî! Û hema mij û tarî daket ser wî û çar zivirî û li yekî bi destê wî bigire û rê li ber veke geriya.</verse>
				<verse number="12">Wê gavê waliyê ku tiştên bû dît, bi hînkariya Xudan ve şaş û metal ma û baweriyê anî.</verse>
				<verse number="13">Pawlos û hevalên wî ji Pafosê ve vebûn û hatin Pergê ya Pamfîlyayê; Yûhena jî, ji wan veqetiya û vegeriya Orşelîmê.</verse>
				<verse number="14">Ew jî ji Pergê derbas bûn û hatin Antaqyaya Pîsîdyayê û roja Sebtê ketin keniştê û rûniştin.</verse>
				<verse number="15">Paşî zagonê û nivîsê peyxamberan xwendin, rêvebirên keniştê ji wan re şandin û gotin: Birano, ger şîretek ku hûn bidin gel hebe, kerem bikin, biaxifin!</verse>
				<verse number="16">Wê gavê Pawlos rabû ser pêlan û bi destê xwe nîşanekî kir û got: Ya mêrên Îsraêlê û hûn yên ji Xwedê ve ditirsin; guhdarî bikin!</verse>
				<verse number="17">Xwedayê vî gelê Îsraêlê, bapîrên me bijart û di dema li warê Misirê de xerîb bûn gel bilind kir û bi destê xwe yî xurt wan li wê derê derxistin.</verse>
				<verse number="18">Û li çolê nêzîkî çel salî, nazkirina wan kişand</verse>
				<verse number="19">û wî li welatê Kenanê heft netewe helaq kir û welatên wan bi vijagê di nava wan de par ve kir.</verse>
				<verse number="20">Û piştî vêya, wî qasî çarsed û pêncî salî heta dema Samûyêl peyxamber, darazkiran da wan.</verse>
				<verse number="21">Û piştî wê wan qiralekî xwest, Xwedê jî zilamekî ji eşîra Benyamînê; Saûlê lawê Kîşê çel salî da wan.</verse>
				<verse number="22">Û piştî ku wî ji textê daxist, bona wan Dawid bi qiralî anî serî û di derheqê wî de vê şahdeyiya kir û got: Min Dawidê lawê Îşay, zilamekî li gor dilê xwe dît, dê ew ê bi her xwestinên min bike.</verse>
				<verse number="23">Xwedê li gor sozê, ji Îsraêlê re Xelaskerekî ji nîjada vî zilamî, Îsa şand.</verse>
				<verse number="24">Berî hatina wî, Yehya ji hemû gelê Îsraêlê re toba vaftîzê waz kiribû.</verse>
				<verse number="25">Û dema Yehya dewra xwe temam kir, got: Hûn dibêjin qey ez kî me? Ez ne ew im. Lê belê a vay, li pey min yek tê; ez ne liyaq im ku bendê çarixa di lingê wî de ye vekim!</verse>
				<verse number="26">Birano, zarokên ji nîjada Birahîm û yên ji nava we, ji Xwedê ve ditirsin, ev gotina xelasiyê ji we re hate şandin.</verse>
				<verse number="27">Ji ber ku yên li Orşelîmê dijiyan û rêvebirên wan wî qebûl nekirin û bi mehkûm kirina wî, gotinên peyxamberan, yên her roja Sebtê tên xwendin anîn cîh.</verse>
				<verse number="28">Û di wî de tu sûcê ku mirinê heq kiriye nedîtin, lê dîsa jî ji Pîlato ve kuştina wî xwestin.</verse>
				<verse number="29">Û paşî her tiştên di derheqê wî de hatine nivîsandin anîn cîh, wî ji xaçê ve daxistin û xistin gorê.</verse>
				<verse number="30">Lê belê Xwedê, wî ji mirinê ve vejand.</verse>
				<verse number="31">Û ew bi rojan ji kesên ku bi wî re, ji Celîlê ve hatine Orşelîmê re xuyanî bû; niha ew li ber gel şahdeyê wî ne.</verse>
				<verse number="32">Û em Mizgîniya soza ku daye kalikan ji we re didin bihîstin;</verse>
				<verse number="33">Xwedê bi vejandina Îsa ve, soza ku daye kalikên me, bona me yên zarokên wan e aniye cîh; mîna ku di Zebûra duwemîn de jî hatiye nivîsandin: Tu Lawê min î, îroj ez ji te re bûm Bav.</verse>
				<verse number="34">Û di derheqê vejandina wî ya ji nava miriyan ku êdî venegere rizandinê de ûsa gotiye: Ez ê nîmetên pîroz û ewledar, yên Dawid bidim we.</verse>
				<verse number="35">Û bona vêya, li derekî din jî ûsa dibêje: Tuyê bernade ku pîrozê te rizandinê bibîne.</verse>
				<verse number="36">Ji ber, piştî ku wî di nifşeya xwe de, li gor miraza Xwedê xizmetê kir, Dawid di xew de çû û tevî bapîrên xwe bû û rizandinê dît.</verse>
				<verse number="37">Lê belê ew kesê ku Xwedê wî vejand, rizandinê nedît.</verse>
				<verse number="38">Niha birano, bizanibin ku, bexşandina gunehan bi wî ve ji we re tê agah kirin.</verse>
				<verse number="39">Û heçî kesê ku bawerî anîne, bi her sûcên ku hûn bi zagona Mûsa ve ji wan pak nabin, dê bi navgîniya wî ve bê pak kirin.</verse>
				<verse number="40">Niha bala xwe bidin, bila ev rewşa ku peyxamberan qala wê kiriye, neyê serê we:</verse>
				<verse number="41">Binihêrin, ya hûn, yên xor dibînin, şaş bimînin û helaq bibin! Ji ber ku ez di rojên we de karekî dikim, karekî ûsa ku, ger yekî ji we re bibêje, hûn qet bawer nabin!</verse>
				<verse number="42">Û gava Cihûd ji keniştê derdiketin, wan, bona ku ev gotin di roja Sebta ku were de ji wan re bête gotin lava kirin.</verse>
				<verse number="43">Û dema civaka li keniştê belav bû, gellekên Cihûdan û yên xerîbî vegeriyane Cihûdiyê û ji Xwedê re peristinê dikin li pey Pawlos û Barnabas çûn û ew jî bi wan re axifîn û wan teşwîq kirin ku bila di xêra Xwedê de pêdandî bimînin.</verse>
				<verse number="44">Di roja Sebta din de, hema hema hemûyên gelê bajêr, bona bihîstina gotina Xwedê civiyan.</verse>
				<verse number="45">Lê belê dema Cihûdan ajaweyê dîtin, bi çavnebariyê ve tijî bûn û li dijî gotinên Pawlos rabûn û kufr kirin.</verse>
				<verse number="46">Lê Pawlos û Barnabas bi cesaretê axifîn û gotin: Hewce dikir ku me pêşiyê gotina Xwedê bigîhanda we; madem ku hûn wê ji xwe davêjin û hûn daraziyê didin ku hûn ne liyaqî jiyana abadîn in, a vay, em jî vedigerin netewan.</verse>
				<verse number="47">Ji ber ku Xudan bi vî awayî emir daye me: Min te ji netewan re mîna ronahiyê danî ku, tu heta nîçikê rûyê erdê bona xelasiyê hebe!</verse>
				<verse number="48">Û dema neteweyan vêya bihîstin, kêfxweş bûn û gotina Xudan bilindtir kirin û heçiyên ku bona jiyana abadîn hatibûn bijartin, bawerî anîn.</verse>
				<verse number="49">Û gotina Xudan li hemûya welêt belav dibû.</verse>
				<verse number="50">Lê belê Cihûdan, pîrekên birêz yên peristinê ji Xwedê re dikin û zilamê pêşhatê bajêr in kişkişandin, bona Pawlos û Barnabas dest bi rêxistinek zordariyê kirin û wan avêtin derveyî sînorên xwe.</verse>
				<verse number="51">Vana jî toza lingên xwe li dijî wan dawişandin û çûn Qonyayê.</verse>
				<verse number="52">Lê belê şagirtan bi Ruhê Pîroz û kêfxweşiyê ve tijî bûn.</verse>
			</chapter>
			<chapter number="14">
				<verse number="1">Û li Qonyayê wusa bû ku, ew pev re ketin kenişta Cihûdan, ûsa axifîn ku, him ji Cihûdan û him jî ji Grekan ve ajaweyek mezin bawerî anîn.</verse>
				<verse number="2">Û Cihûdên ku bawerî neanîbûn, bi kişkişandina kesên ji neteweyan, li dijî birayan hişên wan tevlihev kirin.</verse>
				<verse number="3">Ew demekê dirêj li wir man, di derheqê Xudan de bi wêrekiyê diaxifîn; ew Xudanê ku, hêza nuwaze û mûcîzet kirinê da wan û bi vî awayî, rasteqîniya gotina ku xêra wî daxuyanî dike kir.</verse>
				<verse number="4">Lê belê gelê bajêr bûn du parî û hinekan bi Cihûdan re, hinekan jî bi şagirtan re bûn.</verse>
				<verse number="5">Gava yên ji Cihûdan û neteweyan, bona ku wan biêşînin û bidin ber keviran, bi rêvebirên xwe re fenekê pêkanîn;</verse>
				<verse number="6">hayê wan ji vê fena çê bû û ew reviyan bajarên Lîkavonyayê, Lîstra û Derbê û hawirdorê wan</verse>
				<verse number="7">û li wan deran jî Mizgîniyê belav kirin.</verse>
				<verse number="8">Li Lîstrayê zilamekî ji bûyînê ve kûd bû, lingê wî nagire û tu carî nemeşiyayî rûdinişt.</verse>
				<verse number="9">Vî zilamî, dema Pawlos diaxifî bihîst; wî jî bi balkêşî li wî nihêrt, dît ku, bona şîfa dîtinê baweriya wî heye, bi dengekî bilind ji wî re got:</verse>
				<verse number="10">Rabe, li ser lingên xwe bisekine! Ew jî ji cîhê xwe hol bû û meşiya.</verse>
				<verse number="11">Û gava gelê ku kirinên Pawlos dîtin, dengê xwe bilind kirin û bi zimanê Lîkavonyayê ve gotin: Îlah ketine cismê mirovan û daketine cem me!</verse>
				<verse number="12">Ji Barnabas re gotin Zêûs û ji Pawlosê pêşengê axaftinê bû re jî gotin Hermês.</verse>
				<verse number="13">Kahînê perestgeha Zêûs ya hema li dervî bajêr e, ga û çelengan anî deriyê bajêr û xwest ku bi gel re qurbanan pêşkêş bike.</verse>
				<verse number="14">Lê belê dema şagirtan, Pawlos û Barnabas vêya bihîstin, kincên xwe çirandin û ketin nav ajaweyê, qêriyan</verse>
				<verse number="15">û gotin: Efendîno, hûn çima tiştên ûsa dikin? Em jî mîna we mirov in, em xwediyê afirandina mîna we ne û em Mizgîniyê ji we re tînin ku, hûn dev ji van tiştên vala berdin û vegerin Xwedayê zindî, yê ku ezman û erd û behrê û hemûyên di hundirên wan de ne, afirandî ye!</verse>
				<verse number="16">Di demên derbasbûnê de wî destûr da ku hemû netewe di rêyên xwe de herin</verse>
				<verse number="17">û dîsa jî xwe bê şahde nehiştiye; wî ji me re qenciyê kir; ji ezmanan ve baranê barand, bi tewr û tewr mêw û dexlan, demsalan serrast kir û dilên me bi xwarin û bi kêfxweşiyê ve tijî kir.</verse>
				<verse number="18">Û bi van gotinan jî, bi zorekê ketin ber gel ku qurbanan ji wan re pêşkêş nekin.</verse>
				<verse number="19">Lê belê hinek Cihûdên ku ji Antaqyayê û Qonyayê ve hatin, gel xapandin û Pawlos dan ber keviran; gotin qey miriye û wî avêtin derveyî bajêr.</verse>
				<verse number="20">Lê belê dema şagirt li dora wî sekinîbûn, ew rabû ser pêlan û kete bajêr. Û dotira rojê bi Barnabas re çû Derbê.</verse>
				<verse number="21">Û piştî ku li wî bajarî jî Mizgîniyê waz dan û gellek şagirtan civandin; vegeriyan Lîstrayê, Qonya û Antaqyayê</verse>
				<verse number="22">û hêz dan canê şagirtan û bona bi baweriyê ve girêdayî bimînin wan teşwîq kirin û (ji wan re) divê em ji gellek tengasiyan derbas bibin û têkevin Serweriya Xwedê, digotin.</verse>
				<verse number="23">Û piştî ku wan di her Dêrekê de, bona wan kalepîran bijartin; bi dua û rojiyê, wan emanetî Xudanê ku bi wî bawerî anîne kirin.</verse>
				<verse number="24">Ew ji Pîsîdyayê ve derbas bûn û hatin Pamfîlyê.</verse>
				<verse number="25">Û paşî li Pergê gotinê waz dan, çûn Antalyayê.</verse>
				<verse number="26">Û ji wir bi keştiyê, vegeriyan cîhê ku bona vê wezîfa êdî hatiye temam kirin, bi xêra Xwedê ve hatibûn emanet kirin, Antaqyayê.</verse>
				<verse number="27">Dema gîhaştin wir û Dêrê civandin; ka Xwedê bi navgîniya wan ve çi kiriye û deriyê baweriyê ji neteweyan re vekiriye, gotin.</verse>
				<verse number="28">Û bi şagirtan re demekê dirêj buhartin.</verse>
			</chapter>
			<chapter number="15">
				<verse number="1">Hinek kesên ji Cihûstanê ve hatin, hînî birayan dikirin û digotin: Ger hûn li gor kevneşopa Mûsa sunet nebin, hûn nikarin xelas bibin!</verse>
				<verse number="2">Piştî ku Pawlos û Barnabas, gellekî bi wan re ketin guftego û keftûleftê, wan biryar dan ku, bila Pawlos û Barnabas, bi hinekê birayan re ji bona vê pirsa gengeşiyê herin Orşelîmê cem şagirt û kalepîran.</verse>
				<verse number="3">Bi vî awayî, yên ji aliyê Dêrê, ji rê ve hatin şandin û vegera neteweyan daxuyanî kirin û ji Fînîkyayê û Samîriyê ve derbas bûn û kêfxweşiya mezin dan hemû birayan.</verse>
				<verse number="4">Û dema gîhaştin Orşelîmê, ji aliyê Dêrê, şagirtan û kalepîran ve hatin qebûl kirin û hemû tiştên ku Xwedê bi navgîniya wan kiriye anîn ziman.</verse>
				<verse number="5">Lê belê hinek bawerkirên ji mezheba Fêrisiyan bûn, rabûn û gotin: Divê ew bêne sunet kirin û ji wan re emir bê dayîn ku li gor zagona Mûsa bikin!</verse>
				<verse number="6">Şagirt û kalepîran, bona ku vê pirsgirêkê biaxifin civiyan.</verse>
				<verse number="7">Û paşî guftegoyekê dirêj bû, Pêtrûs rabû ser pêlan û ji wan re got: Birano, hûn dizanin ku, bona neteweyan Mizgîniyê pêşiyê ji devê min bibihîzin û bi wê baweriyê bînin, Xwedê berî demekî dirêj, ji nav we min hilbijart.</verse>
				<verse number="8">Û Xwedayê ku bi dilan dizane, mîna ku ji me re kiriye, bi dayîna Ruhê Pîroz ji wan re jî şahdeyî kir</verse>
				<verse number="9">û wî di nava wan û me de tu cihêtiyê nekir, li ser bawerkirina wan, dilê wan jî safî kir.</verse>
				<verse number="10">Niha, hûn çima nîrekî ku, ne bavên me, ne jî me karibûn bikişandina, dixin histuyê şagirtan û Xwedê diceribînin?</verse>
				<verse number="11">Lê belê em bawer dikin ku em ê jî bi xêra Xudan Îsa ve mîna wan xelas bibin.</verse>
				<verse number="12">Û li ser vêya hemûya civakê bêdeng bû, dest bi guhdarkirina Barnabas û Pawlos kirin; wan çiqas nuwaze û mûcîzetên ku Xwedê bi navgîniya wan di nav neteweyan de çêkiriye, têgihandin.</verse>
				<verse number="13">Û piştî ku wan axaftina xwe qedandin, Aqûp dest bi gotinê kir û got: Birano, min guhdarî bikin!</verse>
				<verse number="14">Şîmûn anî ziman ku, Xwedê ji nava neteweyan, bona neteweyekî ji navê xwe re derxîne, cara yekemîn çawa seredaniya wan kiriye.</verse>
				<verse number="15">Û gotinên peyxamberan vana rast dike; mîna ku hatiye nivîsandin:</verse>
				<verse number="16">Paşî vêya ez ê vegerim û çadira Dawid, ya xerabûyî ji nû ve ava bikim. Û ez ê xirbên wê dîsa ava bikim û ez ê wê dîsa rakim ser pêlan.</verse>
				<verse number="17">Da ku, mirovên li paş mayî û hemû neteweyên navê min li ser wan hatiye bang kirin, bila li Xudan bigerin.</verse>
				<verse number="18">Xudanê ku van tiştana di destpêkê de têgîhandiye, dibêje.</verse>
				<verse number="19">Ji bo vêya, bi min, divê em ji kesên ji neteweyan vegeriyane Xwedê ve astengiyê dernexînin;</verse>
				<verse number="20">tenê bona ku bila xwe ji mindariya seneman, ji zînayê û ji yê hatiye xeniqandinê û ji xwînê ve biparêzin, ji wan re binivîsînin.</verse>
				<verse number="21">Ji ber ku ji demên kevnar ve, di her rojên Sebtê de li keniştan tête xwendin, li her bajarî, wazkirê Mûsa hene.</verse>
				<verse number="22">Wê çaxê ji hemûya Dêrê û şagirtan û kalepîran re, zilamên ku ji xwe ne, yanê, ji yên ku di nava birayan de pêş ve tên, Cihûdayê ku jê re Barsaba tête gotin û Sîlas bijartin û bi Pawlos û Barnabas re şandina Antaqyayê qenc xuyanî bû.</verse>
				<verse number="23">Bi navdîtiya wan ve wusa nivîsandin: Şagirt û kalepîr û birayan, ji birayên me yî ji neteweyan in û li Antaqyayê, li Sûriyê û li Kîlîkyayê ne re silavê dikin!</verse>
				<verse number="24">Me bihîst ku; ji nav me hinek kes hatine cem we, bi gotinên xwe aramiya we xera kirine û dilê we tevlihev kirine; me wan neşandibûn.</verse>
				<verse number="25">Ji bo vêya, me bi yek rayê qirar dan ku, em ê zilaman hilbijêrin û bi xoşewîstê me Barnabas û Pawlos ve bişînin cem we;</verse>
				<verse number="26">ew zilamên ku di oxra Xudanê me Îsa Mesîh de canê xwe ji çav avêtine nin.</verse>
				<verse number="27">Ji ber vê yekê me Cihûda û Sîlas ji we re şandin û dê ew van tiştan bi dev bighînin we.</verse>
				<verse number="28">Ji ber ku ji Ruhê Pîroz û ji me re qenc xuya kir ku, xeynî van tiştên hewce ne zêdetir, em tu tiştî li we nekin bar:</verse>
				<verse number="29">Xwe ji tiştên ku ji pûtan re hatine qurban kirin, ji xwînê û ji yê hatiye xeniqandinê û ji zînayê biparêzin; ger hûn ji vana birevin, hûn ê qenc bikin. Di xweşiyê de bin!</verse>
				<verse number="30">Bi vî awayî ew derketin rê û çûn Antaqyayê û Civakê li hev civandin û nameyê dan wan.</verse>
				<verse number="31">Û dema wan jî vêya xwendin, ji ber xemrevîniyê kêfxweş bûn.</verse>
				<verse number="32">Cihûda û Sîlasê ku bi xwe jî peyxamber bûn, bi gellek gotinan birayan teşwîq kirin û quwet dan wan.</verse>
				<verse number="33">Û piştî demekê li wir man, bona ku vegerin cem yê wan şandine, ji aliyê birayan ve bi dilxweşî hatin bi rê kirin.</verse>
				<verse number="34">Lê belê li wir mayîn ji Sîlas re qenc hate xuyanî kirin.</verse>
				<verse number="35">Lê belê Pawlos û Barnabas li Antaqyayê man, bi wekî din gellekan re ders dan û gotina Xudan waz dan.</verse>
				<verse number="36">Paşî çend rojan, Pawlos ji Barnabas re got: Niha em vegerin hemû bajarên ku me li wan gotina Xudan dane bihîstin û em seriyekî li birayan bixin, çawane em bibînin!</verse>
				<verse number="37">Barnabas, dixwest ku Yûhenayê bi navê Marqos ve tête nasîn jî bi xwe re bibe.</verse>
				<verse number="38">Lê belê Pawlos, li cîh nedît ku, zilamê li Pamfîlyayê wan sererû hiştiye û domî wezîfê nekiriye bi xwe re bibe.</verse>
				<verse number="39">Ji ber vê yekê keftûleftek dijwar derket, wusa ku, ji hev û din veqetiyan û Barnabas Marqos girt cem xwe û bi keştiyê, ber bi Qibrisê ve çû.</verse>
				<verse number="40">Lê belê Pawlos Sîlas bijart û paşî ji aliyê birayan ve li xêra Xudan hate emanet kirin, derket rê.</verse>
				<verse number="41">Û li herêmê Sûrî û Kîlîkyayê geriya û Dêran zeximand.</verse>
			</chapter>
			<chapter number="16">
				<verse number="1">Û Pawlos hate Derbê û Lîstrayê jî û a vay, li wê derê şagirtekî lawê pîrekek Cihûd, ya ku bawermend e, lê bavê wî jî Grek e, bi navê Tîmotêyos e hebû.</verse>
				<verse number="2">Ji aliyê birayên li Lîstra û Qonyayê ne ve, ji bo vî zilamî qenc şahdeyî dihat kirin.</verse>
				<verse number="3">Pawlos xwest ku wî jî bi xwe re bibe û ji ber Cihûdên li wan aliya bûn, wî ew girt û sunet kir; ji ber, hemûyan dizanibûn ku bavê wî Grek e.</verse>
				<verse number="4">Û gava ji bajaran derbas dibûn, biryarên ku şagirtên li Orşelîmê ne û kalepîran dane, têdigîhandin û dixwestin ku li gor vana bijîn.</verse>
				<verse number="5">Bi vî awayî Dêr di baweriyê de xwurt dibûn û hejmarên wan, roj bi roj zêde dibûn.</verse>
				<verse number="6">Piştî ku Ruhê Pîroz nehişt gotinê li Asyayê waz bidin, ew ji herêmên Frîgya û Galatyayê ve derbas bûn.</verse>
				<verse number="7">Dema hatin sînorê Mîsyayê xwestin ku derbasî Bitûnyayê bibin û Ruhê Îsa destûr neda wan.</verse>
				<verse number="8">Li ser vêya, ji Mîsyayê derbas bûn û hatin Troasê.</verse>
				<verse number="9">Wê şevê, Pawlos xewn û xeyalekî dît; li ber wî, zilamekî Makêdonî sekinîbû û li ber wî digeriya û digot: Derbasî Makêdonyayê bibe û alîkariyê ji me re bike!</verse>
				<verse number="10">Û gava wî vê xewn û xeyalê dît, em gîhaştin vê fikrê ku, Xwedê bona em Mizgîniyê belavî kesên wir bikin, bangî me dike, em hema bona çûyîna Makêdonyayê xebitîn.</verse>
				<verse number="11">Em ji Troasê ve ketin keştiyê û me raste rast berî da Samotraxê û dotira rojê çûn Neapolîsê</verse>
				<verse number="12">û ji wir derbasî Fîlîpiya navendekî Romayê ya bicîhbûnê û bajarê herî girîngî wê herêma Makêdonyayê ye, bûn û çend rojan em li vî bajarî man.</verse>
				<verse number="13">Roja Sebtê em ji deriyê bajêr derketin û çûn qeraxa çem; em difikirîn ku dê li wir cîhekî duê hebe û em rûniştin û me ji pîrekên li wir civiyane re got.</verse>
				<verse number="14">Ji bajarê Tiyatîrayê, bi navê Lîdya, pîrekek qumaşê erguwanî difiroşe û bi Xwedê ve diperiste, guh da me; bona ku bala xwe bide tiştên ji aliyê Pawlos ve dihatin gotin, Xudan dilê wê vekir.</verse>
				<verse number="15">Gava ew bi gelê mala xwe ve vaftîz bû, pîrekê lava kir û got: Ger hûn min bawerkirekî Xudan qebûl dikin, werin û li mala min bisekinin! Û zorê da me.</verse>
				<verse number="16">Û wusa bû ku, dema em diçûn cîhê duayê, keçikek dîl ya di wê de ruhê remildariyê heye û xeberan ji hatinê ve dida û bi vî awayî gellek qezencê ji efendiyên xwe re dianî rastî me hat.</verse>
				<verse number="17">Keçik, li pey Pawlos û me ve ket, qêriya û got: Ev zilamana qûlê Xwedayê bilind in, rêya xelasiyê têdighînin we!</verse>
				<verse number="18">Û wê gellek rojan vêya kir. Lê belê Pawlosê ku zehf bêaram bû, vegeriya û ji ruh re got: Ez bi navê Îsa Mesîh ve emir didim te, ji wê ve derkeve! Û hema di wê saetê de ruh derket.</verse>
				<verse number="19">Efendiyên keçikê dema dîtin ku hêviya qezenca wan tune bû, Pawlos û Sîlas girtin û kaşî qada sûkê, ber bi rayedaran ve kirin</verse>
				<verse number="20">û wan derxistin ber darazkiran û gotin: Ev zilamana Cihûd in û bajarê me zehf tevli hev dikin</verse>
				<verse number="21">û hin kevneşopên ku bona me Romayiyan qebûl kirin û çêkirinên wan ne caiz in, belav dikin!</verse>
				<verse number="22">Û li dijî wan gel bi hev re serî hildan û darazkiran emir dan ku bila kincên wan bên çirandin û bi dar ve bên lêxistin.</verse>
				<verse number="23">Û paşî gellek lêxistinê li wan kirin, wan avêtin girtîgehê û emir dan nobedar ku wan di bin ewledariyek qenc de bigire.</verse>
				<verse number="24">Wî jî, gava ku vî emrî stend, wan avêt aliyê girtîgehê yê hundir û lingên wan li qeydan xist.</verse>
				<verse number="25">Lê ber ve nîvê şevê Pawlos û Sîlas dua dikirin û bi qesîdeyan Xwedê bilindtir dikirin û girtiyan jî wan guhdarî dikirin.</verse>
				<verse number="26">Nişka ve erd hejînek mezin çê bû, wusa ku, girtîgeh ji bingehê ve lerizî û hema hemû derî vebûn û zincîrên her kesî vebûn.</verse>
				<verse number="27">Serokê zîndanê ji xewê ve hişyar bû, dît ku hemû deriyên girtîgehê vebûne; fikirî ku hemû girtî reviyane û bona xwe bikuje, destê xwe avêt şûrê xwe.</verse>
				<verse number="28">Lê belê Pawlos bi dengekî bilind qêriya û got: Tiştekî xerab bi xwe neke, ji ber ku em hemû li vir in!</verse>
				<verse number="29">Wî ronahiyê xwest û ket hundir, bi lerizandinê xwe avêt ber Pawlos û Sîlas.</verse>
				<verse number="30">Û wan derxistin derve û got: Efendîno, bona ku ez xelas bibim, divê ez çi bikim?</verse>
				<verse number="31">Wan jî gotin: Baweriyê bi Xudan Îsa ve bîne, bi vî awayî tuyê xelas bibî, tu û maliyên te!</verse>
				<verse number="32">Û wan ji wî re û ji hemûyên di mala wî de ne re gotina Xudan gotin.</verse>
				<verse number="33">Û di wê saeta şevê de wî wan girt cem xwe û birînên wan şuşt û ew hema bi hemû maliyên xwe re vaftîz bû.</verse>
				<verse number="34">Û ew birin mala xwe û sifrekê li ber wan danî û bi hemûyên maliyên xwe yî baweriyê ji Xwedê re anîne bi kêfxweşiyê ve coş dibû.</verse>
				<verse number="35">Dema bû roj, darazkiran wezîfedaran û bi wan re xebera: Wan zilamana serbest berdin! şandin.</verse>
				<verse number="36">Û serokê zîndanê van gotinan ji Pawlos re got: Darazkiran bona serbest berdana we emir şand, niha hûn dikarin derkevin; bi dilxweşiyê ve herin!</verse>
				<verse number="37">Lê belê Pawlos ji wan re got: Li ber gel li me, yên ku Romayî ne, xistin û me avêtin girtîgehê û ma niha me bi dizîka davêjin derve? Ev nabe; bila ew bi xwe werin û me derxînin!</verse>
				<verse number="38">Wezîfedaran van gotinan ji darazkiran re gotin û dema darazkiran bihîstin ku ew hemwelatiyên Romayê ne, tirsiyan.</verse>
				<verse number="39">Hatin û lava ji wan kirin û wan derxistin derve û bona ji bajêr ve herin rica ji wan kirin.</verse>
				<verse number="40">Gava ew ji girtîgehê ve derketin, çûn mala Lîdyayê û birayan dîtin, xemrevîniyê li wan kirin û çûn.</verse>
			</chapter>
			<chapter number="17">
				<verse number="1">Ew ji Amfîpolîs û Apollonyayê derbas bûn û hatin Selanîkê; li vir keniştek Cihûdan hebû.</verse>
				<verse number="2">Pawlos li ser adeta xwe çû cem wan û sê rojên Sebtê li ser hev, li ser Nivîsên Pîroz bi wan re axifî.</verse>
				<verse number="3">Di derheqê êş kişandin û ji mirinê vejîniya Mesîh de daxuyaniyan dikir, delîlan nîşan dida û digot: Ev Îsayê ku ez ji we re didim bihîstin, Mesîh e!</verse>
				<verse number="4">Û hinekên ji wan, ji Grekên peristinê ji Xwedê re dikin, civakek mezin û gellek pîrekê pêş ve tên jî qanih bûn û beşdarî Pawlos û Sîlas bûn.</verse>
				<verse number="5">Lê belê Cihûdên bêbawerî çavnebariyê li vêya kirin û hinek mirovên bi bela yên teral digerin bi pey wan xistin, ajaweyên mezin civandin û tevliheviyekê li bajêr derxistin. Û bi armanca ku wan bibînin û derxînin ber gel, êrîşî mala Yason kirin.</verse>
				<verse number="6">Lê belê dema wan nedîtin, Yason û hinek birayan berbi rayedarên bajêr ve kişandin û bi qêrîna: Ev mirovên ku dinê tevlîhev kirine hatin vir jî, diqêriyan;</verse>
				<verse number="7">Yason wan girt mala xwe! Û ew hemû dibêjin qiralekî din bi navê Îsa heye û bi vî awayî, li dijî emrê Qeyser ve radibin!</verse>
				<verse number="8">Ajawe û rayedarên bajêr, dema van gotinan bihîstin, ketin teşqelê.</verse>
				<verse number="9">Û paşê ku wan ji Yason û yên din, kefaletê stendin, wan serbest berdan.</verse>
				<verse number="10">Birayan jî hema wê şevê Pawlos û Sîlas şandin Veriyayê; dema ew gîhiştin wir, çûn kenişta Cihûdan.</verse>
				<verse number="11">Lê belê vana ji yên li Selanîkê hîn jî pêş ve difikirîn û gotin bi balkêşî û têkiliyek mezin guhdarî dikirin û her roj lêgerînê li Nivîsên Pîroz dikirin û digotin ka tiştên hîn dikin rast e, an çewt e.</verse>
				<verse number="12">Bi vî awayî gellekên ji nava wan û gellek pîrek û zilamên Grek yên birêz bawerî anîn.</verse>
				<verse number="13">Lê belê dema hayê Cihûdên Selanîkî ji bang kirina ku gotina Xwedê ji aliyê Pawlos ve li Veriyayê jî tête kirin, bû, ew hatin wir jî û gel kişkişandin û şaş kirin.</verse>
				<verse number="14">Li ser vêya, birayan hema Pawlos şandin qeraxa behrê; lê belê Sîlas û Tîmotêyos li wê derê man.</verse>
				<verse number="15">Yên ku bi Pawlos re çûn, wî heta Atînayê anîn û gava ku wan bona Sîlas û Tîmotêyos demekî berî werin cem wî emir girtin, ji wir vegeriyan.</verse>
				<verse number="16">Gava Pawlos, li Atînayê li benda wan bû, dît ku bajar tije senem in, di hundirê wî de ruhê wî hêrs bû.</verse>
				<verse number="17">Bo vê sedemê, divê him li keniştê bi Cihûdan re û bi kesên dinî peristinê ji Xwedê re dikin, him jî bi kesên her roj li qada sûkê rastî wan dihat re diket guftegoyê.</verse>
				<verse number="18">Hinek feylesofên ji Êpîkurî û Stoîkî jî bi wî re ketin guftegoyê û hinekan: Eviyê gotinpirr dixwaze çi bibêjî? Hinekan jî: Zilamek îlahên biyanî bang dike tête xuyanî kirin, gotin! Ji ber ku wî Îsa û qiyametê ji wan re mizgînî dikir.</verse>
				<verse number="19">Û wan wî girtin û ji Arîopag re birin û ji wî re gotin: Gelo em dikarin hînî ev hînkariya ku tu belav dikî bibin?</verse>
				<verse number="20">Ji ber ku tu ji guhên me re hinek tiştên xerîb tînî; ji ber vê yekê em dixwazin ku hînî wateya van tiştan bibin!</verse>
				<verse number="21">Hemû kesên Atînayî û kesên xerîb, yên li wê derê rûdiniştin, wextên xwe her tim bi axaftin û guhdarî kirina tiştên nû ve derbas dikirin.</verse>
				<verse number="22">Pawlos di nava Arîopagê de sekinî û got: Ya mêrên Atînayê, ez dibînim ku hûn di her tiştî de zehf oldar in!</verse>
				<verse number="23">Ji ber ku dema ez li hawirdor digeriyam û lêkolînê li cîhê ku hûn lê peristinê dikin dikirim, ez rastî pêşkêşgehekî li ser: JI XWEDAYÊ NAYÊ ZANÎN RE jî hatim. Niha yê ku hûn bêzanîn peristinê ji wî re dikin, ez ji we re didim nasîn.</verse>
				<verse number="24">Xwedayê ku dinê û hemû tiştên di hundirê wê de afirandiye, yê ku Xudanê ezman û erd e, li perestgehên bi destan ve hatine çê kirin rûnane.</verse>
				<verse number="25">Wekî ku yê jiyan, hilm û her tiştî daye her kesî ew e, mîna hewcedariya wî ji tiştekî hebe, bi destê mirovan ji wî re xizmet nayê kirin</verse>
				<verse number="26">û wî her neteweyên mirovan ji xwînekê afirand û wan li çar hawirdorê rûyê erdê bi cîh kir; demên hebûna wan û sînorên herêmên ku dê ew li wir bi cîh bibin, ji berê ve tespît kir;</verse>
				<verse number="27">da ku, bona li Xudan bigerin û bi alîkariya destan ve be jî wî bibînin; lê belê ew ji me yekî jî ne dûr e;</verse>
				<verse number="28">ji ber ku em di wî de dijîn, dileqin û henin; mîna ku, ji hozanên we jî hinekan gotine: Ji ber ku em jî ji nîjada wî ne.</verse>
				<verse number="29">Niha, bona ku em ji nîjada Xwedê ne, divê em nefikirin ku derûna Xwedanî mîna tiştekî ji zêrî, an zîvî, an jî ji kevirî ku bi huner û ramanên mirovan ve hatine şikil kirî be.</verse>
				<verse number="30">Niha, Xwedê, nezaniya demên kevn ji nedîtiyê ve hat; lê belê niha li her derê emir dide ku bila her kes tobe bikin;</verse>
				<verse number="31">ji ber ku Xwedê rojekê pêdand, di wê rojê de, bi navgîniya zilamê ku wî wezîfedar kiriye, dê bi dadî daraziyê li dinê bike; wî ji miriyan ve vejand û bi vî awayî ewledariyê da hemû mirovan.</verse>
				<verse number="32">Lê belê dema wan gotinên di derheqê vejîna miriyan de bihîstin, hinekan henekê xwe pê kirin, lê belê hinekan jî gotin: Em dixwazin di derheqê vê de dîsa te guhdarî bikin!</verse>
				<verse number="33">Û li ser vêya Pawlos ji nav wan derket û çû.</verse>
				<verse number="34">Lê belê hinek zilaman bawerî anîn û beşdarî wî bûn; di nav vana de Diyonîsyosê endamê Arîopagê, pîrekek bi navê Damarîs û çend kesên din jî hebûn.</verse>
			</chapter>
			<chapter number="18">
				<verse number="1">Piştî vêya Pawlos ji Atînayê derket û hat Korîntê.</verse>
				<verse number="2">Û li wir, Cihûdek eslê wî Pontûsî, bi navê Akvîla û pîreka wî Prîskîla, yê ku hîn nû ji Îtalyayê hatiye, dît; ji ber Klawdiyos, bona hemûyên Cihûd Romayê biterikînin emir dabû; Pawlos hate cem wan</verse>
				<verse number="3">û ji ber ku wî bi xwe eynî karî dikir, bi wan re ma û şuxulî; ji ber ku karên wan çadirvanî bû.</verse>
				<verse number="4">Pawlos her rojê Sebtê li keniştê diket guftegoyê û bona qanih kirina Cihûdan û Grekan dişuxulî.</verse>
				<verse number="5">Dema Sîlas û Tîmotêyos ji Makêdonyayê ve hatin, Ruh zorê dida Pawlos û ji Cihûdan re, di derheqê Mesîh bûna Îsa de şahdeyiyê dikir.</verse>
				<verse number="6">Lê belê dema ew li dijî wî rabûn û ji wî re dest bi kufrê kirin, wî kincên xwe dawişand û ji wan re got: Bila xwîna we li ser serê we be! Ez paqij im; ji niha pê ve, ez ê herim neteweyan!</verse>
				<verse number="7">Û ew ji wir derket û çû mala yekî peristinê bi Xwedê ve dike, navê wî Tîtiyo Yûstûs bû; mala wî li kêleka keniştê bû.</verse>
				<verse number="8">Û Krîspoyê rêvebirê keniştê, tevî hemû maliyên xwe baweriyê bi Xudan ve anî û gellek Korintiyên guhdarî kirin jî, bawerî anîn û vaftîz bûn.</verse>
				<verse number="9">Şevê, Xudan di xewn û xeyalekê de ji Pawlos re got: Metirse, lê biaxife û bêdeng nemîne!</verse>
				<verse number="10">Ji ber ku ez bi te re me û tu kes nikare destê xwe li te bixe, xerabiyê bi te bike; ji ber ku li vî bajarî gelê min pirr e!</verse>
				<verse number="11">Û ew di nav wan de bi hînkirina gotina Xwedê salekî û şeş meh rûnişt.</verse>
				<verse number="12">Dema Galiyo waliyê Ahayayê bû, Cihûdan pev re, li dijî Pawlos rabûn û wî birin ber kûrsiya dadgehê û gotin:</verse>
				<verse number="13">Ev zilama mirovan dixapîne, li dijî zagonê wan ber bi peristina Xwedê ve dibe!</verse>
				<verse number="14">Lê belê gava Pawlos xwest ku devê xwe veke, Galiyo ji Cihûdan re got: Ya Cihûdno, ger doza we li ser neheqî, an jî sûcek girîng ba, hewce dikir ku bi sebir, min we guhdarî bikira.</verse>
				<verse number="15">Lê belê ger li gor pirsgirêk di derheqê gotinekê, navan û zagona we de be, hûn li vê dozê binihêrin; ji ber, ez naxwazim ku bibim darazkirê van tiştan!</verse>
				<verse number="16">Û wî wan ji kûrsiya dadgehê ve qewirand.</verse>
				<verse number="17">Û hemûyan pev re, rêvebirê keniştê Sostenîsê Grekî pê girtin û li ber dadgehê li wî xistin û Galiyo guh neda tiştên dibe û diqede.</verse>
				<verse number="18">Piştî ku Pawlos, hîn gellek rojan li wê derê ma; xatir ji birayan xwest û bi Prîskîla û Akvîla, bona herin Sûriyê, bi keştiyê ve ketin rê; ji ber ku nezir danîbû, porên xwe li Kenherê jêkiribû.</verse>
				<verse number="19">Û ew gîhaştin Efesê, wî wan li wir hişt; lê belê ew bi xwe çû keniştê û bi Cihûdan re kete guftegoyê.</verse>
				<verse number="20">Gava wan ji wî xwestin ku demekî hîn jî dirêj li cem wan bimîne, wî qebûl nekir;</verse>
				<verse number="21">lê xatir ji wan xwest û bi gotina, lê belê divê ez cejna ku were li Orşelîmê pîroz bikim; ger Xwedê bixwaze ez ê dîsa vegerim cem we, ji wan veqetiya. Û ew ji Efesê ve vebû behrê.</verse>
				<verse number="22">Gava ew gîhaşt Sezariyê, çû Orşelîmê û serîkî da Dêrê û paşê ji wir jî derbasî Antaqyayê bû.</verse>
				<verse number="23">Û demekê li wir ma pê ve derket rê û bi dorê li herêmên Galatya û Frîgyayê geriya û quwet da hemû şagirtan.</verse>
				<verse number="24">Cihûdek li Îskenderiyê bûyiye, bi navê Apollos hate Efesê; hunera axaftinê gellekî bi wî re hebû, di Nivîsên Pîroz de bihêz bû.</verse>
				<verse number="25">Ev zilam di rêya Xudan de hatibû perwerde kirin û bi ruhekî agirmend diaxifî û tenê bi zanebûna xwe yî vaftîza Yehya, rastiyên di derheqê Îsa de bi avayekî rastî dida hînkirinê.</verse>
				<verse number="26">Û li keniştê, bi metirsiyê dest bi axaftinê ve kir. Gava ku Prîskîla û Akvîla wî guhdarî kirin, wî girtin cem xwe û rêya Xwedê hîn jî bi rastî têgîhandin wî.</verse>
				<verse number="27">Û dema wî xwest ku here Ahayayê, birayan wî bi metirsî kirin û bona ku wî qebûl bikin, ji şagirtan re nivîsandin. Û dema ew gîhaşt wê derê, zehf alîkariyê ji kesên bi xêra Xwedê ve bawer kirine re kir.</verse>
				<verse number="28">Ji ber ku ji Nivîsên Pîroz, bi hêza mezin ve Mesîhtiya Îsa bi eşkeretî îspat dikir û îddiayên Cihûdan dirizand.</verse>
			</chapter>
			<chapter number="19">
				<verse number="1">Û wusa bû ku, dema Apollos li Korîntê bû, Pawlos ji herêmên jorîn ve derbas bû û hat Efesê. Û gava ku wî çend şagirt dît,</verse>
				<verse number="2">wî ji wan re got: Dema we bawerî anîn, ma we Ruhê Pîroz girtin? Lê belê wan ji wî re gotin: Me, hebûna Ruhê Pîroz jî nebihîstine!</verse>
				<verse number="3">Û wî ji wan re got: Wê çaxê hûn li ser çi vaftîz bûn? Wan gotin: Li ser vaftîza Yehya.</verse>
				<verse number="4">Pawlos got: Yehya ji netewê re bi gotina, ji yê ku li pêy xwe tê ve, yanê, bi Îsa bawerî anînê ve digot û bi vaftîza tobê ve vaftîzê kir.</verse>
				<verse number="5">Wan jî dema vêya bihîstin, bi navê Xudan Îsa ve vaftîz bûn.</verse>
				<verse number="6">Û dema Pawlos destê xwe danî ser wan, Ruhê Pîroz hate ser wan û bi zimanan ve diaxifîn û peyxambertiyê dikirin.</verse>
				<verse number="7">Hemû hema hema donzdeh zilam bûn.</verse>
				<verse number="8">Û ew kete keniştê û bi cesaretê dest bi axaftinê kir, di nava sê mehî de, bi kesên li wir in re ket guftegoyê û sekinî, wan bona bi Serweriya Xwedê ve qanih bike şuxulî.</verse>
				<verse number="9">Lê belê gava hinekan bi awayekî dijwar, bona bawer nebin inyadê kirin û Rê li ber çavê civatê bi xerabî dan nasîn; Pawlos ji wan veqetiya û şagirt cuda kirin û li dersxana Tîrano her roj guftegoyên xwe domandin.</verse>
				<verse number="10">Vêya du salî dom kir; ûsa ku, him Cihûd, him jî Grek, hemû kesên li Asyayê dijîn, gotina Xudan bihîstin.</verse>
				<verse number="11">Û Xwedê, bi destê Pawlos ve mûcîzetên derasayî pêk dianî;</verse>
				<verse number="12">ûsa ku, destmal an jî pêştmalên li bedena wî ketine, dema ji nexweşan re dibirin û nexweşiyan ji wan diçûn û ruhên xerab ji hundirê wan ve derdiketin.</verse>
				<verse number="13">Lê belê hinek Cihûdên li dora herêmê digeriyan jî bi qewirandina ruhê xerab ve mijûl dibûn, dest bi yên bindestê ruhên xerab in, bi bîranîna navê Xudan Îsa ve xelas bikin kirin; bi navê Îsayê ku Pawlos dide nasîn em ji we re emir dikin! digotin.</verse>
				<verse number="14">Û ji yên ku vêya dikirin, heft lawên Skevayê ku Serokkahînekî Cihûdî ye hebûn.</verse>
				<verse number="15">Lê belê ruhê xerab bersivê da û ji wan re got: Ez Îsa nas dikim, Pawlos jî dizanim, lê belê hûn kî ne?</verse>
				<verse number="16">Û zilamê ku ruhê xerab di wî de ye, êrîşî wan kir, ji wan dudo mexlûb kir; ûsa ku, ew bi tazîtî û birîndarî ji wê malê reviyan.</verse>
				<verse number="17">Û hemûyên ku li Efesê rûdiniştin, vêya bihîstin; him Cihûdan him jî Grekan û tirs kete ser hemûyan û navê Xudan Îsa, hate bilind kirin.</verse>
				<verse number="18">Gellekên bawerî anîne jî dihatin, xerabiyên ku kirine eşkere dikirin û digotin.</verse>
				<verse number="19">Gellek kesê bi sêhrê mijûl bûne jî pirtûkên xwe civandin û li ber her kesî şewitandin û berdêla wan hesibandin, dîtin ku pêncî hezar zîv dikir.</verse>
				<verse number="20">Bi vî awayî gotina Xudan bi qudretê belav dibû û xurt dibû.</verse>
				<verse number="21">Gava ev tiştana qediyan, Pawlos di ruh de nêt kir ku, ji Makêdonyayê û Ahayayê derbas bibe, biçe Orşelîmê û got: Paşî ez herim wir, hewce dike ku ez Romayê jî bibînim!</verse>
				<verse number="22">Du alîkirê xwe, Tîmotêyos û Êrastûs şand Makêdonyayê û ew bi xwe demekî din jî li Asyayê ma.</verse>
				<verse number="23">Lê belê di wê demê de, tevliheviya ku di derheqê Rê de derket, ne hindik bû.</verse>
				<verse number="24">Ji ber ku zêrkarê bi navê Dîmîtriyos, bûkên perestgeha Artêmîs yên zîvî çê dikir û bi vî awayî ji hunermendê karên destan re gellekî kar derdixist.</verse>
				<verse number="25">Û wî hunermendan û yên ku bi karên mîna vêya mijûl dibin civand û ji wan re got: Efendîno, hûn dizanin ku dewlemendiya me ji vî karî ye.</verse>
				<verse number="26">Û hûn dibînin û dibihîzin ku, ev Pawlos bi gotina, yên ku bi destan ve têne çêkirin ne îlah in, ne tenê li Efesê, lê belê hema li hemûya Asyayê pirr kesî xapand û ji rê ve çewt kir.</verse>
				<verse number="27">Û xeter, tenê ne ji giramiyê ketina vê hunera me ye; lê belê bi tune hesibandina perestgeha îlahe ya mezin Artemîs, bi nizm kirina mezinahiya îlahe ya hemûya Asya û dinê pê diperistin e.</verse>
				<verse number="28">Û dema ku wan vêya bihîstin, bi hêrs ve tijî bûn û bi qêrîna: Artemîsa Efesiyan mezin e! qêriyan.</verse>
				<verse number="29">Û bajar bi tevliheviyê ve tijî bû û hemû pevra rêhevalên Pawlos, Gayûsê Makêdonî û Arîstarko girtin, bi erdê ve kaş kirin û êrîşî şanogehê kirin.</verse>
				<verse number="30">Gava ku Pawlos xwest têkeve nav gel, şagirtan wî nehiştin.</verse>
				<verse number="31">Hinek rêvebirên Asyayê jî, yên ku hevalê wî bûn, ji wî re xeber şandin û bona li şanogehê nêdîtin, li ber wî geriyan.</verse>
				<verse number="32">Ji ber ku civak di nava tevliheviyê de bû; her yekî, tiştekî din diqêriyan û gellekan nizanîbûn ku ka ew bona çi civiyane.</verse>
				<verse number="33">Û Cihûdan Îskender pêş ve ajotin û ji ajawê derxistin. Û Îskender bi destê xwe ve nîşanê da, xwest ku li ber gel parastina xwe bike.</verse>
				<verse number="34">Lê belê dema wan fêhm kirin ku ew Cihûd e, nêzîkî du saetî hemû, bi devekî qêrîna: Artemîsa Efesiyan mezin e! qêriyan.</verse>
				<verse number="35">Û gava nivîskarê bajêr gel aş kir, got: Ya mêrên Efesê, gelo ji mirovan kî heye ku, nizane bajarê Efesê, parêzgerê perestgeha Artemîsa mezin û pûta ku ji ezman ve ketiye yî?</verse>
				<verse number="36">Niha li dijî vana tiştek nayê gotin û bona vêya hewce dike ku hûn aram bin û tiştekî çewt çê nekin.</verse>
				<verse number="37">Ji ber, ev zilamên ku we anîne vir, ne perestgehan talan kirin ne jî kufrê ji xwedana me re kirin.</verse>
				<verse number="38">Ger giliyê Dîmîtriyûs, an jî hevalekî wî yî hunermend hebe, dadgeh vekirîne û darazkir jî hene; bila sûcdariya hev û din li wir bikin!</verse>
				<verse number="39">Ger rewşekî dinî hûn lêgerînê li wê bikin hebe, divê ew di civakekî zagonî de bê axaftin.</verse>
				<verse number="40">Ji ber bûyerên ku îro çêbûne, em di xetera darazbûnê de ne, ji ber serî hildanê; li gor tu sedema vê tevliheviyê nîne, em nikarin hisabê wê jî bidin!</verse>
				<verse number="41">Û paşî ku wî vana got, gel belav kir.</verse>
			</chapter>
			<chapter number="20">
				<verse number="1">Û piştî ku tevlihevî aş bû, Pawlos bangî şagirtan kir û wan teşwîq kir û xatir ji wan xwest û bona ku here Makêdonyayê derket rê.</verse>
				<verse number="2">Piştî ku ew li wan herêman geriya û bi gellek gotinan wan teşwîq kir, hate Grekîstanê.</verse>
				<verse number="3">Û wî sê mehe li wir derbas kir û gawa wî xwest ku bi rêya behrê ve biçe Sûriyê, ji ber ku Cihûdan dek û dolavek li dijî wî ava kiribûn, biryar da ku vegera xwe li ser rêya Makêdonyayê ve bike.</verse>
				<verse number="4">Û lawê Pîros Soparêyê Veriyayî, ji Selanîkiyan Arîstarkûs û Sêkûndûs, Gayoyê Derbêyî û Tîmotêyos û ji Asyayê Tîhîkûs û Trofîmos heta Asyayê bi wî re çûn.</verse>
				<verse number="5">Vana ji pêşiyê ve çûn û li Troasê li benda me man.</verse>
				<verse number="6">Em jî di paşî rojên Nanê Bêhavên de, ji Fîlîpê ve vebûn behrê û di pênc rojî de gîhaştin Troasê û hatin cem wan; em heft roj li wir man.</verse>
				<verse number="7">Dema di roja heftê ya yekemîn de, bona nan par bikin em hatin cem hev, Pawlos bi wan re axifî û ji ber wî nêt kir ku dotira rojê derkeve rê, gotina xwe heta nîvê şevê domand.</verse>
				<verse number="8">Li oda qatê jorîn ya ku em li wê civiyabûn, gellek qendîl hebûn.</verse>
				<verse number="9">Ciwanek bi navê Eftîko di şivakê de rûnişt, bi xewekî giran ve ket û her ku Pawlos axaftina xwe dirêj kir, di xewa xwe de têk çû û ji qatê sisiyan ve ket xwarê û bi mirîtî hate rakirin.</verse>
				<verse number="10">Pawlosê daket jêr, xwe avêt ser û wî himbêz kir û got: Galegalê mekin, ji ber ku canê wî di wî de ye!</verse>
				<verse number="11">Dîsa derket jor, nan parî kir û xwar, heta ku roj derket bi wan re, bi dirêjî axifî û ûsa derket rê.</verse>
				<verse number="12">Lê wan lawik bi zindî anîn û gellekî xemrevînî dîtin.</verse>
				<verse number="13">Em ji pêşiyê li keştiyê siwar bûn û bi nêta rahiştina Pawlos, ber bi Asosê ve derketin rê; ji ber ku ew bi xwe di nêta bi peyatî çûyînê ve ûsa xwestibû.</verse>
				<verse number="14">Dema li Asosê ji me re pêşwazitiyê kir, me wî girt keştiyê û em derbasî Mîdîliyê bûn.</verse>
				<verse number="15">Û ji wir em vebûn behrê û dotira rojê em gîhaştin ber girava Kîosê û dotira rojê me serîkî da Samosê û roja din em gîhaştin Mîletê.</verse>
				<verse number="16">Ji ber ku Pawlos, bona ku li Asyayê wext winda neke, biryar dabû ku bêsekin ji ber Efesê ve derbas bibe; ji ber ku ger mimkûn bibûya bona ku di roja Pentîkostê de li Orşelîmê be lez dikir.</verse>
				<verse number="17">Wî, ji Mîletê şand Efesê û kalepîrên Dêrê bangî cem xwe kir.</verse>
				<verse number="18">Û dema hatin cem wî, ji wan re got: Hûn bi xwe dizanin, ji roja yekemîn ve ku min gava xwe avêtiye Asyayê, hemûya wextê li cem we têkiliyên xwe çawa danîme;</verse>
				<verse number="19">bi dilnizmiyek bitûmî û di nava hêstirê çavan de, ji ber ceribandinên ku bi dek û dolavên Cihûdan ve hatiye serê min, xizmetê ji Xudan re kirim</verse>
				<verse number="20">û ji tu tiştên ku ji we re bi fêde ye, bona ku bidim bihîstin, xwe nedam alî</verse>
				<verse number="21">û bona, ji Xwedê re tobê û ji Xudanê me Îsa Mesîh re bawer kirinê, min him ji Grekan, him jî ji Cihûdan re şahdeyiyê kir û him bi eşkereyî, him jî xanî bi xanî gerê ve hînî we kir.</verse>
				<verse number="22">Û niha, a vay, ez di Ruh de bi girêdayî diçim Orşelîmê; li wê derê dê çi bê serê min, ez nizanim;</verse>
				<verse number="23">lê Ruhê Pîroz, li her bajarî ji min re şahdeyiyê dike û dibêje ku, tengasî û zincîr û qeyd li benda min in!</verse>
				<verse number="24">Lê belê ez ji bona xwe qet qîmetê nadim canê xwe; bes ku, bona ez dewra xwe û şahdeyiya Mizgîniya xêra Xwedê bikim, di xizmeta ku min ji Xudan Îsa ve stendiye de bi kefxweşiyê ve serfiraz bibim.</verse>
				<verse number="25">Û niha, a vay, ez dizanim ku, hûn, yên ez di nav wan de geriyam û Serweriya Xwedê têgîhandime wan, êdî wecê min nebînin.</verse>
				<verse number="26">Ji bo vê yekê, ez di roja îro de ji we re şahdeyî dikim ku, ez ji xwîna hemûyan paqij im.</verse>
				<verse number="27">Ji ber ku min xwe ji bo xwestina Xwedê ya bê kêmasî bighînim we neda alî.</verse>
				<verse number="28">Ji xwe re û bona ajotina Dêra ku Xudan bi xwîna xwe ve bi dest ve xistiye, li hemûya keriyê ku Ruhê Pîroz we ji wê re bi çavnêrîtiyê wezîfedar kiriye miqate bibin!</verse>
				<verse number="29">Ji ber ku ez dizanim, piştî ku ez herim, gurên hov yên keriyê neparêzin dê têkevin nav we</verse>
				<verse number="30">û bona ku şagirtan li pey xwe bibin, dê ji nava we jî kesên gotinên rêşaş bibêjin derkevin.</verse>
				<verse number="31">Ji ber vê yekê hişyar bin, bi bîr ve bînin ku min di nava sê salî de bêsekin, şev û roj, bi hêsirên çavan ve çawa yek û yek îkaz dikir.</verse>
				<verse number="32">Û ez niha we emanetî Xwedê û gotina xêra wî dikim; ew di hêza ku we pêş ve bibe û di nava hemû pîrozan de mêrasê bide we de ye.</verse>
				<verse number="33">Min qet çav bernedaye zîv, an jî zêr, an jî kincên tu kesî.</verse>
				<verse number="34">Hûn bi xwe dizanin ku, ji hewcedariyên min re û ji yên bi min re ne re, van destan xizmetê kirin.</verse>
				<verse number="35">Di her tiştî de nîşanî we dam ku, bi vî awayî ked kişandin û alîkarî kirina lawazan û bîranîna gotina Xudan Îsa bi xwe gotiye: Dayîn ji stendinê hîn jî dilşadtir e! hewce dike.</verse>
				<verse number="36">Û piştî ku wî van tiştan got, çong danî û bi hemûyan re dua kir.</verse>
				<verse number="37">Hemû zehf giriyan û xwe avêtin histuyê Pawlos û wî ramûsandin;</verse>
				<verse number="38">yê wan herî xemgîn kir, gotina wî ya, hûn ê êdî wecê min nebînin bû. Û wan heta keştiyê wî derbas kirin.</verse>
			</chapter>
			<chapter number="21">
				<verse number="1">Û wusa bû ku, gava em ji wan veqetiyan û vebûn behrê, em raste rast çûn Qosê; dotira rojê derbasî Rodosê, ji wir jî hatin Patarayê.</verse>
				<verse number="2">Û gava me keştiyek ku diçe Fînîkyayê dît, em li wê siwar bûn û vebûn (behrê).</verse>
				<verse number="3">Dema Qibris hate dîtin, me wê li çepê hişt, çûn Sûriyê û em li Sûrê hatin xwarê; ji ber ku dê keştî, barên xwe li wir vala bikira.</verse>
				<verse number="4">Û gava me şagirtan dîtin, em heft roj li wê derê man; vana bi navgîniya Ruh, bona neçe Orşelîmê ji Pavlos re digotin.</verse>
				<verse number="5">Û wusa bû ku, dema roja me tijî bû, em derketin çûn û hemûyên bawerkiran, tevî jin û zaroyên xwe, heta derveyî bajêr bi me re hatin û me derbas kirin û me li qeraxa behrê çong danîn û dest bi duayê kirin.</verse>
				<verse number="6">Û piştî ku me xatir ji hev û din xwest, em li keştiyê siwar bûn, ew jî vegeriyan malên xwe.</verse>
				<verse number="7">Û ji Sûrê ve me rêvîtiya xwe yî behrê qedand û em hatin Ptolemaîsê û me silav da birayan û rojekê li cem wan man.</verse>
				<verse number="8">Dotira rojê em derketin û hatin Sezariyê û em çûn mala Fîlîpûsê belavkirê Mizgîniyê, yê ji Heftan yek bû û li cem wî man.</verse>
				<verse number="9">Çar keçikê wî zilamî, yên ku peyxambertî dikirin û nezewicîne hebûn.</verse>
				<verse number="10">Gava em gellek rojan li wê derê man, ji Cihûstanê peyxamberek bi navê Agabûs hat jêr.</verse>
				<verse number="11">Ew hate cem me û şûtika Pawlos rahişt, dest û lingên xwe girê da û got: Ruhê Pîroz ûsa dibêje: Dê Cihûd, xwediyê vê şûtikê, li Orşelîmê bi vî awayî girê bidin û bidin destê neteweyan!</verse>
				<verse number="12">Dema me van gotinan bihîstin, him em û him jî yên ji wir in, bona neçe Orşelîmê, li ber wî geriyan.</verse>
				<verse number="13">Lê belê Pawlos bersivê da: Hûn çi dikin, çima hûn digirîn û dilê min diêşînin? Ji ber ku ez di oxra navê Xudan Îsa de li Orşelîmê, ne tenê ji girêdanê re, lê belê ji mirinê re jî amade me!</verse>
				<verse number="14">Û dema ew qanih nebû, me got: Bila xwesteka Xudan bibe û em bêdeng man!</verse>
				<verse number="15">Paşê wan rojan, me amadekariya xwe ava kir û ber bi Orşelîmê derketin rê.</verse>
				<verse number="16">Û hinek şagirtên Sezariyê jî bi me re hatin. Me ji yê ku em ê li cem wî mêvan bibin re, ji Mînasonê Qibrisî yê şagirtekî kevn e re birin.</verse>
				<verse number="17">Dema em gîhaştin Orşelîmê, birayan bi kêfxweşî pêşwazîtiya me kirin.</verse>
				<verse number="18">Dotira rojê, Pawlos bi me re ket cem Aqûp û kalepîran hemû hatin wir.</verse>
				<verse number="19">Piştî ku wî silavê da wan, tiştên ku Xwedê di nava neteweyan de bi navgîniya xizmeta wî kiriye, yek û yek got.</verse>
				<verse number="20">Lê belê dema wan vana bihîstin, Xwedê bilindtir kirin û ji wî re gotin: Tu dibînî bira, di nava Cihûdan de bi hezaran bawerkir hene û hemû bona zagonê bi xîret in.</verse>
				<verse number="21">Lê belê ji bona te agahî stendine ku, tu ji hemû Cihûdên di nava neteweyan de dijîn re dibêjî, zarokên xwe sunet mekin, li pey kevneşopan neçin û tu li pey neçûna Mûsa hînî wan dikî.</verse>
				<verse number="22">Niha dê çi bibe? Divê di her awahiyê de gellek bên ba hev; ji ber ku dê muheqeq hatina te bibihîzin.</verse>
				<verse number="23">Bo vê yekê tiştên ku em ji te re dibêjin çêke: Di nava me de çar mirovên boraq danîne hene;</verse>
				<verse number="24">vana bigire cem xwe û tevî wan xwe paqij bike û bona ku serê xwe kur bikin mesrefê li wan bike; bi vî awayî dê her kes fêhm bike ku, tiştên di derheqê te de bihîstine bêbinî ne û tu jî li gor zagonê ve dijî.</verse>
				<verse number="25">Lê belê me, bona neteweyên ku bawer kirine, bona ku xwe, ji tiştên ku ji pûtan re hatine qurban kirin û ji xwînê û ji yê hatiye xeniqandinê û ji zînayê ve biparêzin, nivîsandin.</verse>
				<verse number="26">Wê demê Pawlos wan zilaman girt cem xwe û roja din, tevî wan xwe paqij kir û heta ku bona wan her yekî qurban bête pêşkêşî kirin qedandina rojên wanî teharetê bang kir û ket Perestgehê.</verse>
				<verse number="27">Û dema heft roj dikira biqediya, Cihûdên ji Asyayê ne, wî li Perestgehê dîtin, hemû ajawê kişkişandin û dest avêtin wî</verse>
				<verse number="28">û bi qêrîna: Ya mêrên Îsraêlê, alîkariyê bikin! qêriyan. Yê li her derê hînkariyên li dijî gel, zagonê û vê derê belavî her kesî dike, ev zilama ye! Û xeynî vêya wî Grekan jî xist Perestgehê û vî cîhê pîroz gemarî kir!</verse>
				<verse number="29">Ji ber ku wan, ji berê ve Trofîmosê Efesî, di bajêr de bi wî re dîtibûn û wusa zen dikirin ku Pawlos wî xistiye Perestgehê.</verse>
				<verse number="30">Hemûya bajêr rabûbû ser pêlan û gelê ji her alî ve bi bazdan hatin, Pawlos girtin û ji Perestgehê ve kişandin derve û hema deriyên Perestgehê hate girtin.</verse>
				<verse number="31">Gava ew bona Pawlos bikujin dixebitîn, nûçeya ku hemû Orşelîm tevlihev bûye gîhaşt fermandarê tabûrê.</verse>
				<verse number="32">Wî jî hema serpel û leşkeran girt cem xwe û ber bi wan ve baz da. Gava ku wan fermandar û leşkeran dîtin, dev ji lêxistina Pawlos berdan.</verse>
				<verse number="33">Wê gavê fermandar nêzîk hat û bi wî girt û bona ku bi cotek zincîr ve bête girêdan emir da û ka ew kî ye û wî çi kiriye, pirsiyariyê kir.</verse>
				<verse number="34">Ji ber ji ajaweyê hin kes wusa, hin kes jî bi awayekî din bang dikir û wî ji ber galegalê ya rast fêhm nekir û birina wî yî kelehê emir kir.</verse>
				<verse number="35">Dema ew hate cem pêlikan, ajawe ewqas har bûbû ku, leşkeran mecbûr man ku wî hilgirin.</verse>
				<verse number="36">Ji ber ku ajawe bi qêrîna: Wî bikujin! diqêriyan û li pey wan diçûn.</verse>
				<verse number="37">Berî ku têkeve kelehê, Pawlos ji fermandar re got: Gelo ez dikarim tiştekî ji te re bibêjim? Wî jî got: Tu bi Grekî dizanî?</verse>
				<verse number="38">Ma tu ne Misiriyê demekî berî vêya serîhildanek danî û çar hezar dijrabirî bir çolê yî?</verse>
				<verse number="39">Lê belê Pawlos got: Ez ji Kîlîkyayê, Cihûdek Tarsûsî, hemwelatê welatekî qet jî ne bêgirînge me. Ez ji te rica dikim, bona ku ez ji gel re biaxifim destûrê bide min!</verse>
				<verse number="40">Û gava wî destûr da, Pawlos li ser pêlika rabû û bi destê xwe nîşanek ji gel re çêkir û dema bêdengiyek kûr çêbû, wî bi zimanê Îbranî dest bi axaftinê kir:</verse>
			</chapter>
			<chapter number="22">
				<verse number="1">Ya mêrno, birano û bavikno, niha xweparastina ku ez ê ji we re bikim, guhdarî bikin!</verse>
				<verse number="2">Û dema wan bihîstin ku ew bi zimanê Îbranî ji wan re diaxife, hîn jî bi zêdeyî bêdeng man û wî got:</verse>
				<verse number="3">Ez Cihûdekî li Kîlîkyaya Tarsûsê ve hatiye dinê me, lê belê, di bin lingên Gamalyel de, li vî bajarî hatim mezin kirin û mîna ku hûn îroj hemû ûsa ne, ez, bona Xwedê wekî bi xîret bim, li gor dijwariya zagona bapîran hatim perwerde kirin.</verse>
				<verse number="4">Min ji vê Rêya re heta kuştinê zulmê dikir, mêran û pîrekan bêcihêtî wan girêdidan û wan davêtin girtîgehê;</verse>
				<verse number="5">çawa ku, Serokkahîn û hemû sazûmana kalepîran ji min re şahdeyiyê dikin. Ji wan, ji birayan re nameyan stendim û bona yên li Şamê ne, bên ceza kirinê bi girêdayî bînim Orşelîmê, diçûm wir.</verse>
				<verse number="6">Û wusa bû ku, gava ez ber bi nîvrojê di rê de diçûm û nêzîkî Şamê dibûm, nişka ve ronahiyek mezin ji ezman ve dora min ronî kir.</verse>
				<verse number="7">Ez ketim erdê û min bihîst ku dengek ji min re dibêje: Saûl! Saûl! Çima tu zulmê li min dikî?</verse>
				<verse number="8">Lê min pirsa: Ya Xudan, tu kî yî? pirsî. Û wî ji min re got: Ez Îsayê Nisrêtî me; yê ku tu zulmê li wî dikî!</verse>
				<verse number="9">Yên bi min re her çiqas ronahiyê dîtin û bi tirsê ve tijî bûn jî, lê belê gotinên yê bi min re diaxife nebihîstin.</verse>
				<verse number="10">Û min got: Ya Xudan, divê ez çi bikim? Xudan ji min re got: Rabe û here Şamê! Hemû tiştên ku tu bi kirinên wan hatiye wezîfedar kirin, dê li wir ji te re bê gotin.</verse>
				<verse number="11">Û dema ji rewnaqiya wê ronahiya ku dibiriqe nikarîbûm ku bibînim, yên li cem min bûn, bi destên min girtin û min birin Şamê.</verse>
				<verse number="12">Zilamek bi navê Hananya yê li gor zagonê oldar, yê ku ji aliyê hemû Cihûdên ku li wir rûdinin ve bi qencî tête şahdeyî kirin hate cem min,</verse>
				<verse number="13">sekinî û ji min re got: Birayê Saûl, bila çavên te dîsa bibînin! Min jî di wê demê de wî dît.</verse>
				<verse number="14">Lê belê wî got: Xwedayê bapîrên me, bona tu xwestina wî bizanibî û yê bi Dad e bibînî û dengekî ji devê wî ve bibihîzî te bijartiye.</verse>
				<verse number="15">Ji ber, bona tiştên ku te dîtine û bihîstine, tuyê ji hemû mirovan re bibî şahdeyê wî.</verse>
				<verse number="16">Û niha, ma tu çi dereng dimînî? Rabe, vaftîz bibe, bangî navê Xudan bike û ji gunehên xwe were şûştin!</verse>
				<verse number="17">Û wusa bû ku, gava ez vegeriyam Orşelîmê, dema min di Perestgehê de dua dikir, ez ji xwe derbas bûm</verse>
				<verse number="18">û wî dîtim û ji min re got: Lez bike û zû ji Orşelîmê derkeve; ji ber ku dê şahdeyiya te, ya di derheqê min de qebûl nekin!</verse>
				<verse number="19">Û min got: Ya Xudan, ew bi xwe jî dizanin ku, min yên bawerî bi te dianîn davêtin hepsê û di keniştan de didam lêxistin</verse>
				<verse number="20">û dema xwîna şahidê te Steyfan hate rijandin, ez jî li wir sekinîbûm û ez bi vî karî razî bûm û li benda kincên yên ku wî kuştine mam.</verse>
				<verse number="21">Xudan jî ji min re got: Here, ji ber ku ez ê te ji dûra re, ji neteweyan re bişînim!</verse>
				<verse number="22">Wan heta vê gotinê li wî guhdarî kirin û dengê xwe bilind kirin û gotin: Zilamê ûsa ji rûyê erdê rake, ji ber ku jiyana wî ne li cîh e!</verse>
				<verse number="23">Dema ew bi vî awayî diqêriyan û bi kilkirina kincên xwe tozê bi hewayê ve diweşandin,</verse>
				<verse number="24">fermandar emir da ku wî bibin hundirê kelehê; bona fêhm bike ku ka ew bona çi ûsa li dijî wî diqêrîn, emir da ku bi qamçî kirinê wî bikişînin pirsiyariyê.</verse>
				<verse number="25">Lê belê gava wî bi şîpan ve girê didan, Pawlos ji serpelê li cem xwe disekine re got: Ma ji we re caiz e ku; hûn zilamekî Romî û hîn nehatiye daraz kirin, bidin ber qamçiyan?</verse>
				<verse number="26">Dema serpel vêya bihîst, çû xeber da fermandar û got: Tu çi dikî? Ji ber ku ev zilama, niştewarê Romayê ye!</verse>
				<verse number="27">Û fermandar hat û ji wî re got: Ka ji min re bibêje, gelo tu Romayî ye? Wî jî got: Erê!</verse>
				<verse number="28">Fermandar got: Min bi dana perekî pirr vê niştewariyê bi dest ve xist. Pawlos jî got: Lê belê ez ji bûyînê ve niştewarê Romayê me!</verse>
				<verse number="29">Wê wextê yên ku wî bikişînin pirsiyariyê, hema ji cem wî vekişiyan û fermandarê ku wî daye girêdanê jî, dema bihîst ku ew niştewarê Romayê ye, tirsiya.</verse>
				<verse number="30">Û hela ka, çima ji aliyê Cihûdan ve tête sûcdar kirin, bi xwestina ku hînî rastiya vêya bibe, dotira rojê wî vekir, ji serokkahînan re û ji hemûya Civata Netewî re, bona ku bicivin emir kir û Pawlos daxist jêr û derxist ber wan.</verse>
			</chapter>
			<chapter number="23">
				<verse number="1">Pawlos li Lijneya Bilind bi balkêşî nihêrt û got: Ya mêrno û birano, ez heta îrojê, li ber Xwedê, bi ûcdanek bitûmî qenc dijiyam.</verse>
				<verse number="2">Û Serokkahîn Hananya, emir da ku yên li cem wî disekinin, bila li devê wî bixin.</verse>
				<verse number="3">Wê gavê Pawlos ji wî re got: Ya dîwarê bi sîwax, dê Xwedê li te bixe! Ma tu him min, bona li gor zagonê daraz bikî rûniştiye û him jî, li dijî zagonê emir dide ku bila li min bixin?</verse>
				<verse number="4">Û yên li cemê disekiniyan gotin: Ma tu heqaretê li Serokkahînê Xwedê dikî?</verse>
				<verse number="5">Pawlos jî got: Birano, min nizanîbû ku Serokkahîn e. Ji ber ku hatiye nivîsandin: Tu ji bona serokê gelê xwe bi xerabî nebêje.</verse>
				<verse number="6">Û Pawlosê fêhm kir ku, hinekên li wir in, ji mezheba Sadûqiyan û hinekan jî ji mezheba Fêrisiyan e, di Civata Netewî de qêriya: Birano, ez Fêrisî û kurê Fêrisî me; ez ji ber hêviya ku dê mirî bivejin, tême daraz kirin!</verse>
				<verse number="7">Gava ku wî vêya got, di navbera Fêrisî û Sadûqiyan de keftûleftiyek bû û Sazûman bû du parî.</verse>
				<verse number="8">Ji ber ku Sadûqî dibêjin, ji mirinê ve vejîn, milyaket û ruh tunene; lê belê Fêrisî ji her duyan re jî mukur tên.</verse>
				<verse number="9">Tevliheviyek mezin bû û hinek alimên zagonê yên ji mezheba Fêrisiyan rabûn û bi keftûleftê ve gotin: Em di vî zilamî de qet xerabiyekê nabînin û ger ruhek an jî milyaketekî jê re gotibe, dê çi dibe?</verse>
				<verse number="10">Û gava keftûleftek mezin bû, fermandar, ji ber ku dê Pawlos bikujin zehf tirsiya; emir da leşkeran ku dakevin jêr, wî bizorê ji nav wan bikişînin û bibin kelehê.</verse>
				<verse number="11">Dotira şevê Xudan li cem wî sekinî û got: Dilawêr be, Pawlos! Ji ber ku divê te çawa li Orşelîmê di derheqê min de şahdeyiyê kir, hewce dike ku tu li Romayê jî ûsa bikî.</verse>
				<verse number="12">Gava ku bû roj, Cihûdan di nav xwe de, peymanekê bi dizî çêkirin û bi gotina: Heta ku em Pawlos nekujin, ger em tiştekî bixwin û vexwin, bila nalet li me be! sond xwarin.</verse>
				<verse number="13">Û hejmara kesên beşdarî vê sondê bûbûn, çelî derbas dikir.</verse>
				<verse number="14">Vana çûn cem serokên kahînan û kalepîran û gotin: Me bi gotina, heta ku em Pawlos nekujin, ger em tiştekî tahm bikin, bila nalet li me be! sondê xwarin.</verse>
				<verse number="15">Niha hûn, tevî Civata Netewî, mîna lêgerînê hîn jî bi kûrî, li ser rewşa di derheqê Pawlos de bikin, ji fermandar rica bikin ku bila wî ji we re bîne; em jî, hîn berî ku ew nêzîk bê, bona kuştina wî amade bibin!</verse>
				<verse number="16">Lê belê lawê xwuşka Pawlos bihîst ku wan kemîn danîne; hate û ket kelehê û ji Pawlos re têgîhand.</verse>
				<verse number="17">Pawlos jî serpelekî bangî cem xwe kir û got: Vî xortî ji fermandar re bibe, ji ber, tiştekî ku bighîne wî heye!</verse>
				<verse number="18">Wî, ew girt û bir cem fermandar û got: Pawlosê girtî min bangî cem xwe kir û rica kir ku ez vî xortî bînim cem te; tiştekî wî yî bighîne te heye.</verse>
				<verse number="19">Fermandar jî bi destê wî girt û kişand aliyekî, pirsa: Tiştê ku tu dixwaze bighîne min çî ye? ji wî ve pirsî.</verse>
				<verse number="20">Û wî got: Cihûdan yekgotinî kirin; mîna ku rewşa di derheqê Pawlos de hîn jî bi kûrî lêgerînê bikin, dê sibê ji te re rica bikin ku tu wî bibî cem Civata Netewî.</verse>
				<verse number="21">Lê belê tu bi wan nexape! Ji ber ku di nava wan de ji çelî zêdetir kes, kemînê danîne û li benda wî ne û bi gotina: Heta ku em wî nekujin, ger em tiştekî bixwin û vexwin, bila nalet li me be! sond xwarin; niha amade ne û li benda soza te ne.</verse>
				<verse number="22">Wê çaxê fermandar bi gotina: Tu ji tu kesî re nebêje ku te van tiştan têgîhandiye min, temmî kir û yê ciwan berda.</verse>
				<verse number="23">Û wî bangî du serpelî kir û got: Bona saet di sisiyê şevê de herin Sezariyê, du sed leşker, heftê siwarî û du sedê bi rim amade bikin</verse>
				<verse number="24">û bona ku hûn Pawlos li wê siwar bikin û bi saxî bighînin cem walî Fêlîks, heywanan jî amade bikin!</verse>
				<verse number="25">Û wî nameyek ûsa nivîsand:</verse>
				<verse number="26">Klawdiyo Lîsîas, ji waliyê birêz Fêlîks re silav dike!</verse>
				<verse number="27">Cihûdan vî zilamî girtibûn û hindik mabû ku wî bukujin; çi heye ku dema min bihîst ew niştewarê Romayê ye, ez bi leşkeran ve gîhaştim û wî xelas kirim.</verse>
				<verse number="28">Ji ber ku min dixwest fêhm bikim ka wî bi çi sûcdar dikin, min wî derxist ber Civata Netewî ya wan.</verse>
				<verse number="29">Ez hîn bûm ku, sûcdarî kirin di derheqê hinek pirsgirêkên zagona wan de ye; lê tu sûcdarî kirina hewceyî cezaya mirinê, an jî hepsê dikir nedîtim.</verse>
				<verse number="30">Û dema ji min re hate têgîhandin ku ji aliyê Cihûdan ve kemînek bona vî zilamî hatiye avêtin, wî hema ji te re şandim. Min emir da yên wî sûcdar dikin ku bila giliyên xwe yî di derheqê wî de li ber te bibêjin. Bi xatirê te!</verse>
				<verse number="31">Leşkeran li gor emrê ji wan re hatiye dayîn, Pawlos girtin û şevê birin Antîpatrîsê.</verse>
				<verse number="32">Wan, dotira rojê siwariyan bona ku bi Pawlos re biçin, berdan û dîsa vegeriyan leşkergehê.</verse>
				<verse number="33">Ew jî dema gîhaştin Sezariyê, nameyê dan walî û Pawlos jî derxistin pêşberî wî.</verse>
				<verse number="34">Piştî ku walî nameyê xwend, ji wî pirsî ku, ka ji kîjan wilayetî ye û dema bihîst ku ji Kîlîkyayê ye, got:</verse>
				<verse number="35">Ger yên giliyê te dikin jî werin, wê demê ez ê te guhdarî bikim! Û bona ku wî di qesra Hêrodês de di bin çavan de bigirin emir da.</verse>
			</chapter>
			<chapter number="24">
				<verse number="1">Lê belê piştî pênc rojî, Serokkahîn Henanya, hinekên kalepîran û xatîbek navê wî Tertûlûs e hatin; vana li dijî Pawlos, gilî li walî kirin.</verse>
				<verse number="2">Dema Pawlos hate bang kirin, Tertûlûs dest bi sûcdarkirina wî kir û got:</verse>
				<verse number="3">Ya Felîksê xûpak, bi saya te, em di nava dilxweşiya mezin de dijîn; bi ewlekariyên ku te girtiye jî, pêşveçûnên bixêrhatî yên di derheqê vî netewî de hatine dîtin; em her tim û li her derê bi hemûya şikiryê vêya qebûl dikin!</verse>
				<verse number="4">Lê ez naxwazim ku hîn jî zêde te biwestînim; ez rica dikim ku, tu çend gotinên ku em ê bibêjin, bi dilxweşî guhdarî bikî.</verse>
				<verse number="5">Ji ber, me dît ku, ev zilama fesadek li her aliyê dinê di nava Cihûdan de tevliheviyê derdixe û ji serokên terîqeta Nasraniyan yek e.</verse>
				<verse number="6">Heta ku bona gemar kirina Perestgehê jî şuxulî; lê belê me bi wî girt û me xwest ku li gor zagona xwe daraziyê li wî bikin.</verse>
				<verse number="7">Lê belê fermandar Lîsîas hat û bi gotina: Bila gilîkirên wî werin pêşiya te, emir da û bi vî awayî bi dijwariyekî mezin wî ji nav destên me rahişt û bir.</verse>
				<verse number="8">Ger tu wî bikişîne pirsiyariyê, tuyê ji wî hîn bibe, hemû pirsiyariyên ku me di derheqê wî de kirine rast in!</verse>
				<verse number="9">Û Cihûdan jî îdia kirin ku ev tiştan wusa ne û beşdarî sûcdarî kirinê bûn.</verse>
				<verse number="10">Li ser nîşanekî walî, Pawlos bi vî awayî bersivê da: Ji ber ez dizanim ku, tu bi salên dirêj, darazkiriyê ji vî gelî re dikî, ji bo tiştên ku aidî min in, ez parastina xwe bi kêfxweşî dikim.</verse>
				<verse number="11">Ji ber, tu bi xwe jî dikarî hîn bibe ku, cergî bona peristinê ez çûme Orşelîmê ji donzdeh rojî zêdetir nebûyî.</verse>
				<verse number="12">Û wan, min ne li Perestgehê, ne li keniştan, ne jî li cîhek dinî bajêr nedîtine ku bi yekî re ketime guftegoyê, an jî bona gel serî hilde xebitî me.</verse>
				<verse number="13">Û van sûcdar kirinê heta niha dikin jî nikarin ji te re îspat bikin.</verse>
				<verse number="14">Lê tevî vêya, ez ji te re vêya îtiraf bikim ku, li gor Rêya ku ew dibêjin terîqet, ez qûlitiyê ji Xwedayê bapîrên xwe re dikim; ez bi her tiştên ku di zagonê û pirtûkên peyxamberan de hatiye nivîsandin bawer im</verse>
				<verse number="15">û mîna ku wan bi xwe jî qebûl kirine, min jî di derheqê, him yên rast û him jî yên ne rast in de dê ji mirinê ve bivejin, hêviya xwe bi Xwedê ve girêdaye.</verse>
				<verse number="16">Û di vêya de bona ku li ber Xwedê û mirovan ûcdanek minî paqij hebe, ez her tim dixebitim.</verse>
				<verse number="17">Û piştî cûdabûna gellek salan, bona ku ez bexşandinan û qurbanan ji gelê xwe re bînim, hatim.</verse>
				<verse number="18">Û di wê navberê de, min di Perestgehê de safîbûyî dîtin; ne bi ajawe û galegalê; tenê hinek Cihûdên ji Asyayê ne li wê derê hebûn.</verse>
				<verse number="19">Ger tiştekî wanî li dijî min bibêjin hebe, divê ew bên ber te û sûcdarî kirinên xwe ji te re bibêjin.</verse>
				<verse number="20">An jî, dema ez di nav wan de disekinîm, ji bilî vê yek gotina ku: Îroj, ez bona vejîna miriyan li ber we tême darazî kirin! qêriyam;</verse>
				<verse number="21">gava ez li ber Civata Netewî sekinîm, ka kî çi neheqî di min de dîtine, bila bi xwe bibêjin!</verse>
				<verse number="22">Gava Fêlîks vêya bihîst, ji ber ku di derheqê Rê de zanînekî wî yî kûr hebû, wan taloqî rojekê din kir û got: Ez ê biryara xwe ya di derheqê doza we de ye, dema fermandar Lîsîas were, bidim!</verse>
				<verse number="23">Û wî emir da serpel ku, bila Pawlos di bin çavan de, bi xwedî destûrbûnê ve bigire û dema hevalên wî bixwazin alîkariyê bi wî re bikin, bila ji tu kesî re astengiyan dernexe.</verse>
				<verse number="24">Û piştî çend rojî Fêlîks, bi pîreka xwe Dirûsîla, ya ku Cihûd bû, hate, bangî Pawlos kir û di derheqê baweriya Mesîh Îsa de wî guhdarî kirin.</verse>
				<verse number="25">Lê belê dema wî qala rastiyê, xwekontrolê û roja daraziyê ku dê bê, kir, Fêlîks bi tirsê ve ket û got: Niha tu dikarî here, dema fersendê bibînim, ez ê dîsa bangî te bikim!</verse>
				<verse number="26">Tevî vêya jî wî hêvî dikir ku, dê Pawlos bertîlê bi wî de; ji ber vê yekê zû bi zû bangî wî dikir û bi wî re mijûlayî dikir.</verse>
				<verse number="27">Û gava du sal derbas bûn pê ve, di şûna Fêlîks de Porkiyo Fêstûs hat û Fêlîksê xwest ku dilê Cihûdan qezenc bike, Pawlos girêdayî hişt.</verse>
			</chapter>
			<chapter number="25">
				<verse number="1">Gava ku Fêstûs hate wilayetê, paşê sê rojî ew ji Sezariyê çû Orşelîmê.</verse>
				<verse number="2">Serokên kahînan û pêşhatiyên Cihûdan, giliyên xwe yî di derheqê Pawlos de gîhandin wî.</verse>
				<verse number="3">Û bona ku bîne Orşelîmê li dijî Pawlos ji xwe re xêrê xwestin û ji Fêstûs re rica kirin û bona ku wî di rê de bikujin dek û dolavê ava kirin.</verse>
				<verse number="4">Lê belê Fêstûs jî bersiva, Pawlos li Sezariyê bindest e, ew ê bi xwe jî di nêzîk de here wir da û got:</verse>
				<verse number="5">Yên di nava we de rayedar in, bila bi min re werin û ger di wî zilamî de tiştekî çewt hebe, bila wî sûcdar bikin!</verse>
				<verse number="6">Lê belê piştî ku ew ji deh rojî zêdetir di nava wan de ma; vegeriya Sezariyê û dotira rojê ew di kursiya darazkirinê de rûnişt û emir da ku bila Pawlos bînin.</verse>
				<verse number="7">Û dema ew ket hundir, Cihûdên ji Orşelîmê ve hatibûn, dora wî girtin û gellek sûcê giran ku nikaribûn wan îspat bikirina li wî kirin.</verse>
				<verse number="8">Pawlos bi gotina: Min ne li dijî zagona Cihûdan, ne li dijî Perestgehê, ne jî li dijî Qeyser tu sûcî nekiriye! xwe parast.</verse>
				<verse number="9">Lê belê Fêstûs xwest dilê Cihûdan qezenc bike, bi vî awayî bersivê da Pawlos û got: Tu dixwazî here Orşelîmê û wê derê li ber min ji van babetan ve bê daraz kirin?</verse>
				<verse number="10">Lê belê Pawlos got: Ez li ber kursiya Qeyser ya darazkirinê ve disekinim; divê ez li vir bême daraz kirin! Mîna ku tu jî baş dizanî, min li dijî Cihûdan qet neheqiyekî nekiriye.</verse>
				<verse number="11">Ji ber ku ger neheqiyek kiribim û tiştekî ku liyaqî mirinê ye kiribim, ez ji mirinê ve xwe nadim alî. Lê belê ger tu tiştê ku vana min bisûcdarî dikin, ne rast bin, tu kes nikare min bide destê wan. Ez doza xwe pêşkêşî Qeyser dikim!</verse>
				<verse number="12">Wê gavê Fêstûs, paşî ku bi sazûmanê re şêwirî, bersivê da: Te doza xwe pêşkêşî Qeyser kir; tuyê here cem Qeyser!</verse>
				<verse number="13">Piştî ku çend roj derbas bûn, qiral Agrîpa û Bernîkî hatin Sezariyê û silavê dan Fêstûs.</verse>
				<verse number="14">Û piştî ku ew gellek rojan li wir man, Fêstûs; doza Pawlos pêşkêşî qiral kir û got: Zilamekî ku ji aliyê Fêlîks ve girtî hatiye hiştin heye;</verse>
				<verse number="15">dema ez li Orşelîmê bûm, serokên kahînan û kalepîrên Cihûdan, giliyên xwe yî di derheqê wî de ji min re gotin û xwestin ku ez wî bi ceza bikim.</verse>
				<verse number="16">Bi gotina, berî ku kesê tête sûcdarî kirin bi gilîkaran re rûbirû neyê kirin û berî dayîna fersenda li dijî tometa ku di derheqê xwe de ye mafê parastinê jê re nehatibe dayîn, dayîna wî ne kevneşopa Romayiyan e, bersivê dam wan.</verse>
				<verse number="17">Û dema ew li vir civiyan, min tu wext derbas nekir, dotira rojê li ser kursiya darazkirinê ve rûniştim û bona ku zilam bînin emir dam.</verse>
				<verse number="18">Gava ku dawedarên rabûn û axifîn, tu sûcdariyek ku ez li benda wê me, li wî nekirin;</verse>
				<verse number="19">tenê di derheqê ola wan û mirovek mirî ye, lê belê li gor îdia kirina Pawlos ve hîn dijî, navê wî Îsa ye de, li dijî wî hinek pirsgirêkên wan hebûn.</verse>
				<verse number="20">Ji ber nizanîbûm ku ez ê çawa di derheqê van tiştan de lêpirsînê bikim, min ji wî re pirsî ku, bi çûna Orşelîmê û li wir di derheqê van tiştan de, bi darazbûnê razî ye, an jî na.</verse>
				<verse number="21">Lê belê bona ku Pawlos doza xwe gîhand Qeyser, li gor biryara Împarator xwest ku bindest bimîne; min jî emir da, heta roja ku ez wî bişînim cem Împarator, bila girtî bimîne.</verse>
				<verse number="22">Lê belê Agrîpa ji Fêstûs re got: Ez jî dixwazim ku vî zilamî guhdarî bikim! Û wî got: Tuyê sibê wî guhdarî bikî!</verse>
				<verse number="23">Dotira rojê gava ku Agrîpa û Bernîkî, bi debdebeyekê mezin hatin û bi fermandar û pêşhatiyên bajêr ve ketin dîwanxanê; li ser emrê Fêstûs, Pawlos anîn hundir.</verse>
				<verse number="24">Û Fêstûs got: Qiral Agrîpa û hemûyên ku li vir bi me re amade ne! Hûn vî zilamî dibînin, li Orşelîmê û li vir, hemûya civaka Cihûdan bona viya, bi gotina: Êdî jiyîna wî ne rast e! qêriyan û li min gilî kirin.</verse>
				<verse number="25">Lê belê min, tiştekî wî liyaqî mirinê yî kiribe nedît û ji ber ku wî bi xwe doza xwe pêşkêşî Awgûstos kiriye, bona şandina wî min biryar da.</verse>
				<verse number="26">Tu tiştên bi rastî nîne ku ez bona wî ji Efendiyê me re binivîsim; bo vê yekê min wî derxist ber we, bi taybetî jî ya qiral Agrîpa, wî derxistim ber te; bona ku paşî lêkolînê tiştekî minî ez binivîsim bila hebe.</verse>
				<verse number="27">Ji ber ku girtiyekî şandin û sûcên ku li dijî wî ne agahî nekirin, ji min re bêwate xuya dike.</verse>
			</chapter>
			<chapter number="26">
				<verse number="1">Û Agrîpa ji Pawlos re got: Ji te re destûr heye ku tu ji bo xwe bêje! Wê gavê Pawlos destê xwe dirêj kir û bi vî awayî dest bi parastina xwe kir:</verse>
				<verse number="2">Ya qiral Agrîpa! Ez xwe dilxweş dihesibînim; ji ber ku ez ê îroj parastina xwe yî di derheqê hemû sûcdar kirinê Cihûdan de li ber te bikim.</verse>
				<verse number="3">Bi taybetî ez bi vêya kêfxweş dibim ku, tu mirovekî hemû adet û pirsgirêkên Cihûdan ji nêz de dizanî ye. Ji bo vêya, ez ji te rica dikim ku tu bi sebir min guhdarî bike.</verse>
				<verse number="4">Hemûyên Cihûdan, dizanin ku divê di destpêkê de li welatê min, divê jî li Orşelîmê, di ciwaniya min de ez çawa dijiyam.</verse>
				<verse number="5">Min ji berê ve dinasin û ger bixwazin, karin şahdeyiyê bikin ku, ez endamê mezheba ola me ya herî dijwar, bi mezheba Fêrisiyan girêdayî ve jiya me.</verse>
				<verse number="6">Û niha, ji ber ku, min hêviya xwe bi wad a ku Xwedê daye bapîrên me ve girêdayiye li vir disekinim û tême daraz kirin;</verse>
				<verse number="7">donzdeh eşîrên me, bi şev û roj, bi xîret ji Xwedê re qûlitî kirinê ve hêvî dikin ku bigihêjin wê wadê. Ya qiral, sûcdariyên ku Cihûdan li min dikin, di derheqê vê hêviyê de ye!</verse>
				<verse number="8">Ma vejîna ku Xwedê miriyan divejîne, çima ji bo we tiştekî pê nayê bawer kirin tête hesibandin?</verse>
				<verse number="9">Bi rastî min jî li gor xwe digot ku, qey li dijî navê Îsayê Nisrêtî, hewcedariya kirina gellek tiştî heye.</verse>
				<verse number="10">Û vêya jî min li Orşelîmê çê kir û bi rayedariya ku min ji serokên kahînan ve stendibû, min gellekê pîrozan avêtin girtîgehê û dema ew hatin kuştin, min raya xwe li dijî wan da.</verse>
				<verse number="11">Ez li hemû keniştan digeriyam û zû bi zû min wan bi ceza dikir, bona kufrê bikin, zorê didam wan û ez ûsa har bûbûm ku, bona zulmê li wan bikim, diçûm bajarên biyan yên ew li wir dijîn jî.</verse>
				<verse number="12">Di vê navberê de gava ez bi rayedarî û wezîfeya serokên kahînan ve diçûm Şamê;</verse>
				<verse number="13">di wexta nîvrojê de, ya qiral, di rê de, min şewleyekî ji şewla rojê zêdetir dibiriqe dît, ji ezman ve hat û dora min û yên bi min re diçûn ronî kir.</verse>
				<verse number="14">Û gava em hemû ketin erdê, min bihîst ku, dengekî di zimanê Îbraniyan de ji min re dibêje: Saûl! Saûl! Çima tu zulmê li min dikî? Li dijî mesasê rabûnê, tu xesarê didî xwe!</verse>
				<verse number="15">Min jî got: Ya Xudan, tu kî yî? Û Xudan got: Ez Îsayê ku tu zilmê li wî dikî me!</verse>
				<verse number="16">Lê belê rabe û li ser pêlan bisekine! Ji ber, bona ku ez te di xizmeta xwe de peywirdar bikim, ji te re xuyanî bûm. Tuyê him ji tiştên ku te dîtine û him jî tiştên ku di derbarê xwe de nîşanî te bidim re şahidiyê bike.</verse>
				<verse number="17">Ez ê te ji destê gel û neteweyên ku niha te ji wan re dişînim ve xelas bikim;</verse>
				<verse number="18">da ku, ez te bona çavên wan vekim û wan ji tariyê vegerîne ronahiyê, ji serweriya Îblîs vegerîne Xwedê dişînim; ûsa ku, bila bi min baweriyê bînin û bigihêjin efûbûna gunehan û di nava yê pîroz hatine danîn de mêrasê bigirin!</verse>
				<verse number="19">Ji bo vêya, ya qiral Agrîpa, min li dijî çûna vê xewn û xeyala semavî nekir;</verse>
				<verse number="20">lê belê min pêşiyê ji yên ku li Şamê ne re û ji yên ku li Orşelîmê û li hemûya herêma Cihûstanê ne re û ji neteweyan re jî gîhandim ku, bila tobe bikin û vegerin Xwedê û karên liyaqî tobê ne bikin.</verse>
				<verse number="21">Ji ber vê yekê Cihûdan min li Perestgehê ve girtin û xwestin ku bikujin.</verse>
				<verse number="22">Lê belê heta îroj, Xwedê bûye alîkarê min, bi vê sayê ez li vir disekinim û biçûk û mezin, ji hemû kesî re şahdeyiyê dikim; gotinên ku ez dibêjim, xeynî gotinên peyxamberan û yên Mûsa ji berê ve gotine tiştek din nîn in;</verse>
				<verse number="23">yanê, wan têgîhandibûn ku, dê Mesîh êşê bikişîne û bi yekemînbûna kesên ji mirinê ve vejiyane, divê him ji gel û him jî ji neteweyan re mizgîniya ronahiyê bide bihîstin.</verse>
				<verse number="24">Û dema wî bi vî awayî parastina xwe didomand, Fêstûs bi dengekî bilind got: Pawlos, tu har bûyî! Zêde xwendin te dîn dike!</verse>
				<verse number="25">Lê belê Pawlos got: Fêstûsê birêz, ez har nebûme; lê gotinên rast û li gor aqilê ne dibêjim!</verse>
				<verse number="26">Ji ber, qiralê ku bi cesaretê jê re dibêjim jî bi van tiştan dizane. Ji ber ku ez di wê qenîetê de me ku, yekî ji vana jî jê re ne veşartî ne; ji ber ku ev di qozîkek de nehatine çêkirin!</verse>
				<verse number="27">Qiral Agrîpa, ma tu bi peyxamberan bawer dikî? Ez dizanim ku tu bawer dikî!</verse>
				<verse number="28">Agrîpa ji Pawlos re got: Ma tuyê di demekî ûsa kurt de min qanih bike û bike Mesîh î?</verse>
				<verse number="29">Lê belê Pawlos got: Dixwaze bila di demekî kurt de, dixwaze jî di demekî dirêj de bibe, ez ji Xwedê dixwazim ku tenê ne tu, hemû kesên ku îroj li min guhdarî dikin, li xeynî van zincîran mîna min bibin!</verse>
				<verse number="30">Û gava wî vêya got, qiral, walî, Bernîkî û yên bi wan re rûniştibûn rabûn.</verse>
				<verse number="31">Û gava şunda vekişîn, di nava xwe de axifîn û gotin: Ev zilam tiştekî ku ya hewceyî cezayê mirinê, an jî girtîbûnê dike, nake!</verse>
				<verse number="32">Lê belê Agrîpa ji Fêstûs re got: Ger vî zilama doza xwe neşanda Qeyser, dikarîbû serbest bihata berdan!</verse>
			</chapter>
			<chapter number="27">
				<verse number="1">Dema biryar hate dayîn ku em bi keştiyê ve herin Îtalyayê, Pawlos û hinek girtiyên din dan destê serpelekî navê wî Yûlyûs e û ji tabûra Awgûstos e.</verse>
				<verse number="2">Em li keştiyek Edremîtê ya dê serî bide hinek strîngehên li qeraxên Asyayê siwar bûn û vebûn behrê; ji Selanîkê ve Arîstarkoyê Makêdonî jî li cem me bû.</verse>
				<verse number="3">Û dotira rojê me serîkî da Saydayê û Yûlyûsê bi hevaltî nêzîkî Pawlos dibû, bona hewcedariyên xwe peyda bike hişt ku biçe cem hevalên xwe.</verse>
				<verse number="4">Û em ji wir ve vebûn û ji bin bayê Qibrisê ve derbas bûn, ji ber ku ba li dijî me bû.</verse>
				<verse number="5">Û em ji behra Kîlîkya û Pamfîlyayê derbas bûn û hatin bajarê Mîra ya Lîkyayê.</verse>
				<verse number="6">Serpelê ku keştiyek Îskenderiyê ya dê here Îtalyayê li wir dît, me li wê siwar kir.</verse>
				<verse number="7">Di nava gellek rojan de hêdî bi hêdî bi rê girtinê ve, bi zorekê em gîhaştin nêzîkî qeraxên bajarê Knîdosê; ji ber ku bahoz astengiyê ji me re derxist, em ji pozê Salmonê ve fitilîn û di bin bahozê Kirêtayê de me derbas kirin</verse>
				<verse number="8">û bi zorekê di qeraxê de em pêş ve çûn û hatin cîhê nêzîka bajarê Laseyê ku, navê wê Strîngehên Xweşik in bû.</verse>
				<verse number="9">Gellek wext hatibû buhirandin û ji xwe, ji ber ku Rojî derbas bûbû û êdî rêvîtiya behrê bi xeter bûbû, Pawlos şîretê li wan kir</verse>
				<verse number="10">û ji wan re got: Efendîno, ez dibînim ku, ev rêvîtiya dê tenê xesarê nade bar û keştiyê, dê gellek xesar û xerabiyê bide canên me jî!</verse>
				<verse number="11">Lê belê serpel, ji gotinên ku ji aliyê Pawlos ve têne gotin zêdetir bi serok û xwediyê keştiyê ve bawer dikir.</verse>
				<verse number="12">Ji ber ku strîngeh bona borîna zivistanê ne bikêrhatî bû, gellekan biryar dan ku ji wir vebin û ger mimkûn be bigihêjin strîngeha Fînîksê ya li bayê reş û bayê başûrê ve girtiye û ya Kirêtayê ye.</verse>
				<verse number="13">Û dema ji başûrê bayek qels hat, gotin qey dema ku li bendê ne hat û hesinên xwe girtin; di nêzîka qeraxên Kirêtayê de dest bi pêşveçûnê ve kirin.</verse>
				<verse number="14">Lê belê hîn pirr derbas nebûbû, ji giravê ve bahoza ku jê re dibêjin: Evrakîlon teqiya.</verse>
				<verse number="15">Û dema keştî li ber bahozê nikarîbû biçe, me xwe bi herikandinê ve berdan.</verse>
				<verse number="16">Lê belê gava em li ber giravek biçûk, ya ku jê re Klauda tête gotin derbas dibûn, me bizorkê lotkê zeft kirin.</verse>
				<verse number="17">Û piştî ku wê girtin jor, bi werisan ji bin ve dora keştiyê girtin; ji ber, ditirsiyan ku li xalîca Sîrtê dê li ser zinaran ve biqewimin, taximên babirekê daxistin û bi vî awayî xwe bi ber herikandinê ve berdan.</verse>
				<verse number="18">Ji ber ku bahozê me gellekî êşandibû, roja din ji keştiyê dest bi avêtina baran kirin</verse>
				<verse number="19">û roja sêwemîn, taximên keştiyê bi destên xwe ve avêtin behrê.</verse>
				<verse number="20">Gellek rojan ne roj, ne jî stêrk hatin xuya kirin û ji ber ku bahoz bi hemû dijwariya xwe didomand, êdî me hêviya xwe yî xelasiyê bitumî winda kiribû.</verse>
				<verse number="21">Û dema ku ew demek dirêj bê xwarin man, Pawlos wê gavê di navenda wan de sekinî û got: Efendîno, divê we min guhdarî bikirina û ji Kirêtayê veneqetiyana û rastî vê xesar û ziyanê nehatina.</verse>
				<verse number="22">Û niha ez ji we re dibêjim bi metirsî bin; ji ber ku dê ji nava we tu can winda nebe, dê tenê keştî mehf bibe!</verse>
				<verse number="23">Ji ber ku milyaketekî Xwedayê ku ez aidî wî me û qûlitiyê ji wî re dikim, îşev hate cem min û got:</verse>
				<verse number="24">Metirse, Pawlos! Hewce dike ku tu derkevî ber Qeyser û a vay, Xwedê hemû kesên bi te re rêwîtiyê dikin ji te re bexşandiye!</verse>
				<verse number="25">Ji bo vêya, efendîno, bi metirsî bin! Ji ber, ez ji Xwedê bawer im ku, dê mîna ku ji min re hatiye gîhandin bibe.</verse>
				<verse number="26">Lê belê hewce dike ku em li giravekê rûnin erdê!</verse>
				<verse number="27">Û gava şeva çardehan hat, em hîn di behra Adriyayê de diherikîn; nêzîkî nîvê şevê keştîvanan got ku qey nêzîkî giravê bûne</verse>
				<verse number="28">û kûritiya behrê pîvan û dîtin ku bîst qulac e; paşî hinek pêş ve çûn, carek din jî pîvan, dîtin ku panzdeh qulac e.</verse>
				<verse number="29">Ji qewimandina zinaran ve tirsiyan û ji aliyê dawiyê ve çar hesinan avêtin û bona ku roj bihilê dua kirin.</verse>
				<verse number="30">Keştîvanan bona ji keştiyê ve birevin xebitîn û dema wekî ji serî ve hesin bavêjin lotkê daxistin behrê;</verse>
				<verse number="31">Pawlos ji serpel û leşkeran re got: Ger ev li keştiyê nemînin, hûn nikarin xelas bibin!</verse>
				<verse number="32">Wê gavê leşkeran bend jêkirin û lotkê xistin behrê.</verse>
				<verse number="33">Û gava ku dikira roj bihilata, Pawlos bona xwarinê bixwin ji wan hemûyan rica kir û got: Îroj çardeh roj e hûn di nav sekinayiyekî xemgînî de ne, we tu tiştekî nexwarin û hûn birçî ne.</verse>
				<verse number="34">Ji bo vêya ez ji we rica dikim ku, xwarinê bixwin; ji ber ku bona xelasiya we ev hewce dike; ji ber ku dê ji serê we yekî, mûyekî porên we winda nebe!</verse>
				<verse number="35">Piştî ku vêya got, nan rahişt û li ber hemûyan ji Xwedê re şikir kir û wê parî kir û dest bi xwarinê ve kir.</verse>
				<verse number="36">Û hemûyan wêriyan û wan jî xwarinê xwarin.</verse>
				<verse number="37">Di keştiyê de em bi hemû du sed û heftê û şeş can bûn.</verse>
				<verse number="38">Û piştî ku ew ji xwarinê ve têr bûn, genim rijandin behrê û keştiyê sivik kirin.</verse>
				<verse number="39">Dema bû roj, reşayiyê nas nekirin; lê belê xalîcek bi seylax dîtin û di derheqê, gelo em ê bikaribin keştiyê bi wir ve bajon de, pendan li hev kirin.</verse>
				<verse number="40">Hesinan jêkirin û di behrê de hiştin; di yek demê de bendên dimenê jî jêkirin û babireka pêşiyê dan ber ba û bi vî awayî berê keştiyê dan sêlxanê.</verse>
				<verse number="41">Keştî li bilindahiyek qûmê ve qewimî û li erdê ve rûnişt; serê keştiyê di qûmê de çikiya û sekinî û qet neleqiya, lê belê paşiya keştiyê bi dijwariya pêlan ve dest bi belav kirinê ve kir.</verse>
				<verse number="42">Leşkeran, bona ku tu girtî di avê de ajne nekin û nerevin, di nêta kuştina wan de bûn.</verse>
				<verse number="43">Lê belê serpel, xwest ku Pawlos xelas bike û wan ji kirina nêta wan ve da sekinandin. Û bi gotina, pêşiyê yên ku ajnê dizanin xwe bavêjin behrê</verse>
				<verse number="44">û yên li şunda mane jî, hinekan li ser textan, hinekan jî li ser tiştên ku ji keştiyê ne ve derkevin reşayiyê, emir da. Û bi vî awayî wusa bû ku, her kes xelas bûn û derketin reşayiyê.</verse>
			</chapter>
			<chapter number="28">
				<verse number="1">Dema ku em xelas bûn, me fêhm kir ku navê giravê Malta ye.</verse>
				<verse number="2">Û xwecîhan mirovahiyek nehatiye dîtin rê me dan; ji ber, bona barana ku dibariya û sermê agir vêxistin û me hemûyan qebûl kirin.</verse>
				<verse number="3">Gava ku Pawlos komek qirşik da hev û avêt ser agir, margîskek ji germayiyê ve derket, hat û bi destê wî ve girt.</verse>
				<verse number="4">Dema xwecîhan heywanê bi destê wî ve daliqiye dîtin, ji hev û din re gotin: Bê şik ev zilama qesas e; ew ji behrê ve xelas bûbe jî, lê belê dadiyê wî ji jiyanê re nehişt!</verse>
				<verse number="5">Çi heye ku, wî destê xwe dawişand û heywanê avêt nava agir û tu xesarê nedît.</verse>
				<verse number="6">Lê belê ew li benda nepixandina Pawlos, an jî ji nişka ve bi mirîtî ketina wî yî erdê bûn; lê belê demek dirêj sekinîn û dîtin ku tiştekî ziyandar bi wî nebû, fikrên xwe guhertin û gotin: Ev îlahek e!</verse>
				<verse number="7">Nêzîkî wê derê çewlîgên serrayedarê giravê Pobliyo hebûn; wî, me qebûl kir û sê rojî bi nazikî em kirin mêvan.</verse>
				<verse number="8">Di wê navberê de, bavê Pobliyo bi virika bi xwîn ve ketibû û di nava agiran de radiket. Pawlos ket cem wî û dua kir, destên xwe danî ser wî û wî baş kir.</verse>
				<verse number="9">Û li ser vê bûyerê nexweşên dinî giravê jî hatin û şîfa dîtin.</verse>
				<verse number="10">Wan jî me bi gellek xelatan ve bi rûmet kirin; wexta ku em ê vebûna behrê hemû tiştên em hewcedar bûn, li keştiyê ve bar kirin.</verse>
				<verse number="11">Piştî sê mehî, em bi keştiyekê Îskenderiyê ya zivistanê li giravê derbas kiriye, ya ku nîşana Dîoskûren lê ye, vebûn behrê.</verse>
				<verse number="12">Me serîkî da Sîrakûzayê û sê rojî li wir man.</verse>
				<verse number="13">Û li wir jî me rêya xwe domand û em hatin Rêgîûmê; paşî rojek din bayê başûrê derket û em roja duwemîn gîhaştin Pûteoliyê.</verse>
				<verse number="14">Birayên ku me li wir dîtin, bona ku em heft rojî li cem wan bimînin, li ber me geriyan. Û bi vî awayî, em gîhaştin Romayê.</verse>
				<verse number="15">Gava ku birayan xebera me girtin, bona pêşwaziyê li me bikin, ji wê derê hatin heta Sûka Apiyoyê û Sê Xanan. Dema Pawlos wan dît, ji Xwedê re şikir kir û wêriya.</verse>
				<verse number="16">Dema em ketin Romayê, serpel girtiyan da fermandarê artêşgehê; lê belê ji bona Pawlos û leşkerê ku wî di bin çavan de disekinîne tenê bimînin, destûr hate dayîn.</verse>
				<verse number="17">Û wusa bû ku, piştî sê rojî wî bona civakê bangî pêşhatiyê Cihûdan kir û dema vana civiyan, wî ji wan re got: Birano, min tiştekî li dijî gel, an jî adetên kalikên me nekiriye, lê dîsa jî li Orşelîmê hatim bindest kirin û min dan destê Romiyan.</verse>
				<verse number="18">Wan jî piştî ku min kişandin pirsiyariyê, xwestin ku min serbest berdin; ji ber, bona kuştina min sedemek tunebû.</verse>
				<verse number="19">Lê belê dema Cihûdan li dijî vêya axifîn, çawa ku tu giliyê min ji netewa min ve tunebû, lê ez hewcedar bûm ku doza xwe pêşkêşî Qeyser bikim.</verse>
				<verse number="20">Niha ji ber vê yekê, bona dîtin û axaftinê, bangî we kirim; ji ber ku bona hêviya Îsraêlê ez bi vê zincîrê ve girêdayî me!</verse>
				<verse number="21">Wan jî ji wî re gotin: Me ji Cihûstanê nameyek di derheqê te de nestendine û yek ji birayan nehat vir û negîhand me, an jî di derheqê te de tiştek xerab negotine.</verse>
				<verse number="22">Lê belê em dixwazin, tiştên ku tu difikirî, ji te bibihîzin; ji ber ku bona vê firqeyê em dizanin ku, li her derê li dijî wê tête axaftin.</verse>
				<verse number="23">Û ji wî re rojekê tayîn kirin û gellek kes hatin cem wî, mala ku lê dima. Bi şahdeyî kirina ji Serweriya Xwedê re, ji zagona Mûsa û ji peyxamberan ve bona wan di derheqê Îsa de qanih bike, xebitî û ji sibê heta êvarî ji wan re got.</verse>
				<verse number="24">Hinek kes bi gotinên wî ve bawer bûn û hinekan jî bawer nebûn.</verse>
				<verse number="25">Û dema li hev nekirin, piştî ku Pawlos wê gotina got, ew çûn: Ruhê Pîroz yê bi navgîniya Îşaya peyxamber ve bangî bapîrên me kir, rast got:</verse>
				<verse number="26">Here û ji vî gelî re bibêje: Hûn ê bi guhan ve bibihîzin û qet nikaribin fêhm bikin û hûn ê bi çavan ve binihêrin û qet nikaribin bibînin!</verse>
				<verse number="27">Ji ber ku dilê vî gelî stûr bû û bi guhê xwe ve giran bihîstin, çavên xwe jî girtin; nebe ku, bila bi çavên xwe ve hilbijêrin û bi guhên xwe ve bibihîzin, bi dilên xwe jî fêhm bikin û dîsa vegerin, ku ez ê şifê bidim wan.</verse>
				<verse number="28">Niha vêya bizanibin ku, ev xelasiya Xwedê ji neteweyan re hatiye şandin û dê ew ê guhdarî bikin!</verse>
				<verse number="29">Û dema wî van gotinan got, Cihûdan di nav hev de zehf keftûleftê kirin û çûn.</verse>
				<verse number="30">Û Pawlos, bêkêmasî du sal li mala ku wî ji xwe re kirê kiriye ma û her kesê ku hatin ziyareta wî qebûl kir.</verse>
				<verse number="31">Û Serweriya Xwedê bêyî hemû astengiyan, bi hemûya cesaretê ve dida bihîstin û rastiyên di derheqê Xudan Îsa Mesîh de dida hîn kirinê.</verse>
			</chapter>
		</book>
		<book number="45">
			<chapter number="1">
				<verse number="1">Pawlosê qûlê Îsa Mesîh, ê ku ji bona bibe şagirt, hatiye dawet kirin ji Mizgîniya Xwedê re hatiye hilbijartin –</verse>
				<verse number="2">ew Mizgîniya ku wî bi navgîniya peyxamberên xwe, ji berê ve di Nivîsên Pîroz de wad kiriye,</verse>
				<verse number="3">li gor bedenê ji nîjada Dawid ve bûye</verse>
				<verse number="4">û li gor ruhê pîroziyê, bi vejîna ji mirinê û bi qûdretê Lawê Xwedê hatiye bang kirin, di derheqê Lawê wî, Xudanê me Îsa Mesîh de ye;</verse>
				<verse number="5">di hemû neteweyên ku hûn jî di nav wan de vexwendiyê Îsa Mesîh in,</verse>
				<verse number="6">bona ku bona navê wî îtaetê ji baweriyê re bikin, me bi navgîniya wî xêr û wezîfeya şagirtiyê stendin –</verse>
				<verse number="7">ji hemû xoşewîstên Xwedê, ên ku li Romayê ne û bona pîrozbûnê hatine dawet kirin re: Bila ji Bavê me Xwedê û ji Xudan Îsa Mesîh ve xêr û xweşî ji we re be!</verse>
				<verse number="8">Pêşiyê bona we hemûyan, bi navgîniya Îsa Mesîh ve ji Xwedayê xwe re şikir dikim ku, baweriya we li hemûya dinê tête bang kirin.</verse>
				<verse number="9">Ji ber ku Xwedayê ez bona belav kirina Mizgîniya Lawê wî, bi ruhê xwe ve jê re xizmetê dikim şahde ye ku,</verse>
				<verse number="10">ez we çawa bêsekin, her tim di duayên xwe de di bîr ve tînim; bi xwestina Xwedê, ya dawîn bona hatina cem we ez dixwazim ku rêyek ji min re bê vekirin.</verse>
				<verse number="11">Ji ber ku bona hûn ji aliyê ruh ve zexm bibin, xelatek ruhanî bigihînim we, zahf dixwazim ku ez we bibînim.</verse>
				<verse number="12">Yanê, dixwazim bibêjim ku, dema ez di nava we de bim, ez bi ya we, hûn jî bi ya min, em ê bi baweriya xwe xemrevîniyê bibînin.</verse>
				<verse number="13">Ya birano, ez naxwazim ji we re nenas bimîne ku, mîna di nava neteweyên din de, bona ku şuxlên min di nava we de jî dexlê bide, pirr caran min nêt anî ku ez werim cem we; lê belê heta niha hatim men kirinê.</verse>
				<verse number="14">Berpirsiyartiya min li berya kesên Grek û yên Barbar, ji zaniyaran û ji nezanan re heye.</verse>
				<verse number="15">Bi vî awayî, ez amade me ku ji we re, ji yên ku li Romayê ne re jî, Mizgîniyê heta ku ji destê min ve bê waaz bikim.</verse>
				<verse number="16">Ji ber ku ez ji Mizgîniya Mesîh fedî nakim; ji ber ku ew pêşiyê ji Cihûdan re, dawiyê jî ji Grekan re, bona xelasiya her bawerkiran hêza Xwedê ye.</verse>
				<verse number="17">Ji ber ku pakbûna Xwedê di wê de ji baweriyê, heta baweriyê tête doz kirin; herweha hatiye nivîsandin: Lê belê dê salih bi baweriyê ve bijî.</verse>
				<verse number="18">Lewma li dijî hemû bêxwedanî û neheqiya mirovên ku bi neheqiyê dibin astengê rasteqîniyê, xezeba Xwedê ji ezman ve tête nîşan dayîn.</verse>
				<verse number="19">Ji ber, çi ku di derheqê Xwedê de tê zanîn li ber çavan e; ji ber ku Xwedê hemûyî raxistiye ber çavên wan.</verse>
				<verse number="20">Ji ber ku ji afirandina dinê ve, xisûsiyetê wî yên ku nayên dîtin, yanê, hêza wî ya bêdawî û Xwedaniya wî bi kirinên wî tê fêhm kirin ku, bi eşkeretî tê dîtin; bo vê yekê uzrê wan nîne.</verse>
				<verse number="21">Ji ber ku Xwedê dizanîbûn jî, dîsa wî bi Xwedayî bilind nekirin û ji wî re şikir nekirin; lê belê di fikrên xwe de ketin ehmeqiyê; tariyê jî dilê wanî fêhm nake girt.</verse>
				<verse number="22">Gava ku wan digotin em baqil in, ew bêaqil bûn</verse>
				<verse number="23">û bilindahiya Xwedayê bê mirin bi senemên mîna mirovên bi mirin, civîkan, çarlingan û marîjokan ve guhertin.</verse>
				<verse number="24">Bo vê yekê, Xwedê, bona bedenên xwe rezîl bikin, wan di nav şehwetên dilê wan de berda pîsîtiyê.</verse>
				<verse number="25">Wan, rastiya Xwedê bi derewê ve guhertin û ji Xalik zêdetir, bi mexlûq ve peristîn û qûlitiyê kirin; ew abadîn bimbarek e! Amîn.</verse>
				<verse number="26">Ji ber vê yekê Xwedê wan da azweriyên şermî; ji ber ku heta pîrekên wan jî dêvla têkiliyên xwezayî, yên ne xwezayî bijartin</verse>
				<verse number="27">û mîna wê, zilaman jî têkiliyê xweza yên pîreka berdan û di şehwetên xwe de bi hev û din re vêketin û şewitîn; zilam bi zilaman re ket têkiliyên şermî û di xwe de bersiva ku liyaqî ji rê derketinê ye girtin.</verse>
				<verse number="28">Û ji ber ku di zanîna xwe de hebûna Xwedê minasîb nedîtin, Xwedê jî bona tiştên ku ne li cîh in bikin, wan da destê ramanên merdût.</verse>
				<verse number="29">Mafnezaniya bi her awayî, bi xerabî, bi çavnebarî, bi gir û hêrsê ve tijî bûn; bi hesûdî, bi hêrsa kuştinê, bi koşînê, bi hîlê û bi nêta xerab ve tijî ne.</verse>
				<verse number="30">Yên ji Xwedê ve dikerihin, kesên pirsguhêz, rexnekir, qurre, bikubr, pesnê xwe vedidin, xerabiyê dikin, ji dayik û bavan re îtaetê nakin,</verse>
				<verse number="31">fêhmkor, li ser soza xwe nasekinin, bêhezkirin û bêrehm in.</verse>
				<verse number="32">Kesên van tiştên ûsa dikin, hay ji fermana Xwedê ya di derheqê mirina wan de heye dizanin, lê tenê bi çêkirina vana namînin, lê belê kesên vana çêdikin jî teswîp û tesdîq dikin.</verse>
			</chapter>
			<chapter number="2">
				<verse number="1">Bo vê sedemê, ya her zilamê ku daraziyê dike, tu ne bi uzrî; ji ber, di tiştên ku tu kesên din daraz dikî de, tu xwe mehkûm dikî; ji ber ku tu, ya kesê daraziyê dikî, tu eynî tiştî dikî!</verse>
				<verse number="2">Û em dizanin ku, li dijî kesên tiştên ûsa dikin, daraziya Xwedê li gor rastiyê ye.</verse>
				<verse number="3">Û ya zilamê kesên ku tiştên ûsa dike, daraz dikî û tiştên mîna wan dikî, tu dibêjî qey tuyê ji darazdana Xwedê birevî?</verse>
				<verse number="4">An jî ma tu bi nezaniya qenciya Xwedê, ya ku te dibe tobê, tu zêdeyiya qencî û sebr û tehemûla wî kêm dibînî?</verse>
				<verse number="5">Lê belê ji ber inyadkirina xwe û dilê xwe yî bê tobe bona roja xezebê ku darazdana Xwedê ya dadî bê eşkere kirin, tu xezebê ji xwe re dicivîne;</verse>
				<verse number="6">dê Xwedê bersiva kirinên her kesî bide wan!</verse>
				<verse number="7">Dê jiyana bêdawî bide kesên bêsekin qenciyê dikin û bi vî awayî li bilindî, birêzî û bêmiriniyê digerin!</verse>
				<verse number="8">Lê belê dê xezeb û hêrsê bibarîne li ser kesên xweperest û li gor rastiyê nakin û li pey neheqiyê diçin!</verse>
				<verse number="9">Pêşiyê ji kesên Cihûdan re, him jî ji Grekan re, dê tengasî û keserê ji her kesê xerabiyê dike re bide</verse>
				<verse number="10">û dîsa pêşiyê ji Cihûdan re, him jî ji Grekan re, dê bilindî, dilxweşî û birêzî bide her kesên ku qenciyê dike.</verse>
				<verse number="11">Ji ber ku, Xwedê di nava mirovan de cihêtiyê nake.</verse>
				<verse number="12">Heçî kesên ku bi zagonê nizanibe û gunehan bike, zagon tune be jî dê helaq bibin. Yên bi zanîna zagonê gunehan bike jî, dê bi vê zagonê ve bên darazdan.</verse>
				<verse number="13">Ji ber ku kesên di qatê Xwedê de pak bibin ne yên zagonê bihîstine, lê yên zagonê anîne cîh in.</verse>
				<verse number="14">Ji ber ku, ger neteweyên ji zagonê ve bê hay bin, dema ku xwestekê vê zagonê tînin cîh, zagona xwe jî ava dikin.</verse>
				<verse number="15">Bi vî awayî xuya dikin ku xwestinên zagonê, di dilê wan de nivîsiye; ûcdanên wan jî şahdeyiyê li vê dide; ramanên wan jî an wan bi sûc dike, an jî diparêze;</verse>
				<verse number="16">li gor Mizgîniya min, bi navgîniya Îsa Mesîh ve roja ku Xwedê mirovan bona sûcê wanî dizî bide darazdanê, dê ûsa bibe.</verse>
				<verse number="17">Lê belê tu ji xwe re dibêje Cihûd û xwe dispêre zagonê û bi Xwedê ve pesnê xwe vedidî</verse>
				<verse number="18">û tu bi xwestina Xwedê dizanî û cihê kirina qîmetên herî bilind tu ji zagonê ve hîn bûyî</verse>
				<verse number="19">û tu bawer bûyî ku, tu di zagonê de bi gîhaştina derûniya zanîn û rastiyê, bûyî rêberê koran,</verse>
				<verse number="20">roniya kesên di tariyê de mayî, hînkerê bêaqilan û mamosteyê zarokan;</verse>
				<verse number="21">niha, dema ku tu hînî kesên din dikî, tu jî nikarî hîn bibî? Dema tu nekirina diziyê waz dikî, tuyê diziyê bikî?</verse>
				<verse number="22">Dema tu dibêjî: Zinê mekin, tuyê zinê bikî? Dema tu ji pûtan ve dikeribî, tuyê Perestgehê talan bikî?</verse>
				<verse number="23">Dema tu bi zagonê ve pesnê xwe vedidî, tu dikarî li berya Xwedê rabe û wî biçûk bibînî?</verse>
				<verse number="24">Ji ber ku ûsa hatiye nivîsandin: Ji ber we di nava netewan de, kufrê ji navê Xwedê re dikin.</verse>
				<verse number="25">Niha, ger tu bi zagonê ve bigire, dê qenciya bisunetbûnê hebe; lê belê ger tu êrîşkirê zagonê be, bisunetbûna te bûye bêsunetbûn.</verse>
				<verse number="26">Bo vê yekê ger yên bêsunet, li gor emirên zagonê bikin, ma dê ew jî bisunet neyên hesibandin?</verse>
				<verse number="27">Ger tu bi xwedîbûna xwe ya Nivîsên Pîroz û bisunetbûnê, zagonê dicûyî; kesên bi bedenê ve ne bisunet, lê belê yê li gor zagonê dike, dê te nede darazdanê?</verse>
				<verse number="28">Ji ber ku kesên ji derve Cihûd be, ne Cihûd e, ne jî suneta şiklî, ya bedenî bisunetbûn e.</verse>
				<verse number="29">Lê belê kesên ji hundir ve Cihûd be, Cihûd e û ne di tîpê de, lê di Ruh de bisunetbûna dil, bisunetbûn e; pesnahiya wî jî ne ji mirovan e, ji Xwedê ye.</verse>
			</chapter>
			<chapter number="3">
				<verse number="1">Niha, çi taybetiya Cihûdan heye? An jî qenciya bisunetbûnê çî ye?</verse>
				<verse number="2">Ji her alî ve zêde ye! Ya yekemîn, gotinên Xwedê berê emanetî wan bûn.</verse>
				<verse number="3">Ger hinekan bawerî neanîbin, dê çi bibe? Ma bêbaweriya wan, dilsoziya Xwedê ji navendê radike?</verse>
				<verse number="4">Haşa! Her mirov derewîn jî be, bila bê zanîn ku Xwedê rast e; mîna ku hatiye nivîsandin: Da ku, tu di gotinên xwe de rast derkeve û dema bê darazdan, dozê qezenc bike.</verse>
				<verse number="5">Lê belê ger neheqiya me, dadbûna Xwedê derxe navendê, ma em çi bêjin? Ez bi zimanê mirovan ve diaxifim: Xwedayê ku bi xezebê ceza dike, ma neheq e?</verse>
				<verse number="6">Haşa! Ger ûsa be, dê Xwedê çawa darazdana dinê bike?</verse>
				<verse number="7">Lê belê ger bi derewên min, rastiya Xwedê, bona bilindiya wî hîn jî zêde bibe, ma ez çima dîsa jî bi gunehkarî tême darazdan?</verse>
				<verse number="8">Û mîna ku di derbarê me de hatiye buxtan kirin û mîna ku hin kes dibêjin û îdîa dikin ku me gotiye, ma çima; em nebêjin: Bona qencî were em xerabiyê bikin? Mehkûmiyeta wan rast e!</verse>
				<verse number="9">Ango çi? Ma xawêniya me heye? Na, qet nîne. Ji ber ku me ji jor dixwaze bila Cihûd be, dixwaze Grek be, bi gotina; hemû di bin gunehan de ne, sûcdar kirin.</verse>
				<verse number="10">Mîna ku hatiye nivîsandin: Qet kesên salih tune ne, yek jî tune.</verse>
				<verse number="11">Yê fêhm bike nîne, tu kesê ku li Xwedê digere nîne.</verse>
				<verse number="12">Hemû ji rê derketin, pev re bûn bêfêde. Yê ku qenciyê dike nîn e, yek jî nîn e.</verse>
				<verse number="13">Devê wan gorek vekiriye; bi zimanê xwe ve dixapînin; di binê lêvên wan de jahra mara heye.</verse>
				<verse number="14">Devê wan bi nalet û gotinên tal ve tijî ye.</verse>
				<verse number="15">Lingên wan ber bi xwîn rijandinê ve bi lez in.</verse>
				<verse number="16">Di rêgehên wan de xerakirin û tengasî heye.</verse>
				<verse number="17">Û rêya dilxweşiyê jî nizanin.</verse>
				<verse number="18">Li ber çavên wan tirsa Xwedê nîne.</verse>
				<verse number="19">Û em dizanin ku, hemû tiştên ku zagon her çiqas tiştan dibêje, ji yên di bin zagonê de ne re dibêje; da ku, her dev bên girtin û bona hemûya dinê li dijî Xwedê sûcdar bibe;</verse>
				<verse number="20">ji ber ku di hizûra wî de dê tu kes ji karên zagonê salih neyê hesibandin; ji ber ku zanîna gunehê bi navgîniya zagonê ye.</verse>
				<verse number="21">Lê belê niha bi zagon û ji aliyê peyxamberan ve bi şehadetî kirinê,</verse>
				<verse number="22">rastiya Xwedê, yanê rastiya Xwedê ya ku ji hemûyên bi navgîniya baweriyê ji Mesîh Îsa re baweriyê anîne re ye, ji bilî zagonê eşkere bûye; ji ber ku qet cihêtî nîne;</verse>
				<verse number="23">çimkî hemûyan gunehê kirin û ji bilindahiya Xwedê mehrûm man.</verse>
				<verse number="24">Ew bi navdîtiya fîdya ku di Îsa Mesîh de ye, bi xêra wî, bê berdêl salih têne hesibandin;</verse>
				<verse number="25">ji ber efûbûna gunehên ji berê ve di sebra Xwedê de hatine kirin, bona nîşandayîna dadiyê,</verse>
				<verse number="26">yanê, bona di dema niha de dadiya wî bête nîşan dayîn, di xwîna wî de bi navdîtiya baweriyê, wekî kefaret be, Xwedê wî pêşkêş kir, da ku, ew bi xwe bi dad be û yê ku baweriyê bi Îsa anîne salih bihesibîne.</verse>
				<verse number="27">Niha pesnvedan li ku ma? Li derve ma! Lê belê bi sipartina kîjan qanûnê? Ma bi ya şixulan? Na, lê belê bi zagona baweriyê ve!</verse>
				<verse number="28">Ji ber, em di wê qenîetê de ne ku, mirov ne bi xwestekê zagonê anîn cîh, bi baweriyê salih têne hesibandin.</verse>
				<verse number="29">An jî ma Xwedê tenê Xwedayê Cihûdan e? Ma ne yê neteweyên din e jî? Belê, yê neteweyên din e jî!</verse>
				<verse number="30">Ji ber ku Xwedanê bisunetan bi baweriyê, yên ne bêsunetan jî bi eynî baweriyê salih bihesibîne yek e.</verse>
				<verse number="31">Niha, ma em bi navgîniya baweriyê, zagonê betal dikin? Haşa! Lê belê em zagonê tesdîq dikin.</verse>
			</chapter>
			<chapter number="4">
				<verse number="1">Niha, em ê li gor bedenê di derheqê bapîrê xwe Birahîm de bêjin çi?</verse>
				<verse number="2">Ji ber ku ger Birahîm bona karên xwe yî qenc salih hatibe hesibandin, ji pesnvedanê heqê wî heye; lê belê ne li ber Xwedê.</verse>
				<verse number="3">Ji ber ku Kitêb dibêje çi? Û Birahîm bawerî bi Xwedê anî û bi vî awayî pak bûyî hate hesibandin.</verse>
				<verse number="4">Lê belê heqdestê ku tê dayîna xebatkaran ne kerem e, heq tê hesibandin.</verse>
				<verse number="5">Lê yê ku naxebite, lê belê bawerî bi yê ku bêxwedan salih dihesibîne ve tîne, bi saya baweriya xwe pak bûyî tête hesibandin.</verse>
				<verse number="6">Herweha Dawid jî, dilxweşiya zilamê ku, Xwedê wî bêlêker salih hesibandiye daxuyanî dike:</verse>
				<verse number="7">Xwezî li kesên ku sûcên wan hatiye efû kirin û gunehên wan hatiye nuxumandin!</verse>
				<verse number="8">Xwezî li wî zilamî ku, Xudan ji wî re guneh nahesibîne!</verse>
				<verse number="9">Ma ev dilxweşî bona bisunetan e, an bona bêsunetan e jî? Em dibêjin ku: Birahîm bi saya baweriya xwe pak bûyî hate hesibandin.</verse>
				<verse number="10">Ma çawa ji wî re hate hesibandin? dema bisunet bû, an jî dema bêsunet bû? Ne dema bisunet bû, lê belê dema bêsunet bû!</verse>
				<verse number="11">Û gava ew hîn bêsunet bû, bi delîliya bêsunetî pak bûnê, nîşana sunetê girt; da ku, bila bibe bavê manewî yê heçî kesên hîn bi bêsunet bûnê baweriyê anîne û bila ew jî pakbûyî bên hesibandin!</verse>
				<verse number="12">Û bi vî awayî bapîrê me Birahîm, bû bavê ew kesên ku, tenê bisunet bûnê nemane, lê belê dema ew bêsunet bû, yên bisunet bûna xwe li pey şopa baweriya wî dimeşin jî.</verse>
				<verse number="13">Ji ber ku wada mêraskerbûnê dinê, ne bi navgîniya zagonê, lê belê bi navgîniya pakbûna ku ji baweriyê tê, ji Birahîm û nîjada wî re hate dayînê.</verse>
				<verse number="14">Ji ber ku ger yên girêdayiyê zagonê mêrasker bin, bawerî vala û wad betal e.</verse>
				<verse number="15">Ji ber ku zagon xezebê pêk tîne; lê belê li cîhê ku zagon tune be, li wê derê tecawuz jî tune.</verse>
				<verse number="16">Ji ber vê yekê, bona ku li gor xêrê be, ji baweriyê ye; da ku, wad ji hemû nîjadê re, ne tenê ji yê ku ji zagonê ye re, mîna ku: Min te kir bavê gellek neteweyan, hatiye nivîsandin, bila bi yê ku ji baweriya bavê me hemûyan Birahîm e ve jî ewle bibe;</verse>
				<verse number="17">ew Birahîmê ku, li ber Xwedayê ku miriyan divejîne û tiştên tune ne, mîna tiştên ku hebin gazî dike, bawerî anî.</verse>
				<verse number="18">Dema ew di rewşeke bêhêvî de bû, bi hêviya ku dê bibe bavê gellek netewan bawerî anî. Bi soza ku: Dê nîjada te ûsa bibe, dibêje ewle bûbû!</verse>
				<verse number="19">Û bedena xwe yî bi sed salî bûnê jixwe miriye û mirîbûna rehma Sara, di baweriyê de bi lawaz neketinê fikirî.</verse>
				<verse number="20">Wî bê bawerî nekir û ji wada Xwedê şik nekir; lê belê di baweriyê de xurt bû û Xwedê bilind kir.</verse>
				<verse number="21">Bi hemûyan ewle bû ku dê Xwedê bona wada xwe bîne cîh, şiyandar e.</verse>
				<verse number="22">Ji ber vê yekê jî jê re pak bûyî hate hesibandin.</verse>
				<verse number="23">Û ya ku bo wî hate hesibandin, ne tenê ji bo wî,</verse>
				<verse number="24">lê belê ji bo yên ku dê pak bûyî bên hesibandin, yanê, bona me, yên bi yê ku Xudanê me Îsa, ji mirinê vejand bawerî anîne jî hate nivîsandin;</verse>
				<verse number="25">ew bona sûcên me ji mirinê re hate dayînê û bona pakbûna me, hate vejandinê.</verse>
			</chapter>
			<chapter number="5">
				<verse number="1">Niha, em bi baweriyê ve salih hatine hesibandin, bi navgîniya Xudanê me Îsa Mesîh, bi Xwedê re aştiya me heye;</verse>
				<verse number="2">em, bi navgîniya wî ve jî û bi baweriyê ve gîhaştin vê kerema ku em tê de pêdandî ne û bi hêviya gîhaştina bilindahiya Xwedê em pesnê xwe didin.</verse>
				<verse number="3">Û tenê ne bi ewqasî, lê belê em heta bi tengasiyan jî pesnê xwe didin.</verse>
				<verse number="4">Ji ber, em dizanin ku tengasî hêza berxwedanê, hêza berxwedanê ecibandinê û ecibandin jî hêviyê ava dike</verse>
				<verse number="5">û hêvî jî naşermîne; ji ber ku bi navgîniya Ruhê Pîroz ku ji me re hatiye dayîn, hezkirina Xwedê rijiyaye dilê me.</verse>
				<verse number="6">Ji ber ku gava em hîn bêçarebûn, Mesîh di dema ku hatibû hilbijartin de, bona bêxwedêyan mir.</verse>
				<verse number="7">Ji ber ku kesekî bona mirovekî salih, zor dimire, lê belê dibe ku mirovek li dêvla yekî qenc mirinê bide ber çav.</verse>
				<verse number="8">Lê belê Xwedê, ji me hezkirina xwe bi vêya îspat dike: Gava ku hîn em gunehkar bûn, Mesîh bona me mir.</verse>
				<verse number="9">Niha, li gor em bi xwîna wî salih hatine hesibandin, hîn jî biryar e ku em ê bi navgîniya wî, ji xezebê xelas bibin!</verse>
				<verse number="10">Ji ber ku ger em, dema neyar bûn, bi navgîniya mirina Lawê wî, bi Xwedê re li hev hatibin, hîn jî biryar e ku bi li hev hatinê, em ê bi jiyana wî xelas bibin!</verse>
				<verse number="11">Û tenê ne ewqas e, lê belê bi navgîniya Xudanê me Îsa Mesîh, yê ku me niha li hev aniye, bi Xwedê re jî em pesin vedidin.</verse>
				<verse number="12">Bo vê yekê, çawa ku guneh bi navgîniya mirovekî û mirin jî bi navgîniya gunehê ve ketibe dinê; bi vî awayî mirin jî derbasî hemû mirovan bû; ji ber ku hemûyan guneh kirin;</verse>
				<verse number="13">– ji ber ku berî zagonê jî guneh di dinê de hebû; lê belê dema zagon tune be, guneh nayê hesibandin.</verse>
				<verse number="14">Lê belê li gor şîb a destdirêjiya Ademê ku wekokê kesê dê bê ye, li ser yên ku guneh nekirine jî, ji Adem heta Mûsa mirin serweriyê dikir.</verse>
				<verse number="15">Lê belê sûc çawa be, xelat jî wusa nîne; ji ber ku, ger bi sûcê yekî, gellek miribin, bo gellekan bi xêra Xwedê û zilamekî yanê bi xêra Îsa Mesîh bexşandin hîn jî zêde bû.</verse>
				<verse number="16">Û bexşandin, ne mîna gunehên bi navgîniya kesekî ye; ji ber ku darazî bona ji sûcekê mehkûmiyetê; lê belê xelat, bona ji gellek sûcan pakbûnê çêbû.</verse>
				<verse number="17">Ji ber ku, ger mirin bona sûcê yekî, bi navgîniya mirovekî serweriyê ajotibe, yên ku zêdeyiya kerem û bexşa safîbûnê girtine, bi yekî, yanê, bi navgîniya Îsa Mesîh ve di jiyanê de dê bi zêdeyî serweriyê bajon! –</verse>
				<verse number="18">Niha, çawa ku sûcek li mehkûmiyeta hemû mirovan re rê vedike, kirinek rastîn jî pakbûna jiyanê dide hemû mirovan ava kir.</verse>
				<verse number="19">Ji ber, çawa ku bi sedema bêîtaetî kirina mirovekî gellek kes gunehkar hate kirin, bi vî awayî bi îtaet kirina mirovekî jî gellek kes dê bêne salih kirin.</verse>
				<verse number="20">Û zagon, bona ku sûc zêde bibe ket navendê; lê belê li cîhê ku guneh zêde bûye, kerem hîn jî zêde bûye;</verse>
				<verse number="21">da ku, wekî guneh serweriya xwe bi mirinê ve dajo, kerem jî bila bi navgîniya Xudanê me Îsa Mesîh ve, bona dayîna jiyana bêdawî, bi pakbûnê serweriyê bajo.</verse>
			</chapter>
			<chapter number="6">
				<verse number="1">Ma niha em çi bibêjin? Bona ku kerem zêde bibe, ma em dûmahiya gunehkirinê bikin?</verse>
				<verse number="2">Haşa! Em, yên ku li hember gunehan mirîne, êdî em ê çawa di wê de bijîn?</verse>
				<verse number="3">An jî ma hûn nizanin ku, hemûyên ji me, yên di Mesîh Îsa de vaftîz bûne, di mirina wî de vaftîz bûne?</verse>
				<verse number="4">Niha, em bi navgîniya vaftîzê ve bi wî re, ji mirinê re hatin binax kirin; da ku, Mesîh, çawa bi bilindiya Bavo ji mirinê ve vejiyabe, em jî bi vî awayî di nûbûna jiyanê de bimeşin.</verse>
				<verse number="5">Ji ber ku ger em di mirinekî mîna ya wî de, bi wî re yek bûbin, di vejînekî mîna ya wî de jî em ê bi wî re bibin yek.</verse>
				<verse number="6">Em vêya dizanin ku, êdî em ê ji gunehê re dîlitiyê mekin, bona ku bedena me yî gunehkar ji navendê rabe, mirovê me yî kevn jî bi wî re, hatiye xaçkirin.</verse>
				<verse number="7">Ji ber ku kesekî bimire, ji gunehan ve hatiye azad kirin.</verse>
				<verse number="8">Lê belê ger em bi Mesîh ve miribin, em bawer in ku em ê bi wî re jî bijîn;</verse>
				<verse number="9">ji ber, em dizanin ku Mesîh ji mirinê ve vejiyaye û êdî namire, mirin êdî nikare serweriya xwe li ser wî bajo.</verse>
				<verse number="10">Ji ber ku mirina wî di berdêla gunehan de bûye mirina pêşî û ya paşî; lê belê jiyana ku dajo, bona Xwedê dajo.</verse>
				<verse number="11">Hûn jî bi vî awayî xwe li berya gunehan mirî û di Mesîh Îsa de, li berya Xwedê zindî bihesibînin.</verse>
				<verse number="12">Niha, bila guneh di bedena we yî fanî de, bona ku hûn li gor şehwetên wê bikin, serweriyê neajo.</verse>
				<verse number="13">Û endamên xwe nekin navgîniyê neheqiyê û pêşkêşî gunehê mekin; lê belê mîna kesên ku ji mirinê vejiyaye, xwe pêşkêşî Xwedê bikin û endamên xwe jî bi hacetên pakbûnê ve, pêşkêşî Xwedê bikin!</verse>
				<verse number="14">Ji ber ku dê guneh nikaribe serweriyê li ser we bike; ji ber ku hûn ne di bin rêvebiriya zagonê de, lê belê di bin keremê de ne.</verse>
				<verse number="15">Niha çi? Ji bona ku em ne di bin rêvebiriya zagonê de ne, lê belê em di bin keremê de ne, ma em gunehan bikin? Haşa!</verse>
				<verse number="16">Mîna dîlên îtaetê, hûn ê xwe bidin destê kê, ma qey hûn nizanin ku hûn dîlên wî kesê ku îtaetê jê re dikin in? Hûn an dîlê gunehên dibe mirinê, an jî dîlê îtaetê ku dibe rastiyê ne.</verse>
				<verse number="17">Lê belê şikir ji Xwedê re ku, mîna hûn qûlên gunehê bûn, lê li gor sûretê hînkariya ku hûn jê re hatine radest kirin we ji dil îtaet kir</verse>
				<verse number="18">û ji gunehan hatin azad kirin û bûn qûlên rastiyê.</verse>
				<verse number="19">Bona bêhêzbûna ezitiya we ya xweza, ez li gor pîvana mirovan diaxifim; we çawa endamên bedenên xwe bi dîlitî pêşkêşî bêexlaqiyê û bona xerabiyê ji xerabiyê re pêşkêş kiribin, niha van endamên xwe bona pîrozahiyê, bi dîlitî pêşkêşî rastiyê bikin.</verse>
				<verse number="20">Ji ber ku hûn dema ku dîlên gunehê bûn, ji rastiyê azad bûn.</verse>
				<verse number="21">Çi berhema wê demê, ji wan tiştên ku niha hûn ji wan şerm dikin, ji we re hebû? Ji ber ku dawiya wan mirin e!</verse>
				<verse number="22">Lê belê niha, wekî ji gunehan bi azad kirinê û ji Xwedê re dîl bûnê bin, bona pîroziyê berhema we heye û dawiya wê jiyana bêdawî ye.</verse>
				<verse number="23">Ji ber ku berdêla gunehê mirin e, lê belê xelata Xwedê, di Xudanê me Mesîh Îsa de jiyana bêdawî ye.</verse>
			</chapter>
			<chapter number="7">
				<verse number="1">An ma qey hûn nizanin ku, ya birano – ji ber ku ez ji yên zagonê dizanin re dibêjim – zagon, li ser mirovekî heta ku dema dijî serweriyê dike?</verse>
				<verse number="2">Ji ber, mîna ku pîreka bi zewac, heta ku zilamê wê bijî, bi zagonê ve bi wî ve girêdayî ye; lê belê ger zilamê wê bimire, pîrek ji zagona zilam ve azad dibe.</verse>
				<verse number="3">Niha ger wusa be, heta ku zilamê wê sax be, biçe mêrekî din, jê re zinêkir tête gotin; lê belê ger mêrê wê bimire, ji zagonê ve azad dibe, wusa ku, ger bi zilamekî din re bizewice, ne zinêkir e.</verse>
				<verse number="4">Ji ber vê yekê, birayên min, bona ku em ji Xwedê re mêwe bînin; hûn jî bona yekî din, yanê, bona gîhaştina yê ji mirinê vejiyaye, bi navgîniya bedena Mesîh, ji zagonê re mirin.</verse>
				<verse number="5">Ji ber ku dema em di cîsmaniyetê de bûn, azweriyên gunehê, yê bi navgîniya zagonê ne, di endamên me de bona ji mirinê re mêwe bîne, dixebitî.</verse>
				<verse number="6">Lê belê niha, bi tiştê ku em pê ve hatine girtin wekî em miribin, ji zagonê ve azad bûn; da ku, em ne di kevnariya tîpê de, lê di nûtiya Ruh de qûlitî bikin.</verse>
				<verse number="7">Wê demê em çi bibêjin? Ma qey zagon guneh e? Haşa! Lê belê navgîniya zagonê tunebûya, min ê bi gunehê ve nizanîba; ji ber ku ger zagonê negotiba: Çavbirçî mebe, min ê nizanîba çavbirçîtî çî ye.</verse>
				<verse number="8">Lê belê guneh bi dîtina fersendê, bi navgîniya emrê, di min de bi her avayî çavnebarî ava kir; ji ber heta ku zagon tune be, guneh mirî ye.</verse>
				<verse number="9">Û gava ku hîn zagon tunebû, ez zindî bûm; lê belê dema ku emir hat, guneh vejiya û ez mirim.</verse>
				<verse number="10">Û emirê ku bona jîyanê bû, ji min re bû bona mirinê.</verse>
				<verse number="11">Ji ber ku guneh, bi navgîniya emir fersendê dît, fenekiyê li min kir û bi navgîniya wê min kuşt.</verse>
				<verse number="12">Ûsa ku, zagon pîroz e û emir pîroz û rast û qenc e.</verse>
				<verse number="13">Ma niha, qey ya qenc ji min re bû mirin? Haşa! Lê belê da ku, bona guneh bi gunehî bê nas kirin, bi navgîniya ya qenc mirinê ji min re dianî; da ku, bona bi navgîniya emrê bila baş bê fêhm kirin ku guneh heta dereca dawîn bi gunehî ye.</verse>
				<verse number="14">Ji ber, em dizanin ku, zagon ruhanî ye; lê belê ez bedenî me, mîna dîlekî di gunehê de hatime firotin.</verse>
				<verse number="15">Ji ber ku ez bi kirina xwe nizanim; nikarim tiştê ku dixwazim bikar bînim, lê belê tiştê ku jê dikerihim, dikim.</verse>
				<verse number="16">Lê belê ger ez tiştê ku naxwazim bikim, ez ê bi gotina zagon qenc e, bipejirînim.</verse>
				<verse number="17">Wê gavê vêya êdî ne ez, gunehê ku di min de dimîne çêdike.</verse>
				<verse number="18">Ji ber, ez dizanim ku, tiştekî qenc di min de, yanê, di ezitiya minî xweza de nîne; ji ber ku di min de bona çêkirina tiştekî qenc xwestin heye, lê belê hêz tune ye.</verse>
				<verse number="19">Ji ber ku tiştê qenc yê ez dixwazim çêbikim, nakim, lê belê tiştê xerab yê ku ez naxwazim çêkim, dikim.</verse>
				<verse number="20">Lê belê ger ez, tiştên ku naxwazim dikim bim, êdî ne ez, lê belê gunehê ku di min de dimîne wê dike.</verse>
				<verse number="21">Ger wusa be, ez ê vê zagonê bibînim; dema ku ez dixwazim tiştên qenc bikim, ji bona min xerabî amade ye.</verse>
				<verse number="22">Ji ber ku ji hebûna xwe yî hundirîn ve zewqê ji zagona Xwedê ve digirim;</verse>
				<verse number="23">lê belê di endamên xwe de zagonekî din dibînim ku, li dijî zagona aqilê min şer dike û min dike bindestê zagona ku di endamên bedena min de ye.</verse>
				<verse number="24">Ez çi mirovekî belengaz im! Ma kî yê min ji vê bedena ku dibe mirinê xelas bike?</verse>
				<verse number="25">Ez bi navgîniya Xudanê me Îsa Mesîh ve, ji Xwedê re şikir dikim! Niha, bi vî awayî ez bi aqilê xwe ji zagona Xwedê re, lê belê bi bedenê ji zagona gunehê re qûlitî dikim.</verse>
			</chapter>
			<chapter number="8">
				<verse number="1">Bi vî awayî, niha ji kesên di Mesîh Îsa de ne re, êdî qet mehkûmiyetek nîne.</verse>
				<verse number="2">Ji ber, zagona Ruhê ku jiyanê dide, di Mesîh Îsa de, min ji zagona guneh û mirinê ve azad kir.</verse>
				<verse number="3">Ji ber ku Xwedê Lawê xwe di dirûvê bedena gunehê de û bona gunehê şand û gunehê di bedenê de mehkûm kir û tiştê ku zagon, bona ku ji ber bedenê lawaz e nikare bike, kir;</verse>
				<verse number="4">da ku, xwestina zagonê ne li gor bedenê, di me de, di yên li gor Ruh ve dijîn de were cîh.</verse>
				<verse number="5">Ji ber, yên ku li gor bedenê ne tiştên bedenê, lê belê yên ku li gor Ruh in tiştên Ruh difikirin.</verse>
				<verse number="6">Ji ber ku ramanê li gor bedenê mirin e, lê belê ramanê li gor Ruh e jî jiyan û dilxweşî ye.</verse>
				<verse number="7">Ji ber ku ramanê li gor bedenê, neyartiya li dijî Xwedê ye; ji ber ku ji zagona Xwedê re îtaet nake, him jî nikare bike</verse>
				<verse number="8">û kesên di bedenê de ne, nikarin Xwedê xoşnûd bikin.</verse>
				<verse number="9">Çi heye ku, ger Ruhê Xwedê di we de bijî, hûn ne di bedenê de, lê belê di Ruh de ne. Lê belê di kesekî de Ruhê Mesîh tune be, ew kes ne yê Mesîh e.</verse>
				<verse number="10">Û ger Mesîh di we de be, beden ji ber gunehan mirî ye, lê belê ruh ji ber pakbûnê jîyan e.</verse>
				<verse number="11">Lê belê ger Ruhê yê ku Îsa ji mirinê vejandiye di we de bimîne, yê ku Mesîh Îsa ji mirinê vejandiye, bi navgîniya Ruhê xwe yî di we de dimîne, dê bedenê we yî bi mirin bivejîne.</verse>
				<verse number="12">Niha ger wusa be, ya birano, em li gor ji bo bedenê bijîn, ne deyndarê bedenê ne!</verse>
				<verse number="13">Ji ber ku ger hûn li gor bedenê bijîn, hûn ê bimirin, lê belê ger hûn karên bedenê bi Ruh ve bikujin, hûn ê bijîn.</verse>
				<verse number="14">Ji ber ku hemû kesên ku bi Ruhê Xwedê ve tên îdare kirin, lawên Xwedê ne.</verse>
				<verse number="15">Ji ber ku we, dîsa ji bo tirsê ruhê dîlitiyê negirtin, lê belê we ruhê lawitiyê girtin û em bi wî ve: Abba, Bavo! bang dikin.</verse>
				<verse number="16">Ruh bi xwe, bi ruhê me ve, şahdeyiyê dike ku em zarokên Xwedê ne.</verse>
				<verse number="17">Û ger em zarok bin, di heman demê de mêrasker in jî; mêraskerên Xwedê û şirîkên mêraskerên Mesîh in; ger em di rastiyê de jî bi wî re elemê dikişînin, ev bona pev re jî bilindkirina me ye.</verse>
				<verse number="18">Lewma ez dihesibînim ku ahênên vê demê, li ber bilindahiya ku dê ji me re bête kişif kirin, qet ne tiştek in.</verse>
				<verse number="19">Ji ber ku xuluqandin, bi bêrîkirina mezin li benda derketina lawên Xwedê ya navendê ye.</verse>
				<verse number="20">Ji ber ku xuluqandin ne bi daxwaziya xwe, lê bi sedema yê ku têkildar kiriye bi ya pûç ve hate têkildarkirin, lê belê hêvî heye</verse>
				<verse number="21">ku dê xuluqandin bi xwe jî, ji qûlitiya fanî ve xelas bibe û bigihêje azadiya zarokên Xwedê ya bi rûmet.</verse>
				<verse number="22">Ji ber, em dizanin ku heta niha hemû xuluqandin dinale û jana welidînê dikişîne.</verse>
				<verse number="23">Û tenê ne ev, lê belê em bi xwe jî, yên xwediyê nûberê Ruh jî bi bêrî kirinê li benda girtina lawitiyê, yanê, xelaskirina bedenê xwe ne û di hundirê xwe de dinalin.</verse>
				<verse number="24">Ji ber ku em bi hêviyê ve xelas bûn; lê belê hêviya ku xuya dibe, ne hêvî ye; ji ber, ma kî dikare tiştê ku dibîne hêvî bike?</verse>
				<verse number="25">Lê belê ger me hêviya xwe li ya hîn me nedîtiye girê dabe, em ê bi sebir li benda wê bin.</verse>
				<verse number="26">Û bi vî awayî, Ruh jî di bêhêzbûna me de alîkariyê bi me re dike; ji ber, em nizanin ku ka em ê çawa dua bikin, lê belê Ruh bi xwe bi axînên nayên gotinê ve ji bona me şefaetê dike.</verse>
				<verse number="27">Û yê ku lêkolînan li dil dike, dizane ku fikrê Ruh çî ye; ji ber ku ew li gor xwestina Xwedê, bona pîrozan şefaetê dike.</verse>
				<verse number="28">Û em dizanin ku hemû tişt, bi hev re, bona kesên ku ji Xwedê hez dikin, bona kesên ku li gor mirazê xwe hatine bang kirin re, bona qenciyê dişuxulin.</verse>
				<verse number="29">Ji ber ku wî, kesên ji berê ve zanîbû, bona wergerîne mînakê Lawê xwe, ji berê ve hilbijartî ye; da ku, bila ew di nava gellek birayan de bibe yê pêşîn welidiye.</verse>
				<verse number="30">Û wî, bangî kesên ku ji berê ve hilbijartiye kir û kesên ku bangî wan kiribû salih jî hesiband û kesên ku salih hesibandibû bilind jî kir.</verse>
				<verse number="31">Niha, em ji vêya re bibêjin çi? Ger Xwedê li aliyê me be, kî dikare li dijî me be?</verse>
				<verse number="32">Yê ku Lawê xwe ne parêst, lê belê wî di oxra me hemûyan de da mirinê, ma ew dê tevî wî jî, hemû tiştan çawa ji me re nebexşîne?</verse>
				<verse number="33">Dê kî li dijî kesên ku Xwedê hilbijartiye gilî bike? Yê ku wan mafdar derdixe Xwedê ye;</verse>
				<verse number="34">ma yê ku sûcdar bike, kî ye? Yê ku miriye û hîn zêde, vejiyaye Mesîh Îsa ye ku, li aliyê rastê Xwedê ye û bona me şefaetê dike!</verse>
				<verse number="35">Ma kî dikare me ji hezkirina Mesîh ve veqetîne? Qey tengasî, an keser, an zilm, an birçîbûn, an tazîbûn, an xeterî, an jî şûr?</verse>
				<verse number="36">Mîna ku hatiye nivîsandin: Em di oxra te de hemûya rojê tên kuştin, em mîna mîhên qesabî hatine hesibandin!</verse>
				<verse number="37">Lê belê em bi navgîniya yê ku ji me hez dike, di vana hemûyan de ji kesê serketine jî jortir in.</verse>
				<verse number="38">Ji ber, ez bawer im ku, ne mirin, ne jiyan, ne milyaketan, ne rêvebiriyan, ne tiştên dema niha, ne jî tiştên dema ku bê, ne qudretan,</verse>
				<verse number="39">ne bilindahî, ne kûritî, ne jî tiştekî dinî hatiye afirandin, nikare ku me ji hezkirina Xwedê ya di Xudanê me Mesîh Îsa de ye veqetîne.</verse>
			</chapter>
			<chapter number="9">
				<verse number="1">Ez di Mesîh de rastiyê dibêjim, derewan nabêjim; ûcdanê min di Ruhê Pîroz de ji min re şahdeyiyê dike;</verse>
				<verse number="2">di dilê min de keserek mezin, êşek bi dûmahî heye.</verse>
				<verse number="3">Ji ber ku birayên min, min dixwest ku ez di oxra merivê xwe yî li gor bedenê de ji Mesîh ve bême qewirandin;</verse>
				<verse number="4">ew Îsraêlî ne, lawitî û bilindahî û peyman û dayîna zagon û peristinê û wad yên wan in;</verse>
				<verse number="5">kalik yên wan in û li gor bedenê Mesîh ji wan e; ew li ser hemûyan abadîn Xwedayê pîroz e! Amîn.</verse>
				<verse number="6">Lê belê ev nabe ku gotina Xwedê vala derketiye. Ji ber ku yên ji Îsraêl in, hemû ne Îsraêl in.</verse>
				<verse number="7">Ji ber ku ji nîjada Birahîm jî bin, hemû ne zarok in. Lê belê bi avahiya: Dê nîjada te bi Îshaq ve bidome, hatiye nivîsandin.</verse>
				<verse number="8">Yanê, zarokên bedenê, ne zarokên Xwedê ne; lê belê zarokên wadê, nifşe têne hesibandin.</verse>
				<verse number="9">Ji ber ku gotina wadê ev e: Ez ê di vê demsalê de werim û dê lawekî Sara çê bibe.</verse>
				<verse number="10">Û tenê ne ev, lê belê dema Rebeka jî ji yekî, ji bapîrê me Îshaq ve bi ducanî mabû;</verse>
				<verse number="11">ji ber, berî ku hîn zarok bûbûn û tiştên qenc an jî xerab bikin, ji Rebeka re hate gotin:</verse>
				<verse number="12">Dê yê mezin, qûlitiyê ji yê biçûk re bike. Ûsa ku, armanca Xwedê ku di kirina vê hilbijartinê de ne li gor karan, lê belê bila li gor banga wî bidome;</verse>
				<verse number="13">mîna ku hatiye nivîsandin: Ji Aqûp hez kirim, lê belê ji Esav kerihîm.</verse>
				<verse number="14">Niha, em bibêjin çi? Ma Xwedê bêdadiyê dike? Haşa!</verse>
				<verse number="15">Ji ber ku ji Mûsa re dibêje: Ez ê li yê ku dilovaniyê kirime re dilovaniyê bikim û yê ku ez li ber ketime, ez ê li ber bikevim.</verse>
				<verse number="16">Niha, ger wusa be, ne ji yê ku dixwaze, ne ji yê ku baz dide, lê belê ji Xwedayê dilovan e.</verse>
				<verse number="17">Ji ber ku Nivîsa Pîroz ji Fîrawûn re dibêje: A vay, bona ku qudreta xwe di te de xuya bikim û navê xwe li hemû rûyê erdê bidim bihîstin, min te bilind kir.</verse>
				<verse number="18">Niha, bi vî awayî, ew dikare ji kî re bixwaze, dilovanî bike û ji kî re bixwaze, dikare dilê wî tund bike.</verse>
				<verse number="19">Niha, tuyê ji min re bibêje: Wê çaxê ew çima hîn mirovan bisûc dibîne? Ji ber ku ma kî dikare li ber xwesteka wî bisekine?</verse>
				<verse number="20">Na, lê belê ya mirov, ma tu kî ye ku, tu bersivê dide Xwedê? Yê ku şikil hatiye dayîn, ji yê ku şikil dayiye re qet dibêje: Te çima min wusa kir?</verse>
				<verse number="21">An jî qey rayedariya kûzger tune ye ku, ji heriya wekhev qabekî bona karekî birûmet û qabekî jî bona karekî bêrûmet çê bike?</verse>
				<verse number="22">Ger Xwedê bi xwestina xwe yî xezeba xwe xuya bike û hêza xwe bide nasîn, bi kesên dê bibe nîşana xezeba wî û helaq bibin, bi sebrekî mezin baldirêjî kiribe</verse>
				<verse number="23">û ji kesên bona bilindkirinê ji berê ve amadeyî û dilovanî kiriye re, bona têgihandina dewlemendiya bilindiya xwe vêya kiribe, em çi bêjin?</verse>
				<verse number="24">Ev mirovên ku tenê ne ji Cihûdan, ji neteweyên din jî bangî wan kiriye em in.</verse>
				<verse number="25">Mîna ku ew di pirtûka Hoşeya de jî dibêje: Ez ê ji yê ne gelê min e re bibêjim gelê min, ji yê ne xoşewîst e re jî xoşewîst bibêjim.</verse>
				<verse number="26">Û dê wusa bibe ku, yên li wî cîhê ku ji wan re hatiye gotin: Hûn ne gelê min in, li wê derê bi navê lawên Xwedayê zindî bên nav kirin.</verse>
				<verse number="27">Û Îşaya di derheqê Îsraêl de bi vî awayî diqêre: Hejmara lawên Îsraêl qasî qûma behrê zêde be jî, tenê dê bermayiya wan xelas bibe.</verse>
				<verse number="28">Ji ber ku Xudan dê karên darazdana li rûyê erdê zû çêke û biqedîne!</verse>
				<verse number="29">Û mîna ku Îşaya ji berê ve gotiye: Ger Xudanê artêşan nîjadek ji me bajo ne parastiba, em ê mîna Sodom bibûna û wekhevê Gomora bibûna!</verse>
				<verse number="30">Niha, em bibêjin çi? Neteweyên ku ne li pey pakbûnê diçûn, gîhaştin pakbûnê, pakbûna ji baweriyê ve tê;</verse>
				<verse number="31">lê belê Îsraêla ku li pey zagonekî pakbûnê tîne çû, negîhaşt wê zagonê.</verse>
				<verse number="32">Çima? Ji ber ku mîna ne bi baweriyê, lê belê bi karên qenc ve dibe, bona pakbûnê şuxulîn û di kevirê xijiyê de pelitîn;</verse>
				<verse number="33">mîna ku hatiye nivîsandin: A vay, ez li Siyonê kevirekî xijiyê û latekê tilpekiyê datînim û yên ku baweriyê bi wî bînin, dê neşermin!</verse>
			</chapter>
			<chapter number="10">
				<verse number="1">Ya birano! Xwesteka dilê min û bergera min a di derheqê Îsraêlê de ji Xwedê re, bona xelasiya wan e.</verse>
				<verse number="2">Ji ber ku ez şahdeyiyê li wan dikim ku, bona Xwedê xîreta wan heye, lê belê ne li gor zanyariyê ye.</verse>
				<verse number="3">Ji ber ku wan, bi nezaniya rastiya Xwedê, bona pêdandî dayîna ya xwe xebitîn û bengî rastiya Xwedê nebûn.</verse>
				<verse number="4">Ji ber ku bona her kesê ku bawerî aniye pak bibe, Mesîh dawiya zagonê ye.</verse>
				<verse number="5">Ji ber ku Mûsa, di derheqê pakbûna ku ji zagonê ve tê de vana nivîsandiye: Mirovê ku van tiştan bîne cîh, dê bi navgîniya vana ve bijî.</verse>
				<verse number="6">Lê belê pakbûna ku ji baweriyê ve tê ûsa dibêje: Di dilê xwe de: Dê kî here ezman? – yanê bona daxistina Mesîh –</verse>
				<verse number="7">an jî: Dê kî dakeve warê miriyan – yanê bona ku Mesîh ji miriyan ve derxîne? – nebêje.</verse>
				<verse number="8">Lê belê çi dibêje? Gotin nêzîkî te ye, di dev û dilê te de ye! A vay, gotina baweriyê ku em didin bihîstin ev e.</verse>
				<verse number="9">Ji ber ku ger tu bi devê xwe bi eşkeretî bibêjî Îsa Xudan e û ji dilê xwe baweriyê bînî ku Xwedê wî ji mirinê vejandiye, tuyê xelas bibî.</verse>
				<verse number="10">Ji ber ku mirov bi bawerkirina ji dil ve pak dibe û baweriya xwe bi devê xwe eşkere bêje jî xelas dibe.</verse>
				<verse number="11">Ji ber ku Nivîsa Pîroz dibêje: Tu kesê bi wî re bawerî aniye, dê neyê şermezarî kirin!</verse>
				<verse number="12">Ji ber ku cihêbûna Cihûd, an jî Grek nîne; ji ber ku eynî Xudan, yê hemûyan e; ji hemûyên li ber wî digerin re dewlemend e;</verse>
				<verse number="13">ji ber: Her kesê ku bangî navê Xudan bike, dê xelas bibe.</verse>
				<verse number="14">Lê belê dê çawa bangî kesê ku bawerî pê neanîne bikin? Ji kesê ku nebihîstine re, dê çawa bawer bikin? Ger yê ku waz bike tune be, dê çawa bibihîzin?</verse>
				<verse number="15">Û ger neyên şandin, dê çawa wazê bidin? Mîna ku hatiye nivîsandin: Lingên kesên ku mizgîniya tiştên qenc didin, çi xweşik in!</verse>
				<verse number="16">Lê belê hemûyan guhdariya Mizgîniyê nekirin. Ji ber ku Îşaya dibêje: Ya Xudan, ma kî bi nûçeya ku me da bawer bû?</verse>
				<verse number="17">Ûsa tê ku, bawerî bi bihîstina gotinê û bihîstin bi navgîniya gotina Xwedê ve dibe.</verse>
				<verse number="18">Lê belê ez dipirsim: Ma qey wan nebihîstin? Belê, bihîstin! Dengê wan gîhaşt hemûya rûyê erdê û gotinên wan jî gîhaştin çar hawirdorê erdê.</verse>
				<verse number="19">Lê belê ez dipirsim: Ma Îsraêl fêhm nekir? Pêşiyê Mûsa dibêje: Ez ê we bi yên netew nebûne ve çavnebar bikim û bi netewek fêhmneker ve jî we hêrs bikim.</verse>
				<verse number="20">Û Îşaya bi cesaret dibêje: Yên li min nedigeriyan min dîtin, min xwe nîşanî kesên ku min nedipirsîn da.</verse>
				<verse number="21">Lê belê ew di derheqê Îsraêlê de dibêje: Min di hemûya rojê de, destê xwe, dirêjî gelekî bêîtaetiyê dike û li dijî disekine, kir!</verse>
			</chapter>
			<chapter number="11">
				<verse number="1">Niha ez dipirsim: Ma Xwedê gelê xwe red kir? Haşa! Ji ber ku ez jî Îsraêliyek ji nîjada Birahîm û ji eşîra Benyamîn im.</verse>
				<verse number="2">Xwedê ji gelê xwe yî ji berê ve zanîbû rû nezivirand. Ya na hûn Nivîsa Pîroz, di birra derheqê Êlyas de çi dibêje û giliyê ku ew li dijî Îsraêlê li Xwedê dike, qey nizanin?</verse>
				<verse number="3">Ya Xudan, peyxamberên te kuştin, pêşkêşgehên te xera kirin û tenê ez mam û bona kuştina min dişuxulin!</verse>
				<verse number="4">Lê belê bersiva ku Xwedê da wî çi dibêje? Min heft hezar kesê li berya Baal çong neşikandine ji xwe re cihê kir.</verse>
				<verse number="5">Mîna vêya di dema niha de jî, civakekî biçûk ya ji keremê ve hatiye bijartin heye.</verse>
				<verse number="6">Lê belê ger ev bi keremê bûbe, êdî ne ji karan e; ya na dê kerem êdî ne kerem be!</verse>
				<verse number="7">Dawî çî ye? Îsraêl, negîhişt tiştê ku lê digeriya, lê belê yên hatine bijartin gîhaştin û yên din hatin tund kirin;</verse>
				<verse number="8">mîna ku hatiye nivîsandin: Xwedê ruhê xewariyê da wan; heta roja îro çavên ku nabînin û guhên ku nabihîzin da wan.</verse>
				<verse number="9">Û Dawid dibêje: Bila sifra wan li wan bibe kemîn û feq û tilpekî û ceza.</verse>
				<verse number="10">Bila çavên wan bona nedîtinê tarî bibe û pişta wan her dem xwar bike!</verse>
				<verse number="11">Niha ez dipirsim: Ma ew bona xerabûnê lewitîn? Haşa! Lê belê bona behecandina wan, ji ber sûcên wan, xelasî ji netewan re hat.</verse>
				<verse number="12">Û ger sûcê wan bûbe dewlemendiya dinê û xerabûna wan bûbe dewlemendiya netewan, dê temambûna wan hîn çiqas zêde dê bibe dewlemendî!</verse>
				<verse number="13">Lê belê ji we re, ji yên neteweyan re dibêjim: Ji ber ku ez bûme şagirtê neteweyan, ez wezîfeya xwe bilind dihesibînim;</verse>
				<verse number="14">bi vî awayî dibe ku ez kesên ji netewa xwe bibehicînim û ji wan hinekan xelas bikim.</verse>
				<verse number="15">Ji ber ku, ger redbûna wan li hev hatina dinê ava kiribe, qebûl kirina wan, ji mirinê derbasî jiyanê bûn nebe, gelo çî ye?</verse>
				<verse number="16">Û ger pariyê pêşîn pîroz be, hevîr jî û ger kok pîroz be, gulî jî pîroz in.</verse>
				<verse number="17">Lê belê ger hinek gulî hatibin jêkirin û tu, mîna darê zeytûnê ya bejî, hatibe lûl kirin û bûbe şirîkê koka darê zeytûnê, ya qelew, li dijî guliyan pesnê xwe nede!</verse>
				<verse number="18">Lê belê ger tu pesnê xwe dide, (ji bîr meke ku) tu rehê nakişîne, reh te dikeşîne!</verse>
				<verse number="19">Niha, tuyê bibêjî: Bona ku ez lûl bibim guliyan jêkirin.</verse>
				<verse number="20">Rast e! Ew ji bêbaweriya xwe hatin jêkirin û tu jî bi baweriya xwe li cîhê xwe sekiniye. Quretiyê meke, lê bitirse!</verse>
				<verse number="21">Ji ber ku ger Xwedê guliyên esil neparastiye, dê te jî neparêze.</verse>
				<verse number="22">Niha, li qencî û tundiya Xwedê binihêre; ew, li dijî kesên ketî tund e; lê belê ger tu di qenciya wî de bimîne, dê li dijî te qenc bibe; ya na tuyê jî bête jêkirin!</verse>
				<verse number="23">Û ger ew jî di bêbawerbûnê de nedomînin, dê lûl bibin; ji ber, hêza Xwedê heye ku wan dîsa lûl bike.</verse>
				<verse number="24">Ji ber ku ger tu, ji darê zeytûnê ya bejî ya di xwezaya xwe de bête jêkirin li dijî xwezaya xwe, li darekî zeytûnê ya qenc ve hatibe lûl kirin, ew ku, guliyên xweza ne, dê çiqas bi zêdeyî li darê xwe yî zeytûnê ve bêne lûl kirin!</verse>
				<verse number="25">Ji ber ku, ya birano, bona ku hûn bi xwe û xwe nebin zana, ez naxwazim hûn ji vê razê ve bêhay bimînin: Heta ku hejmara kesên ji neteweyên din ên ku dê xelas bibin temam bibe, dilê beşekê Îsraêliyan tund bûye.</verse>
				<verse number="26">Û bi vî awayî, dê hemûya Îsraêlê xelas bibe; mîna ku hatiye nivîsandin: Dê Xelasker ji Siyonê bê û bêxwedayiyê ji Aqûp ve bi dûr bixe.</verse>
				<verse number="27">Û dema ku ez gunehên wan rakim; peymana ku ez bi wan re bikim ev e.</verse>
				<verse number="28">Her çiqas ew li gor Mizgîniyê di oxra we de bûn dijmin, lê belê li gor bijartinê, di oxra kalikan de xoşewîst in.</verse>
				<verse number="29">Ji ber ku bang û xelatên Xwedê paş ve nayên girtin.</verse>
				<verse number="30">Ji ber çawa ku demekê we ji Xwedê re bawerî nedikirin, lê belê niha ji ber bi bêbaweriya wan hûn gîhaştin dilovaniyê;</verse>
				<verse number="31">mîna vêya, niha vana jî bûn bêîtaetker, da ku, bi dilovaniya ku ji we re hatiye nîşan dayîn ew jî niha bigihêjin dilovaniyê.</verse>
				<verse number="32">Ji ber, bona ku Xwedê ji hemûyan re dilovaniyê bike, hemûyan di nav bêîtaetîkirinê de girt.</verse>
				<verse number="33">Ya kûritiya zanyarî û zanîn û dewlemendiya Xwedê! Daraziyên wî çiqas ku aqil nagihêje û rêyên wî çiqas nayên fêhm kirinê!</verse>
				<verse number="34">Ji ber ku ma kî bi ramanên Xudan zanî? An jî kî bû şîretkirê wî?</verse>
				<verse number="35">An jî kî tiştekî berê da wî ku û dîsa berdêlê jê re bê dayîn?</verse>
				<verse number="36">Ji ber ku hemû tişt ji wî û bi navgîniya wî û bona wî ne. Bila bilindahî heta bêdawiyê ji wî re be! Amîn.</verse>
			</chapter>
			<chapter number="12">
				<verse number="1">Niha ya birano, ez bona dilovaniya Xwedê li ber we digerim ku hûn bedenên xwe mîna qurbanên zindî, pîrozî û wî xoşnûd kirî pêşkêşî Xwedê bikin; peristina we yî ruhanî ev e!</verse>
				<verse number="2">Û li gor vê alemê mekin; lê belê bona ku hûn bizanibin viyana Xwedê, ya qenc, xweş û bêkêmasî çî ye, bi nûbûna ramanên xwe ve bêne guhertin.</verse>
				<verse number="3">Ji ber, ez bi wê xêr a ku ji min re hatiye bexşandin ji her zilamê ku di nav we de ye re dibêjim, bila kes di derheqê xwe de ji hewcekirina fikirandinê zêdetir nefikire; lê belê her kes, bila li gor pîvana baweriya ku Xwedê dayiyê, bi eqlî selîm bifikire.</verse>
				<verse number="4">Ji ber, mîna ku di bedenekê de gellek endamên me hene û karên hemû endaman ne wekhev e,</verse>
				<verse number="5">em jî, yên ku gellek in, di Mesîh de yek beden in û endamên hev in.</verse>
				<verse number="6">Û li gor xêra ku ji me re hatiye bexşandin, xelatên me yî ruhanî yên cihê hene; ger peyxamberî be, bila li gor pîvana baweriya xwe;</verse>
				<verse number="7">ger xizmet be; bila di xizmetê de; ger yekî hînker be, bila di hînkirinê de be;</verse>
				<verse number="8">an jî ger şîretker be, bila şîretan bide; yê ku bexşê dike, bila bi comerdî; yê ku rêvebirtî dike, bila bi xîretê; yê ku dilovaniyê dike, bila bi rûkenî bike!</verse>
				<verse number="9">Bila hezkirina we, ne bi durûyî be! Ji xerabiyê bikerihin; bi qenciyê ve xwe girêdin!</verse>
				<verse number="10">Di hezkirina biratiyê de ji hev û din bi dilovanî hez bikin; di hurmetê de yên din çêtir bibînin!</verse>
				<verse number="11">Di xîretê de sist nebin; di Ruh de agirîn bibin; qûlitiyê ji Xudan re bikin!</verse>
				<verse number="12">Bi hêviyê kêfxweş bibin; di tengasiyê de di ber xwe bidin; di duê de bi xîret bidomînin!</verse>
				<verse number="13">Beşdarî motajiya pîrozan bikin; bala xwe bidin mêvan perweriyê!</verse>
				<verse number="14">Bona kesê zilmê li we dikin, qenciyê bixwazin; qenciyê bixwazin û lanetê mekin!</verse>
				<verse number="15">Bi kêfxweşan re kêfxweş bibin; bi kesên digirîn re bigirîn!</verse>
				<verse number="16">Li dijî hev û din yekraman bin. Tiştên bilind nefikirin, lê belê hevaltiyê bi kesên biçûk tên dîtin re bikin. Ji cem xwe zane nebin!</verse>
				<verse number="17">Li dijî xerabiyê ji tu kesî re xerabiyê mekin! Li ber çavên her kesî, bona çêkirina ya qenc, bala xwe bidin.</verse>
				<verse number="18">Ger bibe, heta ku ji destê we tê, bi hemû mirovan re di nava aşitiyê de bijîn.</verse>
				<verse number="19">Ya xoşewîstno, ji bo xwe tolê nestînin; lê belê cîh bidin xezeba Xwedê; ji ber ku hatiye nivîsandin: Xudan dibêje: Tol ya min e, ez ê berdêla wê bidim.</verse>
				<verse number="20">Lê belê: Ger neyarê te birçî bûbe, wî têr bike; ger tî bûbe, avê bide wî. Ji ber ku bi çêkirina vana, tuyê pêtên agir li ser serê wî kom bikî.</verse>
				<verse number="21">Nebe binketê xerabiyê, lê belê xerabiyê bi qenciyê bindest bike!</verse>
			</chapter>
			<chapter number="13">
				<verse number="1">Bila her kes, bengî rêvebiriya ku li ser xwe ye bibe; ji ber ku rêvebirtiya ne ji aliyê Xwedê be nîne û yên ku hene, ji aliyê Xwedê ve hatine sazûman kirin.</verse>
				<verse number="2">Ji ber vê yekê, yên ku li dijî rêvebiriyê di berxwe bide, dibe ku li dijî ya Xwedê sazûman kiriye di berxwe bide û yên ku li dijî wê rabin, dê bên daraz kirin.</verse>
				<verse number="3">Ji ber ku divê ne kesê ku qenciyê dikin, lê belê yê ku xerabiyê dikin ji rêvebirên xwe bitirsin. Û ma tu dixwazî ji rêvebiriyê ve netirsî? Yê qenc bike û tuyê pesnvedana wê qezenc bike.</verse>
				<verse number="4">Ji ber ku ew, bona qenciya te di xizmeta Xwedê de ye. Lê belê ger tu yê xerab bikî, bitirse! Ji ber ku wî şûr bona bêfêdeyî li xwe bar nekiriye; ji ber ku ew xizmetkarê Xwedê ye, bona xezeba ji xerabiyê kirinan re tolhildankar e.</verse>
				<verse number="5">Bo vê yekê, tenê ne bona xezebê, lê belê divê bona ûcdanê jî mirov bengî wê bibe.</verse>
				<verse number="6">Ji ber ku sedema bacdana we jî ev e. Ji ber ku ew, xizmetkarên Xwedê yên bona vê armancê bi xîret dişuxulin in.</verse>
				<verse number="7">Yê heqê wî li bacê heye bacê, yên heqê wî li bacgehê heye bacgehê, yên heqê wî li tirsê heye tirsê, yên heqê wî li birêziyê heye birêziyê, heqê her kesî bidinê.</verse>
				<verse number="8">Xeynî ji hev û din hezkirinê pê ve, qet nebin deyndarê kesekî; ji ber ku yên ji kesên din hez dike, zagonê aniye cîh.</verse>
				<verse number="9">Ji ber ku emirên: Zinê meke, mirov mekuje, diziyê meke, şahdeyiya derewîn meke; çav bernede malê kesekî din û xeynî wê çi emir hebe, ew jî di vê gotinê de bi kurtayî tê zimên: Ji cîranê xwe, mîna xwe hez bike!</verse>
				<verse number="10">Hezkirin, xerabiyê bi cîranan ve nake; bo vê yekê hezkirin cîhanîna zagonê ye.</verse>
				<verse number="11">Û (em ê) vêya bikin; ji ber, em demê dizanin ku, bi rastî ji bo me saeta ji xewê hişyarbûnê ye; ji ber ku niha xelasiya me, ji dema me bawerî anîbû hîn jî nêztir e.</verse>
				<verse number="12">Şev pêş ve çû û roj nêzîk bûye; bo vê yekê em karê tariyê ji ser xwe bavêjin û çekên ronahiyê li xwe rapêçin!</verse>
				<verse number="13">Em ne bi qeşmerî û serxweşî, ne bi bêexlaqiya cinsî û sefahetê, ne bi koşîn û çavnebariyê ve, lê belê mîna ku di ronahiya rojê de, jiyanek birêzî bajon;</verse>
				<verse number="14">lê belê Xudan Îsa Mesîh li xwe bikin û bona şehwetan peydayiya bedenê nekin!</verse>
			</chapter>
			<chapter number="14">
				<verse number="1">Yê ku di baweriyê de lawaz e qebûl bikin; lê belê li ser fikrê wî, bi wî re nekevin guftegoyê.</verse>
				<verse number="2">Yek bawer dike ku, ew kare her tiştî bixwe; lê belê li aliyê din yê ku lawaz e, tenê sewze dixwe.</verse>
				<verse number="3">Yê ku dixwe, bila yê naxwe biçûk nebîne û yê ku naxwe, bila yê dixwe daraz meke; ji ber ku Xwedê ew qebûl kiriye.</verse>
				<verse number="4">Ma tu kî ye ku, daraziyê li qûlê yekî din dikî? Yê ku qûl bi heq jî dike, bi sûc jî dike efendiyê wî bi xwe ye. Lê belê dê ew bi heq derkeve; ji ber hêza Xudan heye ku wî bi heq derxe.</verse>
				<verse number="5">Hin kes ji rojekê re, ji rojên din ve zêdetir hurmetê dike û hin kes jî hurmetê ji her rojê re dike; bila her kes di dîtina xwe de qanih be!</verse>
				<verse number="6">Yê ku giramiyê dide rojê, bona Xudan giramiyê dide û yê ku dixwe, bona Xudan dixwe, ji ber ku ji Xwedê re şikir dike û yê ku naxwe bona Xudan naxwe û ji Xwedê re şikir dike.</verse>
				<verse number="7">Ji ber ku ji me tu kes bona xwe najî û tu kes bona xwe namire.</verse>
				<verse number="8">Ji ber ku ger em bijîn, em ê bona Xudan bijîn û ger em bimirin, em ê bona Xudan bimirin; niha ger em bijîn jî, bimirin jî, yê Xudan in.</verse>
				<verse number="9">Ji ber ku Mesîh bona vêya mir û dîsa vejiya, da ku, him bibe Xudanê miriyan û him jî yê zindiyan.</verse>
				<verse number="10">Lê belê tu, çima tu birayê xwe daraz dikî? An tu, çima birayê xwe biçûk dibînî? Ji ber ku em ê hemû derkevin berya kursiya Xwedê ya darazdanê.</verse>
				<verse number="11">Ji ber ku hatiye nivîsandin: Xudan dibêje: Bona heqê hebûna min, dê her çong li ber min bê xwarê û dê her ziman Xwedê qebûl bike.</verse>
				<verse number="12">Bi vî awayî em her yek, di derheqê xwe de hisabê bidin Xwedê.</verse>
				<verse number="13">Bona vêya êdî em hev û din daraz nekin; lê belê hîn jî zêde bona kevirekî tilpekiyê, an jî xijbûnê daneynin ser rêya birayê xwe bi biryar bin!</verse>
				<verse number="14">Ez dizanim û di Xudan Îsa de bawer im ku; tu tişt bi xwe ne mindar e; lê bona kesê ku tiştekî mindar dihesibîne, ew tişt mindar e.</verse>
				<verse number="15">Ji ber ku ger bona xwarinekî birayê te biêşe, êdî tu li gor hezkirinê nameşe. Yê ku Mesîh di oxra wî de miriye, bi xwarina xwe helaq meke!</verse>
				<verse number="16">Bila di derheqê qenciya we de xerab neyê gotin.</verse>
				<verse number="17">Ji ber ku Serweriya Xwedê ne pirsa xwarin û vexwarinê ye, lê belê rastî û dilxweşî û di Ruhê Pîroz de kêfxweşî ye.</verse>
				<verse number="18">Ji ber ku yê di vê rêya de xizmetê ji Mesîh re dike, dê Xwedê xoşnûd bike û ecibandina mirovan bi dest bixe.</verse>
				<verse number="19">Niha, bi vî awayî em xwe bidin karên ku dilxweşiyê ji me re tîne û me pêş ve dibe.</verse>
				<verse number="20">Di oxra xwarinê de karê Xwedê xera meke! Her tişt paqij e, lê belê ji kesê ku bi tilpekîbûnê dixwe re xerab e.</verse>
				<verse number="21">Goşt nexwarina te, xemr venexwarina te û tiştekî ku rê li tilpekîbûna birayê te, an jî bêarambûna wî yan jî lawazketina wî veke nekirina te, qenc e.</verse>
				<verse number="22">Baweriya xwe yî di derheqê vê bûyerê de li berya Xwedê ji xwe re veşêre. Kesê bi tiştê ku tesdîq kiriye, xwe nede darazê çiqas dilgeş e!</verse>
				<verse number="23">Lê belê kesê ku şubhe bigire û bixwe, dê bê daraz kirin; ji ber ku ji baweriyê nîne û her tiştê ku ji baweriyê nîne guneh e.</verse>
			</chapter>
			<chapter number="15">
				<verse number="1">Lê belê em, yên xurt, ne deyndarê xwe xoşnûd kirinê, lê deyndarê kişandina lawaziyên yê nexurtan in.</verse>
				<verse number="2">Bila her yekê ji me, di oxra pêş ve birinê de, ji bo qenciyê cîranê xwe xoşnûd bike.</verse>
				<verse number="3">Ji ber ku Mesîh jî xwe xoşnûd nekir; lê belê mîna ku hatiye nivîsandin: Ruswatiya kesên ku te ruswa dikin, daket ser min.</verse>
				<verse number="4">Ji ber ku ji berê ve her çi hatiye nivîsandin, bona hînkirina me hate nivîsandin; da ku, bi sebir û xemrevîniyên Nivîsên Pîroz ve hêviya me hebe.</verse>
				<verse number="5">Bila Xwedayê çavkaniya sebr û xemrevîniyê, we li gor xwestina Mesîh Îsa di fikrekê de bike yek;</verse>
				<verse number="6">da ku, hûn pev re û bi devekî Xwedê û Bavê Xudanê me Îsa Mesîh bilintir bikin.</verse>
				<verse number="7">Ji ber vê yekê, mîna ku Mesîh we qebûl kiriye, bona bilindahiya Xwedê hûn jî hev û din qebûl bikin!</verse>
				<verse number="8">Lê belê ez dibêjim ku, Îsa Mesîh bona ewledarbûna Xwedê xuyanî bike, bû xizmetkarê bisunetiyê; da ku, bila sozên bi bapîran ve hatine dayîn rast bibin û</verse>
				<verse number="9">neteweyên din, bona dilovaniya wî, Xwedê bilind bikin; mîna ku hatiye nivîsandin: Bo vê yekê, ez ê di nava netewan de ji te re hemd bikim û ji navê te re murxan bistirêm!</verse>
				<verse number="10">Û dîsa dibêje: Ya neteweno, bi gelê wî re kêfxweş bibin!</verse>
				<verse number="11">Û dîsa: Ya hemû neteweno, pesnê Xudan vedin! Û bila hemû gel, wî bilindtir bikin!</verse>
				<verse number="12">Û dîsa Îşaya dibêje: Dê yekî ji reha Îşay bê û bona serweriyê li ser gelan bike; dê gel hêviya xwe bi wî ve girê bidin.</verse>
				<verse number="13">Lê belê Xwedanê çavkaniya hêviyê, bona ku hûn bi hêza Ruhê Pîroz ve bi hêviyê ve tijî bibin, bila di baweriyê de we bi hemû kêfxweşî û aştiyê ve tijî bike!</verse>
				<verse number="14">Ya birayên min; ez bi xwe jî di derheqê we de bawer im ku, hûn bi qenciyê û bi her zanînê ve hatine xemilandin û hûn di wî rewşê de ne ku dikarin şîretan bidin hev û din.</verse>
				<verse number="15">Lê belê bi kerema Xwedê ku ji min re bexşandiye; min hîn zêde bi cesaretê ve nivîsandina çend nexşeyên ku bînim bîra we dît.</verse>
				<verse number="16">Ev kerema jî, bona xizmetkarbûna min ya ji Mesîh Îsa re, ya ji neteweyên ku kahîntiyê ji Încîla Xwedê re dikin re ye; da ku, bila pêşkêş kirina neteweyan bi Ruhê Pîroz ve bête pîroz kirin û meqbûl be.</verse>
				<verse number="17">Niha, di tiştên aidî Xwedê de di Mesîh Îsa de pesnahiya min heye.</verse>
				<verse number="18">Ji ber ku bona îtaetkirina netewan, ez nawêrim ku bilî çêkirinên Mesîh, yê bi navgîniya min, bi gotin û lêkeran,</verse>
				<verse number="19">bi hêza ku mûcîze û nuwazeyan diafirîne, bi hêza Ruhê Pîroz ve çêkiriye pê ve, qala tiştekî din bikim; ûsa ku, ji Orşelîmê dest pê kirim û heta herêma Îllîryayê bi gerê ve Mizgîniya Mesîh, li her derê ve bi temamî waz kirim.</verse>
				<verse number="20">Û bi vî awayî bona ku li ser bingeha yekî din, ava nekim, min xîret kir ku Mizgîniyê, li cîhên navê Mesîh nehatiye gotin waz bikim.</verse>
				<verse number="21">Lê belê mîna ku hatiye nivîsandin: Kesên di derheqê wî de xeber ji wan re nehatiye dayîn, dê bibînin û yên nebihîstine, dê fêhm bikin.</verse>
				<verse number="22">Bo vê yekê jî pirr caran tengasî li ber hatina minî cem we çêkirin.</verse>
				<verse number="23">Lê belê niha bona ku li van deran êdî tu karê ku ez çêkim nemaye û bi salan ve ye ku xwesteka min heye ez bêm cem we,</verse>
				<verse number="24">dema ku ez biçim Îspanyayê, ez ê werim cem we jî; ji ber ku ez di wê hêviya de me ku, dema ez derbas bibim pêşiyê we bibînim û demekê bi hevaletiya we ve têr bibim, dawiyê jî ji aliyê we ve oxirê wê derê bibim.</verse>
				<verse number="25">Lê belê niha bona ku ji pîrozan re xizmetekî bikim, diçim Orşelîmê.</verse>
				<verse number="26">Ji ber ku yên li Makedonyayê û Ahayayê ne, li cîh dîtin ku alîkariyê bona xizanên di nava pîrozên li Orşelîmê de ne, bidin hev.</verse>
				<verse number="27">Belê, li cîh dîtin û deyndarê wan in jî. Ji ber ku li gor, netewan şirîkê tiştên wanî ruhanî ne, deyndar in ku bi tiştên bûjenî jî xizmeta wan bibînin.</verse>
				<verse number="28">Bi vî awayî li pey qedandina vî karî û alîkariya ku hatiye civandin bigehînim wan pê ve, ez ê serîkî li we bixim û pişt re herim Îspanyayê.</verse>
				<verse number="29">Û dema ku ez bêm cem we, ez dizanim ku, ez ê bi tijîbûna bereketa Mesîh ve bêm.</verse>
				<verse number="30">Ya birano, bona Xudanê me Îsa Mesîh û bona hezkirina Ruh, ez li ber we digerim, bona ku ez ji îtaetnekirên li Cihûdayê ne, xelas bibim</verse>
				<verse number="31">û xizmeta min ya ji Orşelîmê re ye ji pîrozan re meqbûl be, di duayên xwe de bona min ji Xwedê re, tevî min cehd bikin!</verse>
				<verse number="32">Da ku, bi xwestina Xwedê, di nava kêfxweşiyê de ez bêm cem we û bi hevaltiya we ez bi we re bêhna xwe bidim.</verse>
				<verse number="33">Û bila Xwedanê dilxweşiyê bi we hemûyan re be! Amîn.</verse>
			</chapter>
			<chapter number="16">
				<verse number="1">Xizmetkara Dêra li Kenherê, xwuşka me Fîbî salixî we didim; mîna ku li pîrozan bê, wê bi navê Xudan qebûl bikin</verse>
				<verse number="2">û ger di tiştekî de motajiyek wê ji we hebe, alîkariyê bi wê bikin; ji ber ku, wê jî alîkariya gellekan û ya min jî kiriye.</verse>
				<verse number="3">Ji Prîska û Akvîla, yên di rêya Mesîh de hemkedên min in re silav bikin;</verse>
				<verse number="4">wan di oxra canê min de jiyana xwe avêtin talûkê; bona vêya ne ez tenê, lê belê hemû Dêrên neteweyên din jî ji wan re spas dikin;</verse>
				<verse number="5">ji Dêra ku di mala wan de ye re jî silav bikin! Ji yê ku nûberê Mesîh yê Asyayê ye, xoşewîstê min Epenetûs re silav bikin.</verse>
				<verse number="6">Ji Meryema ku bona we zahf şuxuliye re silav bikin.</verse>
				<verse number="7">Ji meriv û hevalên minî girtîgehê Andronîqûs û Yûnîas, yê di nava şagirtan de zahf hatine nas kirin û berî min bi Mesîh ve bawerî anîne re silav bikin.</verse>
				<verse number="8">Di Xudan de xoşewîstê min, ji Ampliyatûs re silav bikin.</verse>
				<verse number="9">Di Mesîh de hemkedê me ji Ûrbanûs re û ji xoşewîstê min Stakîs re silav bikin.</verse>
				<verse number="10">Ji Apellîsê di Mesîh de hatiye ecibandin re silav bikin. Yên ji maliyên Arîstobûlûs in re silav bikin.</verse>
				<verse number="11">Ji merivê min Hêrodiyon re silav bikin. Ji maliyê Narkîs yê ku aidî Xudan in re silav bikin.</verse>
				<verse number="12">Ji Trîfêna û Trîfosa yê di Xudan de duşuxulin re silavê bikin. Ji Persîsê xoşewîst yê pirr di Xudan de şuxuliye re, silav bikin.</verse>
				<verse number="13">Ji Rufûsê di Xudan de hatiye hilbijartin û ji diya wî ya ji min re jî diyêtî kiriye re silav bikin.</verse>
				<verse number="14">Ji Asînkrîtûs, Flêgon, Hêrmes, Petrovas, Hêrmas û hemû birayên li cem wan in re silav bikin.</verse>
				<verse number="15">Ji Fîlologûs û Yûlîa, ji Nêreyûs û xwuşka wî û ji Olîmpas û hemû pîrozên li cem wan in re silav bikin.</verse>
				<verse number="16">Silavê, bi ramûsana pîroz ve bidin hev û din! Hemû Dêrên Mesîh, silavê li we dikin.</verse>
				<verse number="17">Niha, ya birano, ez li ber we digerim, li kesên ku li dijbera hînkirina ku we girtiye radibin û dibin sedemê veqetandin û rêguhertinê balkêş bin û ji wan ve, li xwe miqate bibin!</verse>
				<verse number="18">Ji ber ku kesên ûsa ne ji Xudanê me Mesîh re, lê belê ji zikê xwe re xizmetê dikin û dilê kesên saf bi gotinên xwe yî çaplûsî yên bi guhan ve xweş tê dixapînin.</verse>
				<verse number="19">Ji ber ku îtaetkirina we gihaşt guhê her kesî. Bo vê yekê, ez ji bo we kêfxweş dibim; lê belê dixwazim ku di babeta qencîtiyê de hûn zaniyar û di babeta xerabiyê de bêceribandin bin.</verse>
				<verse number="20">Û Xwedayê dilxweşiyê, pirr derbas nebe dê Îblîs di binya lingên we de bieciqîne. Bila kerema Xudanê me Îsa Mesîh bi we re be!</verse>
				<verse number="21">Hemkedê min Tîmotêyos, ji merivên min Lûqyûs û Yason û Sosîpater silavê li we dikin.</verse>
				<verse number="22">Yê ku nameyê derbasî nivîsê kiriye, ez Tertiyûs, di Xudan de ji we re silav dikim.</verse>
				<verse number="23">Gayûsê ji min û ji hemûya Dêrê re mêvanperweriyê dike, silavê li we dike. Xeznedarê bajêr Êrastûs û birayê Kûartûs ji we re silav dikin.</verse>
				<verse number="24">Bila xêra Xudanê me Îsa Mesîh bi we hemûyan re be! Amîn.</verse>
				<verse number="25">Niha, li gor daxuyanî kirina raz a ku, li gor Mizgîniya min û li gor waza Mesîh Îsa, ji demên bêpêşî ve veşartî maye;</verse>
				<verse number="26">lê belê niha eşkere bûye û li gor emrê Xwedayê bêpêşî bi navgîniya pirtûkên peyxamberan ve ji hemû neteweyan re, bona ku li ber baweriyê îtaetê bikin hatiye agihandin; ji Xwedayê alimê tekane ye re,</verse>
				<verse number="27">yê bona pêdandina we şiyandar e, bila bi navgîniya Îsa Mesîh ve, abadîn bilindahî bibe! Amîn.</verse>
			</chapter>
		</book>
		<book number="46">
			<chapter number="1">
				<verse number="1">Ji Pawlos, yê bi viyana Xwedê hatiye bang kirin ku bibe şagirtê Mesîh Îsa û ji birayê Sostênîs ve,</verse>
				<verse number="2">ji yên ku bona pîrozkirinê hatine bang kirin û di Mesîh Îsa de hatine pîroz kirin re, yanê, ji Dêra Xwedê ya li Korîntê ye re û ji hemûyên ku navê Xudanê wan û yê me Îsa Mesîh, di her derê de bang dikin re:</verse>
				<verse number="3">Bila ji bavê me Xwedê û Xudanê me Îsa Mesîh ve xêr û xweşî ji we re bibe!</verse>
				<verse number="4">Ji ber kerema ku Xwedê di Îsa Mesîh de ji we re bexşandiye, ez her demî bona we, ji Xwedayê xwe re şikir dikim;</verse>
				<verse number="5">ji ber, mîna ku şahdeyiya di derheqê Mesîh de di we de hate zeximandin, hûn di wî de û di her tiştî de, di her gotin û her zanînê de dewlemend bûn;</verse>
				<verse number="6">ûsa ku, dema hûn li benda xuyabûna Xudanê me Îsa Mesîh in;</verse>
				<verse number="7">di tu xelatekî xêrê de kêmasiya we nîne;</verse>
				<verse number="8">ew jî, bona ku hûn di roja Xudanê me Îsa Mesîh de bêqisûr bin, dê we heta dawiyê bizexmîne.</verse>
				<verse number="9">Xwedayê ku hûn ji aliyê wî ve bona şirîkantiya Lawê wî, Xudanê me Îsa Mesîh hatine bang kirin, dilsoz e.</verse>
				<verse number="10">Lê belê ya birano, ez bi navê Xudanê me Îsa Mesîh ji we rica dikim ku, eynî tiştî bibêjin û bila di nav we de cihêtî tune be, lê belê di eynî raman û eynî reyî de bi yekîtî bin.</verse>
				<verse number="11">Ji ber ku, birayên min, ez ji maliyên Kloî ve hîn bûm ku di nava we de koşînî hene.</verse>
				<verse number="12">Û ez dixwazim vêya bibêjim ku, her yekî ji we dibêje: Ez alîgirtê Pawlos im! Û ez alîgirtê Apollos im! Û ez alîgirtê Kîfas im! Û ez alîgirtê Mesîh im!</verse>
				<verse number="13">Ma Mesîh par bûye? Ma Pawlos bona we hate xaçkirin? An hûn bi navê Pawlos ve hatin vaftîz kirin?</verse>
				<verse number="14">Ez ji Xwedê re şikir dikim ku, bona kes nebêje bi navê min hatiye vaftîz kirin ku</verse>
				<verse number="15">min ji nava we, xeynî Kirîspo û Gayos kesî vaftîz nekiriye.</verse>
				<verse number="16">Û wekî din jî min maliyên Steyfan vaftîz kir, xeynî vêya ez nizanim ku min kesek din vaftîz kiriye.</verse>
				<verse number="17">Ji ber ku Mesîh min ne bona vaftîz kirinê, lê belê bona ku xaça Mesîh betal nebe, ne bi piştdana gotinên zaniyarî, bona waz kirina Mizgîniyê şand.</verse>
				<verse number="18">Ji ber ku gotina xaçê, bona kesên helaq dibin bêaqiltî ye, lê belê bona me, yên ku xelas dibin hêza Xwedê ye.</verse>
				<verse number="19">Ji ber ku hatiye nivîsandin: Ez ê zanîna zanyaran tune bikim û fêhmkariya fêhmkeran betal bikim.</verse>
				<verse number="20">Ma zaniyar li ku ye? Ma alimê zagonê li ku ye? Guftegogerê bi huner yê dinê li ku ye? Ma Xwedê zaniyariya dinê venegerand bêaqiltiyê?</verse>
				<verse number="21">Ji ber, madem ku dinyayê li gor zanyariya Xwedê, Xwedê bi zaniyariyê nas nekir, Xwedê jî bi xelaskirina bawerkiran, bi waz kirina ku bêvac hatiye hesibandin razî hat.</verse>
				<verse number="22">Ji ber ku Cihûdan elametan dixwazin û Grekan li zaniyariyê digerin;</verse>
				<verse number="23">lê belê em, Mesîhê ku hatiye xaçkirin waz didin; yê ji Cihûdan re rûreşiyek, ji neteweyan re bêeqiltî ye;</verse>
				<verse number="24">lê belê Mesîh, bona kesên ku hatine bang kirin, dixwaze bila Cihûd bin, dixwaze jî Grek bin, hêza Xwedê û zanyariya Xwedê ye.</verse>
				<verse number="25">Ji ber ku, bêvaciya Xwedê ji zaniyariya mirovan hîn jî bilindtir e û lawaziya Xwedê ji hêza mirovan hîn jî bi hêztir e.</verse>
				<verse number="26">Lewma li banga xwe binihêrin, ya birano! Li gor bedenê yên gellekî zanyar, gellekî bihêz, gellekî bi esil nehatine bang kirin;</verse>
				<verse number="27">lê belê Xwedê, bona zaniyaran bişermîne, tiştên ku dinyayê bêvac hesibandiye bijart û Xwedê bona yên bihêz bişermîne, tiştên dinyayê yên lawaz bijart.</verse>
				<verse number="28">Û Xwedê, bona tiştên ku dinyayê girîng hesibandine daxîne tuneyiyê, yên ku dinyayê bêqîmet, bêesil û ne girîng dîtiye bijart;</verse>
				<verse number="29">ûsa ku, bila tu mirov li berya Xwedê pesnê xwe nede.</verse>
				<verse number="30">Lê belê hûn bi saya wî di Mesîh Îsa de ne; ew ku, ji aliyê Xwedê ve ji me re bû zaniyarî û rastî û pîrozî û xelasî;</verse>
				<verse number="31">bo vê yekê, mîna ku hatiye nivîsandin: Yê pesnê xwe dide, bila bi Xudan ve pesnê xwe bide!</verse>
			</chapter>
			<chapter number="2">
				<verse number="1">Û ya birano, gava ez hatim cem we û danezana şahidiya Xwedê kirim, ez bi gotinên bi çalak û bi zaniyariyekî bilind nehatim.</verse>
				<verse number="2">Ji ber, bona ku ez di nava we de xeyrî Îsa Mesîh û xaçkirina wî, tiştekî din nizanibim, bi biryarbûm.</verse>
				<verse number="3">Û ez di nava we de di lawazî û tirsê de û di gellekî lerizandinê de bûm.</verse>
				<verse number="4">Û gotina min û waza min, xwe ne spartibû gotinên qanihkir yên zaniyariya mirovî, lê belê xwe spartibû hêza Ruh ya îspatker;</verse>
				<verse number="5">da ku, bila baweriya we ne li ser zaniyariya mirovî, lê belê li ser hêza Xwedê be.</verse>
				<verse number="6">Lê belê em di nav yên gehîştine de hîkmetê dibêjin; lê ne hîkmeta vê dinê, ne jî serokên vê dinê yên ku dawiya wan tê ye;</verse>
				<verse number="7">lê belê em di razê de qala zaniyariya Xwedê ya veşartî, ya ku Xwedê berî destpêka dinyayan, bona bilindahiya me pêşkêş kiriye, dikin;</verse>
				<verse number="8">tu serokên vê dinê, bi wê nizanîbûn; ji ber ku ger wan bizanîbana, Xudanê bilindahiyê xaç nedikirin;</verse>
				<verse number="9">lê belê mîna ku hatiye nivîsandin: Yê ku tu çav nedîtiye û tu guh nebihîstiye û neketiye dilê mirovan, yanê, hemû tiştên ku Xwedê bona hezkirê xwe amade kiriye.</verse>
				<verse number="10">Lê belê Xwedê wana, bi navgîniya Ruh ve agahî me kir; ji ber ku Ruh hemû tiştan, heta ku ramanên Xwedê yên kûr jî dikole.</verse>
				<verse number="11">Ji ber ku bi ramanên mirovan, di nava mirovan de ma xeynî ji ruhê ku di hundirê wî de ye qenctir kî dizane? Û bi vî awayî, bi ramanên Xwedê jî, xeynî Ruhê Xwedê kes nikare bizanibe.</verse>
				<verse number="12">Lê belê me ne ruhê dinê, lê Ruhê ku ji Xwedê ve ye stendin; da ku, em tiştên ji aliyê Xwedê ve ji me re hatiye dayîn bizanibin.</verse>
				<verse number="13">Em vana ne bi gotina ku hîkmeta mirovî dide hînkirin, lê bi gotina ku Ruh tiştên ruhanî bi gotinên ruhanî ve dineqşîne û dide hînkirin dibêjin.</verse>
				<verse number="14">Lê belê mirovê xweza tiştên ku di derheqê Ruhê Xwedê de ye qebûl nake; ji ber ku vana ji wî re bêaqil tên û ew nikare wan fêhm bike; ji ber ku ji aliyê ruh ve têne daraz kirin.</verse>
				<verse number="15">Lê belê mirovê ruhanî, hemû tiştan daraz dike; lê ew bi xwe ji aliyê tu kesî ve nayê daraz kirin.</verse>
				<verse number="16">Ji ber ku, ma kî bi ramanên Xudan zanî ku, hînî wî bike? Lê belê ramanê Mesîh di me de ye.</verse>
			</chapter>
			<chapter number="3">
				<verse number="1">Ya birano, hêz neanîm ku, ji we re, mîna ku ji ruhaniyan re dibêjim, bibêjim; lê wekî ji cismaniyan re û di Mesîh de ji zarokan re bibêjim, gotim.</verse>
				<verse number="2">Min şîr da we, ne xwarinên hişk; ji ber ku we hîn nikarîbûn xwarina hişk bixwarana û niha jî hûn nikarin bixwin;</verse>
				<verse number="3">ji ber ku hûn hîn cismanî ne; ji ber, madem ku çavnebarî û keftûleftî di nava we de heye, ma hûn ne cismanî ne? Û ma hûn li gor mirov nameşin?</verse>
				<verse number="4">Ji ber ku ger yek bibêje: Ez yê Pawlos im! Û yê din: Ez yê Apollos im! Ma hûn ne cismanî ne?</verse>
				<verse number="5">Ji ber ku Apollos kî ye û Pawlos kî ye? Li gor ku Xudan daye her yekî, xizmetkarên ku we bi navgîniya wan baweriyê anîne ne.</verse>
				<verse number="6">Min daçikland, Apollos av da; lê belê Xwedê mezin kir.</verse>
				<verse number="7">Bi vî awayî ne yê çandî, ne jî yê avdayî tiştek nîn in, lê belê Xwedayê ku yê hatiye çandin mezin kiriye yî.</verse>
				<verse number="8">Niha yê çandî û avdayî yek in; lê belê her yek dê mişeya xwe li gor keda xwe bistîne.</verse>
				<verse number="9">Ji ber ku em kedkarên Xwedê ne û hûn jî zeviya Xwedê û xaniyê Xwedê ne.</verse>
				<verse number="10">Min li gor xêra Xwedê, ya ku ji min re hatiye dayîn, mîna mîmarekî zaniyar, bingeh danî; kesên din jî li ser vê bingehê ava dikin. Lê belê bila her kes bala xwe bidinê ku ka çawa li ser wê ava dikin.</verse>
				<verse number="11">Ji ber ku tu kes, xeynî bingeha hatiye danîn, yanê, xeynî Îsa Mesîh nikare bingehek din deyne.</verse>
				<verse number="12">Lê belê ger kesek li ser vê bingehê bi zêr, zîv, kevirên biqîmet, dar, gîha, qamîş ava bike,</verse>
				<verse number="13">dê karê her kesî eşkere bibe; dê roj wê bide xuya kirin; ji ber ku dê bi agir ve eşkere bibe; ka karê her yekî çi celeb e dê agir bi xwe bide îspat kirin.</verse>
				<verse number="14">Ger karê yekî ku li ser wê ava kiriye bisekine, dê ew kes mişeyê bistîne.</verse>
				<verse number="15">Ger karê yekî bişewite, dê ziyanê bike; lê belê ew bi xwe xelas bibe, lê dê bibe mîna ku di nava agir de derbas bûye.</verse>
				<verse number="16">Ma qey hûn nizanin ku, hûn perestgeha Xwedê ne û Ruhê Xwedê di we de disekine?</verse>
				<verse number="17">Ger kesek, perestgeha Xwedê xera bike, dê Xwedê wî xera bike; ji ber ku perestgeha Xwedê pîroz e û ew perestgeh hûn in.</verse>
				<verse number="18">Bila tu kes xwe bi xwe nexapîne! Ger yekî di nava we de, xwe li gor pîvana vê dinê zaniyar bihesibîne, bila bona zaniyar bibe, bêaqil bibe!</verse>
				<verse number="19">Ji ber ku zaniyariya vê dinê, di çavê Xwedê de bêaqilî ye; ji ber ku hatiye nivîsandin: Ew, zaniyaran di hîleyên wan de digire.</verse>
				<verse number="20">Û dîsa: Xudan, valahiya ramanên zaniyaran dizane.</verse>
				<verse number="21">Bo vê yekê bila tu kes, bi mirovan ve pesnê xwe nede; ji ber ku her tişt yê we ne:</verse>
				<verse number="22">Divê Pawlos, an Apollos, an Kîfas, an dinya, an jiyan, an mirin, an dema niha, an jî ya ku bê, her tişt yê we ye;</verse>
				<verse number="23">lê belê hûn yê Mesîh in, Mesîh jî yê Xwedê ye.</verse>
			</chapter>
			<chapter number="4">
				<verse number="1">Bi vî awayî, bila mirovan me xizmetkarê Mesîh û wekî keyayê hemrêzên Xwedê bihesibînin.</verse>
				<verse number="2">Xeynî vêya, li vir tiştê ku ji keyayan tê xwestin, dilsoziya kesekî ye.</verse>
				<verse number="3">Lê belê, ji aliyê we, an jî li aliyê dadgehekî mirovî ve daraz bûyîn, bona min tiştekî herî biçûk e; ez xwe bi xwe jî daraz nakim.</verse>
				<verse number="4">Ji ber ku ez li dijî xwe tu tiştekî nizanim; lê belê ev min pak nake; lê yê ku min daraz dike Xudan e.</verse>
				<verse number="5">Bi vî awayî, heta ku Xudan were, berî wexta wê ji tiştekî re daraziyê mekin; tiştên dizî yên tariyê ew dê ronî bike û ew dê mirazên dilan eşkere bike û wê demê dê pesnvedana her mirovî ji Xwedê be.</verse>
				<verse number="6">Û ya birano, ji ber we, van tiştan ji xwe re û Apollos re bi kar anîm; da ku, hûn xeynî tiştên ku hatine nivîsandin fikrandinê ji me hîn bibin û bila tu kes, bona yekî, ji yê din re qurre nebe.</verse>
				<verse number="7">Ji ber ku ma kî te cihê daniye? Û ma çiyî te heye ku te nestendiye? Û ger te stendiye, çima mîna yê ku nestendibe, pesnê xwe didî?</verse>
				<verse number="8">Jixwe hûn hatin têr kirin, jixwe hûn dewlemend bûn; bêyî me we serweriyê ajotin! Û xwezîka we bi rastî jî serweriyê bajotina û me jî bi we re serweriyê bajotina!</verse>
				<verse number="9">Ji ber, ez zen dikim ku, Xwedê, me şagirtan mîna mehkûmên mirinê, bi yên ji herî dawiyê tên li ber çavan raxist; ji ber ku him bona milyaketan, him jî bona mirovan, bona hemû kaînatê em bûn tiştekî ku bê temaşe kirin.</verse>
				<verse number="10">Em bona Mesîh bêaqil in, lê belê hûn di Mesîh de baqil in! Em lawaz in, lê belê hûn xwurt in! Hûn kesên qedirbilind in, lê em kesên bêqîmet in!</verse>
				<verse number="11">Heta vê saetê em birçîtî û tîbûniyê dikişînin û tazî ne û li me dixin û cîhekî me yî em pê bisitirin nîne</verse>
				<verse number="12">û em bi destê xwe dixebitin û kedê didin; dema xebera ji me re didin, em qenciyê dixwazin; dema zilmê li me dikin, em sebir dikin;</verse>
				<verse number="13">dema îftira li me dikin, em li ber digerin; heta niha em bûn gihûrê dinê û xeratokê her tiştî.</verse>
				<verse number="14">Ez, ne bona we şermezar bikim, lê belê mîna zarokên xwe yî xoşewîst şîretan bikim, van tiştan dinivîsînim.</verse>
				<verse number="15">Ji ber ku, ger di Mesîh de deh hezar hînkerê we hebin jî, gellek bavên we tunin; ji ber ku ez bi navgîniya Mizgîniyê ve di Mesîh Îsa de bûm bavê we.</verse>
				<verse number="16">Niha, ez bona ku hûn min mînak bigirin, ji we rica dikim!</verse>
				<verse number="17">Ji ber vê yekê, di Xudan de gedeyê xwe yî xoşewîst û dilsoz Tîmotêyos ji we re şandim; ew dê ji we re rêyên ku li her derê, li her Dêrê didim hîn kirin û di Mesîh de li pey diçim bîr bîne.</verse>
				<verse number="18">Hin kesan dibêjin qey ez ê neyêm cem we, zimandirêjiyê dikin.</verse>
				<verse number="19">Lê belê ger Xudan bixwaze, ez ê di nêzîk de werim cem we û wê demê ne gotinên wan zimandirêjan, lê belê ez ê bi hêza wan bizanibim.</verse>
				<verse number="20">Ji ber ku Serweriya Xwedê ne di gotinan de, lê di hêzê de ye!</verse>
				<verse number="21">Hûn çi dixwazin? Ma ez bi dar werim cem we, an bi hezkirin û ruhê nerm ve?</verse>
			</chapter>
			<chapter number="5">
				<verse number="1">Bi rastî di nava we de hebûna zinê tê bihîstin û zînayek ûsa ku di nava neteweyan de jî nayê dîtin; heta yekî jina bavê xwe girtiye!</verse>
				<verse number="2">Û hûn, ji ber yê ku vî karî kiriye ji nav we nehatiye avêtin, ji bilî şînê bigirin, dinepixin.</verse>
				<verse number="3">Ji ber ku ez bi bedenî windayî lê belê bi ruhî, bi amadebûnê ve, wekî ji zilamê ku vêya bi vî awayî bikar aniye amade bim, jixwe daraziyê dam; ev jî</verse>
				<verse number="4">bi navê Xudanê me Îsa, ruhê we û min bi hêza Xudanê me Îsa, wekî civiyabin,</verse>
				<verse number="5">bona ku beden helaq bibe vî zilamî bidin destê Îblîs; da ku, bila ruhê wî di roja Xudan Îsa de xelas bibe.</verse>
				<verse number="6">Pesnvedana we ne qenc e! Ma qey hûn nizanin ku hinek havên, hemû hevîr tirş dike?</verse>
				<verse number="7">Havêna kevin bimalin û bavêjin derve! Da ku, çawa hûn bê havên bin, hûn bibin hevîrek nû! Ji ber ku Mesîhê berxika me yî Fisihê jî hatiye qurban kirin.</verse>
				<verse number="8">Bo vê yekê ne bi havêna kevin, ne jî bi havêna xerabî û girrî, lê belê bi nanê bêhavên yê ji dil û rastiyê ve cejnê bikin.</verse>
				<verse number="9">Min di nameya xwe de bi kesên ku bêexlaqiyê dikin re hevaltiyê mekin nivîsand;</verse>
				<verse number="10">bê şik min nexwest ku ez bibêjim bi bêexlaqên, an çavbirçiyên, an rêbirên, an jî senemperestên vê dinê ve; gava wusa ba, hûn hewcedarbûn ku ji vê dinê derketana!</verse>
				<verse number="11">Lê belê kesekî bi biratî tête nasîn, ger bêexlaq, an çavbirçî, an senemperest, an kufirbaz, an serxweş, an jî rêbir be, bi wî re hevaltî nekirina we, bi kesekî ûsa re heta xwarinê jî nexwarina we, ez niha ji we re dinivîsînim.</verse>
				<verse number="12">Ji ber, ma çi heqê min heye ku ez kesên li derve ne daraz bikim? Yên ku hûn jî daraz bikin, ma ne kesên ku di hundir de ne?</verse>
				<verse number="13">Lê belê yên li derve ne, dê Xwedê daraz bike. Zilamê xerab ji nava xwe biqewirînin!</verse>
			</chapter>
			<chapter number="6">
				<verse number="1">Ma yekî ji we, yê ku doza wî li dijî yekî din heye, gelo diwêre ku ne li hizûra pîrozan, lê li hizûra bêbaweran bête daraz kirin?</verse>
				<verse number="2">An jî; ma qey hûn nizanin ku yên pîroz dê dinê daraz bikin? Û ger dinya ji aliyê we ve bête daraz kirin, ma di daraziya tiştên herî biçûk de hûn bêyî şayanî ne?</verse>
				<verse number="3">Dozên di derheqê vê jiyanê de li alîkî, ma qey hûn nizanin em ê heta milyaketan jî daraz bikin?</verse>
				<verse number="4">Niha, divê ger hûn daraziyê li tiştên ku aidê vê jiyanê bikin, ma hûn ê yên di Dêrê de yên herî ne girîng ji darazkirinê re bidin rûniştin?</verse>
				<verse number="5">Bona ku we bişermînim dibêjim: Ma qey di nav we de kesekî zana, yê di nav birayan de darazgeriyê bike tune ye?</verse>
				<verse number="6">Lê belê bira dozê li bira vedike û ev jî di hizûra bêbaweran de!</verse>
				<verse number="7">Bi rastî, doz hebûna we yî bi hev û din re jî ji we re bi tumî binketin e. Hîn jî bi zêdeyî çima hûn neheqiyê nakişînin? Hîn jî bi zêdeyî çima hûn mexdûr nabin?</verse>
				<verse number="8">Lê belê hûn bi xwe neheqiyê dikin û xedariyê dikin; vêya jî ji birayan re.</verse>
				<verse number="9">Ma qey hûn nizanin ku gunehkar nikarin Serweriya Xwedê mêras bigirin? Mexapin! Ne yên bêexlaqiyên cinsî dikin, ne senemperestan, ne zînakiran, ne qûlamparan, ne homoseksuelan,</verse>
				<verse number="10">ne dizekan, ne çavbirçiyan, ne serxweşan, ne kufirbazan, ne jî rêbiran dê Serweriya Xwedê bi mêrasî bigirin.</verse>
				<verse number="11">Û hinek ji we ûsa bûn; lê belê hûn hatin şuştin û hûn pîroz hatin danîn, hûn bi navê Xudan Îsa Mesîh û bi navgîniya Ruhê Xwedanê me ve hatin salih kirin!</verse>
				<verse number="12">Ji min re her tişt serbest e, lê belê her tişt ne bi fêde ye! Ji min re her tişt serbest e, lê ez nakevim bin serweriya tiştekî!</verse>
				<verse number="13">Xwarin bona mahdê û mahd jî bona xwarinê ye; lê belê dê Xwedê him wê û him jî wan ji navendê rake. Lê belê beden ne bona zinê, lê belê bona Xudan e; Xudan jî bona bedenê ye.</verse>
				<verse number="14">Û Xwedê him Xudan vejand, dê him jî me bi qudreta xwe bivejîne.</verse>
				<verse number="15">Ma hûn nizanin ku, bedenên we endamên Mesîh in? Qey ez endamên Mesîh rahêlim û bikim endamê fahîşekê? Haşa!</verse>
				<verse number="16">An jî ma hûn nizanin yê ku tevî fahîşê dibe, bi wê re dibe bedenek? Ji ber ku dibêje: Dê her du bibin bedenek.</verse>
				<verse number="17">Lê belê kesê ku bi Xudan ve bizeliqe, dê bi wî re bibe ruhek.</verse>
				<verse number="18">Ji zinê ve bireve! Gunehên din yên ku mirov dikin, hemû di dervê bedenê ye, lê belê kesê ku zinê dike, li dijî bedena xwe guneh dike.</verse>
				<verse number="19">An jî ma hûn nizanin ku, bedena we perestgeha Ruhê Pîroz ku we ji Xwedê girtiye û di hundirê we de ye û hûn ne aidî xwe ne?</verse>
				<verse number="20">Ji ber ku bi berdêlê hûn hatin kirîn; bo vêya Xwedê di bedena xwe de bilind bikin!</verse>
			</chapter>
			<chapter number="7">
				<verse number="1">Niha em bên babetên ku we ji min re nivîsandine. Bona zilam, dê dest nedana pîrekê qenc e.</verse>
				<verse number="2">Lê belê ji ber zinê, bila pîrekek ya her zilamî û zilamek ya her pîrekî hebe.</verse>
				<verse number="3">Bila zilam mafê pîreka xwe û bi vî awayî pîrek jî mafê zilamê xwe bide.</verse>
				<verse number="4">Li ser bedena xwe ne serweriya pîrekê, lê ya zilamê wê heye û bi vî awayî jî li ser bedena xwe ne serweriya zilam, lê ya pîreka wî heye.</verse>
				<verse number="5">Xeynî dema duayê ku bi xwesteka her du alî çêdibe, hev û din mehrûm mekin û dîsa tevî hev bin, da ku, bila Îblîs, bona ku hûn bi xwe nikarin we nexapîne.</verse>
				<verse number="6">Lê belê ez vêya ne mîna emrekî, mîna rêya li hevkirinê dibêjim.</verse>
				<verse number="7">Ji ber, min dixwest ku hemû mirov wekî min bin; lê belê hinek ûsa, hinek wusa xelatek ruhanî ya ji Xwedê ve para her kesî heye.</verse>
				<verse number="8">Lê belê ez ji yên nezewicîne re û ji pîrekên bî re dibêjim: Ger mîna min bimînin, ji bo wan qenctir e.</verse>
				<verse number="9">Lê belê ger bi xwe nikaribin, bila bizewicin; ji ber ku zewac, ji şewata bi şehwetê ve qenctir e.</verse>
				<verse number="10">Lê belê ji kesê zewicî re ne ez, lê Xudan emir dide: Bila pîrek ji zilamê xwe cuda nebe;</verse>
				<verse number="11">(lê belê ger cuda bibe jî, bila bê mêr bimîne, an jî bila ew û zilamê xwe li hev bên) û bila zilam pîreka xwe bernede.</verse>
				<verse number="12">Lê belê ji yê din re ne Xudan, ez dibêjim: Ger pîrekek birayekî baweriyê neaniye hebe û ger pîrek bi rûniştina tevî wî re razî bibe, bila ew dev ji wê bernede.</verse>
				<verse number="13">Û ger zilamê pîrekekê baweriyê neaniye hebe û ew bi rûniştina tevî wê re razî bibe, bila ew dev ji zilamê xwe bernede.</verse>
				<verse number="14">Ji ber ku zilamê bawerî neaniye, bi navgîniya pîreka xwe tê pîroz kirin û pîreka bawerî neanîye, bi navgîniya zilamê xwe tê pîroz kirin; an na zarokê we jî dê mindar bibûna; lê belê niha pîroz in.</verse>
				<verse number="15">Lê belê yê baweriyê neaniye, ger cuda dibe, bila cuda bibe! Bira an jî xwuşk, ne di bin dîlitiyê de ne; lê belê Xwedê di nav aşîtiyê de bangî me kir.</verse>
				<verse number="16">Ji ber ku, ya pîrek, ma tu çi dizanî ku tuyê zilamê xwe xelas bikî? An jî, ya zilam, ma tu çi dizanî ku tuyê pîreka xwe xelas bikî?</verse>
				<verse number="17">Lê bila her kes, li gor rewşa ku Xudan ji wî re bijartiye, li gor banga ku ji Xwedê stendiye bijîn! Û di hemû Dêran de bi vî awayî temmî dikim.</verse>
				<verse number="18">Dema mirovek bisunetî bû, lê hate bang kirin, bila bêsunet nebe; mirovek dema bêsunet bû, lê hate bang kirin, bila sunet nebe.</verse>
				<verse number="19">Bisunetbûn ne tiştek e û bêsunetbûn ne tiştek e; lê belê bi girtina emirên Xwedê.</verse>
				<verse number="20">Her kes di çi rewşê de hatiye bang kirin, bila di wê rewşê de bisekinin.</verse>
				<verse number="21">Dema tu dîl bû bangî te kirin, xemgîn nebe! Lê belê ger tu dikaribî azad bibe, fersendê nerevîne!</verse>
				<verse number="22">Ji ber kesê ku dema banga Xudan girt dîl bû, niha azadê Xudan e; yê bi azadî hatiye bangkirin jî dîlê Mesîh e.</verse>
				<verse number="23">Hûn bi bihayê ve hatin stendin, ji mirovan re nebin dîl!</verse>
				<verse number="24">Birano, her kes di çi rewşî de hatibe bang kirin, bila li berya Xwedê di wê rewşê de bisekine.</verse>
				<verse number="25">Lê belê di derheqê keçikan de, ji Xudan ve emrê min nîne; lê belê mîna yekî liyaqî ewlekariyê bête dîtin, ji aliyê Xudan ve gîhaştiye dilovaniyê bim, ez rayê didim.</verse>
				<verse number="26">Bi vî awayî, ez zen dikim ku, niha bona tengasiyan mirov mîna xwe bimîne çêtir e.</verse>
				<verse number="27">Ma tu bi pîrekê ve girêdayiye? Li berdanê negere; ma tu ji pîrekê ve serbest bûyî? Li pîrekê negere.</verse>
				<verse number="28">Lê belê ger tu bizewicî, nabe ku te guneh kiribe û ger keçikek bizewice, nabe ku guneh kiribe. Lê belê dê di bedenê de tengasiyên kesên ûsa çê bibin û ez dixwazim ku we ji van tengasiyan biparêzim.</verse>
				<verse number="29">Ya birano, dixwazim vêya bibêjim: Dem teng bûye! Ji niha ve pêv, bila yên pîrekên wan hene, mîna tunebin û</verse>
				<verse number="30">yên digirîn, mîna nagirîn û yên kêfê dikin, mîna ku nakin û yên distînin, mîna ku malê wan tunebin</verse>
				<verse number="31">û yên ji dinê ve îstifade dikin, mîna, heta ku tu bibêje îstîfade nakin, bên xuya kirin; ji ber ku rewşa dinê ya niha derbas dibe.</verse>
				<verse number="32">Lê belê dixwazim ku hûn bêxem bin. Zilamê ku nezewiciye, bi fikrandina Xudan çawa xoşnûd bike, bona karê Xudan xemê dikişîne;</verse>
				<verse number="33">lê belê zilamê zewicî, bi fikrandina pîreka xwe çawa xoşnûd bike difikire, bona karê dinê xemê dikişîne û bi vî awayî dibe du parî.</verse>
				<verse number="34">Pîrek an jî keçika nezewicî, bi armanca him bi bedenî, him jî bi ruhî pîroz bibe, bona karê Xudan xemê dikişîne; lê belê pîreka zewicî, bi fikrandina zilamê xwe çawa xoşnûd bike, difikire û bona karê dinê xemê dikişîne.</verse>
				<verse number="35">Û ez vêya, ne ku fitrakê bavêjim ser we; lê belê hûn di rewşek ku li tê de bin û bila hişê we belav nebe û hûn bi Xudan ve girêdayî bimînin, bona qenciya we bi xwe dibêjim</verse>
				<verse number="36">Lê belê ger kesek difikire ku neheqiyan li keça xwe kiriye, ger temenê keçikê derbas dibe û zewaca wê pêwist be, ew kes bila xwesteka xwe bike, keça xwe bizewicîne; nabe ku guneh kiribe.</verse>
				<verse number="37">Lê belê yê ne di bin hewceyê de be, yê di dilê xwe de bi qirar û bikare xwesteka xwe bîne cîh, di dilê xwe de nezewicandina keça xwe qirar bike, dê baş bike.</verse>
				<verse number="38">Û bi vî awayî yê ku keça xwe bizewicîne, dê qenc bike û yê nezewicîne, dê hîn jî qenc bike.</verse>
				<verse number="39">Pîrekek heta ku zilamê wê bijî, bi zilamê xwe ve girêdayî ye; lê belê ger zilamê wê bimire, ew ji zewaca kesê bi dilê xwe dixwaze re serbest e; lê bila di Xudan de be!</verse>
				<verse number="40">Lê belê ger ew mîna xwe bimîne, li gor fikrê min dê hîn jî dilxweş bibe û ez zen dikim ku Ruhê Xwedê di min de jî heye.</verse>
			</chapter>
			<chapter number="8">
				<verse number="1">Lê belê ger em bên goştê qurbanên ji pûtan re tên pêşkêşkirin, em vêya dizanin: Zanîna me hemûyan heye. Zanîn qure dike, lê belê hezkirin geş dike.</verse>
				<verse number="2">Ger kesek dibêje qey ez tiştekî dizanim, hîn mîna ku divê bizanibe, nizane.</verse>
				<verse number="3">Lê belê ger kesek ji Xwedê hez dike, ew kes ji aliyê wî ve tê zanîn.</verse>
				<verse number="4">Niha, ger em bên xwarina goştên ku ji pûtan re tê pêşkêş kirin, em dizanin ku, pût li dinê tiştekî tune ye û ji yekê zêdetir Xwedê nîne.</verse>
				<verse number="5">Ji ber ku ger yên divê li erdê be, an jî li ezman be, bi navê îlah tên bang kirin hebin jî – herweha gellek îlah û xudan hene –</verse>
				<verse number="6">lê belê bo me tenê yek Xwedê Bavo heye; ew bingeha her tiştî ye û em bona wî ne û yek Xudan, Îsa Mesîh heye; her tişt bi navgîniya wî ne û em bi navgîniya wî ne.</verse>
				<verse number="7">Lê belê di hemû mirovan de ev zanîn nîne; lê hin kes heta niha bi hînbûyîna pûtê ve, wekî tiştekî ku ji pûtê re hatiye qurban kirin dixwin û ji ber ku ûcdanên wan lawaz e, gemarî dibe.</verse>
				<verse number="8">Lê belê xwarin me ber bi Xwedê nabe, ji ber ku ger em nexwin, tu kêmasiya me nabe, ger em bixwin jî, tu qezenca me nabe.</verse>
				<verse number="9">Lê belê bala xwe bidinê ku, bila ev azadiya we, bi awayekî ji lawazan re nebe sedema xijbûnê!</verse>
				<verse number="10">Ji ber ku ger kesek, te, yê ku xwediyê zanyariyê ye, di pûtxanê de li sifrê rûniştî bibîne, bona xwarina tiştên ku ji pûtan re hatine qurban kirinê, ger ew bi xwe lawaz be, ma dê ûcdanê wî cesaretê nestîne?</verse>
				<verse number="11">Û bi vî awayî, ev zilamê lawaz, ew birayê ku Mesîh di oxra wî de miriye, bona zanîna te dê helaq bibe!</verse>
				<verse number="12">Û bi vî awayî, li dijî birayan bi guneh kirinê û ûcdanê wanî lawaz birîndar kirinê, hûn ê li dijî Mesîh gunehê bikin.</verse>
				<verse number="13">Ji ber vê yekê, ger xwarinek bibe sedema tilpekîbûna birayê min, bona ku ez birayê xwe tilpekî nekim, ez abadîn, tu carî goşt naxwim.</verse>
			</chapter>
			<chapter number="9">
				<verse number="1">Ma qey ez ne azad im? Ma qey ez ne şagirt im? Ma qey min Xudanê me Îsa nedîtiye? Ma hûn di Xudan de ne karê min in?</verse>
				<verse number="2">Ger ez bona kesekî din ne şagirt jî bim, qet nebe, bona we şagirt im; ji ber ku hûn di Xudan de delîlên şagirtiya min in!</verse>
				<verse number="3">Ji yê min dikşînin pirsiyariyê re parastina min ev e:</verse>
				<verse number="4">Ma qey li xwarin û vexwarinê mafê me nîne?</verse>
				<verse number="5">Ma mîna şagirtên din, birayên Xudan û Kîfas, mafê me nîne ku em pîrekekê bawermend bi xwe re bigerînin?</verse>
				<verse number="6">An ma qey yê mecbûr in ku bişixulin tenê ez û Barnabas in?</verse>
				<verse number="7">Ma kî bi mesrefa xwe leşkeriyê dike? Ma kî rezê diçîne û mêwê wê naxwe? An jî ma kî kerî diçêrîne û ji şîrê keriyê venaxwe?</verse>
				<verse number="8">Gelo ez vana li gor dîtina mirovan dibêjim? An zagon jî van tiştana nabêje?</verse>
				<verse number="9">Ji ber ku di zagona Mûsa de hatiye nivîsandin: Devê gayê ku cêrê dike girê nede. Gelo Xwedê piştgirtiya gayan dike?</verse>
				<verse number="10">An jî, gelo ew bi rastî vana ji bo me dibêje? Belê, ji bona me hatiye nivîsandin; ji ber ku divê yê ku cotê dajo, bi hêvî bajo û yê ku cêrê dike jî divê bi hêviya şirîkantiya bênderê cêrê bike.</verse>
				<verse number="11">Ger me tovên ruhanî di nava we de çandî be, qey em ji we bênderek bûjenî biçînin, ma tiştek mezin e?</verse>
				<verse number="12">Ger mafê kesên din hebe ku ji we alîkariyê bistîne, qey mafê me hîn zêde tune ye? Lê belê me vî mafê xwe ji we nexwest; lê bona ku em ji Mizgîniya Mesîh re astengiyê dernexinin, em baldirêjiyê ji her tiştî re dikin.</verse>
				<verse number="13">Ma qey hûn nizanin ku kesên ji tiştên pîroz re xizmetê dikin, ji perestgehê dixwin û yên li girûxanê dişuxulin jî ji girûxanê ve par distînin?</verse>
				<verse number="14">Û bi vî awayî Xudan tayîn kir ku, yên Mizgîniyê bang dikin bila ji Mizgîniyê ve bijîn.</verse>
				<verse number="15">Lê belê min qet yekî ji vana bikar neanî û bona ku ji min re wusa bête kirin jî, ez van tiştan nanivîsînim; ji ber ku ger yek pesnvedana min vala derxîne, ez bimirim ji bo min qenctir e!</verse>
				<verse number="16">Lewma bona ku ez Mizgîniyê waz dikim, bona min pesnvedan nabe; ji ber ku ez di bin hewcedariyekê de me; ji ber ku ger ez Mizgîniyê waz nekim, wey li min!</verse>
				<verse number="17">Ger ez Mizgîniyê bi xwestinê belav bikim, dê mişeya min hebe; lê belê ger ez bêxwestek belav bikim, tenê ez ê peywira ku ji min re hatiye emanetkirin bînim cih.</verse>
				<verse number="18">Niha, mişeya min çî ye? Bona ku rayedariya xwe yî di Mizgîniyê de ye, bi zêdeçûyînê ve bi kar nînim, divê ez, dema Mizgîniyê waz dikim, bê berdêl Mizgîniyê pêşkêş bikim.</verse>
				<verse number="19">Ji ber, dema ku ez ji her kesî azad bûm jî; bona ez hîn pirr kesî qezenc bikim, xwe ji her kesî re kirim dîl.</verse>
				<verse number="20">Û bona ku ez Cihûdan bi dest bixim, ez bi Cihûdan re, mîna Cihûdekî mijûl bûm; ez bi xwe ne di bin zagonê de jî bûm, bona kesên di bin zagonê de bi dest bixim, bi wan re mîna ku ez jî di bin zagonê de bim mijûl bûm;</verse>
				<verse number="21">ne kesekî xwediyê zagona Xwedê, bi kesekî di bin zagona Mesîh de bûna xwe, bona kesê ku ne xwediyê zagonê ne bi dest bixim, bi wan re mîna kesekî ne xwedî zagon be mijûl bûm.</verse>
				<verse number="22">Bona bêhêzan bi dest bixim, bi bêhêzan re bêhêz bûm; bi her awayî bona ku hin kesî xelas bikim, bi her kesî re bûm her tişt.</verse>
				<verse number="23">Û ez hemûyan bona Mizgîniyê çê dikim, da ku, ez di wê de pardar bim.</verse>
				<verse number="24">Ma hûn nizanin ku, kesên di qada bazdanê de her wekî hemû baz didin, lê belê tenê yek kes xelatê digire? Ûsa baz bidin ku, bo hûn wê bi dest bixin!</verse>
				<verse number="25">Her kesê ku bona pêşbaziyê dixebite, di her tiştî de nefsa xwe zeft dike. Ew, bona çelengekî fanî rahêjin, lê belê em bona ya ku ne fanî ye dikin.</verse>
				<verse number="26">Niha, ez mîna kesekî bê biryar baz nadim, kulmika xwe mîna li hewayê bixim bi valahiyê navêjim;</verse>
				<verse number="27">lê belê ez eziyetê didim bedena xwe û wê dikim dîl; da ku, piştî ji kesên din re wazê bikim, ez bi xwe nême qewirandin.</verse>
			</chapter>
			<chapter number="10">
				<verse number="1">Ji ber ku ya birano, ez naxwazim ji we re nenas bimîne ku bapîrên me hemû di bin ewr de hatine parastin û hemû ji behrê derbas bûne.</verse>
				<verse number="2">Û hemû di ewr û behrê de û li ser Mûsa ve hatin vaftîz kirin.</verse>
				<verse number="3">Û hemûyan eynî xwarina ruhanî xwarin</verse>
				<verse number="4">û hemûyan eynî vexwarina ruhanî vexwarin; ji ber, ji latê ku ji pey wan ve dihat vexwarin û ew lat Mesîh bû.</verse>
				<verse number="5">Lê belê Xwedê ji gellekên wan ne razî bû; bi vî awayî ew li çolê hatin raxistin.</verse>
				<verse number="6">Û ev bûyeran, bona ku em mîna wan tiştên xerab nexwazin ji me re bibe ders çê bûn.</verse>
				<verse number="7">Mîna hinek kesên ji wan, nebin pûtperest jî; mîna ku hatiye nivîsandin: Gel bona xwarin û vexwarinê rûniştin û rabûn û leyîstin.</verse>
				<verse number="8">Û em zinê jî mekin; hinek kesên ji wan zîna kirin û bîst û sê hezar kesên wan di rojekê de ketin.</verse>
				<verse number="9">Û em Xudan jî neceribînin; çawa ku hinekan ji wan ceribandin û ji aliyê maran ve hatin helaq kirin.</verse>
				<verse number="10">Û gotegotê jî mekin; çawa ku hinekan ji wan gotegotê kirin û ji aliyê yê helaq dike ve hatin helaq kirin.</verse>
				<verse number="11">Û ev bûyeran, bona ji kesên din re bibin ders hatin serê wan û bona me yên gîhaştine dawiya deman îkaz bike hatin nivîsandin.</verse>
				<verse number="12">Ji bo vê yekê, yê ku dibêje qey ez li ser pêla me, bila xwe biparêze ku, nekeve!</verse>
				<verse number="13">Hûn xeynî ceribandina ya ku mirovî ye, rastî yekî din nehatin; lê belê Xwedê dilsoz e, destûrê nade ku hûn ji hêza xwe zêdetir bên ceribandin; lê belê bona ku hûn di berxwe de bidin, bi ceribandinê re, dê rêya derketinê jî ji we re temîn bike.</verse>
				<verse number="14">Ji ber vê yekê, xoşewîstên min, ji pûtperestiyê ve birevin!</verse>
				<verse number="15">Ez mîna ku ji kesên aqilmend re bêjim, dibêjim; hûn ji gotinên min re daraziyê bikin!</verse>
				<verse number="16">Ma kaseya pîroziyê, ya ku em pîroz dikin, ji xwîna Mesîh re ne parmendî ye? Ma nanê ku em dişkînin, ji bedena Mesîh re ne parmendî ye?</verse>
				<verse number="17">Ji ber ku nan yek e, em jî bi pirrbûna xwe bedenek in; ji ber ku, em hemû nanekî par dikin.</verse>
				<verse number="18">Li gor bedenê li Îsraêlê binihêrin! Ma yên ku goştên qurbanê dixwin ne pardarê girûxanê ne?</verse>
				<verse number="19">Ango ez çi bibêjim? Ma taybetiyek qurbanê pût heye? An jî girîngiyek pût heye?</verse>
				<verse number="20">Na, lê kesên pûtperest qurbanên xwe ne ji Xwedê re, ji cinan re pêşkêş dikin! Û ez naxwazim ku hûn bi cinan re bibin pardar.</verse>
				<verse number="21">Hûn nikarin ji kaseya Xudan û ji kaseya cinan vexwin; hûn nikarin ji sifra Xwedê û ji sifra cinan re bibin pardar!</verse>
				<verse number="22">An jî ma em bona çavnebariya Xudan dişuxulin? Ma qey em ji wî bihêztir in?</verse>
				<verse number="23">Her tişt ji min re serbest e, lê belê her tişt ne bi fêde ye! Her tişt ji min re serbest e, lê belê her tişt ava nake!</verse>
				<verse number="24">Bila her kes çavnêriyê ne li fêda xwe, lê belê li fêda kesên din bike.</verse>
				<verse number="25">Her tiştên ku li sûka qesaban tê firotin, nekin pirsgirêka ûcdanî û bêpirs û sewal bixwin.</verse>
				<verse number="26">Ji ber ku: Rûyê erdê û tijîbûna wê, yê Xudan in.</verse>
				<verse number="27">Ger kesekî bêbawerî we bangî xwarinê bike û hûn jî bixwazin biçin, tu tiştekî nekin pirsgirêka ûcdanî û bê pirs û sewal her tiştê ku li ber we bête danîn bixwin.</verse>
				<verse number="28">Lê belê ger yekî ji we re bibêje: Ev goştê qurbanê ye! him bona kesên vêya gotiye û him jî bona aramiya ûcdanê nexwin; ji ber ku rûyê erdê û tijîbûna wê yê Xudan in.</verse>
				<verse number="29">Dixwazim bibêjim ku ne bona ûcdanê te, lê bona ûcdanê yên din; ji ber ku çima azadiya min ji aliyê ûcdanê kesên din ve bê daraz kirin?</verse>
				<verse number="30">Ger ez bi şikir kirinê beşdarî wê bibim, ji tiştê ku min lê şikir kiriye, çima ez bêm pekandin?</verse>
				<verse number="31">Bi kûrtî, hûn çi bixwin û vexwin, hûn çi bikin, her tiştî bona bilindahiya Xwedê bikin!</verse>
				<verse number="32">Nebin sedema tilpekiya Cihûdan, an Grekan, an jî Dêra Xwedê;</verse>
				<verse number="33">çawa ku ez jî ne li fêda xwe, bona ku xelas bibin li fêda gellek kesî digerim, di her tiştî de her kesî xoşnûd dikim.</verse>
			</chapter>
			<chapter number="11">
				<verse number="1">Mîna ku min Mesîh ji xwe re mînak girtiye, hûn jî min mînak bigirin!</verse>
				<verse number="2">Niha, bona ku hûn di her tiştî de min di bîra xwe de tînin û mîna ku min radestî we kiriye, hûn bi hînkirinan ve digirin, ez pesnê we didim.</verse>
				<verse number="3">Lê belê ez dixwazim hûn bizanibin ku, serê her zilamî Mesîh û serê pîrekê zilam û serê Mesîh Xwedê ye.</verse>
				<verse number="4">Her zilamê ku serê xwe dixumîne, dua dike, an jî peyxambertî dike, serê xwe biçûk dixîne.</verse>
				<verse number="5">Lê belê her pîreka ku ser vekirî dua dike, an jî peyxambertî dike, serê xwe biçûk dixîne; ji ber ku bi ser kur kirinê re yek û eynî tişt e!</verse>
				<verse number="6">Ji ber ku ger pîrek xwe nexumîne, bila porê wê jî bête jêkirin; lê belê ger kurkirin, an jî por jêkirina pîrekê şerm be, bila serê xwe bixumîne.</verse>
				<verse number="7">Divê zilam serê xwe nexumîne; ji ber ku zilam di mînakiya Xwedê de ye û bilindahiya Xwedê ye; lê belê pîrek bilindahiya zilam e.</verse>
				<verse number="8">Ji ber ku zilam ne ji pîrekê, lê belê pîrek ji zilam e.</verse>
				<verse number="9">Ji ber ku zilam jî ne ji bona pîrekê, lê belê pîrek ji bona zilam hate afirandin.</verse>
				<verse number="10">Ji ber vêya ji ber sedema milyaketan pîrek, divê li ser serê xwe bibe xwediyê nîşana serweriyê.</verse>
				<verse number="11">Tevî vêya, di Xudan de ne pîrek bê zilam, ne jî zilam bê pîrek e.</verse>
				<verse number="12">Ji ber, mîna ku pîrek ji zilam ve afiriye, zilam jî bi navgîniya pîrekê ve dibe; lê belê her tişt ji Xwedê ye.</verse>
				<verse number="13">Hûn bi xwe qirar bidin; ma bê nuxumandin dua kirina pîrekê ji Xwedê re li cîh e?</verse>
				<verse number="14">Ma gelo xweza jî hînî we nake ku, pordirêjiya zilam bona wî bêhurmetî ye?</verse>
				<verse number="15">Lê belê pordirêjiya pîrekê, ji wê re bilindahî ye; ji ber ku por, mîna rûberekî ji wê re hatiye dayîn.</verse>
				<verse number="16">Lê belê ger kesek bixwaze ku têkeve keftûleftê, kevneşopek me yî ûsa nîne, ne jî ya Dêrên Xwedê heye.</verse>
				<verse number="17">Lê belê ez bi temmî kirina vêya, pesnê ne bona ya hîn jî qenc, lê bona ya hîn jî xerab bicivin, nadim.</verse>
				<verse number="18">Ji ber ku ya yekemîn, dema hûn di Dêrê de tên cem hev, ez dibihîzim ku di nava we de cihêtî hene û ez pariyek jî bi vêya bawer im.</verse>
				<verse number="19">Ji ber, bona ku di nava we de yên meqbûl xuya bibin, divê di nava we de veqetandinan çê bibin!</verse>
				<verse number="20">Niha, dema hûn li cîhekî dicivin, hûn bona beşbûna sifra Xudan nacivin;</verse>
				<verse number="21">ji ber ku her yek, li benda yê din nasekine û xwarina xwe dixwe û hinek kes birçî dimînin, hinek kes jî serxweş dibin.</verse>
				<verse number="22">Ma bo xwarin û vexwarinê malên we tune ye? An jî ma hûn Dêra Xwedê biçûk dibînin û dixwazin yên xwarina wan nîne bişermînin? Ma ez ji we re çi bibêjim? Ma ez pesnê we bidim? Di vêya de pesnê we nadim!</verse>
				<verse number="23">Ji ber ya ku min radestî we kiriye, ji Xudan stendim; şeva ku Xudan Îsa dan dest, nan rahişt</verse>
				<verse number="24">û piştî ku şikir kir, şikand û got: Bigirin, bixwin! Vêya bedena minî ya ji bo we tê şikestin e; vêya bona bîranîna min bikin!</verse>
				<verse number="25">Mîna vêya paşî xwarinê kasê jî rahişt û got: Ev kaseya peymana nû ya di xwîna min de ye; dema ku her car we vexwar, bona bîranîna min vêya bikin!</verse>
				<verse number="26">Ji ber, dema we her ku ji vî nanî xwar û ji vê kasê vexwar, heta ku ew bi xwe were, hûn bangewaziya mirina Xudan dikin.</verse>
				<verse number="27">Bo vê yekê her kî ku bi şiklekî ne liyaq e nan bixwe, an jî ji kaseya Xudan ve vexwe, li dijî beden û xwîna Xudan sûcdar dibe.</verse>
				<verse number="28">Lê belê bila mirov xwe bi xwe biceribîne û bi vî awayî nan bixwe û ji kasê vexwe.</verse>
				<verse number="29">Ji ber ku yê dixwe û vedixwe, ger bedenê seh neke, dê li dijî xwe daraziyê bixwe û vexwe.</verse>
				<verse number="30">Ji ber vê yekê gellekên ji we lawaz û nexweş in û gellek kes jî radikevin.</verse>
				<verse number="31">Lê belê ger me xwe bi xwe daraz bikirana, em ne dihatin daraz kirin.</verse>
				<verse number="32">Lê belê gava ku em bên darazkirin, bona ku em bi dinê re nebin mehkûm, Xudan me perwerde dike.</verse>
				<verse number="33">Ji ber vê yekê, birayên min, dema hûn bona xwarinê hatin cem hev, li benda hev bin!</verse>
				<verse number="34">Ger kesek birçî be, bila di mal de bixwe; da ku, hûn ji bona darazkirinê necivin. Û tiştên ku şunda mane, wexta ku ez bêm, ez ê wan çareser bikim.</verse>
			</chapter>
			<chapter number="12">
				<verse number="1">Ya birano, dema em bên xelatên ruhanî, ez naxwazim ku hûn di vê babetê de nezan bimînin.</verse>
				<verse number="2">Hûn dizanin ku, dema hûn pûtperest bûn, bi vî awayî an jî bi wî awayî ji rê derketibûn û berê we dabûn peristina pûtê bêziman.</verse>
				<verse number="3">Bo vê yekê ez dixwazim ku hûn vêya zanibin: Tu kesê ku bi navgîniya Ruhê Xwedê ve diaxife nabêje: Nalet li Îsa be! Û bêyî navgîniya Ruhê Pîroz jî tu kes nikare bibêje: Îsa Xudan e!</verse>
				<verse number="4">Û xelatên ruhanî tewr bi tewr hene, lê belê eynî Ruh e.</verse>
				<verse number="5">Û wezîfeyên tewr bi tewr hene, lê belê eynî Xudan e.</verse>
				<verse number="6">Û karên tewr bi tewr hene, lê belê yê di her kesî de her tiştî dişixulîne eynî Xwedê ye.</verse>
				<verse number="7">Lê belê bona qenciya hevpişka her kesî, hunerek Ruh eşkere bike, ji her kesî re tê dayîn.</verse>
				<verse number="8">Ji ber ku bi navgîniya Ruh, ji yekî re hunera gotina peyvên zaniyarî û ji bona yekî din li gor eynî Ruhî hunera gotina peyvên zaneyî,</verse>
				<verse number="9">ji yekî din re bi eynî Ruhî bawerî û ji yekî din re bi eynî Ruhî xelatên şîfayê û</verse>
				<verse number="10">ji yekî din re hêza çêkirina kerametan û ji yekî din re peyxambertî kirin û ji yekî din re, ruhan ji hev veqetandin, ji yekî din re cûr be cûr zimanan û ji yekî din re jî hunera wergerandina zimanan dide.</verse>
				<verse number="11">Lê belê yê ku vana hemûyan dişuxulîne yek û eynî Ruh e; ji her kesî re, li gor xwestina xwe cuda bi cuda belav dike.</verse>
				<verse number="12">Ji ber mîna ku beden yek û endamên wê gellek in, herwekî hemû endamên bedenê gellek in, lê beden yek e; Mesîh jî ûsa ye.</verse>
				<verse number="13">Ji ber ku dixwaze bila Cihûd be, dixwaze Grek, dixwaze dîl, dixwaze azad bibin, em hemû bona bûyîna bedenekî di eynî Ruhî de vaftîz bûn û ji me hemûyan re ji yek Ruhî ve dan vexwarin.</verse>
				<verse number="14">Ji ber ku beden jî ne tenê ji endamekî, lê belê ji gellek endaman e.</verse>
				<verse number="15">Ger ling bibêje: Ji ber ku ez ne dest im, ez ne aidê bedenê me! Ji ber vê yekê ma ew ne aidê bedenê ye?</verse>
				<verse number="16">Û ger guh bibêje: Ji ber ku ez ne çav im, ez ne aidî bedenê me! Ji ber vê yekê ma ew ne aidê bedenê ye?</verse>
				<verse number="17">Ger hemû beden çav ba, dê bihîstin li ku derê bimaya? Ger gişt guh ba, dê bêhnkirin li ku derê bimaya?</verse>
				<verse number="18">Lê belê Xwedê, niha her endamên bedenê, li gor xwestina xwe di bedenê de bi cîh kiriye.</verse>
				<verse number="19">Û ger hemû endamek biba, dê beden li ku derê bimaya?</verse>
				<verse number="20">Lê belê niha endam gellek in, lê belê tenê bedenek heye.</verse>
				<verse number="21">Û çav nikare ji dest re bibêje: Hewca min ji te nîne! An jî serî ji lingan re nikare bibêje: Hewca min ji we re nîne!</verse>
				<verse number="22">Lê belê hîn jî bi zêdeyî, endamên bedenê yên hîn jî lawaz xuya dibin, pêwist in.</verse>
				<verse number="23">Û em hîn zêde qîmetê didin endamên bedenê yên hîn jî qîmet kêm dihesibînin û endamên me yî bêrewnaq hîn jî birewnaq dibe;</verse>
				<verse number="24">ji ber ku hewca endamên me yî birewnaq ji pûteyê nîne. Lê belê Xwedê hîn jî qîmet da yên qîmet kêm û di bedenê de yekitiyê bi dest xist;</verse>
				<verse number="25">da ku, bila di bedenê de cihêtî çênebe, lê belê endaman bi wekhevî çavnêriyê li hev û din bikin.</verse>
				<verse number="26">Û ger endamek êşê bikşîne, hemû endam pev re êşê dikşînin û ger endamek bê bilind kirin, hemû endam pev re kêfxweş dibin.</verse>
				<verse number="27">Lê belê hûn bedena Mesîh û cuda cuda endamên wê ne.</verse>
				<verse number="28">Û Xwedê di Dêrê de hinekan, pêşiyê şagirtan, bi duwemînî peyxamberan, bi sêwemînî mamosteyan, pişt re karên biqudret, pişt re xelatên şîfayê, alîkariyan, rêvebiriyan, celebên zimanan danî.</verse>
				<verse number="29">Ma hemû şagirt in? Ma hemû peyxamber in? Ma hemû mamoste ne? Ma hemû dikarin karên biqudret bikin?</verse>
				<verse number="30">Ma xelatên şîfayê, yên hemûyan hene? Ma hemû dikarin bi zimanan ve biaxifin? Ma hemû dikarin wergerînin?</verse>
				<verse number="31">Lê belê hûn xelatên hîn jî serete bi xîret bixwazin. Û dîsa ez rêyek hîn qenc nîşanî we bidim.</verse>
			</chapter>
			<chapter number="13">
				<verse number="1">Ger ez bi zimanê mirovan û milyaketan biaxifim, lê belê hezkirina min tune be, ez ê bibim mîna sifira deng derdixe, an jî mîna zîla dikute.</verse>
				<verse number="2">Ger peyxambertiya min hebe û hemû hemrêzan û hemû zanistiyan zanibim û ger hemû baweriya minî qasî çiyan ji cîh bihejîne hebe, lê belê hezkirina min tune be, ez tuneyiyek im.</verse>
				<verse number="3">Û ger hemû malên xwe bi sedeqeyî belav bikim û ger bedena xwe bona şewitandinê bidim dest, lê belê hezkirina min tune be, tu fêda vêya ji min re nabe!</verse>
				<verse number="4">Hezkirin pirr bisebr e û dilovan e; hezkirin çavnebariyê nake; hezkirin pesnê xwe nade, quretiyê nake;</verse>
				<verse number="5">bi hovîtiyê nake, li menfaeta xwe nagere, hêrs nabe, xerabiyê bi bîr nayne;</verse>
				<verse number="6">bi neheqiyê kêfxweş nabe, lê belê bi rastiyê ve dilxweş dibe;</verse>
				<verse number="7">baldirêjiyê li her tiştî dike, bi her tiştî bawer dibe, her tiştî hêvî dike, ji her tiştî re sebir dike.</verse>
				<verse number="8">Hezkirin tu carî dawî nabe; lê belê dê peyxambertî ji navendê rabin; dê ziman biqedin; zanîn ji navendê rabin.</verse>
				<verse number="9">Ji ber ku em hindik dizanin, hindik peyxambertiyê dikin.</verse>
				<verse number="10">Lê belê dema yê kamil bê, dê yên bisînor ji navendê rabin.</verse>
				<verse number="11">Ez dema zarok bûm, mîna zarokan diaxifîm, mîna zarokan fêhm dikirim û mîna zarokan difikirîm; dema ez bûm zilamek, min dev ji van mijûliyên zarokayî berda.</verse>
				<verse number="12">Ji ber ku em niha her tiştî mîna diyariyek nîvwindayî ya mirêkê dibînin, lê belê wê demê em ê rû bi rû bibînin; niha zanîna min bisînor e, lê belê wê demê mîna ku ez têm zanîn ez ê bizanibim.</verse>
				<verse number="13">Lê niha, bawerî, hêvî, hezkirin dimînin û ji vana yê herî mezin hezkirin e.</verse>
			</chapter>
			<chapter number="14">
				<verse number="1">Li pey hezkirinê baz bidin; lê belê xelatên ruhanî, bi taybetî peyxambertî kirinê bi xîret ve bixwazin!</verse>
				<verse number="2">Ji ber ku yê bi zimanan ve diaxife, ne ji mirovan re, lê ji Xwedê re diaxife; ji ber ku kes fêhm nake; lê ew bi ruh ve hemrazan dibêje.</verse>
				<verse number="3">Lê belê yê peyxamberiyê dike, bona ava kirinê, teşwîq kirinê û xemrevînî, ji mirovan re diaxife.</verse>
				<verse number="4">Yê ku bi ziman ve diaxife, xwe bi xwe ava dike; lê belê yê ku peyxamberiyê dike, Dêrê ava dike.</verse>
				<verse number="5">Niha, ez dixwazim ku, hûn hemû bi zimanan ve biaxifin, lê belê hîn zêde dixwazim ku hûn peyxamberiyê bikin. Ji ber, heta ku ev zimanana bona Dêrê neyên wergerandin, kesê ku peyxamberiyê dike, ji kesên bi van zimanan ve diaxife mezintir e.</verse>
				<verse number="6">Lê belê niha, ya birano, ger ez bi zimanan gotinê ve werim cem we û ger ez bi peyxamê, an bi zanînê, an bi peyxambertiyê, an jî bi hînkariyê ve ji we re nebêjim, dê çi qenciya min ji we re çê bibe?</verse>
				<verse number="7">Heta tiştên bêcan yên mîna bilûr û çenkê dengên guhêrbar dernexin, kî fêhm dike ku bi bilûr û çenkê çi tê lêxistin?</verse>
				<verse number="8">Ji ber ku ger borîjen jî dengekî nenas bide, ma kî ji şer re amade dibe?</verse>
				<verse number="9">Mîna vêya, ger hûn jî bi zimanekî fêhmbar neaxifin, dê gotinên we çawa bêne fêhm kirin? Wê gavê axaftina we berhewa ye!</verse>
				<verse number="10">Bê şik li dinê gellek tewr deng hene û yek jî ne bê mane ye.</verse>
				<verse number="11">Niha, ger ez maneya deng fêhm nekim, ez ê ji bo yê ku diaxifî bibim xerîb û yê ku diaxife dê ji bo min bibe xerîb.</verse>
				<verse number="12">Bi vî awayî, madem ku hûn jî ji xelatên ruhanî ve bixîret in, ji bona pêş ve birina Dêrê, li zêdebûna xwe bigerin.</verse>
				<verse number="13">Ji bo vêya, kesê bi ziman ve diaxife, bila bona wergerîna gotinên xwe dua bike.</verse>
				<verse number="14">Ji ber, dema ez bi ziman ve dua bikim, ruhê min dua dike, lê belê hişê min bê berdar e.</verse>
				<verse number="15">Niha, divê çawa be? Ez ê bi ruh dua bikim û bi hiş jî dua bikim; bi ruh qesîda bibêjim û bi hiş jî qesîda bibêjim.</verse>
				<verse number="16">Ger tu tenê bi ruh ve şikiryê bînî, yekî ji gel, ji ber ku gotina te fêhm nake, dê çawa ji dua şukranê ku te kiriye re: Amîn! bibêje?</verse>
				<verse number="17">Ji ber, dibe ku tu qenc şikiryê bikî, lê belê yê din nayên ava kirin.</verse>
				<verse number="18">Bona ez ji we hemûyan pirrtir bi zimanan ve diaxifim, ji Xwedê re şikir dikim.</verse>
				<verse number="19">Lê belê heta ku ez di Dêrê de di zimanekî de deh hezar gotinî bibêjim, bona kesên din perwerde bikim di hişê xwe de axaftina pênc gotinî çêtir digirim.</verse>
				<verse number="20">Birano, di fêhmkirinê de nebin zarok; lê di babeta xerabiyê de bibin mîna zarokan, lê belê di ramanên xwe de mîna kesên gîhaştî bibin.</verse>
				<verse number="21">Di zagonê de hatiye nivîsandin: Xudan dibêje: Bi navgîniya kesên zimanê xerîb diaxifin û bi lêvê xerîban ez ê bangî vî gelî bikim û dê dîsa jî min guhdarî nekin!</verse>
				<verse number="22">Ji ber vê yekê, axaftina bi zimanan ne bona bawermendan, lê bona bêbaweriyan nîşanek e; lê belê peyxambertî ne bona bêbaweriyan, lê bona bawermendan e.</verse>
				<verse number="23">Ger niha hemûya Dêrê li cîhekî bên cem hev û dema hemû pev re bi zimanan ve biaxifin û yekî baweriyê neaniye, an jî yekî ji gel têkeve nava wan, dê nebêjin: Hûn har bûne?</verse>
				<verse number="24">Lê belê ger dema hemû peyxamberiyê bikin û yekî bawerî neaniye, an jî yekî ji gel têkeve nava wan, bi her gotinên ku tê gotin dê bê qanih kirin û bê daraz kirin</verse>
				<verse number="25">û dê ramanên dizî yên dilê wî bê eşkere kirin û bi vî awayî dê ew bibêje: Bi rastî jî Xwedê di nava we de ye û ser rû xwe bavêje erdê û ji Xwedê re peristinê bike.</verse>
				<verse number="26">Niha çî ye, birano? Dema hûn dicivin, Zebûrek her yekî heye, hînkirina wî heye, peyxama wî heye, zimanê wî heye, wergera wî heye. Bila her tişt bona ava kirinê be!</verse>
				<verse number="27">Ger kesek bixwaze bi zimanekî biaxife, bila dudu, an herî zêde sê kes bi dor biaxifin û yek jî bila yên tê gotin wergerîne.</verse>
				<verse number="28">Lê belê ger werger tunebe, bila ew di Dêrê de bêdeng bimîne û di hundirê xwe de bi Xwedê re biaxife.</verse>
				<verse number="29">Û bila du an jî sê peyxamber bibêjin û bila yên din daraziyê bikin.</verse>
				<verse number="30">Lê belê ger peyxamek bê kesekî li wê derê rûniştiye, bila yê yekemîn bêdeng bisekine.</verse>
				<verse number="31">Ji ber ku hûn hemû dikarin yek bi yek peyxamberiyê bikin, da ku, hemû hîn bibin û hemû bên teşwîq kirin.</verse>
				<verse number="32">Û ruhên peyxamberan bengî peyxamberan in.</verse>
				<verse number="33">Ji ber ku Xwedê ne yê tevliheviyê, lê Xwedanê dilxweşiyê ye; mîna di hemû Dêrên pîrozan de ûsa ye.</verse>
				<verse number="34">Bila pîrekên we di Dêran de bê deng bimînin; ji ber ku ji axaftina wan re destûr nîne; mîna ku zagon jî dibêje, bila bengî bin.</verse>
				<verse number="35">Û ger tiştekî ku bixwazin hîn bibin, bila li malê ji zilamê xwe bipirsin; ji ber ku di Dêrê de axaftina pîrekan şerm e.</verse>
				<verse number="36">An ma gotina Xwedê ji we derket? An jî tenê gîhaştiye we?</verse>
				<verse number="37">Ger kesek xwe peyxamber, an jî ji aliyê ruh ve gihaştî zanîbe, bila bizane ku yên min ji we re nivîsandiye emirên Xudan in.</verse>
				<verse number="38">Lê belê ger kesek nezan be, bila nezan be!</verse>
				<verse number="39">Ji ber vê yekê, birayên min, peyxambertî kirinê bi xîret bixwazin û nebin astengê axaftina bi zimanan.</verse>
				<verse number="40">Lê belê bila her tişt bi rastî û bi rêzî bê çêkirin!</verse>
			</chapter>
			<chapter number="15">
				<verse number="1">Ya birano, dixwazim ku Mizgîniya min agahî we kir û we jî qebûl kir û pê ve dilsoz mane di bîra we de bînim;</verse>
				<verse number="2">ger hûn bi gotina ku min ji we re mizgîn daye ve zexm bigirin, hûn ê bi navgîniya wê xelas bibin; dijberî wê divê we bi valahiyê bawerî anî be.</verse>
				<verse number="3">Ji ber ku berî her tiştî yê ku min girt, têgihandim we: Ûsa ku, li gor Nivîsên Pîroz Mesîh, ji bona gunehên me mir û</verse>
				<verse number="4">hate binerd kirin û li gor Nivîsên Pîroz, roja sisiyan vejiya</verse>
				<verse number="5">û ew ji Kîfas re, pişt re ji Donzdehan re xuya bû.</verse>
				<verse number="6">Dawiyê di carekî de xuyayî pênc sedî zêdetir birayan bû; gellekên wan hîn dijîn, lê belê hinekan jî mirin.</verse>
				<verse number="7">Li pey vêya xuyayî Aqûp, pişt re ji hemû şagirtan re</verse>
				<verse number="8">û dawîna dawîn xuyayî min, yê mîna zaroyê bê dem bûyiye jî bû.</verse>
				<verse number="9">Ji ber ku ez herî biçûkê şagirta me; ez ne liyaq im ku bi şagirtiyê bême bang kirin; ji ber ku min tahdê li Dêra Xwedê kir.</verse>
				<verse number="10">Lê belê ez her çi bim, bi kerema Xwedê ez ew im û kerema wî ya bona min bi valahiyê neçû; lê belê ji wan hemûyan zêdetir xebitîm; lê ne ez, tenê kerema Xwedê ya bi min re ye.</verse>
				<verse number="11">Niha divê ez û divê ew, em wusa waz dikin û we wusa bawerî anî.</verse>
				<verse number="12">Lê belê ger vejîna Mesîh ya ji mirinê tê waz kirin, çawa dibe ku hin kesên ji nava we dibêjin, vejîna miriyan tune?</verse>
				<verse number="13">Lê belê ger vejîna miriyan tune be, Mesîh jî nevejiya ye!</verse>
				<verse number="14">Û ger Mesîh nevejiya be, waza me vala, baweriya we jî vala ye!</verse>
				<verse number="15">Û şahdeyiya me yî di derheqê Xwedê de jî dibe ku derew bibe; ji ber, me şahdeyiyê kirin ku Xwedê Mesîh ji mirinê ve vejand; ger bi rastî mirî nevejiyabin, dibe ku wî ew jî nevejandiye.</verse>
				<verse number="16">Ji ber ku ger mirî navejin, Mesîh jî nevejiya ye.</verse>
				<verse number="17">Û ger Mesîh nevejiya be, baweriya we vala ye; hûn hîn di nava gunehên xwe de ne.</verse>
				<verse number="18">Li gor vêya yên bi aidbûnê Mesîh ve mirine jî helaq bûne.</verse>
				<verse number="19">Ger tenê bona vê jiyana me hêviya xwe bi Mesîh ve girêda be, em ji her kesî zêdetir kesên belengaz in!</verse>
				<verse number="20">Lê belê niha Mesîh, bi mînakbûna kesên miriye yê pêşîn ji mirinê ve vejiya ye.</verse>
				<verse number="21">Ji ber ku li gor mirin bi navgîniya mirovekî hat, ji mirinê vejîn jî bi navgîniya mirovekî bû.</verse>
				<verse number="22">Ji ber ku her kes çawa di Adem de dimire, bi vî awayî dê her kes di Mesîh de bigihêje jiyanê.</verse>
				<verse number="23">Lê belê her kes dema dora wan bê dê bivejin: Mînaka pêşînbûnê Mesîh, dawiyê di hatina wî de yên aidî Mesîh in.</verse>
				<verse number="24">Paşê, dema ew her rêvebiriyê û her hikumraniyê û her qudretê ji navendê rake, serweriyê bide Bavo Xwedê, dê dawî bibe.</verse>
				<verse number="25">Ji ber, heta ku ew hemû neyarên wî li bin lingê wî raxe, divê ew serweriyê bajo.</verse>
				<verse number="26">Dijminê herî dawiyê ji navendê bê rakirin mirin e.</verse>
				<verse number="27">Ji ber ku: Hemû tiştan danî bin lingên wî. Lê belê dema bêje: Her tişt bengî wî hatine danîn, aşkere ye ku yê her tiştî bengî wî kiriye, bêhempa ye.</verse>
				<verse number="28">Û dema her tişt bi wî ve bête bengî kirin, wê demê dê Law bengî yê ku her tiştî bengî wî kiriye, bibe; da ku, bila Xwedê di her tiştî de her tişt bibe.</verse>
				<verse number="29">Ya na, dê yên bi navê miriyan vaftîz bûne çi bibin? Ger mirî tu carî nevejiyabin, mirovan çima bi navê miriyan vaftîz dibin?</verse>
				<verse number="30">Û em bo çi xwe her demjmêrî davên talûkan?</verse>
				<verse number="31">Ya birano, ji bona we bi heqê wê pesnvedana ku ez di Xudanê me Mesîh Îsa de xwediyê wê me, her roj dimirim!</verse>
				<verse number="32">Ger li Efesê, bi mirovî, bi cenawiran re cengê kiribim, çi qenciya vêya ji min re heye? Ger mirî nevejin; em ê bixwin û vexwin, ji ber ku em ê sibê bimirin!</verse>
				<verse number="33">Nexapin: Hevaliyên xerab xûyê qenc xera dikin!</verse>
				<verse number="34">Bi rastî şiyar bibin û gunehan mekin! Ji ber ku di hinekan de zanîna Xwedê nîne; bona ku hûn bişermin ez vêya dibêjim.</verse>
				<verse number="35">Lê belê yek dikare bibêje ku: Dê mirî çawa bivejin û dê bi bedenekî çawa bên?</verse>
				<verse number="36">Ya bêaqil, heta ku tiştê te çandiye nemire, naveje!</verse>
				<verse number="37">Û dema tu biçîne, tu reha ku bê nîne, tenê tovê wê, tovê genim an jî tovê riwekî din diçînî.</verse>
				<verse number="38">Lê belê Xwedê li gor xwestina xwe bedenê dide wê û ji her tovê bedenek taybetî dide.</verse>
				<verse number="39">Her goşt ne wekhev e; lê belê goştê mirovan tewrek û goştê heywanan tewrek û goştê masî û civîkan jî tewrek e.</verse>
				<verse number="40">Bedenên semawî hene û bedenên dinyewî hene; lê belê rewnaqiya yên semawî tewrek û yên dinyewî tewrek e.</verse>
				<verse number="41">Rewnaqiya rojê tewrek û rewnaqiya heyvê tewrek û rewnaqiya stêrkan tewrek e; ji ber ku di rewnaqiyê de stêrk ji stêrkê cihêtir e.</verse>
				<verse number="42">Vejîna miriyan jî ûsa ye. Di rizandinê de tête çandin û di nerizandinê de tête vejandin;</verse>
				<verse number="43">di bêhurmetiyê de tête çandin û di bilindahiyê de tête vejandin; di lawaziyê de tête çandin û di qudretê de tête vejandin;</verse>
				<verse number="44">bi bedenekî xwezabûnê tê binerd kirin û bi bedenek ruhanî ve tê vejandin. Mîna ku bedena xweza heye, bedena ruhanî jî heye.</verse>
				<verse number="45">Ûsa jî hatiye nivîsandin: Mirovê yekemîn Adem, bû canê ku dijî. Ademê dawîn bû ruhek divejîne.</verse>
				<verse number="46">Lê belê pêşiyê ne yê ruhanî, lê yê xweza hat; yê ruhanî dawiyê hat.</verse>
				<verse number="47">Mirovê pêşîn ji erdê, yanê ji axê ye; mirovê duwemîn Xudanê ji ezmana ye.</verse>
				<verse number="48">Yê ji axê ve çawa be, yên ji axê ne jî ûsa ne û yê ezmanan çawa be, yên ezmanî jî ûsa ne.</verse>
				<verse number="49">Û çawa ku me sûretê yê erdê kişandiye, em ê sûretê yê ezmanî jî bikişînin.</verse>
				<verse number="50">Lê belê ya birano, ez vêya bibêjim, goşt û xwîn nikare Serweriya Xwedê bi mêrasî bigire; yên dirizên jî nikarin nerizandinê bi mêrasî bigirin.</verse>
				<verse number="51">A vay, ez razekê ji we re dibêjim: Em ê gişt di xew de neçin, lê belê di dema borîjêna dawîn de, em ê hemû nişka ve, di çavşikanînkê de bêne guhertin;</verse>
				<verse number="52">ji ber ku dê borîjên bê pifkirin û dê mirî bi nerizandinê ve bivejin û em ê bên guhertin.</verse>
				<verse number="53">Ji ber ku divê ev ê dirize bêrizandinê û ev ê bimirinî jî bêmiriniyê li xwe ke.</verse>
				<verse number="54">Lê belê dema ev yê ku dirize, nerizînê li xwe bike û ev yê ku dimire, bêmiriniyê li xwe bike, kelama ku hatiye nivîsandin dê wê çaxê bête cîh: Mirin di serfiraziyê de hate daqurtandin!</verse>
				<verse number="55">a mirin, serfiraziya te li ku derê yî? Ya mirin, kelemê te li ku derê yî?</verse>
				<verse number="56">Kelemê mirinê guneh e û hêza guneh zagon e.</verse>
				<verse number="57">Lê belê bila ji Xwedê re şikir be, wî bi navgîniya Xudanê me Îsa Mesîh serfirazî daye me!</verse>
				<verse number="58">Bo vê yekê birayên minî xoşewîst, bi zanîna ku keda we di Xudan de ne vala ye, pêdandî, bêhejîn û her tim di karê Xudan de li ser zêdebûnê bin!</verse>
			</chapter>
			<chapter number="16">
				<verse number="1">Niha dema em bên berhev kirina alîkariya ku dê ji pîrozan re bibe: Hûn jî vêya, çawa ku min ji Dêrên Galatiyan re temmî kiriye, wusa bikin.</verse>
				<verse number="2">Her yekî ji we roja heftê ya yekemîn, bila li gor qezenca xwe hinek pere hilîne û bicivîne; da ku, dema ez bêm, bila wê gavê berhevkirin nebin.</verse>
				<verse number="3">Û dema ez bêm wir, bona bexşandinê we bibe, kesên ku hûn munasib dibînin, ez ê wan tevî nameyan bişînim Orşelîmê.</verse>
				<verse number="4">Û ger çûna min jî hewce bike, ew dê bi min re biçin.</verse>
				<verse number="5">Lê belê gava ji Makêdonê ve derbas bûm pêv, ez ê bêm cem we; ji ber ku di Makêdonê de derbas dibim.</verse>
				<verse number="6">Lê belê divê ez li cem we bimînim, an jî zivistanê biborînim; da ku, ez her bi ku ve biçim, hûn min bişînin.</verse>
				<verse number="7">Ji ber ku ez naxwazim we ûsa bi kurtayî bibînim û derbas bibim; lê ger destûra Xudan bibe, ez hêvî dikim ku ez ê demekî li cem we bimînim.</verse>
				<verse number="8">Lê belê heta Pêntîkostê ez ê li Efesê bimînim;</verse>
				<verse number="9">ji ber ku ji min re deriyekî mezin û bi tevgerê ve tijî vebû û yên ku li dijî disekinin zehf in.</verse>
				<verse number="10">Û ger dema Tîmotêyos were, bala xwe bidinê ku bila ew li cem we, bi bêtirsî bimîne; ji ber ku ew jî mîna min karê Xudan dike.</verse>
				<verse number="11">Bila kes wî xor nebîne! Lê belê bona bête cem min, wî bi dilxweşiyê ve bi rê bikin; ji ber ku ez tevî birayan li benda hatina wî me.</verse>
				<verse number="12">Dema em bên birayê me Apollos, bona bi birayan ve bê cem we min gellek rica ji wî re kir û niha ji hatinê re qet xwastina wî tune; lê belê dema fersendekî bi cîh bibîne, dê were.</verse>
				<verse number="13">Hişyar bimînin, di baweriyê de pêdandî bin, bi mêranî bin!</verse>
				<verse number="14">Bila her tiştên we bi hezkirinê ve bibe!</verse>
				<verse number="15">Hûn bi maliyên Stêfanosê Ahayayê nûber e û bona xizmeta ji pîrozan re xwe tirxan kirine ve dizanin;</verse>
				<verse number="16">ya birano, ez li ber we digerim, bengî yê mîna viya û hemûyên bi vana re dişuxulin û kedê didin bin.</verse>
				<verse number="17">Û ez bi hatina Stêfanos û Fortunatos û Ahaykûs ve kêfxweş dibim; ji ber ku tuneyiya we vana ji bîra min birin.</verse>
				<verse number="18">Ji ber ku aramiyê dan ruhê min û yên we; ji ber vê yekê yên mîna vana binasin!</verse>
				<verse number="19">Dêrên Asyayê silavê li we dikin. Akvîla û Prîska, bi Dêra ku li mala wan dicive, ji we re di Xudan de gellek silavan dikin.</verse>
				<verse number="20">Hemû bira ji we re silav dikin. Ji hev û din re bi ramûsana pîroz ve silav bikin!</verse>
				<verse number="21">Bi destê xwe, silava min, Pawlos.</verse>
				<verse number="22">Ger kesek ji Xudan hez neke, bila bi nalet bibe! Maranata!</verse>
				<verse number="23">Bila xêra Xudan Îsa bi we re be!</verse>
				<verse number="24">Bila hezkirina min di Mesîh Îsa de bi we hemûyan re be! Amîn.</verse>
			</chapter>
		</book>
		<book number="47">
			<chapter number="1">
				<verse number="1">Pawlosê ku bi viyana Xwedê ve şagirtê Mesîh Îsa û birayê Tîmotêyos, ji hemû pîrozên li her aliyê Ahayayê ne û Dêra Xwedê, ya li Korîntêye re:</verse>
				<verse number="2">Bila ji Bavê me Xwedê û ji Xudan Îsa Mesîh ve kerem û dilxweşî ji we re be!</verse>
				<verse number="3">Bila ji Xwedayê ku bingeha her tewr xemrevîniyê ye, ji Bavê bi dilovanî, ji Xwedê û Bavê Xudanê me Îsa Mesîh re pesnahî be!</verse>
				<verse number="4">Bona bi xemrevîniya ku me ji wî ve stendiye em kesên di her tewr tengasiyê de ne xemrevîniyê bikin, me di hemû tengasiyê me de xewrevîn dike.</verse>
				<verse number="5">Ji ber ku em çawa keserên Mesîh bi pirranî dikişînin, bi navgîniya Mesîh xemrevîniya me jî ûsa zêde dibe.</verse>
				<verse number="6">Lê belê ger em tengasiyê dikişînin, ev bona xemrevînî û xelasiya we ye û ger em bêne xemrevînîkirin, ev bona kiryarê xemrevîna we ya di baldirêjiya eynî keserên ku em dikişînin de ye.</verse>
				<verse number="7">Hêviya me yî bona we nalerize; ji ber em dizanin ku: Mîna hûn dibin şirîkên keserên me, hûn ê şirîkê xemrevînên me jî bin.</verse>
				<verse number="8">Ji ber ku ya birano, em naxwazin hûn ji tengasiyên ku me li Asyayê kişandine, bêhay bin; em di binê barekî ku zêdeyî quweta hilgirtina me de bûn; heta ku, hêviya me yî jiyanê jî nema bû;</verse>
				<verse number="9">lê belê, banga mirina me jixwe di me de bû; da ku, em ne bi xwe, lê bi Xwedanê ku miriyan divejîne hêvî bikin;</verse>
				<verse number="10">Wî me ji xetera mirineke ev qasî mezin xelas kirin û dê hîn jî xelas bike; bona ku ew ê me dîsa xelas bike, hêviya me ji wî heye;</verse>
				<verse number="11">hûn jî bi duayên xwe ji me re bi alîkarî kirine ve; wusa ku, bona keremiya ku bi navgîniya gellek kesî bona me ne, ji ber me, ji aliyê gellek kesan jî bila spasî bête peşkeş kirin.</verse>
				<verse number="12">Ji ber ku pesin dayîna me ev e, yanê, li dinê û bi zêdeyî li dijî we pîrozî û safîbûna Xwedê, ne bi zanyariya cismanî, lê belê şahdeyiya ûcdanê me ye ku em bi xêra Xwedê di tevgerê de ne.</verse>
				<verse number="13">Ji ber ku xeynî tiştên ku hûn dixwînin, an jî nas dikin, em tiştekî din nanivîsînin; lê belê mîna ku we me heta derecekê fêhm kirine,</verse>
				<verse number="14">ez hêvîdar im ku hûn me bi tûmî nas bikin; ûsa ku, di roja Xudanê me Îsa de mîna ku pesnahiya me hûn in, em jî bibin pesnahiya we.</verse>
				<verse number="15">Û bi vê ewlebûnê, bona ku hûn bigihêjin nîmeta duwemîn ez di nêta ku, pêşiyê werim cem we û ji we derbasî Makêdonyayê bibim</verse>
				<verse number="16">û dîsa ji Makêdonyayê bêm cem we û ji aliyê we ve bi Cihûstanê ve bême şandin de bûm.</verse>
				<verse number="17">Niha dema min vêya nêt kir, gelo min sivikî kir? An jî bona ku bi min re belê belê û na na bibe, gelo tiştên ku nêt lê anîme, li gor bedenê nêt kirim?</verse>
				<verse number="18">Lê belê Xwedê ewledar e ku, gotina ku me têgihandiye we, erê û na nîne!</verse>
				<verse number="19">Ji ber ku di nav we de Lawê Xwedê Îsa Mesîh ê ku bi navgîniya me, bi navgîniya min û Sîlvanos û Tîmotêyos ve hatiye waz kirin, nebû erê û na; lê belê di wî de erê bû.</verse>
				<verse number="20">Ji ber ku çiqas wadên Xwedê hebe, erêyên wan di wî de ne; ji ber vê yekê, bi navgîniya me bona bilindahiya Xwedê, Amîn jî bi navgîniya wî ye!</verse>
				<verse number="21">Û yê ku me bi we re di Mesîh de zeximandiye û yê ku me mesh kiriye Xwedê ye.</verse>
				<verse number="22">Û wî me mor kir û bona ewledariyê Ruh da dilên me.</verse>
				<verse number="23">Lê belê ez Xwedê bo canê xwe şahde digirim ku, sedema dîsa nehatina minî Korîntê parastina we bû.</verse>
				<verse number="24">Em naxwazin ku bibin serwerê baweriya we; lê belê em alîkarên kêfxweşiya we ne; ji ber ku hûn di baweriyê de pêdandî disekinin.</verse>
			</chapter>
			<chapter number="2">
				<verse number="1">Lê belê min biryar da ku ez ê dîsa bi keser neyêm cem we.</verse>
				<verse number="2">Ji ber ku ger ez we bikesirînim, xeynî hûn ên ku min wan kesirandiye, dê kî bimîne ku min kêfxweş bike?</verse>
				<verse number="3">Û min vêya eynî ûsa nivîsand ku dema ez bêm, yên ku min kêfxweş bikin, bila min nekesirînin; ji bo kêfxweşiya min, kêfxweşiya we hemûyan e, baweriya min bi we hemûyan re heye.</verse>
				<verse number="4">Ji ber, ne bona ku hûn bikesirin, lê bona ku hûn hezkirina minî mezin ji bo we heye bizanibin, bi tengasiyek mezin û di nava êşa dil de, bi gellek hêstirên çavan ji we re nivîsandim.</verse>
				<verse number="5">Lê belê ger kesekî keserê dabe, ne ji min re, lê – ji bo ku ez fîşal nekim –, heta dereceyekê keserê da we hemûyan.</verse>
				<verse number="6">Ji yekî ûsa re, ev cezaya ku ji aliyê pirraniyê ve ye, bes e;</verse>
				<verse number="7">bona ku bi kesera zêde nekeve, divê hûn wî efû bikin û xemrevîniyê ji wî re bikin.</verse>
				<verse number="8">Ji ber vê yekê ez rica dikim ku hûn hezkirina xwe ji wî re nû bikin.</verse>
				<verse number="9">Ji ber ku, bi gotina, hela ka hûn di her rewşê de îtaetkar in, ez bi eyarê we bizanibim, nivîsandim.</verse>
				<verse number="10">Lê belê hûn ji kê re tiştekî bibexşînin, ez ê jî; ji ber ku ger min tiştekî bexşandibe, min wê jî bona we, di hafa Mesîh de bexşand;</verse>
				<verse number="11">da ku, em ji aliyê Îblîs ve neyên mexdûr kirin; ji ber ku em ji dek û dolavên wî ne bêhay in.</verse>
				<verse number="12">Û dema ez ji bona Mizgîniya Mesîh hatim Troasê û di Xudan de deriyek ji min re vebûbû,</verse>
				<verse number="13">ji ber ku min birayê xwe Tîtûs nedît, di ruhê min de aramiya min tunebû; lê belê min xatir ji wan xwest û çûm Makêdonyayê.</verse>
				<verse number="14">Lê belê, bila ji Xwedayê ku me her tim di koma serkeftina Mesîh de dide meşandinê û bêhna nas kirina xwe yî di her derê de bi navgîniya me belav dike re şikirî bibe!</verse>
				<verse number="15">Ji ber ku em di yên xelas dibin de û di yên helaq dibin de, bona Xwedê bêhna Mesîh ya xweşik in;</verse>
				<verse number="16">bona vana bêhna mirinê ya ku dibe mirinê ne û bona wana bêhna jiyanê ya ku dibe jînê ne. Û ma kî pisporê kareki ûsa ye?</verse>
				<verse number="17">Ji ber ku em ne mîna gellekên ku gotina Xwedê xera dikin in, lê belê em ji paqijiyê û ji Xwedê ve, di hizûra Xwedê de, di Mesîh de dibêjin.</verse>
			</chapter>
			<chapter number="3">
				<verse number="1">Qey dîsa me dest bi salixdana xwe kir? Ya na qey hewca me mîna hinekan ji we re, an jî nameyên salixdana ji we heye?</verse>
				<verse number="2">Nameya di dilê me de hatiye nivîsandin û ji aliyê hemû mirovan ve tê zanîn û tê xwendin hûn in.</verse>
				<verse number="3">Eşkere ye ku, hûn ji aliyê me, wekî ku nameya Mesîh bin, ya ku ne bi hibrê, lê belê bi Ruhê Xwedayê ku zindî ye, ne li ser lewhên kevir, li ser lewhên dilên ji goşt in; hatine nivîsîn.</verse>
				<verse number="4">Û bi navgîniya Mesîh, ewledariyek me yî ûsa ji Xwedê re heye;</verse>
				<verse number="5">bona ku em tiştekî bi serkeftina xwe bihesibînin, em bi xwe ne pispor in; lê belê pisporiya me ji Xwedê ye.</verse>
				<verse number="6">Û wî me ne ji zagonê, ji tîpê, lê belê ji xizmetkarbûna peymanekî nû ya xwe spartiye Ruh ve pispor danî; ji ber ku tîp dikuje, lê belê Ruh dijîne.</verse>
				<verse number="7">Lê belê ger xizmeta mirinê, ya ku bi tîpan li keviran hatiye kolandin di nava bilindahiyê de hatibe; ûsa ku, lawê Îsraêl ji berya biriqandina wî yî bi demî nikarîbûn li wecê Mûsa binêriyan;</verse>
				<verse number="8">bilindahiya xizmeta ku bona Ruh tê kirin, dê çawa hîn jî ne biryar be?</verse>
				<verse number="9">Ji ber ku ger bilindahiya xizmeta mehkûmiyetê hebe, dê bilindahiya xizmeta ku pakbûnê pêk tîne hîn jî zêde be.</verse>
				<verse number="10">Ji ber, yê ku hatiye bilind kirin, di derheqê wê de, ji ber sedema mezintiya hîn jî seretetir nehat bilind kirin.</verse>
				<verse number="11">Ji ber ku ger yê derbas dibe bi bilindahiyê ve hatibe, dê çiqas zêde yê ku abadîn dimîne, di nava bilindahiyê de bimîne!</verse>
				<verse number="12">Niha bona ku em xwediyê hêviyek ûsa ne, em bi cesaretek mezin diaxifin</verse>
				<verse number="13">û em ne mîna Mûsayê bona ku lawên Îsraêlê dawiya yê derbasbûyî nebînin, berûkê da ser wecê xwe ne.</verse>
				<verse number="14">Lê belê hişê wan kor bû; ji ber ku di Mesîh de betalbûna wê, ji wan re nehat kişf kirin û bi vî awayî eynî berûk, di xwendina Peymana kevin de heta roja îro dimîne.</verse>
				<verse number="15">Çi heye ku heta îro, dema Mûsa tê xwendin, berûkek dilê wan dixumîne.</verse>
				<verse number="16">Lê belê çi demê vegere Xudan, dê ew berûk bê rakirin.</verse>
				<verse number="17">Û Xudan Ruh e û Ruhê Xudan li ku be, azadî li wir e.</verse>
				<verse number="18">Lê belê em gişt, bilindahiya XUDAN bi rûyekî bêpêçek, wekî ku di mirêkê de be dîtinê ve ji bilindahiyan heta bilindahiyan de di eynî sûretê de têne guhertin; ev jî ji aliyê Xudanê ku Ruh ve ye.</verse>
			</chapter>
			<chapter number="4">
				<verse number="1">Ji bo vê yekê, li gor ku em gîhaştine dilovaniyê, gava ku ev xizmeta me hebe, em dilawêriya xwe winda nakin;</verse>
				<verse number="2">lê belê me, bi fenekiyê ve ne meşandinê, kelama Xwedê neşewşandinê, lê bi derketina rasteqîniyê xwe di hizûra Xwedê de ji ûcdanê her mirovî re bi pend dayînê ve tiştên veşartî yên şermezariyê red kirin.</verse>
				<verse number="3">Û ger Mizgîniya me pêçayî jî be, bona kesên helaq dibin pêçayî ye;</verse>
				<verse number="4">bona ku ronahiya Mizgîniya bilindahiya Mesîhê xuyaniya Xwedê ye, têdighîne bi ser bêbaweriyan ve nehêlê, îlahê vê demê hişê wan kor kiriye.</verse>
				<verse number="5">Ji ber ku em ne xwe; lê belê em Mesîh Îsa bi Xudanî û xwe jî di oxra Îsa de wekî xulamên we bin, waz dikin.</verse>
				<verse number="6">Ji ber Xwedanê ku gotiye: Dê di tariyê de ronahî bibiriqe, bona ku ronahiya bilindahiya zanyariya Xwedê, ya di wecê Îsa Mesîh de dibiriqe bide me, di dilên me de biriqî.</verse>
				<verse number="7">Lê belê em di nava feraxên axînî de xwediyê vê xezînê ne, da ku, bila herî meziniya hêzê ne ji me be, lê bila aidî Xwedê be.</verse>
				<verse number="8">Me ji her alî ve xistine tengasiyê, lê belê em nehatine eciqandin; em şaş bûne, lê belê ne bêçare ne;</verse>
				<verse number="9">em tên fetilandin, lê belê em ne hatine ber dan; em bi erdê ve têk çûne, lê belê helaq nebûne;</verse>
				<verse number="10">bona ku jiyana Îsa, di bedena me de xuya bibe, em mirina Îsa her tim di bedena xwe de dikişînin.</verse>
				<verse number="11">Ji ber ku, bona jiyana Îsa di bedena me yî bi mirinî de xuya bibe, em, yên ku dijîn, di oxra Îsa de her tim radestî mirinê dibin.</verse>
				<verse number="12">Ûsa ku di me de mirin, lê belê di we de jî jiyan çalak dibe.</verse>
				<verse number="13">Lê belê çawa ku li gor: Bawerî anîm û bo wê gotim, hatiye nivîsandin; bi xwedîbûna eynî ruhê baweriyê em jî bawer dikin û bi vê sedemê em jî diaxifin;</verse>
				<verse number="14">ji ber em dizanin yê ku Îsa ji mirinê ve vejandiye, dê me jî bi Îsa ve bivejîne û bi we re derxîne hizûra xwe.</verse>
				<verse number="15">Ji ber ku ev hemû bona we ye; da ku, kerem bi navgîniya gellekan zêde bibe, bila bona bilindahiya Xwedê şikirî zêde bibe.</verse>
				<verse number="16">Ji ber vê yekê em cesareta xwe winda nakin; lê belê her çiqas hebûna me yî derve xera dibe jî, hebûna me yî hundirîn roj bi roj nû dibe.</verse>
				<verse number="17">Ji ber ku tengasiya me yî demî û sivik ji me re bilindahiyek di giraniyê de bi tu tiştî nayê pîvandin mezin û bê dawî bi dest dixe;</verse>
				<verse number="18">em ne li tiştên xuya dibe, lê belê li tiştên ku xuya nabe, dinêrin; ji ber ku yên xuya dibin, demî ne, lê belê yên xuya nabin, abadîn in.</verse>
			</chapter>
			<chapter number="5">
				<verse number="1">Ji ber em dizanin ku: Ger mala me yî kona dinyewî xera bibe, li ezman ji Xwedê ve xaniyek me, xaniyek me yî bi desta ve nehatiye çêkirin û abadîn e, heye.</verse>
				<verse number="2">Ji ber ku em niha bi bêriya li xwe kirina xaniyê xwe yî ezmanî ve bi rastî jî di vê de axînê dikişînin;</verse>
				<verse number="3">qet nebe ger li xwe kiribin, em ê tazî neyên dîtin.</verse>
				<verse number="4">Ji ber ku em, yên di vê konê de ne, wekî di binê bar de bin, axînê dikişînin; ji ber ku ne ji xwe kirinê, lê tenê li xwe kirinê dixwazin; da ku, yê bi mirinî be, bila ji aliyê jiyanê ve bête daqurtandin.</verse>
				<verse number="5">Yê ku me bona vê armancê amade kiriye û yê bona ewledariyê Ruh daye me Xwedê ye.</verse>
				<verse number="6">Ji ber vê yekê her tim cesareta me heye û em dizanin ku: Heta em di vê bedenê de bijîn, li dûrî Xudan in.</verse>
				<verse number="7">Ji ber ku em bi spartina baweriyê ve dijîn û ne bi xuya kirinê.</verse>
				<verse number="8">Û ez, em ewle ne, dibêjim û hîn jî zêde li dûrî bedenê û li cem Xudan bûnê dixwazin.</verse>
				<verse number="9">Bo vê yekê, dixwaze di bedenê de bijîn, dixwaze li dûrî bedenê bin jî, xwestina me xoşnûd kirina wî ye.</verse>
				<verse number="10">Ji ber ku divê em hemû li ber kursiya darazkirinê, ya Mesîh ve xuya bibin; da ku, her kes, divê qenc an jî xerab, li gor tiştên ku kirine, di bedenê de tiştên ku hatine kirin bigirin.</verse>
				<verse number="11">Niha, em bi zanîna tirsa Xudan ve mirovan qanih dikin; lê belê em ji Xwedê re hatin eşkere kirin û ez hêvîdar im ku em ji ûcdanê we re jî hatibin eşkere kirin.</verse>
				<verse number="12">Ji ber ku em xwe dîsa ji we re salix nadin; lê belê em fersenda bona me pesnahî dayînê didin we; da ku, bersivek we yî ji yên pesnê xwe ne bi dil, bi xuyayiya derve didin hebe.</verse>
				<verse number="13">Ji ber ku ger em ne di xwe de bin, ev bona Xwedê ye; ger hişê me li serê me be, ev bona we ye.</verse>
				<verse number="14">Ji ber ku hezkirina Mesîh zorê dide me û daraziya me ew e ku: Kesek di oxra her kesî de mir; ger wusa be, hemû mirin</verse>
				<verse number="15">û ew di oxra her kesî de mir; da ku, yên dijîn bila êdî ne bona xwe, lê belê bona yê ku di oxra wan de miriye û vejiyaye bijîn.</verse>
				<verse number="16">Bi vî awayî, em êdî kesekî li gor bedenê nas nakin û ger me Mesîh li gor bedenê nas kiribin jî, êdî niha ûsa nas nakin.</verse>
				<verse number="17">Ûsa ku: Ger kesek di Mesîh de be, afirek nû ye; tiştên kevn derbas bûne, a vay, her tişt nû bûye.</verse>
				<verse number="18">Lê belê her tişt ji Xwedê ye, wî, bi navgîniya Mesîh me bi xwe re li hev anî û xizmeta li hev anînê da me;</verse>
				<verse number="19">yanê, bi xwe dinê pevra li hev anînê, bi sûcên wan li ser wan ve nehesibandinê û bi radestî me kirina kelama li hev anînê, Xwedê di Mesîh de bû.</verse>
				<verse number="20">Niha, mîna ku Xwedê wekî ku bi navgîniya me rica dike, em di oxra Mesîh de şandîtiyê dikin û bi gotina, bi Xwedê re li hev werin, em di oxra Mesîh de lava dikin!</verse>
				<verse number="21">Ji ber Wî, yê ku bi gunehê nizane bona me kir guneh, da ku, em di wî de bibin rastiya Xwedê.</verse>
			</chapter>
			<chapter number="6">
				<verse number="1">Û em jî, yên bi wî re dixebitin, bona ku hûn kerema Xwedê bi valahiyê qebûl nekin, ji we re rica dikin.</verse>
				<verse number="2">Ji ber ku dibêje: Di dema munasîb de min te bihîst û di roja xelasiyê de alîkariyê bi te re kirim. Dema munasîb a vay, niha ye; roja xelasiyê a vay, niha ye!</verse>
				<verse number="3">Em di tu tiştî de tilpekiyê nadin tu kesî, da ku, bila xizmeta me neyê şermezar kirin;</verse>
				<verse number="4">lê belê em bi xizmetkarê Xwedê bûna xwe, di gellek sebrî de, di tengasiyan de, di astengiyan de, di hewcedariyan de,</verse>
				<verse number="5">di lêxistinan de, di girtîgehan de, di tevliheviyan de, di kedan de, di bêxewiyan de, di rojiyan de,</verse>
				<verse number="6">di paqijiyê de, di zanînê de, di berxwedanê de, di qenciyê de, di Ruhê Pîroz de, di hezkirina bêdurûtî de,</verse>
				<verse number="7">di gotina rastiyê de, di qudreta Xwedê de, li rast û çepê bi çekên rastiyê ve,</verse>
				<verse number="8">bi bilindahî û heqaretê ve, bi namdariya xerab û namdariya qenc ve, mîna xapînokan, lê belê wekî rastan;</verse>
				<verse number="9">mîna nenasan, lê belê wekî kesên qenc tên zanîn; mîna yên dimirin, lê belê a vay, em dijîn; mîna kesên têne perwerde kirin, lê belê wekî yên nehatine kuştin;</verse>
				<verse number="10">mîna bi keseran, lê belê her tim wekî kesên kêfxweş dibin; mîna xizanan in, lê belê wekî gellekan dewlemend dikin; mîna kesên ku qet tiştekî wan tune ne, lê belê wekî bi xwedîbûna her tiştî, em di her tiştî de penda xwe didin.</verse>
				<verse number="11">Ya Korîntiyan, devê me ji we re vebûye, dilê me fireh bûye!</verse>
				<verse number="12">Hûn di me de teng nebûne, lê belê hûn di dilê xwe de teng bûne!</verse>
				<verse number="13">Bona ku hûn jî bersiva mîna vêya bidin me – mîna ez ji zarokên xwe re bibêjim, dibêjim – hûn jî fireh bibin!</verse>
				<verse number="14">Bi bêbaweriyan re nekevin bin nîrekî nerewa! Ji ber ku çi şirîkantiya rastî û fesadiyê dibe? An jî çi hevrebûna ronahî û tariyê dibe?</verse>
				<verse number="15">Û dê di nava Mesîh û Belîal de çi tifaq dibe? An jî çi pardariya yê bawerkiriye ji kesê bêbawerî re dibe?</verse>
				<verse number="16">Û çi hemfikir bûn di nava perestgeha Xwedê û pûtan de dibe? Ji ber ku em perestgeha Xwedayê zindî ne; ji ber ku Xwedê gotiye: Ez ê di nav wan de rûnim û di nav wan de bimeşim û ez ê bibim Xwedayê wan û ew ê bibin gelê min.</verse>
				<verse number="17">Bo vê yekê Xudan dibêje: Ji nava wan derkevin û cûda bibin û dest bi yê mindar nedin! Û ez ê we qebûl bikim.</verse>
				<verse number="18">Xudanê hêza wî besî her tiştî ye dibêje: Ez ê ji we re bibim Bavo û hûn ji min re dê bibin lawan û keçan.</verse>
			</chapter>
			<chapter number="7">
				<verse number="1">Niha, ya xoşewîstno, li gor em xwediyê van wadna ne, em xwe ji her tiştê ku beden û ruh biqirêj dike safî bikin; di tirsa Xwedê de bijîn û di pîroziyê de birewnaq bin!</verse>
				<verse number="2">Di dilên xwe de cîh bidin me: Me neheqiyê ji tu kesî re nekir, kesî ji rê dernexist, keda kesekî nexwarin.</verse>
				<verse number="3">Ez vana, bona daraz kirina we nabêjim; ji ber ku min berê got, em ê bi we re bimirin jî û bijîn jî, hûn di dilê me de ne.</verse>
				<verse number="4">Ez pirr bi we ewle dibim, bi we re pirr pesnvedana xwe didim; bi xemrevîniyê ve tijî me; di nava hemû tengasiyên me de bi kêfxweşiyê ve zehf xuroş im.</verse>
				<verse number="5">Ji ber ku dema em hatin Makêdonyayê jî, qet rehetiya bedena me tunebû; lê belê me ji her alî ve tengasiyê dikişand; ji derve şeran, di hundir de tirsan hebû.</verse>
				<verse number="6">Lê belê Xwedayê ku xemrevîniyê bi kesên kêm ve dike, bi hatina Tîtûs ve û tenê ne bi hatina wî ve, lê belê di derheqê min de bêrîkirina we, xem û xîreta we têgîhand min,</verse>
				<verse number="7">bi xemrevîniya ku ji we ve xemrevîn bûye, xemrevîniyê li me kir; bi vî awayî, ez hîn jî kêfxweş bûm.</verse>
				<verse number="8">Ji ber ku ger bi nameya xwe we êşandibim jî, ez ne poşman im; ji ber ku ger ez poşman bibim jî, bi demek kurt bûna wê pev re ez dibînim ku ew name êşê dide we;</verse>
				<verse number="9">niha ez kêfxweş im, ne bi xemgîniya we, lê belê ji ber ku hûn bona tobê xemgîn bûne ez kêfxweş im; ji ber ku hûn li gor Xwedê xemgîn bûn; da ku, hûn di tu tiştî de ji me ziyanê nebînin.</verse>
				<verse number="10">Ji ber, kesera ku li gor Xwedê ye, bona xelasiyê toba bêpoşmanî peyda dike; lê belê kesera dinê mirinê peyda dike.</verse>
				<verse number="11">Ji ber ku a vay, ev tiştê wekhev, yanê, li gor Xwedê keser kişandina we, di we de çi xîret û hê jî çi borîn xwestin, çi hêrs, çi tirs, çi bêrî kirin, çi piştgirtin, çi tolhildan pêk anîn! Di vî tiştî de we pak bûna xwe ji her alî ve nîşan dan.</verse>
				<verse number="12">Ger min ji we re nivîsandibe jî, ne bona kesên neheqiyê dikin, ne jî bona yê neheqiyê dibînin; lê belê bona xîreta me yî di derheqê we de ye, di hizûra Xwedê de ji bona qenciya we xuya bibe.</verse>
				<verse number="13">Ji bo vê yekê li me xemrevînkirî hate kirin û li ser kêfxweşiya Tîtûs, em di xemrevîniya xwe de hîn jî kêfxweş bûn; ji ber ku ruhê wî ji aliyê we hemûyan ve aramiyê dît.</verse>
				<verse number="14">Ji ber ku ger ji wî re, di derheqê we de bi tiştekî pesnê xwe dabim jî, ez şermezar nebûm; lê belê mîna ku me her tiştî bi rasteqînî ji we re gotibûn, pesnvedana me yî li ber Tîtûs jî ûsa rast derket.</verse>
				<verse number="15">Û her ku îtaet kirina we hemûyan, çawa bi tirs û lerizandinê ve qebûlkirina we yî xwe di bîr de tîne, hezkirina wî yî ji we re hîn jî zêde dibe.</verse>
				<verse number="16">Ji bo ku di her tiştî de, di derheqê we de ewlebûna min heye, ez kêfxweş dibim.</verse>
			</chapter>
			<chapter number="8">
				<verse number="1">Niha, ya birano, em keremiya Xwedê ya ji Dêrên Makêdonyayê re hatiye dayîn ji we re digihînin ku;</verse>
				<verse number="2">di navbera ceribandina mezin ya tengasiyê de, tevî xizaniya wanî kûr ji serreçûna wanî kêfxweşiyê, di dewlemendiya wanî comerdiyê de ji ser re çû.</verse>
				<verse number="3">Ji ber, bona beşdariya xizmeta ji pîrozan re û bona xêra wî, bi gellek hewîniyê û ji me bi rica kirinê, li gor qudretên xwe,</verse>
				<verse number="4">ez şahdeyiyê dikim ku, di ser qudretên xwe de jî bi xwestekên xwe dan.</verse>
				<verse number="5">Û ji hêvî kirina me zêdetir, xwe pêşiyê dan Xudan û pişt re bi xwestina Xwedê dan me.</verse>
				<verse number="6">Bo vê sedemê, bona ku ev karê di nava we de ji berê ve dest pê kiriye biqedîne, me Tîtûs teşwîq kirin.</verse>
				<verse number="7">Lê belê di baweriyê de, di gotinê de, di zanînê de û di xîreta her tewrî de, di hezkirina we yî ji me re de, mîna ku hûn di her tiştî de sereta ne, bi sereta bûna wî karê bi xêr jî binihêrin!</verse>
				<verse number="8">Vêya mîna emrekî nabêjim, lê belê dixwazim ku hezkirina we yî ji dilî, bi xîreta yê din re bidim ber hev û biceribînim.</verse>
				<verse number="9">Ji ber ku hûn kerema Xudanê me Îsa Mesîh dizanin; bona ku bi xizaniya wî hûn dewlemend bibin, dewlemend bû jî, bona we xwe xizan kir.</verse>
				<verse number="10">Û di vêya de raya xwe didim; ji ber ku ev ji we re bi fêde ye; hûn ku, ji sala çûyînê ve tenê ne di kirinê de, lê belê di xwestinê de jî yê berê dest pê dikir bûn.</verse>
				<verse number="11">Niha jî vî karî biqedînin; ûsa ku, mîna hûn bi daxwazîkirina vêya bi xwestek in, bi vî awayî bila li gor malê we qedandin jî bibe.</verse>
				<verse number="12">Ji ber ku ger xwestek hebe, ne li gor tiştên ku di destê yekî de nîne, mîna ku li gor tiştên di destê wî de ye, alîkirina wî li cîh e.</verse>
				<verse number="13">Ji ber, ne bona ku ji kesên din re rehetî, ji we re bibe tengasî; lê belê ji ber wekheviyê:</verse>
				<verse number="14">Bona ku bila zêdeyiya wan ji bo kêmasiya we be, di dema niha de zêdeyiya we ji bo kêmasiya wan e;</verse>
				<verse number="15">da ku, mîna hatiye nivîsandin: Ji yê pirr berhev kir re zêde nebû û ji yê hindik berhev kir re kêm nebû, bila wekhevî bibe.</verse>
				<verse number="16">Lê belê bila şikirî ji Xwedayê ku, bona we eynî xîretê daye dilê Tîtûs, re be!</verse>
				<verse number="17">Ji ber ku wî teşwîqa me qebûl kir, lê belê ew hîn jî bi xîretê, bi xwestina xwe tê cem we.</verse>
				<verse number="18">Tevî wî, em birayekî ji bezana wî ya belav kirina Mizgîniyê di nava hemû Dêran de pesnê wî tête dayîn dişînin.</verse>
				<verse number="19">Û ne tenê ev, lê belê bona bilindahiya Xudan û bona xwestina me xuya bikin, di xizmeta me yî vê xêrê de, bona bibe rêhevalê me ew ji aliyê Dêran ve jî hate bijartin;</verse>
				<verse number="20">di vê xizmeta xwe yî bexşandina mezin de, bona ku em nebin armancê rexneyên tu kesî em pûte didinê;</verse>
				<verse number="21">ji ber em bala xwe didin ku tenê ne di hizûra Xudan de, di hizûra mirovan de jî em ya rast çêkin.</verse>
				<verse number="22">Me birayê xwe yî pirr caran û di gellek rewşî de bi xîret dîtine, lê belê yê niha ewledariya di derheqê we de dibihîze pirr zêde bi xîret bûye, bi yên din ve ji we re şandin.</verse>
				<verse number="23">Dema em bên Tîtûs, ew pardar û ji bona we kedkarê min e; lê birayên me jî şagirtên Dêran, pesnahiyên Mesîh in.</verse>
				<verse number="24">Niha nîşana hezkirina xwe û pesnahiya me yî di derheqê we de, li ber Dêran nîşanî wan bidin!</verse>
			</chapter>
			<chapter number="9">
				<verse number="1">Ji ber ku hewce nake ez di derheqê xizmeta ji bo pîrozan re ye de, ji we re binivîsînim;</verse>
				<verse number="2">ji ber ez dizanim ku hûn bona alîkariyê amade ne; ez bi gotina hûn, yên li Ahayayê, ji sala çûnê ve amade ne, li berya Makêdoniyan pesnê we didim û xîreta we, gellekan derbasî tevgerê kir.</verse>
				<verse number="3">Lê belê bona pesin dayîna me ya di derheqê we de di vê babetê de vala nemîne û mîna ku min gotiye hûn amade bûbin, min birayan şand;</verse>
				<verse number="4">da ku, gava Makêdonî bi min re bêne û we amadekirî nebînin, em – bona ku em nebêjin; hûn – di vê ewlekirinê de bi avayekî şermezar nebin.</verse>
				<verse number="5">Bo vê sedemê bila ji berê ve bên cem we û xelatên ku dana wan we bi comerdî wad kirin amade bikin, min rica kirina ji birayan li cîh dît; da ku, bila xelata we ne wekoka timatiyê, bila bi wekoka comerdiyê ve amade bibe.</verse>
				<verse number="6">Lê belê vêya ji bîr mekin ku: Yê kêm biçînin, dê kêm jî dirûnin û yê zêde biçînin, dê zêde jî dirûnin.</verse>
				<verse number="7">Ne mîna bi nexwestinê an jî bo zordanê, bila her kes li gor ku di dilê xwe de nêt kiriye bide; ji ber ku Xwedê ji yê bi kêfxweşiyê dide hez dike!</verse>
				<verse number="8">Û hûn, bona di her tiştî de, di her demî de, ji bona her karê qenc, bi zêdeyî bibin xwediyê her tiştî, Xwedê qasî her nîmetî bona we zêde bike bihêz e;</verse>
				<verse number="9">herweha hatiye nivîsandin: Wî belav kir, da xizanan; rastiya wî heta bêdawiyê disekine.</verse>
				<verse number="10">Û yê ku ji cotkar re tov û bona xwarinê nan peyda dike, dê çinandina we peyda û zêde bike û dê dexlê rastiya we zêde bike;</verse>
				<verse number="11">bona ku hûn ji her alî ve comerd bibin, hûn ji her alî ve tên dewlemend kirin; bi navgîniya me dibe sedema şikirya Xwedê.</verse>
				<verse number="12">Ji ber ku ev xizmeta ku hûn dikin tenê bi qedandina kêmasiya pîrozan namîne, lê di eynî demê de bi şikirya gellekan ya ji Xwedê re jî dewlemend dibe;</verse>
				<verse number="13">ew bi ceribandina vê xizmetê bi sedema îtaet kirina mukuriya we yî Mizgîniya Mesîh û ji ber destfirehiya xizmeta ji wan re û ji hemûyan re, Xwedê bilind dikin;</verse>
				<verse number="14">bona kerema sertaybetî ku Xwedê ji we re bexşandiye, bona we dua dikin û bêriya we dikin.</verse>
				<verse number="15">Bila bona diyariya wî ya ku bi gotinê ve nayê vegotin şikirî ji Xwedê re be!</verse>
			</chapter>
			<chapter number="10">
				<verse number="1">Yê dema di nava we de bû tirsok, lê belê dema ne di nava we de be li hemberê we bê tirs, ez, Pawlos, bi dilnizmî û nermiya di Mesîh de ji we re rica dikim</verse>
				<verse number="2">û li ber we digerim ku, dema ez werim cem we, li berya hin kesên ku me li gor bedenê dijî dihesibînin, bona cesareta ku ez xuya bikim bi eynî ewlebûnê xuyayî we jî bikim, zorê nedin min.</verse>
				<verse number="3">Ji ber ku em di bedenê de bijîn jî, bi sipartina bedenê ve şer nakin;</verse>
				<verse number="4">ji ber ku çekên şerê me ne çekên cismanî, lê belê çekên xwediyê hêza Xwedanî ya kelehan xera dike ne;</verse>
				<verse number="5">em ramanan û her tiştên bilind, ên ku li dijî zanîna Xwedê radibe, xera dikin û her fikrê ji îtaeta Mesîh re dîl dikin</verse>
				<verse number="6">û kengî îtaeta we temam bibe, em ji bo tolhildana her bêîtaetiyê amade ne.</verse>
				<verse number="7">Li ya li berya çavên xwe ne, binihêrin. Ger kesek bi aidbûna xwe yî Mesîh ve ewle be, bila dîsa vêya jî bifikire ku, ew bi xwe çawa be, em jî bi vî awayî aidî Mesîh in.</verse>
				<verse number="8">Ji ber ku ez ne bona têkçûna we, bona pêş ve birina we bi rayedariya ku Xudan daye me ve hinek zêde pesnê xwe bidim jî, ez naşerm im;</verse>
				<verse number="9">da ku, ez naxwazim di nameyên xwe de mîna we bitirsînim xuya bikim.</verse>
				<verse number="10">Ji ber ku dibêjin: Nameyên wî giran û xwurt in, lê belê hebûna bedenê lawaz û gotina wî hîç e.</verse>
				<verse number="11">Bila zilamekî ûsa vêya bifikire ku, dema em ji we dûr in, bi navgîniya nameyan, di kelamê de çawa bin, dema amade bin di kar de jî wusa ne.</verse>
				<verse number="12">Ji ber ku em nawêrin ku xwe bi hinekên ku pendê xwe didin re yek bigirin, an jî miqayesê bikin! Lê belê ew bi xwe bi xwe pîvanê û bi xwe bi xwe miqayese kirinê ve fêhm neker dibin.</verse>
				<verse number="13">Lê belê em ne ji tiştên ku ji pîvana me wêdetir in, lê bi pîvana ku ji bo heta em bigihêjin we jî, li gor pîvana hidûdê ku Xwedê mîna pîvanekê ji me re pîvaye pesnên xwe didin.</verse>
				<verse number="14">Ji ber, mîna ku em negîhaştibin we, em xwe zêde dirêj nakin; ji ber ku di Încîla Mesîh de, em gîhaştin heta we jî.</verse>
				<verse number="15">Bi pesnvedana keda kesên din jî em ji ser heda xwe ve naçin; lê belê hêviya me ew e ku, her ku baweriya we mezin bibe, bi saya we qada me yî çalakiyê heta ku dikaribe dê fireh bibe;</verse>
				<verse number="16">bi vî awayî, em ê bikaribin ku Mizgîniyê ji we hîn jî wêdetir ve waz bikin; ji ber em naxwazin ku bi karên di qada çalakiyên kesên din de serfiraz in ve pesnahiyê bidin.</verse>
				<verse number="17">Lê belê yê ku pesnê xwe dide, bila bi Xudan ve pesnê xwe bide!</verse>
				<verse number="18">Ji ber ku kesê meqbûl ne yê xwe salix dide, lê belê kesên ku Xudan wî salix daye yî.</verse>
			</chapter>
			<chapter number="11">
				<verse number="1">Xwezîka hûn di bêaqiliyek biçûk de ji min re diyax bikin! Û lê belê hûn ji min re diyax dikin.</verse>
				<verse number="2">Ji ber ku ez di derheqê we de bi xîreta Xwedê ve bi xîret im; ji ber ku min we, mîna keçikekî pak ji tenê zilamekî re, ji Mesîh re, bona ku pêşkêş bikim, bi dergistî kirin.</verse>
				<verse number="3">Lê belê çi heye ku, mîna mar Hawa bi xapînokiya xwe xapand, ez ditirsim ku ramanên we jî ji gorî bûna Mesîh, yê pak û bidilî, ji rê ve bê derketin.</verse>
				<verse number="4">Ji ber ku ger zilamê ku were, Îsayekî din, yê ku me waz nekirine, waz bike, an jî ger xeynî yê ku we stendiye ruhekî din, an jî mizgîniyek dinî ya ku we qebûl nekirine hûn bistînin; hûn qenc tehemûl dikin.</verse>
				<verse number="5">Ji ber ez zen nakim ku, di tu tiştî de ji şagirtên herî sereta re kêmasiya min hebe!</verse>
				<verse number="6">Lê belê ger ez di gotinê de ecemî bim jî, lê ez di zanînê de ne ecemî me û me vêya di her rewşî de ji her alî ve şanî we da.</verse>
				<verse number="7">An jî ma qey min bona bilindahiya we bi nizmkirina xwe û ji we re bi bêberdêl têgihandina Mizgîniya Xwedê, guneh kir?</verse>
				<verse number="8">Bona ku xizmetê ji we re bikim, bi stendina mişeyê ve Dêrên din tazî kirim!</verse>
				<verse number="9">Û dema di nava we de bûm, hewca min hebû jî, lê belê ez li we kesekî nebûm bar; ji ber ku birayên ji Makêdonyayê ve hatin, kêmasiyên min temam kirin û di her tiştî de bona li we nebim bar, îhtimamê damê û ji niha pêv jî ez ê îhtimamê bidimê.</verse>
				<verse number="10">Mîna ku rastiya Mesîh di min de ye; ez bi biryarî karim bibêjim ku, tu kesê ji aliyê Ahayayê nikare min ji vê pesnvedana dûr bixe.</verse>
				<verse number="11">Çima? Ma qey bona ku ez ji we hez nakim? Xwedê dizane.</verse>
				<verse number="12">Lê belê bona fersendê nedim kesên ku di mijara pesnê xwe didin de, dixwazin bi me re wekhev bêne hesibandin, ez ê di pêkanîna kirina xwe de bidomînim.</verse>
				<verse number="13">Ji ber ku zilamên wusa, şagirtên sexte, karkerên xapînokî, kesên xemla şagirtê Mesîh didin xwe ne.</verse>
				<verse number="14">Û ev ne tiştekî ecêb e, ji ber ku Îblîs bi xwe jî xemla milyaketê tîrêjê dide xwe.</verse>
				<verse number="15">Ger xizmetkarên wî jî xemla xizmetkarên rastiyê bidine xwe, ev ne tiştekî mezin e; dê dawiya wan li gor karên wan be.</verse>
				<verse number="16">Ez dîsa dibêjim: Bila tu kes min bêaqil nehesibîne; lê belê ger hûn wusa dihesibînin, min mîna kesekî bêaqil qebûl bikin ku, ez jî hinekî pesnê xwe bidim!</verse>
				<verse number="17">Ez gotinên xwe ne li gor Xudan, lê mîna ku ez bêaqil bim, bi ewlebûna vê pesnahiyê dibêjim.</verse>
				<verse number="18">Madem ku gellekan li gor bedenê pesnê xwe didin, ez ê jî pesnê xwe bidim.</verse>
				<verse number="19">Ji ber ku hûn baqil in, bi dilxweşî ji bê aqilan re tehemûl dikin!</verse>
				<verse number="20">Ji ber ku ger kesek we bike dîl, ger kesek we bixwe, ger kesek we rahêle, ger kesek ji we re kubrê bike, ger kesek şîrmaqê li we bixe, hûn ê tehemûl bikin.</verse>
				<verse number="21">Bi şermezariyê ez dibêjim ku; wekî em wisa lawaz bûbûn. Lê belê di babetekî de yekî cesaret kiriye ku pesnvedanê bike – ez mîna yekî bêaqil diaxifim – ez jî bi pesnvedanê cesaret dikim.</verse>
				<verse number="22">Ma ew Îbranî ne? Ez jî. Ma Îsraêlî ne? Ez jî. Ma ji zuriyeta Birahîm in? Ez jî.</verse>
				<verse number="23">Ma xizmetkarên Mesîh in? Mîna ku min aqilê xwe winda kiribe diaxifim: Ez hîn zêde! Min hîn zêde kedê da, hîn zêde ketim girtîgehê, bêjimar min lêxistinê xwar, gellek carî rastî mirinê hatim.</verse>
				<verse number="24">Ji aliyê Cihûdan ve pênc carî ji çelî yek kêm kotek xwarim.</verse>
				<verse number="25">Sê carî bi ço lêxistinê xwarim, carekî hatim kevir kirin; sê carî rastî qeza behrê hatim; şevekê û rojekê di behra vekirî de derbas kirim;</verse>
				<verse number="26">di rêwîtiyan de pirr caran; di talûkeyên çeman de, di talûkeyên rêbiran de, di talûkeyên hemnîjadên xwe de, di talûkeyên netewan de, di talûkeyên bajêr de, di talûkeyên çolê de, di talûkeyên behrê de, di talûkeyên nav birayên sexte de;</verse>
				<verse number="27">di kedê û zehmetê de, gellek caran di bê xewiyê de, di birçîbûn û tîbûnê de, gellek caran di rojiyan de, di sermayê de û di tazîbûnê de mam.</verse>
				<verse number="28">Xeynî tiştên ji derve ne, ya ku her roj min dieciqîne, xema ji bo hemû Dêran e.</verse>
				<verse number="29">Dê kî bêhêz bibe û ez ê bêhêz nebim? Dê kî bixînin gunehan û ez ê neşewitim?</verse>
				<verse number="30">Ger pesin dayîn ferz be, ez ê bi tiştên aidî bêhêzbûna xwe ve pesnê xwe bidim.</verse>
				<verse number="31">Bav û Xwedayê Xudan Îsayê ku abadîn pîroz e dizane ku, ez derew nabêjim.</verse>
				<verse number="32">Li Şamê, waliyê Qiral Arêtas, bona min bigire, bajarê Şamiyan girtibû bin parastinê</verse>
				<verse number="33">û ji nav kelehê, ji şivakeyekê de di nava zembîlekê de min berdan jêr û ji destên wî reviyam.</verse>
			</chapter>
			<chapter number="12">
				<verse number="1">Ger ne bikêr jî be, pesnvedanî lazim e; niha ez bêm xuyaniyan û peyxamên ku min ji Xudan ve girtiye.</verse>
				<verse number="2">Çardeh sal berê, di Mesîh de (ez nizanim di bedenê de, nizanim xeynî bedenê, Xwedê dizane), heta bi ezmana sêwemîn ve girtiye û hatiye birin, ez bi zilamekî wusa dizanim.</verse>
				<verse number="3">Û ez bi zilamekî wusa dizanim ku, (di bedenê de, an jî xeynî bedenê, ez nizanim, Xwedê dizane),</verse>
				<verse number="4">berbi bihuştê ve hate girtin û birin û gotinên ku ne caiz e ji mirovan re bête gotin û ji mirov re nayên gotin bihîst.</verse>
				<verse number="5">Ez ê bi yekî ûsa re pesnê xwe bidim. Lê belê di derheqê xwe de, xeynî bêhêzbûna xwe, ez pesnê xwe bi tiştekî din nadim.</verse>
				<verse number="6">Ji ber ku ger ez pesnvedanê bixwazim, ez nabim bêaqil; ji ber ku ez dê rastiyê bibêjim. Lê belê bona ku tu kes, min ji dîtina xwe, an jî bihîstina xwe bilindtir nebîne ez nawêrim ku pesnê xwe bidim.</verse>
				<verse number="7">Û bona, ji mezinbûna peyxaman ez qure nebim, ji bo min, di bedenê de kelemek û bona ku min kulmik bike milyaketekî Îblîs hate dayîn, da ku, ez qure nebim.</verse>
				<verse number="8">Bona ku ji min veqete, ji bo vêya sê carî lava ji Xudan re kirim.</verse>
				<verse number="9">Û wî ji min re got: Kerema min ji te re bes e; ji ber ku hêza min, di lawaziyê de diçe serî! Ji ber vê yekê, ez ê hîn jî zêde bi bêhêzbûna xwe pesnê xwe bidim, da ku, hêza Mesîh li ser min dakeve.</verse>
				<verse number="10">Ji ber vê yekê, ez di oxra Mesîh de ji lawaziyan re, ji gazinan re, ji pêwistiyan re, ji zilman û tengasiyan re razî me; ji ber ku ez çi demê lawaz bim, wê demê ez xwurt im.</verse>
				<verse number="11">Ez bêaqil bûm; we min mecbûr kirin; ji ber divê ku ez ji aliyê we ve bihatima salix dan; lewma her çiqas ez ne tiştek bim jî, ji şagirtên herî sereta, di tu tiştekî de kêmasiya min nîne.</verse>
				<verse number="12">Di nava we de elametên şagirtiyê, bi sebra bitûmî, bi nîşanan, bi nuwazeyan û bi karên biqûdret ve hatin xuyanî kirin.</verse>
				<verse number="13">Ji ber, xeynî ku ez li we nebûm bar, çi kêmasiya we ji Dêrên din heye? Vê neheqiyê ji min re bibexşînin!</verse>
				<verse number="14">A vay, ev cara sêwemîn e ku, bona hatina cem we ez amade me û ez ê li we nebim bar; ji ber ku ez ne yê di we de ye, lê ez li we digerim; ji ber ku divê ne zarok bona dayik û bavên xwe, lê belê dayik û bav bona zarokên xwe xezînê berhev bikin.</verse>
				<verse number="15">Û ez ê di oxra canê we de, malê xwe jî, xwe jî bi kêfxweşiyek mezin xerc bikim. Ger ez hîn jî zêde ji we hez bikim, qey ez ê hîn jî kêm bêm hez kirin?</verse>
				<verse number="16">Bila ûsa jî be, ez ji we re nebûm bar; lê belê ji ber ez fenek im, min we bi fenekiyê bi dest ve xistin!</verse>
				<verse number="17">Gelo bi zilamên ku min ji we re şandine, bi navgîniya yekî ji wan min keda we xwar?</verse>
				<verse number="18">Ma Tîtûs keda we xwar? Ma em di eynî ruhî de negeriyan û li pey eynî rêyî neçûn? Min Tîtûs, bona hatina cem we teşwîq kir û bira bi wî re şandim.</verse>
				<verse number="19">Qey hûn difikirin ku ewqas dem e, em xwe li ber we diparêzin? Em li ber rûyê Xwedê bi aidbûna xwe yî Mesîh ve diaxifin. Û hemû tiştan, ya xoşewîstno, ji bona pêşveçûna we ne.</verse>
				<verse number="20">Ji ber ez ditirsim ku, dema ez bêm bi avayekî, we mîna xwestina xwe nebînim; ez ê jî ji aliyê we ve, wekî xwestina we neyêm dîtin; dê bi avayekî hebûna keftûleftî, çavnebarî, hêrs, azweriyên xweperestî, îftira, paşbêjî, serxweçûnî û tevliheviyê bête dîtin;</verse>
				<verse number="21">bi vî awayî dema ez dîsa werim cem we, dê Xwedayê min, min li berya we şermezar bike û ez ê bona gellek kesên ku berê guneh kirine, ji pîsitî û ji zînayê û ji kêfdariyê tobe nekirine, şînê bigirim.</verse>
			</chapter>
			<chapter number="13">
				<verse number="1">Ev cara sêwemîn e ku ez têm cem we. Divê her gotin bi şahdeyiya du an jî sê şahdeyan ve bête rastî kirin!</verse>
				<verse number="2">Dema berê, gava ez cara duwemîn di nava we de bûm, ji hemûyên berê guneh kirine û ji yên derveyî wan mane re gotibûm; niha li dûrî we me, dîsa dibêjim: Ger ez dîsa werim, ez naparêzim!</verse>
				<verse number="3">Ji ber ku hûn birhanên di derheqê axaftina Mesîh de, ya bi navgîniya min ve dixwazin; yê li dijî we ne bêhêz, lê belê di nava we de bihêz e.</verse>
				<verse number="4">Ji ber ku ew di nava bêhêziyê de hate xaçkirin, lê belê bi qudreta Xwedê ve dijî. Ji ber ku em jî di wî de bêhêz in, lê belê bi saya qudreta Xwedê, em ê bi wî re bona we bijîn.</verse>
				<verse number="5">Bona ka gelo hûn di baweriyê de ne, xwe bi xwe biceribînin, xwe azmûn bikin! An jî ma qey hûn di derheqê xwe de nizanin ku, ger hûn ne qewirandî bin Îsa Mesîh di we de ye?</verse>
				<verse number="6">Lê belê ez hêvî dikim ku, hûn ê fêhm bikin em ne yên hatine qewirandin in.</verse>
				<verse number="7">Û bona ku hûn tiştekî xerab nekin, em ji Xwedê re dua dikin; ev jî ne bona ku em bi meqbûlî bêne xuyanî kirin, lê em mîna yên ku hatine qewirandin bibin jî, bona hûn ya ku qenc e bikin in.</verse>
				<verse number="8">Ji ber ku em ne li dijî rastiyê, lê dikarin di oxra rastiyê de tiştekî çêbikin.</verse>
				<verse number="9">Ji ber ku kengî em bêhêz û hûn bihêz bin, em kêfxweş dibin; bona rayedarbûna we jî em dua dikin.</verse>
				<verse number="10">Û rayedariya ku Xudan ne bona têkbirinê, bona pêş ve birinê daye min, bona ku dema ez werim cem we hewceyê bi hişkî şuxulandina wan nemînim, hîn ez ne di nav we de bim, van tiştan dinivîsînim.</verse>
				<verse number="11">Ya dawîn, di xweşiyê de bimînin, ya birano. Kêfxweş bin, bona kemalê xîretê bikin, guh bidin banga min, di ramanên xwe de yek bin, di nava dilxweşiyê de bin û dê Xwedayê hezkirin û dilxweşiyê bi we re be!</verse>
				<verse number="12">Bi ramûsana pîroz ve silavê li hev û din bikin! Hemû pîrozan silavê li we dikin.</verse>
				<verse number="13">Bila xêra Xudan Îsa Mesîh û hezkirina Xwedê û şirîkantiya Ruhê Pîroz bi we hemûyan re be! Amîn.</verse>
			</chapter>
		</book>
		<book number="48">
			<chapter number="1">
				<verse number="1">Ne ji mirovan, ne jî bi navgîniya mirovan, lê bi navgîniya Îsa Mesîh û Bav Xwedê, yê ku wî ji miriyan vejandiye, bi şagirtî hatiye tayîn kirin, ji min Pawlos</verse>
				<verse number="2">û ji hemû birayan, yên ku bi min re ne, ji Dêrên ku li Galatiyêne re:</verse>
				<verse number="3">Bila ji Bavê me Xwedê û ji Xudanê me Îsa Mesîh, yê ku li gor viyana Bavê me û Xwedayê me, bona me ji dema nihayî xerab xelas bike,</verse>
				<verse number="4">xwe bona gunehên me daye, xêr û xweşî ji we re be;</verse>
				<verse number="5">bila heta bêdawiyan ji Xwedê re bilindahî be! Amîn.</verse>
				<verse number="6">Ez ecêb dimînim ku hûn, yê ku bi xêra Mesîh bangî we kiriye berdidin û ewqas bi lezî vedigerin mizgînek din;</verse>
				<verse number="7">bi rastî mizgînek din tune ye; lê belê kesên dixwazin ku aqlê we tevlihev bikin û Mizgîniya Mesîh bişewşînin hene.</verse>
				<verse number="8">Lê belê ger em an jî milyaketekî ji ezman, çewtî Mizgîniya ku me ji we re waz kiriye mizgîniyek din ji we re waz bike, bila nalet li wî be!</verse>
				<verse number="9">Çawa ku me berê gotibûn, niha jî dîsa dibêjim: Ger kesek ji we re, li dijî Mizgîniya ku we qebûl kiriye mizgîniyek din waz bike, bila nalet li wî be!</verse>
				<verse number="10">Ji ber ku niha, ma gelo ez li riza mirovan, ya na li riza Xwedê digerim? An jî qey ez bona xoşnûd kirina mirovan dişuxulim? Ger min hîn jî xoşnûd kirina mirovan bixwesta, ez nedibûm qûlê Mesîh.</verse>
				<verse number="11">Birano, ez dixwazim ku hûn jî bizanin, Mizgîniya ku ji aliyê min ve hatiye waz kirin, ne li hev anîna mirovan e.</verse>
				<verse number="12">Ji ber ku min wê ji mirovan ve negirt û nehatim hîn kirinê; lê belê bi peyxama Îsa Mesîh ve stendim.</verse>
				<verse number="13">Ji ber ku we ji jiyana minî berê, ya di Cihûdîtiyê de bihîstiye; heta ku tu bibêje min zilmê li Dêra Xwedê dikir û wê dişkenand û derbas dikirim.</verse>
				<verse number="14">Di parêziya kevneşopên bapîrê xwe de, bi sertaybetî bi xîret û di Cihûdîtiyê de ji gellekên temendarê xwe gellekî di pêş de bûm.</verse>
				<verse number="15">Lê belê Xwedanê ku hîn ez di rehma dayika xwe de bûm min bijart û bi xêra xwe bangî min kir,</verse>
				<verse number="16">gava bona ku ez di nav netewan de wî waz bikim, razî bû ku Lawê xwe nîşanî min bide, ez hema bi xwînê û goşt re neşêwirîm</verse>
				<verse number="17">û neçûm Orşelîmê, cem yên berî min şagirtiyê dikirin jî; lê belê çûm Erebîstanê û dawiyê dîsa vegeriyam Şamê.</verse>
				<verse number="18">Sê sal li pey vêya, bona ku bi hev re nasîna Kîfas çûm Orşelîmê û panzdeh roj li cem wî mam.</verse>
				<verse number="19">Lê belê min kesî ji şagirtên din nedît; tenê birayê Xudan, Aqûp dîtim.</verse>
				<verse number="20">Û di tiştên ku ji we re dinivîsim de, a vay, ez li ber Xwedê derew nabêjim.</verse>
				<verse number="21">Pişt re ez hatim herêmên Sûrî û Kîlîkyayê.</verse>
				<verse number="22">Û Dêrên Cihûstanê yên di Mesîh de ne, min bi xwe nas nedikirin.</verse>
				<verse number="23">Û tenê vêya bihîstibûn: Zilamê ku demekî zilmê li me dikir, baweriya berê dixwast ku xera bike, niha waz dike!</verse>
				<verse number="24">Û bi vî awayî, ji bo min Xwedê bilind dikirin.</verse>
			</chapter>
			<chapter number="2">
				<verse number="1">Çardeh sal pişt re, min Tîtûs jî girt cem xwe û tevî Barnabas ez dîsa çûm Orşelîmê.</verse>
				<verse number="2">Û ez li gor peyxamê derketim û bona ku ez bi avayekî di valahiyê de baznedim, an jî nebe ku bazdabım, ji wan re, lê belê tenê bona yên birêz, Mizgîniya ku di nava neteweyan de waz dikim, pêşkêşî wan kirim.</verse>
				<verse number="3">Lê belê heta Tîtûsê bi min re bû jî, li berya Grekbûna wî, bona sunetbûnê zorê nedanê.</verse>
				<verse number="4">Çi heye ku, hinek birayên sexte hebûn ku bona bi dizîka hînî azadiya ku em di Îsa Mesîh de xwediyê wê ne, bibin û me dîl bixînin bi dizîka ketibûn nava me.</verse>
				<verse number="5">Bona ku rastiya Mizgîniyê her tim bi we re bimîne, saetekî jî me histu ji wan re xwar nekir û me xwe neda destê wan.</verse>
				<verse number="6">Lê belê yên pêş dihatin – çibûna wanî berê, li gor min ne girîng e, Xwedê di nava mirovan de cihêtiyê nake – ev kesên pêşî tên, tu tiştekî ji min re nedan hînkirin.</verse>
				<verse number="7">Lê li dijberiya vêya, çawa ku karê têgihandina Mizgîniyê ya ji bisunetiyan re dane Pêtrûs, dîtin ku têgihandina bêsunetan jî ji min re hatiye dayînê.</verse>
				<verse number="8">Ji ber ku yê bona ji bisunetiyan re şagirtiyê bike, di Pêtrûs de çalak e, bona ji neteweyên din re şagirtiyê bikim di min de jî çalak bû</verse>
				<verse number="9">û yên ku sitûn dihatin hesibandin, Aqûp, Kîfas û Yûhena, dema bi xêra ji min re hatiye bexşandin hesiyan, bona me çûyîna neteweyên din, bona xwe jî çûna Cihûdan li cîh dîtin; bi nîşana pevrebûna me destê xwe yî rastê dirêjî min û Barnabas kirin.</verse>
				<verse number="10">Lê bîranîna xizanan jî ji me xwestin û min jî xîret kir ku vêya bi tûmî bînim cîh.</verse>
				<verse number="11">Lê belê dema Kîfas hate Antaqyayê, ji ber ku biqebehet bû, min bi eşkeretî dijraberiya wî kir.</verse>
				<verse number="12">Ji ber, berî ku hinek mirov ji cem Aqûp bên, wî bi kesên ji neteweyên din ve xwarin dixwar; lê belê dema ew hatin, ji yên bisunetê ve tirsiya û ji cem bêsunetan ve vekişî.</verse>
				<verse number="13">Û Cihûdên din jî mîna wî durûyî kirin; ûsa ku, Barnabas jî bi durûyiya wan ve ket.</verse>
				<verse number="14">Lê belê dema min dît ku li gor rastiya Mizgîniyê ve nakin, li pêşiya hemûyan min ji Kîfas re got: Tu bi Cihûdbûna xwe, ne mîna Cihûdan, mîna neteweyên din dijî; çawa dibe, tu zorê didî mirovên din ku bona bibin Cihûd?</verse>
				<verse number="15">Ne gunehkarên neteweyên din, em, yên ku bi bûyînê ve Cihûd in;</verse>
				<verse number="16">bona ku em dizanin mirov, ne bi karên zagonê, lê bi baweriya ji Mesîh Îsa ve dike salih tête hesibandin; me jî bawerî bi Îsa Mesîh anîn; da ku, ne bi karên zagonê, bona ku em di baweriya Mesîh de salih bên hesibandin; ji ber ku tu kes ji karên zagonê ve salih neyên hesibandin.</verse>
				<verse number="17">Lê belê ger dema em di Mesîh de salih hatibin hesibandinê digerin, em bi xwe bi guneh derkevin, di wê rewşê de ma qey Mesîh xizmetkarê guneh e? Haşa!</verse>
				<verse number="18">Ji ber ku ger bona ava kirina tiştên ku xera kirime bixebitim, ez ê zagon xera kirina xwe di bîr de bînim.</verse>
				<verse number="19">Ji ber, bona ku ez ji bo Xwedê bijîm, bi navgîniya zagonê, li berya zagonê mirim.</verse>
				<verse number="20">Ez tevî Mesîh hatim xaç kirin û êdî ez najîm, lê belê Mesîh di min de dijî û niha jiyana ku di bedenê de dijîm, bi baweriya ku ji Lawê Xwedê, yê ji min hez dike û di oxra min de xwe radest kiriye ve dijîm.</verse>
				<verse number="21">Ez xêra Xwedê bê derbasî nahêlim; ji ber ku ger pakbûn bi navgîniya zagonê ve bihata qezenc kirin, wê demê Mesîh berhewa miriye.</verse>
			</chapter>
			<chapter number="3">
				<verse number="1">Ya Galatiyên bêaqil! Ma kî sêhrê li we kir, li yên ku rastiyê guhdarî nakin, li yên ku di naw wan de bi xaç kirina Îsa Mesîh li ber çavên we hatiye pêşdarî kirin, kiriye?</verse>
				<verse number="2">Ez tenê dixwazim ji we hînî vêya bibim: Gelo we Ruh bi karên zagonê, ya na bi agahiya baweriyê ve girtin?</verse>
				<verse number="3">Ma hûn ewqas bêaqil in? Ma qey li pey bi Ruh ve destpêkirinê, niha jî hûn dixwazin bi bedenê ve biqedînin?</verse>
				<verse number="4">Ma li cîhê vala we ewqas keser kişandin? Bi rastî jî ji valahiyê re bû?</verse>
				<verse number="5">Niha yê ku Ruh bexşî we kiriye û di nav we de karên biqudret kiriye, gelo vêya bi karên zagonê, an jî bi agahiya baweriyê ve kiriye?</verse>
				<verse number="6">Çawa ku Birahîm bi Xwedê bawerî anî û jê re pakbûn hate hesibandin.</verse>
				<verse number="7">Wê demê vêya bizanibin ku, zarokên Birahîm, yên ku baweriyê anîne ne.</verse>
				<verse number="8">Û Nivîsa Pîroz, ji berê ve dît ku dê Xwedê neteweyên din, li gor baweriya wan salih bihesibîne û mizgîniya: Dê hemû netewe di te de pîroz bibin, ji berê ve da Birahîm.</verse>
				<verse number="9">Bi vî awayî yê bawerî anîne, dê bi Birahîmê ku bawer kiriye re bêne pîroz kirin.</verse>
				<verse number="10">Ji ber, hemûyên ku ji karên zagonê ve ne, di binya naletê de ne. Ji ber ku hatiye nivîsandin: Her mirovê bona ku hemû tiştên di pirtûka zagonê de hatiye nivîsandin bîne cîh, di wan de namîne bi nalet e.</verse>
				<verse number="11">Eşkere ye ku, tu kes di qatê Xwedê de bi zagonê ve salih nayê hesibandin; ji ber ku: Dê yê salih bi baweriyê ve bijî.</verse>
				<verse number="12">Û zagon ne ji baweriyê ye; lê belê: Yên ku wana bikin, dê bi wana ve bijîn.</verse>
				<verse number="13">Bona pîrozkirina ku ji Birahîm re hatiye dayîn, bi navgîniya Mesîh Îsa ve ji neteweyên din re jî bê dayîn û em bi navgîniya baweriyê ve Ruhê ku hatiye wad kirin bigirin,</verse>
				<verse number="14">Mesîh di oxra me de hate nalet kirin û me ji naleta zagonê ve xelas kir; ji ber ku hatiye nivîsandin: Heçî kesên ku li ser darê ve daliqîne binalet in.</verse>
				<verse number="15">Birano, ez li gor mirovan dibêjim: Di nava mirovan de çêbibe jî, ger peymanek hatibe tesdîq kirinê, kes nikare vêya betal bihesibîne û nikare tiştekî tevî vêya bike.</verse>
				<verse number="16">Lê belê niha, wad ji Birahîm re û ji nîjada wî re hatine dayîn. Û mîna ku ji bo gellek kesî re be: Û ji nîjadan re nîne; lê belê wekî ku bona yek kesî be: Û ji nîjada te re, dibêje ku, ev jî Mesîh e.</verse>
				<verse number="17">Lê belê ez vêya dibêjim: Zagona ku çar sed sal ji pişt re hate; nikare peymana ku Xwedê ji berê ve tesdîq kiriye betal bike, nikare wadê ji navendê ve rake.</verse>
				<verse number="18">Ji ber ku ger mêras ji zagonê ve be, êdî ne ji wadê ye; lê belê Xwedê wê bi wadê ve ji Birahîm re bexşandiye.</verse>
				<verse number="19">Wê çaxê zagon ji bo çi ava bû? Heta ku nîjada ji wî re hatiye wad kirin were, wekî bi navgîniya milyaketan, bi destê navberek hatibe rêz kirin be; ji ber sûcan hate tevlêkirin.</verse>
				<verse number="20">Û navber ne yê yekî ye; lê belê Xwedê yek e.</verse>
				<verse number="21">Niha, qey zagon dijraberê wadên Xwedê ye? Haşa! Ji ber, ger zagonekî bikara ku bivejîne bida dayîn, bi rastî dê mirovan bi zagonê ve bihatina pak kirin.</verse>
				<verse number="22">Lê belê bona ku wad ji yên ku baweriya xwe bi baweriya ji Îsa Mesîh re anîne bête dayîn, Nivîsa Pîroz hemû tiştan di bin gunehê de girt.</verse>
				<verse number="23">Lê belê berî ku bawerî bê, em bona baweriya ku dê bête kişif kirin, wekî girtî bin, di bin zagonê de dihatin parastin.</verse>
				<verse number="24">Wusa ku, bona em bi baweriyê ve salih bêne hesibandin, zagon bona Mesîh, bû perwerdekarê me.</verse>
				<verse number="25">Lê belê ji bo ku bawerî hatiye, em êdî ne di bin perwerdekar de ne.</verse>
				<verse number="26">Ji ber ku hûn hemû bi navgîniya baweriyê ve di Mesîh Îsa de lawên Xwedê ne.</verse>
				<verse number="27">Ji ber ku hûn hemû, yên ku di Mesîh de vaftîz bûne, we Mesîh li xwe kirine.</verse>
				<verse number="28">Ne Cihûd, ne jî Grek heye, ne qûl, ne jî azad heye, ne jî mêr û jin heye; ji ber ku di Mesîh Îsa de hûn hemû yek in.</verse>
				<verse number="29">Û ger hûn yên Mesîh bin, wê demê hûn ji nîjada Birahîm in, li gor wadê mêrasgerê wî ne.</verse>
			</chapter>
			<chapter number="4">
				<verse number="1">Lê belê ez dibêjim: Ger mêrasger xwediyê her tiştî jî be, heta ku zarok be, ji dîlekî ne bi ferq e;</verse>
				<verse number="2">lê belê heta dema ku Bavê wî bijartiye, di bin çavnêriya wasî û wekîlan de ye.</verse>
				<verse number="3">Mîna vêya, em jî dema zarok bûn, dîlê di binya ragezê serekînê dinê de dijîn bûn;</verse>
				<verse number="4">lê belê wexta dem tijî bû, bona ku yên di bin zagonê de xelas bike,</verse>
				<verse number="5">Xwedê, Lawê xwe yê ku ji pîrekê ve bûyiye, yê ku di bin zagonê de bûyiye şand; da ku, em mafê lawitiyê bigirin.</verse>
				<verse number="6">Bona ku hûn law in, Xwedê Ruhê Lawê xwe yê bi gotina: Abba, Bavo! bang dike şand dilên we.</verse>
				<verse number="7">Bo vê sedemê êdî hûn ne dîl in, lê law in û ger ku hûn law in, him jî bi navgîniya Mesîh ve mêraskerê Xwedê ne.</verse>
				<verse number="8">Lê belê wê demê we bi Xwedê nizanîbûn û bi xwezayî ji yên ku ne îlah in re qûlitiyê kirin;</verse>
				<verse number="9">lê belê niha jî piştî ku we Xwedê nas kirin, ya rastî, hûn ji aliyê Xwedê ve hatin nas kirin; çawa dibe ku hûn dîsa vedigerin van ragezên bêbandûr û bêrûmet û dixwazin dîsa ji vana re bibin dîl?</verse>
				<verse number="10">Hûn bi rojan û mehan û demsalan û salan digirin!</verse>
				<verse number="11">Bona ku, ez ji bo we bi awayekî vala nexebitîbim, ez ji bo we ditirsim.</verse>
				<verse number="12">Birano, li ber we digerim, bibin mîna min; ji ber ku ez jî bûm mîna we! We tu neheqiyê li min nekirin;</verse>
				<verse number="13">lê belê hûn dizanin ku, min Mizgîniyê cara pêşîn di lawaziya bedenî de ji we re waz kir</verse>
				<verse number="14">û rewşa bedena min bona we ceribandinek bû û we min biçûk nedîtin û red nekirin; lê belê we min mîna milyaketekî Xwedê, mîna Mesîh Îsa, qebûl kirin.</verse>
				<verse number="15">Ma niha ji wê dilxweşiya we re çi bû? Ji ber ku ez bona we şahdeyiyê dikim ku, ger ji destê we bihata, we yê çavên xwe bikolana û bidana min.</verse>
				<verse number="16">Nexwe, qey bona ku min gotina rast ji we re got, ez bûm neyarê we?</verse>
				<verse number="17">Ew di derheqê we de xîretê dikin, ne bi nêta qenc; lê belê bona ku hûn ji bo wan xîretê bikin, dixwazin we li derve bihêlin.</verse>
				<verse number="18">Lê belê ne tenê ger dema ez li cem we bim, her tim bixîret bûn qenc e.</verse>
				<verse number="19">Zarokên min; heta ku Mesîh di we de tişê bigire, dîsa bona we jana welidandinê dikişînim;</verse>
				<verse number="20">lê belê min dixwest ku ez niha li cem we bim û awaza dengê xwe biguherînim; ji ber ku ez di derheqê we de dudilî me!</verse>
				<verse number="21">Ya hûn, yên dixwazin ku di bin zagonê de bin, ji min re bibêjin: Ma qey hûn zagonê nabihîzin?</verse>
				<verse number="22">Ji ber ku bi gotina du lawên Birahîm hebûn, yek ji cariyê û yek ji pîreka azad, hatiye nivîsandin.</verse>
				<verse number="23">Lê belê yê ku ji cariyê bûye li gor bedenê û yê ku ji pîreka azad ve bûye, li gor wadê welidiye.</verse>
				<verse number="24">Li vir wekhev kirinek heye; ji ber ku ev pîrekana nîşana du peymanê ne; yek ji Çiyayê Sînayê ye, dê zarokên bibe dîl bibin; ew Hacirê ye.</verse>
				<verse number="25">Û Hacirê, Çiyayê Sînayê li Erebîstanê nîşan dide û beramberê Orşelîma niha ye; ji ber ku bi zarokên xwe re dîlitiyê dike.</verse>
				<verse number="26">Lê belê Orşelîma ezmanî azad e, dayîka me ew e.</verse>
				<verse number="27">Ji ber ku hatiye nivîsandin: Ya stewra ku nawelidîne, şa bibe! Hê ya ku bi jana zayînê nizane, bi şabûnê biqêre! Ji ber, zarokên pîreka ku hatiye berdan, ji zarokên ya bi mêr zêdetir in.</verse>
				<verse number="28">Û em, birano, mîna Îshaq zarokên wadê ne.</verse>
				<verse number="29">Lê belê yê ji rêya taybetî ve bûye, çawa ku wê demê li yê li gor Ruh ve bûye zilmê dikir, niha jî ûsa dibe.</verse>
				<verse number="30">Lê belê Nivîsa Pîroz dibêje çi? Pîreka dîl û lawê wê bavêje derve! Ji ber ku lawê pîreka dîl, dê bi lawê pîreka azad ve mêrasê negire.</verse>
				<verse number="31">Bo vê yekê, ya birano, em ne zarokên cariyê, lê belê zarokên pîreka azad in.</verse>
			</chapter>
			<chapter number="5">
				<verse number="1">Mesîh bona azadiyê me azad kir; niha di azadiyê de pêdandî bimînin û carekî din bi nîrê qûlitiyê ve neyên girtin!</verse>
				<verse number="2">A vay, ez Pawlos, ji we re dibêjim: Ger hûn sunet bibin, tu bikêr hatina Mesîh ji we re nabe.</verse>
				<verse number="3">Ez her zilamê ku sunet dibe, carek din îkaz dikim: Mecbûr e ku hemû zagonê bîne cîh.</verse>
				<verse number="4">Ya hûn, yên ku dixwazin di zagonê de bêne salih kirin, hûn ji Mesîh ve veqetiyan, ji xêrê ketin!</verse>
				<verse number="5">Lê belê em bi spartina Ruh û bi baweriyê li benda çêbûna hêviya ku pakbûn daye me ne.</verse>
				<verse number="6">Ji ber ku di Mesîh Îsa de, ne bisunetbûn, ne jî bêsunetbûn; lê baweriya ku bi hezkirinê ve çalak e; ji karekî re dibe.</verse>
				<verse number="7">We qenc baz didan; ma kî nehişte ku hûn ji rastiyê re îtaetkar bin?</verse>
				<verse number="8">Xapandina we, ne ji yê bangî we kiriye yî!</verse>
				<verse number="9">Hindikek havên hemûya hevîrê tirş dike.</verse>
				<verse number="10">Di Xudan de ez bi we ewle me ku, hûn bi tewrek din nafikirin; lê belê yê ku aqilê we tevlîhev dike, kî bibe bila bibe, dê cezê xwe bikişîne.</verse>
				<verse number="11">Lê belê gava em bên min, ya birano, ger min hîn sunetê biparêsta, ma ez ê heta niha bihatima fetilandin? Wê çaxê tilpekiya xaçê hatiye betal kirin!</verse>
				<verse number="12">Yên ku aqlê we tevlihev dikin, qet nebe bila xwe bixesînin!</verse>
				<verse number="13">Ji ber ku, ya birano, hûn bona azad bûnê hatin bang kirin; lê bila azadî ji bedenê re nebe fersend; lê belê bi hezkirinê xizmetê ji hev û din re bikin.</verse>
				<verse number="14">Ji ber ku hemû zagon di gotinekê de hatiye kurte kirin: Ji cîranê xwe mîna xwe hez bike!</verse>
				<verse number="15">Lê belê ger hûn dev li hev dikin û dixwin, bala xwe bidinê ku hûn ji aliyê hev û din ve neyên telef kirin!</verse>
				<verse number="16">Lê belê ez dibêjim: Di rêvebiriya Ruh de bijîn û wê demê hûn tu carî xwestinên bedenê naynin cîh.</verse>
				<verse number="17">Ji ber ku beden yê dijberê Ruh, Ruh jî yê dijberê bedenê dixwaze û bona ku hûn tiştên ku dixwazin mekin, vana dijberê hev in.</verse>
				<verse number="18">Lê belê ger hûn di rêvebirtiya Ruh de bin, dibe ku hûn ne di binya zagonê de bin.</verse>
				<verse number="19">Lê belê karên bedenê eşkere ne; ew: Zîna, pîsitî, şehwet,</verse>
				<verse number="20">pûtperestî, sêrbazî, neyartî, keftûleft, çavnebarî, hêrs, azweriyên ezperestî, cudabûnan, parvebûnan,</verse>
				<verse number="21">hesûdî, mêrkujî, serxweşî, kêfkirinên bi harî û tiştên mîna vana ne. Mîna ku min berê gotibû, di derheqê vana de ji berê ve dibêjim, yên ku tiştên ûsa bikin, dê nikaribin Serweriya Xwedê mêras bigirin.</verse>
				<verse number="22">Lê belê mêwa Ruh hezkirin, kêfxweşî, aştî, sebir, dilovanî, qencitî, dilsozî,</verse>
				<verse number="23">xûnermî û xwekontrol e; li dijî tiştên ûsa zagon nîne.</verse>
				<verse number="24">Û yên aidî Mesîh Îsa ne, ezitiya xweza tevî azwerî û xwestinên wê, xaçkirin e.</verse>
				<verse number="25">Ger em di Ruh de dijîn, di Ruh de jî bimeşin.</verse>
				<verse number="26">Em nebin yên ku bi valahiyê ve pesnê xwe vedidin, meydanê li hev û din dixwazin, yên çavnebariyê li hev û din dikin!</verse>
			</chapter>
			<chapter number="6">
				<verse number="1">Birano, ger kesek dema sûckirinê bê girtin, hûn yên ruhanî, kesê ûsa bi ruhekî nerm bînin rê û bona ku tu jî neyê xapandin, li xwe miqate bibe!</verse>
				<verse number="2">Barên hev û din bikişînin û bi vî awayî hûn ê zagona Mesîh bînin cîh!</verse>
				<verse number="3">Ji ber ku dema kesek ne tiştek be û xwe bi tiştekî bihesibîne, dibe ku xwe dixapîne.</verse>
				<verse number="4">Lê belê bila her kes karê xwe biceribîne û wê demê dikare ne bi kirinên kesên din, lê tenê bi kirinên xwe pesna xwe vede.</verse>
				<verse number="5">Ji ber ku dê her kes barê xwe bikişîne.</verse>
				<verse number="6">Lê belê yê ku di kelamê de hatiye fêrkirin, bila di hemû tiştan de parê bide fêrmend!</verse>
				<verse number="7">Nexapin; Xwedê nayê qerf kirinê! Ji ber ku mirov çi biçîne, dê wê jî bidirûnîne.</verse>
				<verse number="8">Ji ber ku yê li bedena xwe ve biçîne, dê ji bedenê ve mirinê bidirûnîne; lê belê yê li Ruh ve biçîne, dê jiyana bêdawî ji Ruh ve bidirûnîne.</verse>
				<verse number="9">Lê belê em ji qencîkirinê ve eciz nebin; ji ber ku ger em sist nebin, em ê di demsala wê de bidirûnînin.</verse>
				<verse number="10">Bo vê yekê hîn ku fersenda me heye, ji her kesî re, bi taybetî jî ji endamên malbata baweriyê re qenciyê bikin.</verse>
				<verse number="11">Binihêrin, ji we re ez bi destê xwe, bi çi tîpên mezin dinivîsînim!</verse>
				<verse number="12">Yên di bedenê de girîngiyê didin şaniyê, sirf bona ku li oxira xaça Mesîh zilmê nebînin, zorê didin we ku hûn sunet bibin.</verse>
				<verse number="13">Ji ber ku heta yên bisunet jî zagonê naynin cîh; lê belê bona ku bi bedenên we ve pesnê xwe vedin, dixwazin hûn sunet bibin.</verse>
				<verse number="14">Dema em bên min, ez xeynî xaça Xudanê me Îsa Mesîh, bi tu tiştê din ve pesnê xwe venadim; bi navgîniya xaça wî, dinya bo min mirî ye û ez jî bona dinê.</verse>
				<verse number="15">Ji ber ku di Mesîh Îsa de qet girîngiya bisunetbûn, an jî bêsunetbûnê tune ye, ya girîng afirandina nû ye.</verse>
				<verse number="16">Bila ji hemû kesên mîna vê qaîdê dikin û ji Îsraêla Xwedê re dilxweşî û dilovanî bibe!</verse>
				<verse number="17">Ji niha pê ve bila tu kes zehmetê nede min; ji ber ku ez, nîşanê birînên Îsa di bedena xwe de dikişînim.</verse>
				<verse number="18">Birano, bila xêra Xudanê me Îsa Mesîh bi ruhê we re be! Amîn.</verse>
			</chapter>
		</book>
		<book number="49">
			<chapter number="1">
				<verse number="1">Ji Pawlosê ku bi viyana Xwedê bûye şagirtê Mesîh Îsa, ji pîrozên li Efesê ne re û ji yên di Mesîh Îsa de dilsoz in re:</verse>
				<verse number="2">Ji Bavê me Xwedê û Xudan Îsa Mesîh ve bila xêr û xweşî li we be!</verse>
				<verse number="3">Bila Xweda û Bavê Xudanê me Îsa Mesîh, ê ku me di Mesîh de bi her cûreyê bereketa ruhanî ve di cîhê ezmanî de bi berdar kirine, pîroz bibe.</verse>
				<verse number="4">Çawa ku li berya xwe, bona ku em di hezkirinê de pîroz û bêqisûr bin, wî berî ava kirina dinê em di wî de bijartin.</verse>
				<verse number="5">Bi xwestina xwe û li gor armanca xwe yî qenc, bi navgîniya Îsa Mesîh ve, bona ku em ji wî re bibin law, wî em ji berê ve kifş kirin.</verse>
				<verse number="6">Ûsa ku, bila pesnahiya xêra wî yî bilind di Lawê xwe yî xoşewîst de ji me re bexşandiye, bê dayîn.</verse>
				<verse number="7">Bi saya dewlemendiya xêra wî yî bi hemû zaniyarî û fêhmkariyê ve li ser me zêde kiriye,</verse>
				<verse number="8">em di wî de bi xwîna wî xwediyê xelasiyê, bexşandina gunehên xwe ne;</verse>
				<verse number="9">li gor riza xwe ya di wî de pêşniyar kiriye, raza daxwaziya xwe,</verse>
				<verse number="10">yanê, bona rêz kirina bitûmiya wextan, ji me re daxuyanî kir ku divê yên li ezman in û divê yên li erdê ne, hemû tiştan dê di Mesîh de bike yek;</verse>
				<verse number="11">li gor dîtina daxwaziya xwe, li gor pêşniyara di her tiştî de Afirkir e, wekî ji berê ve hatibe pêşkêşî kirin,</verse>
				<verse number="12">bona ku em, yên pêşiyê di Mesîh de hêvî kirine, bona pesnahiya bilindahiya wî bin, em di wî de beşdarvanên mêrasê hatin kirin;</verse>
				<verse number="13">hûn jî kelama rasteqîniyê, mizgîniya xelasiya we, wekî di wî de bihîstibin û baweriya xwe bi wî anîbin, bi Ruhê Pîroz yê wadê ve hatin mohr kirin;</verse>
				<verse number="14">bona xelasiya milkê wî, bona pesnahiya bilindahiya wî, pêşîneka mêrasa me ew e.</verse>
				<verse number="15">Bona vêya ez jî, cergî min baweriya we yî bi Xudan Îsa ve û hezkirina ku hûn ji hemû pîrozan re geş dikin bihîstiye,</verse>
				<verse number="16">bona we bê sekin şikiryê dikim û her tim we di duayên xwe de di bîr ve tînim;</verse>
				<verse number="17">da ku, Xwedayê Xudanê me Îsa Mesîh, Bavê Bilind, bila ji bona ku hûn wî nas bikin, ruhê zanyarî û peyxamê bide we;</verse>
				<verse number="18">da ku, wekî çavên dilên we ronî bibe, hûn hêviya bang kirina wî çî ye, dewlemendiya bilindahiya mêrasa wî yî di pîrozan de çî ye,</verse>
				<verse number="19">ji bo me, yên ku bawerî anîne, li gor pêkanîna hêza qudreta wî, bilindahiya qudreta wî, ya pirr mezin çî ye, fêhm bikin.</verse>
				<verse number="20">Vêya jî bi hêza ku dema wî Mesîh ji mirinê ve vejand û wî li aliyê xwe yî rastê da rûniştin di wî de pêşkêş kir, di eynî çalakiyê de ye</verse>
				<verse number="21">û wî gellekî derxist ser hemû rêvebirî û hikumranî, hêz û serweriyan, ser her navên ne tenê di vî çaxî de, lê belê di çaxên bê de jî dê bîranîna wan bêne kirin ve</verse>
				<verse number="22">û her tiştî li binya lingên wî raxist û bi wî ve girêdayî danî û wî, bona ku li ser hemû tiştên hene bike serî, da Dêrê;</verse>
				<verse number="23">ev jî, bedena wî ye, tijî bûna yê her tiştî ji her alî ve dadigre ye.</verse>
			</chapter>
			<chapter number="2">
				<verse number="1">Hûn jî, ji berya sûc û gunehên xwe yî demekî tê de dijiyan, mirî bûn;</verse>
				<verse number="2">hûn li pey yê li çûna dinê û ruhê ku niha di lawên bêîtaet in de çalak e, yanê, li pey serwerê hikumraniya li hewayê ve diçûn;</verse>
				<verse number="3">demekî em hemû ûsa, di nava mirovan de bi cîh anîna xwestekên bedenê û aqil, li gor bedena xwe dijiyan û mîna yên din, bi xwezayî em jî zarokên xezebê bûn.</verse>
				<verse number="4">Lê belê Xwedayê dilovaniya wî zêde ye, ji ber hezkirina xwe yî mezin, ya ku wî bi wê ji me hez kiriye,</verse>
				<verse number="5">gava em hîn di nav sûcên xwe de mirîbûn jî, bi Mesîh re me vejand – hûn bi xêrê ve xelas bûn! –</verse>
				<verse number="6">û me, bi wî re vejand û di Mesîh Îsa de li cîhên semawî da rûniştandin;</verse>
				<verse number="7">vêya, bi qenciya ku di Mesîh Îsa de xuyayî me kir, bona bêdawîbûna dewlemendiya xêra xwe di demên werin de pêşkêş bike kir.</verse>
				<verse number="8">Ji ber ku hûn bi rêya baweriyê, bi xêrê ve xelas bûn û ev ne ji we, xelata Xwedê ye.</verse>
				<verse number="9">Bona ku kes pesnê xwe venede, ne ji dawiya karan e.</verse>
				<verse number="10">Ji ber, bona ku em di karên qenc, yên ku Xwedê wan ji berê ve amade kiriye de bimeşin, em bona vana di Mesîh Îsa de avabûyî, berhemên wî ne.</verse>
				<verse number="11">Bona vêya bînin bîra xwe ku, hûn, demekê yên ji neteweyên din ve bûyîne, yên ji aliyê kesên di bedenê de suneta bi dest ve hatiye kirin û bi navê bisunetî tên bîranîn, ên ji we re dibêjin bêsunet;</verse>
				<verse number="12">wê demê hûn, bê Mesîh, di Îsraêlê de bê niştewarî û xerîbê peymanên di derheqê wadê de û li dinê bêhêvî û bê Xwedê bûn.</verse>
				<verse number="13">Lê belê demekê hûn yên dûr mabûn, niha di Mesîh Îsa de, bi saya xwîna Mesîh ve nêzîk bûn.</verse>
				<verse number="14">Ji ber yê ku her duyan kirine yek û dîwarê dabeşkirinê xera kiriye û neyariyê, di sazûmanan de zagona emiran, di bedena xwe de betal kirine, xweşiya me ew e;</verse>
				<verse number="15">da ku, bila bi aşitî kirinê di xwe de ji her duyan mirovekî nû biafirîne</verse>
				<verse number="16">û neyariyê wekî bi xaçê ve kuştibe, bi wê navditiyê her duyan di bedenekê de bi Xwedê re li hev bîne</verse>
				<verse number="17">û ew hat û him ji we re, yên ku li dûra ne re û him jî ji yên nêzîk re mizgîniya dilxweşiyê da;</verse>
				<verse number="18">ji ber ku di Ruhekî de ketina me her duyan ya hizûra Bavo bi navgîniya wî ye.</verse>
				<verse number="19">Li gor vêya hûn êdî ne xerîb û mêvan in, lê belê bi pîrozan re hemgel û maliyên Xwedê ne.</verse>
				<verse number="20">Hûn li ser bingeha ji şagirtan û peyxamberan ve, ya ku Mesîh Îsa bi xwe kevirê quncikê ye hatin ava kirin.</verse>
				<verse number="21">Hemû xanî, bona ku di Xudan de bibe peretsgehekî pîroz, di wî de dizexme û bilind dibe;</verse>
				<verse number="22">hûn jî tevî hev di Ruh de, bona ku bibin xaniyê Xwedê, di wî de tên ava kirin.</verse>
			</chapter>
			<chapter number="3">
				<verse number="1">Ji ber vê yekê ez, Pawlosê ku di oxra we netewan de girtiyê Mesîh Îsa,</verse>
				<verse number="2">di derbarê wezîfeya xêra Xwedê ya ku bona we ji min re hatiye dayîn de, wekî ku berê hinekî ji we re nivîsandibûm,</verse>
				<verse number="3">ger hûn ya ku raz li gor peyxamê têgihandiye min bihîstibin,</verse>
				<verse number="4">dema hûn vêya bixwînin, hûn dikarin bi vêya, di raza Mesîh de têgehîştina min fam bikin;</verse>
				<verse number="5">mîna ku niha bi Ruh ve ji şagirtên wî yên pîroz û ji peyxamberên wî re hatiye kişif kirin;</verse>
				<verse number="6">raza ku neteweyan bi navgîniya yên mêrasker in û endamên pevra yên bedenê û Încîlê ve, di Mesîh Îsa de şirîkê wê ne, di nifşeyên din de ji zarokên mirov re nehat daxuyanî kirin.</verse>
				<verse number="7">Li gor diyariya xêra Xwedê ya li gor çalakiya qudreta wî ji min re hatiye dayîn, ez bûm xizmetkarê vê Mizgîniyê.</verse>
				<verse number="8">Bona dewlemendiya Mesîh ya ku nayê kişif kirin ji netewan re mizgînî kirinê</verse>
				<verse number="9">û rêka rêza ku ji destpêkê ve, di Xwedayê ku her tiştî afirandiye de veşartiye nîşanî hemû mirovan bide, ev xêr, ji min, ji yê ku herî bêrumetê hemû pîrozan e re hate dayîn;</verse>
				<verse number="10">da ku, bila zaniyariya Xwedê ya pirralî niha li gor teqdîra bêpêşî ya ku di Xudanê me Mesîh Îsa de kiriye,</verse>
				<verse number="11">bi navgîniya Dêrê li cîhên ezmanî ji hikumraniyan re û qudretan re bê têgihandin;</verse>
				<verse number="12">bi navgîniya baweriya ku ji wî re ye, bi ewlekariyê di wî de dilawêriya me û têketina me heye.</verse>
				<verse number="13">Bo vêya ez rica dikim ku, hûn li berya keserên ku ez di oxra we de dikişînim newêrek nebin; ew bilindahiya we ne.</verse>
				<verse number="14">Bo vê sedemê, ez li berya Bavê ku hemû malbatên li ezman û li rûyê erdê navê xwe ji wî stendine çong dişkînim,</verse>
				<verse number="15">da ku, li gor dewlemendiya mezintiya xwe di zilamê ji dil de, bi navgîniya Ruhê xwe bi qudretê xwurtbûnê,</verse>
				<verse number="16">bi navgîniya baweriyê rûniştina Mesîh ya di dilê we de rûnê bide we;</verse>
				<verse number="17">da ku, bona hûn bi hemû tijîbûna Xwedê ve tijî bibin, wekî di hezkirinê de bireh û bi bingehbûnê ve;</verse>
				<verse number="18">bi hemû pîrozan re, di vêya de, fêhm kirina berfirehî, dirêjî û bilindî û kûranî, ka çî ye</verse>
				<verse number="19">û bi zanîna ku, hezkirina Mesîh ya ji zanînê ve gellekî seretatir e hûn şiyandar bibin.</verse>
				<verse number="20">Bila li gor qudreta ku di me de çalak e, ji yê ku dikare ji xwesteka me an jî ji ya ku em fikirîne hê jî zêdetir bike re,</verse>
				<verse number="21">di Dêrê de û di Mesîh Îsa de heta hemûya nifşan, ji abadînê abadînan ve mezinahî be! Amîn.</verse>
			</chapter>
			<chapter number="4">
				<verse number="1">Niha bo vê sedemê ez, yê di Xudan de girtiye, ji we bona li gor banga ku we girtiye bijîn rica dikim;</verse>
				<verse number="2">bi hemû dilnizmî û xûnermiyê ve, bi tehemûl, di hezkirinê de ji hev û din re bisebir bin;</verse>
				<verse number="3">xîret bikin ku hûn yekîtiya Ruh bi rêya dilxweşiyê ve biparêzin.</verse>
				<verse number="4">Mîna ku hûn bi hêviyek ji bang kirina we ve hatine bang kirin, beden yek û Ruh yek;</verse>
				<verse number="5">Xudan yek, bawerî yek, vaftîz yek,</verse>
				<verse number="6">Bav û Xwedayê li ser hemûyan û yê bi her tiştî û yê di we hemûyan de ye, yek e.</verse>
				<verse number="7">Lê belê xêr, ji me her yekî re, bi pîvana Mesîh ve hat bexşandin.</verse>
				<verse number="8">Bona vêya dibêje: Derket bilindahiyan û bindestan li pey xwe birin û xelatan da mirovan.</verse>
				<verse number="9">Niha ev gotina derket, ger ne gotina ew pêşiyê daket jêran, rûyê erdê nîn be, dê çi be?</verse>
				<verse number="10">Yê ku daketiye jêr û bona her tiştî dagire, ji hemû ezmanan ve gellekî derketiye bilindahiyê eynî kes e.</verse>
				<verse number="11">Wî bi xwe hinekan mîna şandî, hinekan peyxamber, hinekan mizgînkar, hinekan serek û mamoste bin, tayîn kirin;</verse>
				<verse number="12">da ku, bila pîrozan bona wezîfeya xizmetê bikin û bona geş kirina bedena Mesîh bên xemilandin;</verse>
				<verse number="13">heta ku em hemû di baweriyê de û di naskirina Lawê Xwedê de bigihêjin yekîtiyê, rayedariyê û em ê di tijîbûna Mesîh de bigihêjin mirovê kamiliyê;</verse>
				<verse number="14">da ku, êdî bi xapînokbûna mirovan, bi hunera wanî ava kirina dafikên xapandinê ve, em nebin zarokên bi bayê her hînkirê ve li vira û li wira diherikin;</verse>
				<verse number="15">lê belê em di hezkirinê de bi rasteqînî bikin û di hemû tiştan de berbi wî ve mezin bibin, ku, serî ew e, Mesîh e.</verse>
				<verse number="16">Di serokantiya wî de hemû beden, bi alîkariya her movikê ve bi kelandin û bi zexmbûnê ve bi şuxula birêza her endamê xwe ve mezin dibe û di hezkirinê de pêş ve diçe.</verse>
				<verse number="17">Niha, ez vêya dibêjim û di Xudan de şahdeyiyê dikim; êdî mîna jiyana neteweyên din, li gor ramanên vala ve nejîn;</verse>
				<verse number="18">hişê wan kor bûye; ji berya nezaniya hundirê wan û bêhêsbûna dilê wan ve ji jiyana Xwedê re biyan mane.</verse>
				<verse number="19">Wan bi winda kirina hemû hêsên xwe, bona bi çavbirçîtî ve hemû pîsitiyan bikin xwe dane kêfdariyê.</verse>
				<verse number="20">Lê belê hûn bi vî awayî hînî Mesîh nebûn.</verse>
				<verse number="21">Ger, mîna ku rastî di Îsa de ye we wê bihîstibin û di wî de hûn hatibin fêr kirin;</verse>
				<verse number="22">li gor vêya afirandina kevnare ya bi azweriyên xapînokî aidê jiyana we yî berê ve xera bûye ji ser xwe bavêjin</verse>
				<verse number="23">û bi ruhê fikirandina xwe ve nû bibin</verse>
				<verse number="24">û di duristiya rastî û pîroziyê de mirovê nû yê li gor Xwedê hatiye afirandin li xwe bikin.</verse>
				<verse number="25">Bona vêya derewê berdin; bila her yekî we bi cîranê xwe ve rastiyê biaxife; ji ber ku em endamê hev û din in.</verse>
				<verse number="26">Hêrs bibin û gunehan mekin; bila roj ji ser hêrsa we ve neçe ava!</verse>
				<verse number="27">Fersendê nedin Îblîs jî!</verse>
				<verse number="28">Yê diziyê kiriye, bila êdî diziyê meke; lê belê hîn zêde bila bi destê xwe yê qenc bike û bixebite; bi vî awayî bila tiştekî wî hebe ku bi yê motaj re par bike.</verse>
				<verse number="29">Bila qet gotina xerab ji devê we dernekeve; lê belê bona kesê ku bibîhzin jê qencîtiyê bigirin, li gor hewcê tiştên ku yên kesên din pêş ve bibe bibêjin.</verse>
				<verse number="30">Rûhê Pîroz yê Xwedê bi keserê ve mexin! Bona roja xelasiyê, hûn bi wî ve hatin mor kirin!</verse>
				<verse number="31">Bila bi her nêta xerab re, hêrsa bi her avayî, gir û xeyidandin, qêrîn, xeberdan û îftira dûrî we bibe!</verse>
				<verse number="32">Ji hev û din re dilxweş û bişewqat bibin û mîna ku Xwedê we di Mesîh de bexşandiye, hûn jî hev û din bibexşînin.</verse>
			</chapter>
			<chapter number="5">
				<verse number="1">Niha mîna zarokên xoşewîst, Xwedê mînak bigirin</verse>
				<verse number="2">û çawa ku Mesîh ji me hez kirîbe û xwe bona me bi pêşkêşiyek bêhnxweş û qurbanbûnek pêşkêşî Xwedê kiribe, hûn jî bi vî awayî di rêya evînê de bimeşin.</verse>
				<verse number="3">Lê belê bila tu carî di nava we de zîna û tu qirêjî an jî çavbirçîtî bi bîr ve jî neyê; ev ne li gor pîrozan e.</verse>
				<verse number="4">Bila di nava we de bêterbiyetî û axaftinê bi ehmeqî, an jî qerfên erzan, yên ku ne liyaq in, nîn be; lê belê hîn zêde şikir bikin.</verse>
				<verse number="5">Divê hûn bi biryarî bi vêya bizanibin ku, mêrasa tu kesê fahş, an jî yê mindar, an jî yê çavbirçî ku tê mana pûtperestiyê di Serweriya Mesîh û Xwedê de nîne.</verse>
				<verse number="6">Bila tu kes we bi gotinên vala ve nexapîne! Ji ber ku xezeba Xwedê ji ber vana tê ser lawên bêîtaetker.</verse>
				<verse number="7">Bo vê sedemê nebin şirîkê wan!</verse>
				<verse number="8">Ji ber ku demekê hûn tarî bûn, lê belê niha, hûn di Xudan de ronahî ne. Bi zarokbûna ronahiyê ve bijîn!</verse>
				<verse number="9">Ji ber ku mêwa ronahiyê di her tewr qencî, duristî û rastiyê de ye.</verse>
				<verse number="10">Bona hînbûna ka çi Xudan xoşnûd bike, bişuxulin</verse>
				<verse number="11">û nebin hevparên karên tariyê yên bêmêw; lê belê hîn zêde wan eşkere bikin;</verse>
				<verse number="12">ji ber ku qala tiştên ji aliyê wan ve dizîka dibin jî şerm e.</verse>
				<verse number="13">Lê belê her tiştê ku eşkere dibe, ji aliyê ronahiyê ve xuya dibe; ji ber ku her tiştê xuya dibe ronahî ye.</verse>
				<verse number="14">Bo vê yekê dibêje: Hişyar be, ya kesê di xewê de ye! Ji mirinê ve biveje! Dê Mesîh te ronahî bike!</verse>
				<verse number="15">Wê demê ka hûn çawa dijîn, gellek balkêş bin; ne mîna kesên ku bê zaniyarî ne, lê belê mîna kesên zaniyar bijîn;</verse>
				<verse number="16">fersendê bikirin; ji ber, rojên ku em tê de dijîn xerab in.</verse>
				<verse number="17">Bo vê yekê bêaqil nebin, lê belê ka xwestina Xudan çî ye lê hîn bibin!</verse>
				<verse number="18">Û bi xemrê ve serxweş nebin, di wê de kancitî heye; lê belê bi Ruh ve tijî bibin;</verse>
				<verse number="19">ji hev û din re Zebûran, qesîdeyan û murxên ruhanî bibêjin û di dilê xwe de ji Xudan re murxan û Zebûran bixwînin;</verse>
				<verse number="20">bêsekin, bo her tiştî bi navê Xudanê me Îsa Mesîh ji Bavo Xweda re şikir bikin;</verse>
				<verse number="21">di tirsa Xwedê de bengî hev û din bibin!</verse>
				<verse number="22">Ya pîrekno; mîna ku hûn bengî Xudan dibin; bengî mêrên xwe bibin.</verse>
				<verse number="23">Ji ber ku çawa xelaskerê bedenê Mesîh serokê Dêrê ye, mêr jî serokê pîrekê ye.</verse>
				<verse number="24">Lê belê mîna ku Dêr bengî Mesîh bûye, bila pîrek jî bi vî awayî di her rewşê de bengî zilamên xwe bibin.</verse>
				<verse number="25">Ya zilamno, Mesîh çawa ku ji Dêrê hez kir û di oxra wê de xwe feda kir, hûn jî ûsa ji pîrekên xwe hez bikin;</verse>
				<verse number="26">bona wê bi şuştina avê û bi paqij kirina gotinê ve pîroz deyne, xwe feda kir;</verse>
				<verse number="27">ûsa ku, Dêrê bila li ser wê leke, qermiçandin, an jî bêyî tiştekî mîna vana bi rewşekî rewnaqî bi pîrozî û bêqisûrî pêşkêşî xwe bike.</verse>
				<verse number="28">Mîna vêya, zilam jî deyndar in ku mîna bedena xwe ji pîrekên xwe hez bikin. Kî ku ji jina xwe hez bike, ji xwe hez dike;</verse>
				<verse number="29">ji ber ku qet kesî, tu carî ji bedena xwe ve nekiribiye; lê wê xwedî dike û dihêvişîne, eynî mîna ku Mesîh Dêrê xwedî dike û dihêvişîne.</verse>
				<verse number="30">Ji ber ku em, endamên bedena wî, ji goştê wî û ji hestiyê wî ne.</verse>
				<verse number="31">Bona vêya dê zilam dayik û bavê xwe berde û xwe bi pîreka xwe ve girê bide û dê her du bibin bedenek.</verse>
				<verse number="32">Ev rêz mezin e; lê belê ez vêya di derheqê Mesîh û Dêrê de dibêjim.</verse>
				<verse number="33">Tevî vêya, bila her yekî ji we jî, bi vî awayî mîna xwe ji pîreka xwe hez bike û bila pîrek hurmetê ji zilamê xwe re bike!</verse>
			</chapter>
			<chapter number="6">
				<verse number="1">Ya zarokno, di Xudan de ji dayik û bavên xwe re îtaet bikin; ji ber ku ev rast e.</verse>
				<verse number="2">Hurmetê ji bav û dayika xwe re bike, (emrê yekemîn yê bi wadê re ye, ev e);</verse>
				<verse number="3">da ku: Bila ji te re bibe qencî û tu li dinê temen dirêj bibe!</verse>
				<verse number="4">Û ya bavikno, hêrsa zaroyên xwe hişyar mekin; lê belê wan bi perwerde û şîreta Xudan ve mezin bikin.</verse>
				<verse number="5">Ya dîlno, gotinên efendiyên xwe yî li gor bedenê, mîna guhdana gotina Mesîh bi birêzî û tirsê ve, bi dilê paqij ve guhdarî bikin.</verse>
				<verse number="6">Lê vêya mîna kesên ku bona dilxweş kirina mirovan dixwazin, bona bi çavan re xweşik xuya bike, mekin. Lê belê mîna qûlên Mesîh, xwestina Xwedê ji can ve bînin cîh.</verse>
				<verse number="7">Û ne mîna ji mirovan re, mîna ji Xudan re xizmet dikin, ji dil ve xizmetê bikin</verse>
				<verse number="8">û dixwaze bila kole, dixwaze bila azad bibe, hûn dizanin ku dê her kes bersiva her qenciya xwe ji Xudan ve bistînin.</verse>
				<verse number="9">Û ya efendîno, hûn jî mîna vêya bi dîlên xwe re eynî tiştî bikin û tehdîtê li wan nekin; hûn dizanin ku Xudanê we û wan li ezman e û ew di nava mirovan de cihêtiyê nake.</verse>
				<verse number="10">Welhasil, di Xudan de û di quweta qudreta wî de bihêz bibin.</verse>
				<verse number="11">Bona ku hûn bikaribin li dijî hîleyên Îblîs bisekinin, hemû çekên Xwedê hilgirin.</verse>
				<verse number="12">Ji ber ku şerê me ne li dijî xwînê û goşt e, lê li dijî rêvebiriyan, li dijî serweriyan, li dijî hêzên vê dinya tarî, li dijî artêşên xerabiyê yên ruhî, yên li cîhên ezmanî ne.</verse>
				<verse number="13">Ji ber vêya, bona berxwedana roja xerab û bona ku li pey çêkirina her tiştên hewce li cîhê xwe bisekinin, hemû çekên Xwedê hilgirin.</verse>
				<verse number="14">Bi vî awayî, wekî ku pişta xwe bi rasteqîniyê şidandî û zirxê dadiyê li xwe kiribe</verse>
				<verse number="15">û bi amadekariya Mizgîniya xweşiyê wekî li lingên xwe pêkiribin, li cîhê xwe bisekinin.</verse>
				<verse number="16">Tevî vana hemûyan, mertala xwe yî baweriyê ya hemû tîrên şerkar bi agir ditefîne jî rahêlin destê xwe.</verse>
				<verse number="17">Û mîxfera xelasiyê û gotina Xwedê ya ku şûrê Ruh e, hilgirin;</verse>
				<verse number="18">bi dua û li ber gerîna bi her awayî, her tim di Ruh de dua bikin û ji bo vê yekê, bi bergerandina bona hemû pîrozan, bi bexşandinek bêkêmasî hişyar bimînin.</verse>
				<verse number="19">Û bona ku ez raza Mizgîniya ku di oxra wê de, di zincîrê de niwêneriyê dikim; bi dilawêrî daxuyanî bikim, bila di vebûna devê min de gotin ji min re bête bexşandin;</verse>
				<verse number="20">da ku, mîna ji min re hewce dike, ez bona gotinê di wê de bi cesaret bim, ji bo min jî dua bikin!</verse>
				<verse number="21">Lê belê bona ku hûn bizanibin ez çawa me, çi dikim, dê birayê me yî bi rêz û xizmetkarê Xudan yê ewle Tîhîkûs her tiştî agahî we bike.</verse>
				<verse number="22">A vay, min wî bona vî tiştî ji we re şand; da ku, hûn tiştê di derheqê me de ne bizanibin û ew xemrewîniyê li dilê we bike.</verse>
				<verse number="23">Bila ji Bavo Xwedê û Xudan Îsa Mesîh ve ji birayan re bi xweşî, bawerî û hezkirin be.</verse>
				<verse number="24">Bila xêr bi hemû kesên ku ji Xudanê me Îsa Mesîh bi hezkirinek bêdawî ve hez dikin re be! Amîn.</verse>
			</chapter>
		</book>
		<book number="50">
			<chapter number="1">
				<verse number="1">Ji qûlên Mesîh Îsa, ji Pawlos û ji Tîmotêyos ve, ji çavnêrîvan û wezîfedaran û ji hemû pîrozên di Mesîh Îsa de, yên ji Fîlîpiyê ne re:</verse>
				<verse number="2">Bila ji Bavê me Xwedê û ji Xudan Îsa Mesîh ve xêr û xweşî ji we re be!</verse>
				<verse number="3">Her ku we di bîra xwe de tînim, şikiriyê ji Xwedayê xwe re dikim.</verse>
				<verse number="4">Ez di her duayê xwe de, ji ber hevkarîtiya we ya di belavkirina Mizgînê,</verse>
				<verse number="5">a ji roja pêşîn heta îrojê de, bona we hemûyan, her tim bi dilşadî niyazan dikim.</verse>
				<verse number="6">Ji ber ku ez bawer im; yê ku di we de dest bi karekî qenc kiriye, dê vî karî heta roja Mesîh Îsa biqedîne.</verse>
				<verse number="7">Ez mafdar im ku bona we hemûyan wusa bifikirim. Ji ber ku hûn di dilê min de ne. Ez, dixwaze zincîrkirî bim, dixwaze jî bi parastina Mizgînê serrast kirinê bikim, hûn hemû tevî min şirîkên sayeya Xwedê ne.</verse>
				<verse number="8">Ji ber, Xwedê şahdeyê min e ku, min bi hezkirina di dilê Mesîh Îsa de çawa bêriya we hemûyan kiriye.</verse>
				<verse number="9">Û ji bo vêya dua dikim ku, bila hezkirina we, di zanîn û di haybûna bi her awayî de bêsekin zêde bibe.</verse>
				<verse number="10">Ûsa ku, bila hûn zanibin qîmetên sereta cihê bikin û bi vî awayî,</verse>
				<verse number="11">bona bilindî û pesnahiya Xwedê, bi mêwa rastiyê ya ku bi navgîniya Îsa Mesîh ve hatiye tijî bibin û heta roja Mesîh pak û bêqisûr bibin.</verse>
				<verse number="12">Birano, ez dixwazim ku hûn vêya bizanibin; tiştên ku hatine serê min, herî zêde li qenciya belavbûna Mizgîniyê bûye;</verse>
				<verse number="13">wusa ku, hemû nobedarê qesrê jî tev de, her kes hîn bû ku min di oxra Mesîh de li zincîran xistine</verse>
				<verse number="14">û gellekên birayan jî, ji ber zincîrkirina min, bi Xudan ve ewle dibin û di gotina kelama Xwedê de hîn jî dilawêr dikin.</verse>
				<verse number="15">Bi rastî hin kes Mesîh bi çavnebarî û pêşbaziyê, hin kes jî bi nêta qenc ve waz didin;</verse>
				<verse number="16">vana dizanin ku ez bona belav kirina Mizgîniyê hatime wezîfedar kirin û vêya bi hezkirinê çê dikin;</verse>
				<verse number="17">lê belê yên din jî Mesîh ne bi dilê paqij, dibêjin qey dê di girtîbûna min de tengasiyê ji min re derxînin, bi azweriyên ezperestiyê ve didin nasîn.</verse>
				<verse number="18">Ma çi be? Dixwaze bila bi nêta xerab, dixwaze bila ji rastiyê be, di her rewşê de Mesîh tê danasînê; ez bi vêya kêfxweş dibim û ez dê kêfxweş bibim jî.</verse>
				<verse number="19">Lewma dizanim ku, bi duayên we û bi alîkariya Ruhê Îsa Mesîh, dê vêya ji bona xelasiya min be;</verse>
				<verse number="20">li gora bende mayîna min, ya tîndar û hêviya min, ez ê di tu tiştî de neyêm şermezar kirin, lê belê mîna ku her tim dibe, niha jî, divê bi jiyanê, divê bi mirinê be, dê Mesîh di bedena min de, bi dilawêriyek bitûmî bête bilind kirin.</verse>
				<verse number="21">Ji ber ku jiyan bona min Mesîh e, mirin jî qezenc e.</verse>
				<verse number="22">Lê belê di bedenê de jiyîn jî, ger ev, di karê min de dê berê bîne, wê gavê nizanim ez ê çi hilbijêrim.</verse>
				<verse number="23">Lê belê ez ji her duyan aciz dibim; ez dixwazim ku cuda bibim û tevî Mesîh bimînim; ji ber ku ev hîn jî zêde qenc e;</verse>
				<verse number="24">lê belê di bedenê de mayîna min, bona we hîn jî hewce ye.</verse>
				<verse number="25">Û ez ji vêya ewledar im û ez dizanim ku, ez ê bimînim û bona ku hûn di baweriyê de geş û dilxweş bibin, ez ê li cem we hemûyan bimînim;</verse>
				<verse number="26">da ku, dema ez dîsa bêm cem we, hûn di Mesîh Îsa de hîn jî bi min pesnahiya xwe vedin.</verse>
				<verse number="27">Lê bila jiyana we liyaqî Mizgîniya Mesîh be, da ku, ez bêm û we bibînim jî û ez neyêm jî, tiştên di derheqê we de, di ruhekê de pêdandî sekina we, bona baweriya Mizgîniyê, mîna canekî bi hev re xebata we û di tu tiştî de ji yê ku li dijî disekinin ve netirsîna we ez bibihîzim;</verse>
				<verse number="28">ev, ji wan re helaq; lê belê ji we re nîşana xelasiyê ye; ew jî ji Xwedê ye.</verse>
				<verse number="29">Ji ber ku di oxra Mesîh de tenê cihêtiya bi wî ve bawerkirinê nedane we,</verse>
				<verse number="30">lê belê bona hûn bibin xwediyê xebata ku we di min de dîtine û niha di min de dibihîzin û di oxra wê de keserê kişandin jî ji we re hate dayîn.</verse>
			</chapter>
			<chapter number="2">
				<verse number="1">Bi vî awayî ger di Mesîh de cesaretek, ger xemrevîniyek ji hezkirinê ve tê û di Ruh de yekîtî hebe, ger hezkirinek û dilovaniyek ji dil hebe,</verse>
				<verse number="2">kêfxweşiya min temam bikin; da ku, bila eynî hezkirina we hebe û hûn wekî dilekî bin û di fikirandina yek fikirî de bin.</verse>
				<verse number="3">Tu tiştî bi ezîtiyê û bi pesnahiya vala ve mekin; lê belê bi dilnizmiyê ve, bila her yek yê din ji xwe sereta bihesibîne;</verse>
				<verse number="4">bila her yekî ji we ne li karên xwe, lê belê bila her yekî ji we li karên yê din jî binihêre.</verse>
				<verse number="5">Ramana di Mesîh Îsa de bû, bila di we de jî hebe;</verse>
				<verse number="6">ew Mesîhê ku, çawa di haweya Xwedê de bû jî, lê bi Xwedê re wekheviyê mîna xenîmetekê nehesiband;</verse>
				<verse number="7">lê belê ji bilindahiya xwe tazî bû û hawe ya qûla girt û di mînakbûna mirovan de bû;</verse>
				<verse number="8">û di awayiyê de wekî mirov hate dîtin û heta mirinê, belê heta mirina xaçê îtaet kir û xwe nizm kir.</verse>
				<verse number="9">Bo vê yekê Xwedê wî gellekî bilind kir û navê ku seretatirê her navî ye jê re bexşand;</verse>
				<verse number="10">da ku, di navê Îsa de bila hemûyên li ezman in û li erdê ne û di bin erdê de ne, çong bişkînin</verse>
				<verse number="11">û bona bilindahiya Bavo Xwedê, her ziman bi gotina, Îsa Mesîh Xudan e, mukir werin.</verse>
				<verse number="12">Ji ber vê yekê, ya xoşewîstên min, mîna ku we her demî îtaet kirine, ne tenê dema ez di nava we de bim, lê belê niha di tunebûna min de hîn jî zêde bi tirs û lerizîn, bona xelasiya xwe bixebitin.</verse>
				<verse number="13">Ji ber, yê bona tiştên ku wî xoşnûd bike hûn him bixwazin û him jî bikin di we de çalak e, Xwedê ye.</verse>
				<verse number="14">Her tiştî bê gotin û bê keftûleftê çêkin;</verse>
				<verse number="15">da ku, bila hûn bi gotina jiyanê ve bi şidandî pêçayî û li cem van nifşeyên xwar û ji rê derketî de, di nava wan de mîna stêrkên di kaînatê de bibiriqin, pak û bêqisûr, bibin zaroyên Xwedê, yên bêleke;</verse>
				<verse number="16">da ku, ez jî bibînim ku li cîhê vala baz nedame û li cîhê vala keda xwe nedame û di roja Mesîh de bibim xwediyê sedema pesnvedanê.</verse>
				<verse number="17">Lê belê ger ez li ser pêşkêşiya baweriya we û xizmeta wê ve mîna qurbanekî rijandinê bêm qurbankirin jî, ez kêfxweş dibim û bi we hemûyan re kêfxweş dibim;</verse>
				<verse number="18">mîna vêya hûn jî kêfxweş bibin û bi min re kêfxweş bibin!</verse>
				<verse number="19">Lê belê ez di Xudan Îsa de hêvî dikim ku di nêzîk de Tîmotêyos ji we re bişînim; da ku, ger ez jî tiştên di derheqê we de hîn bibim, dilê xwe aram bikim.</verse>
				<verse number="20">Ji ber ku kesekî minî din, mîna wî bifikire û ji dil bi rewşa we re têkiliyê deyne tune.</verse>
				<verse number="21">Ji ber ku hemû tiştên xwe difikirin, ne tiştên Mesîh Îsa!</verse>
				<verse number="22">Lê belê bi dilsoziya wî ya ku hatiye ceribandin û mîna ku law xizmetê ji bav re bike, wî bi min re, bona pêş ve birina Mizgîniyê xizmetê kiriye, hûn dizanin.</verse>
				<verse number="23">Her çi rewşa min eşkere bibe nebe, ez hêvî dikim ku ez ê wî ji we re bişînim.</verse>
				<verse number="24">Lê belê bi Xwedê ve baweriya min ew e ku, ez bi xwe jî di nêzîk de werim.</verse>
				<verse number="25">Lê belê min hewce dît, şagirtê ku we bona dema teng de alîkariyê ji min re bike şandibû, birayê min, kedkarê min û yê ku me pev re têkoşînê dida Êpafrodît vegerînim, ji we re bişînim.</verse>
				<verse number="26">Ji ber ku bêriya we hemûyan dikir û ji ber ku we nexweşiya wî bihîstiye, zehf xemgîn bû.</verse>
				<verse number="27">Bi rastî jî ew di dereca mirinê de nexweş ketibû; lê Xwedê ji wî re, ne tenê ji wî re, lê belê bona ez êşê bi ser êşê ve nebînim ji min re jî dilovaniyê kir.</verse>
				<verse number="28">Niha bona ku hûn bi dîsa dîtina wî ve kêfxweş bibin û xemgîniya min jî kêm bibe, min wî hîn jî zû şand.</verse>
				<verse number="29">Niha wî di Xudan de bi hemû kêfxweşiyê ve bêkêmasî qebûl bikin û kesên mîna wî birûmet bikin.</verse>
				<verse number="30">Ji ber ku bona alîkariya ku we nikarîbûn ji min re bikirana, bike, canê xwe avêt talûkê û di oxra karê Mesîh de nêzîkî mirinê bû.</verse>
			</chapter>
			<chapter number="3">
				<verse number="1">Welhasil birayên min, di Xudan de kêfxweş bin! Ji we re nivîsandina tiştên wekhev, aciziyê nade min; lê belê ewlekariyê dide we.</verse>
				<verse number="2">Xwe ji kûçikan ve biparêzin, ji karkerên xerab ve xwe biparêzin; ji jêkirinê ve xwe biparêzin!</verse>
				<verse number="3">Ji ber ku bisunetiyên rastî em, yên bi navgîniya Ruhê Xwedê ve peristinê dikin, bi Mesîh Îsa ve pesnahiyê didin û bi bedenê ve ne bawer in.</verse>
				<verse number="4">Bi rastî ez dikarîbûm bi bedenê jî ewle bibûma; ger kesek din dibêje qey ew bi bedenê ewle bibe, ez hîn jî zêde;</verse>
				<verse number="5">ez ku, roja heyştemîn hatime sunetkirin, ji nîjada Îsraêl, ji eşîra Benyamîn, ji Îbraniyan Îbraniyek; li gora zagonê Fêrisî,</verse>
				<verse number="6">li gora xîretê, yê ku zilmê li Dêrê dikir; li gor rastiya ku di zagonê de ye, bêqisûr bûm.</verse>
				<verse number="7">Lê belê min her tiştên ku ji min re dibe qezenc, di oxra Mesîh de zerar hesiband.</verse>
				<verse number="8">Belê, ji ber bilindahiya zanîna Xudanê min Îsa Mesîh, yê ku min di oxra wî de her tiştên xwe winda kiriye, bi rastî jî her tiştî zirar dihesibînim û gihûr dihesibînim; da ku, ez Mesîh qezenc bikim</verse>
				<verse number="9">û ne rastiya min, ya ku ji zagonê ye, lê belê bi baweriya Mesîh ve, bi rêya baweriya ji Xwedê ve û wekî rastî û baweriya min hebe, ez di wî de bêm dîtin;</verse>
				<verse number="10">ez bi girtina sûretê mirina wî, wî û bi qudreta vejîna wî û bi şirîkantiya keserên wî bizanibim;</verse>
				<verse number="11">da ku, bi rêyekê ji miriyan bigihêjim vejînê.</verse>
				<verse number="12">Ez nabêjim ku ji niha ve gîhaştime vana, an jî ji niha ve gîhaştime wê rayedariyê; lê belê bona xelata ku Mesîh bi qezenc kirina min ve daniye qezenc bikim baz didim.</verse>
				<verse number="13">Birano, ez hîn xwe, vana qezenc kirî nahesibînim; lê belê vêya dikim: Hemû tiştên li dawiyê maye ji bîr dikim û bi dirêjbûna hemû tiştên pêşiyê ve</verse>
				<verse number="14">bona qezenc kirina xelata ku Xwedê di banga xwe yî ezmanî de ya di Mesîh Îsa de daniye ber bi armancê ve baz didim.</verse>
				<verse number="15">Li gora vêya bila hemû gîhaştiyên me di vê ramanê de bin û ger di babetekî din de, ramanekî we yî din hebe, dê Xwedê vêya jî bi eşkeretî xuyayî we bike.</verse>
				<verse number="16">Lê tiştê ku em gihîştinê çi be, em bi eynî zagonê ve bimeşin!</verse>
				<verse number="17">Birano, hûn hemû bi hev re min mînak bigirin û di jiyana kesên ku li gora mînakên me dijîn de balkêş bin.</verse>
				<verse number="18">Ji ber ku, mîna min bi caran di derheqê wan de ji we re gotiye, niha jî di nava hêsirên çavan de dîsa dibêjim; gellek kesên dimeşin hene ku, neyarên xaça Mesîh in.</verse>
				<verse number="19">Dawiya vana têkçûn e; îlahê vana hûrê wan e û bi şermên xwe pesnên xwe vedidin, tenê vê dinê difikirin.</verse>
				<verse number="20">Lê belê welatê me li ezmana ye; em ji wir li benda Xelasker; Xudan Îsa Mesîh in jî.</verse>
				<verse number="21">Ew, bi çalakiya hêza xwe yî dikare her tiştî bi xwe ve girêde, dê bedenên me yî ketî jî biguherîne û bike mîna bedena xwe yî bilind.</verse>
			</chapter>
			<chapter number="4">
				<verse number="1">Ji ber vê yekê, ya xoşewîstno, kêfxweşiya min, taca serê min, birayên minî xoşewîst, yên min ji dil bêriya wan kiriye, bi vî awayî di Xudan de ûsa sabît bisekinin!</verse>
				<verse number="2">Ez ji Evodiya ve rica dikim û Sîntîhê ve rica dikim, bila di Xudan de di ramanekî de bin.</verse>
				<verse number="3">Belê, ya rêhevalê minî rasteqîn; li ber te jî digerim, alîkariyê ji wan re bike; ji ber ku ew bi min re, bi Klêment re û bi kedkarê min ên din yên navê wan di pirtûka jiyanê de ne re, bona Mizgîniyê têkoşînê kirin.</verse>
				<verse number="4">Di Xudan de her tim kêfxweş bin; dîsa dibêjim: Kêfxweş bin!</verse>
				<verse number="5">Bila sernermiya we ji aliyê hemû mirovan ve bê zanîn. Xudan nêz e!</verse>
				<verse number="6">Di tu tiştî de xemê nekişînin; lê belê bila di her tiştî de xwestekên we, ji Xwedê re, bi dua û lavayan, bi şikiryê ve bête gîhandin</verse>
				<verse number="7">û aştiya Xwedê ya ku hemû hînkirinan derbas dibe, dê di Mesîh Îsa de dilên we û ramanên we biparêze!</verse>
				<verse number="8">Welhasil, ya birano, çi rûmetên rastî, birêzî, rasteqînî, pak, xweşik û dilovanî hebe, çi rûmetên liyaqî pesnahiyê û bixûpakî hebe, wê bifikirin!</verse>
				<verse number="9">Yê ku hûn hîn bûne, we qebûl kirine, bihîstine û her çi tiştê ku we di min de dîtine jî bikin û dê Xwedayê dilxweşiyê bi we re be.</verse>
				<verse number="10">Niha, ji ber ku we fikirê xwe yî di derheqê min de ne, di dawiyê de nû kirine, ez di Xudan de zehf kêfxweş bûm û we di vê babetê de jî difikirîn, lê belê fersenda we tunebû.</verse>
				<verse number="11">Gotina min ne di derheqê hewcedariyê de ye; ji ber ku ez di her rewşa ku tê de me, hînî qinyatkariyê bûme.</verse>
				<verse number="12">Ez bi xizanî kişandinê jî dizanim, di nav firehiyê de jînê jî. Di her tiştî û di hemû tiştan de ez hînî raza him têrbûnê, him birçîbûnê, him di firehiyê de bûnê, him jî di motajiyê de bûnê, bûm.</verse>
				<verse number="13">Ez dikarim bi navgîniya yê ku min bi hêz dike, her tiştî bikim.</verse>
				<verse number="14">Lê belê we qenc kir ku tengasiyê min, bi min re par kirin.</verse>
				<verse number="15">Û ya Fîlîpiyan, hûn jî dizanin ku, di destpêka Mizgîniyê de, dema ez ji Makêdonyayê derketim, di babeta dayîn û stendinê de xeynî we tenê, qet tu Dêr beşdarî min nebû.</verse>
				<verse number="16">Ji ber ku dema ez li Selanîkê bûm jî, li ser motajiya min we yek du cara ji min re şandin.</verse>
				<verse number="17">Ji ber ku ez li diyariyê nagerim; lê belê li hilbera li gor hesabê we zêde bûye ve digerim.</verse>
				<verse number="18">Lê belê her tiştê min heye û ez di firehiyê de me; tiştên ku ji we hatine ji Êpafrodît ve stendim û tijî me; vana pêşkêşiyên bêhn xweş, qurbanên meqbûl yê ku bi Xwedê ve xweş xuyanî dibin e.</verse>
				<verse number="19">Û Xwedayê min her hewceyên we, dê bi dewlemendbûna xwe, di Mesîh Îsa de bi rewnaqiyê ve bibîne.</verse>
				<verse number="20">Bila ji Bavê me Xwedê re, heta bi abadîna abadînan ve bilindahî be! Amîn.</verse>
				<verse number="21">Ji her yê pîroz re di Mesîh Îsa de silavê bikin! Birayên li cem min in, silavê li we dikin.</verse>
				<verse number="22">Hemû pîrozan û bi taybetî yên maliyên Qeyser in, silavê li we dikin.</verse>
				<verse number="23">Bila xêra Xudanê me Îsa Mesîh bi we hemûyan re be! Amîn.</verse>
			</chapter>
		</book>
		<book number="51">
			<chapter number="1">
				<verse number="1">Ji Pawlosê ku bi viyana Xwedê bûye şagirtê Mesîh Îsa û ji birayê Tîmotêyos,</verse>
				<verse number="2">ji birayên di Mesîh de pîroz û dilsoz, yên ku li Kolosê ne re: Bila ji Bavê me Xwedê û Xudan Îsa Mesîh ve, ji we re xêr û xweşî bibe!</verse>
				<verse number="3">Di Mesîh Îsa de baweriya we û di kelama rasteqîn ya Mizgîniya ku ji we re hatiye de, bi sedema hêviya ku we di derheqê wê de ji berê ve bihîstine, bona we li ezmanan veşartî ye;</verse>
				<verse number="4">wekî me ji hezkirina we ya bi hemû pîrozan re ye bihîstine bin, her tim bona we bi dua kirinê,</verse>
				<verse number="5">em ji Xwedê û Bavê Xudanê me Îsa Mesîh re şikir dikin.</verse>
				<verse number="6">Ew Mizgînî mîna ji roja ku we wê bihîst û bi rastî jî hînî xêra Xwedê bûn di nava we de ye, di hemû dinê de jî mêwan dide û mezin dibe.</verse>
				<verse number="7">We vêya ji xizmetkarê Mesîh, yê dilsoz, yê ji bo we ye, ji hemkedkarê me yî xoşewîst Êpafras ve bihîstin;</verse>
				<verse number="8">wî jî hezkirina we yî di Ruh de têgîhand me.</verse>
				<verse number="9">Ji ber vê yekê, ji roja ku me vêya bihîstiye, em jî bona we ji dua û lava kirinê, bi hemû zanyarî û fêhm kirina ruhanî ve ji xwestina bona ku hûn xwestina wî bêkêmasî bizanibin paş ve nesekinîn;</verse>
				<verse number="10">da ku, hûn bi liyaqiya Xudan ve bijîn û wî ji her alî ve xoşnûd bikin, bona ku hûn di her karê qenc de hilberê bidin û di nasîna Xwedê de pêş ve biçin, em dua dikin.</verse>
				<verse number="11">Em dixwazin bona ku hûn li berya her tiştî bi kêfxweşiyê baldirêjî bin, xwe bispêrin hêza wî û bi qudretê ve xwurt bin;</verse>
				<verse number="12">hûn ji Bavo yê ku me bona şirîkantiya mêrasa pîrozan ya di ronahiyê de ye ehîl daniye re şikiryê bikin.</verse>
				<verse number="13">Wî, me ji hukimraniya tariyê ve xelas kir û danî serweriya Lawê xwe yî xoşewîst.</verse>
				<verse number="14">Em di xwîna wî de xwediyê xelasiyê û efû kirina gunehên xwe ne.</verse>
				<verse number="15">Ew xuyakirina Xwedayê ku xuya nabe, pêşî zayiyê hemû afirandinê ye.</verse>
				<verse number="16">Ji ber ku li ezman û erd, hemû tiştên xuya dibin û yên xuya nabin, textan, serweriyan, rêvebiriyan û hukimraniyan, her tişt di wî de hate afirandin; hemû tişt bi navgîniya wî û bona wî hatine afirandin.</verse>
				<verse number="17">Yê berî her tiştî heye ew e û her tişt hebûna xwe di wî de didomînin.</verse>
				<verse number="18">Û serê bedenê, yanê, serê Dêrê ew e; bona ku di her tiştî de cîhê pêşîn bigire, yê destpêk û di nava miriyan de pêşiyê bûyiye ew e.</verse>
				<verse number="19">Ji ber ku (Xwedê) li cîh dît ku bila hemû tijîbûna xwe di wî de be</verse>
				<verse number="20">û razî hat ku bi xwîna xaça wî ve, bi ava kirina aşitiyê divê tiştên ku li erdê ne, divê tiştên ku li ezman in, bi navgîniya wî ve hemû bi xwe re li hev bên.</verse>
				<verse number="21">Û hûn jî, demekê di fikrandina xwe û di karên xwe yî xerab de biyan û neyar bûn,</verse>
				<verse number="22">lê belê niha di bedena xwe yî goşt de, bi navgîniya mirinê ve wî hûn li hev anîn;</verse>
				<verse number="23">ger hûn ji hêviya Mizgîniya ku ez, Pawlos xizmetkarê wê me, ya ku we bihîstine û ji hemû afirên di bin ezmanan de ne re tête waz kirin, tev nelibitin; di baweriyê de bi bingehîbûnê û pêdandî bidomînin, dê we bi pîrozî û bêleke û bi bêsûcî di hizûra wî de pêşkêş bike.</verse>
				<verse number="24">Ez niha ji bona we keser kişandina xwe ve kêfxweş dibim û kêmasiya tengasiyên di oxra Dêra ku bedena Mesîh e de, ji aliyê min ve di bedena xwe de temam dikim.</verse>
				<verse number="25">Ez, bona kelama Xwedê, raz a ku ji dewr û nifşan ve hatiye veşartin, li gor rêzkirina bona we, ya Xwedê, ya ji min re hatiye dayîn, bûm xizmetkarê Dêrê;</verse>
				<verse number="26">lê belê raz, ji pîrozên wî re niha hate daxuyanî kirin; di nav neteweyan de dewlemendiya bilindahiya vê razê ka çî ye,</verse>
				<verse number="27">yanê, Xwedê xwest bigehîne wan ku, Mesîhê ku hêviya bilindahiyê ye, di we de ye;</verse>
				<verse number="28">vêya jî em, bona ku her mirovî di Mesîh de bi kamilbûnê pêşkêş bikin, ji her mirovî re bi şîret û ji her mirovî re bi hemû hîkmeta wê hînkirinê ve bang dikin;</verse>
				<verse number="29">bo vê yekê ez jî li gor kirinên wî yên bi qudretê ve dike, bi cehd û xebatê ve têkoşînê didim.</verse>
			</chapter>
			<chapter number="2">
				<verse number="1">Ji ber ez dixwazim hûn bizanibin ku divê bo we, divê bo yên li Laodîkyayê ne û divê jî bo yên tu carî wecê min nedîtine, ez çi têkoşînek mezin didim;</verse>
				<verse number="2">da ku, bila dilê wan metirsiyê bibîne û bila di hezkirinê de yek bibin;</verse>
				<verse number="3">yanê, bila bigihêjin hemû dewlemendiya ewledariya hînkirê daye û raza Xwedê, Mesîhê ku hemû xezîneyên zaniyarî û zanînê tê de veşartiye, nas bikin.</verse>
				<verse number="4">Ez vêya, bona tu kes we bi gotinên nerm ve nexapînin dibêjim.</verse>
				<verse number="5">Ji ber ku her çiqas ez bi bedenê ne di nav we de bim jî, bi ruhî tevî we me; ez birêzbûniya we û zexmbûna baweriya we yî bo Mesîh dibînim û kêfxweş dibim.</verse>
				<verse number="6">Wê demê we çawa Xudan Mesîh Îsa qebûl kiribin, bi wî awayî di wî de bijîn</verse>
				<verse number="7">û bi şikiryê ve tijî bibin, di wî de bi reh bibin û bi avahîbûnê mîna ku hînî we bûye di baweriyê de bi hêz bibin.</verse>
				<verse number="8">Xwe biparêzin! Bila tu kes bi gotinên vala û xapînokî, bi felsefeya xwe yî ne li Mesîh, li kevneşopa mirovan û seretayên bingehê dinê ve spartî ye we talan nekin;</verse>
				<verse number="9">ji ber ku hemû tijîbûna Xwedayî bi bedenî di wî de ye;</verse>
				<verse number="10">serê her rêvebir û serweriyê ew e û hûn jî di wî de gîhaştin tijîbûnê.</verse>
				<verse number="11">We di suneta Mesîh de, bi ji xwe kirina bedena goşt, bi suneta ku bi dest ve nayê çêkirin hûn di wî de hatin sunet kirin.</verse>
				<verse number="12">Di vaftîzê de hûn bi wî re hatin binax kirin û bi bawerî anîna hêza Xwedayê ku wî ji mirinê ve vejandiye, hûn jî bi wî re vejiyan.</verse>
				<verse number="13">Dema hûn ji berya sûc û bêsunetbûna bedena xwe mirî bûn, wî hemû sûcên we bexşandin, we tevî wî vejandin.</verse>
				<verse number="14">Wî zagona nivîsî ya ku bi qaîdeyên xwe li dijberê me bû, paqij kir, wê li xaçê xist û ji navendê rakir.</verse>
				<verse number="15">Dema wî çekên di destê serwerî û rêvebiriyan de girt, wan di xaçê de bindest kir û bi vî awayî her tiştî bi eşkeretî li ber çavan raxist.</verse>
				<verse number="16">Bo vê sedemê bila tu kes di derheqê xwarin û vexwarin, cejn, an meha nû, an jî roja Sebtê de we daraz neke;</verse>
				<verse number="17">vana, siya tiştên ku dê were ne, lê belê ya esil di Mesîh de ye.</verse>
				<verse number="18">Bila tu kesên di dilnizmiya sexte û peristina milyaketan de di ber xwe didin, yên li ser xewnên xwe yî dîtiye disekine û bi ramanên ezitiya xweza ve li cîhê vala quretiyê dikin û yên nikarin xwe bi Serî ve bigirin, we bêyî xelata we nehêlin.</verse>
				<verse number="19">Bi alîkariya hemû beden, movik û peywendiyan ji vî Seriyî xwe têr dike û temam dibe, bi mezinbûna ku Xwedê dide geş dibe.</verse>
				<verse number="20">Ger hûn tevî Mesîh, ji seretayên bingehî yên dinê re mirine, ma çima hûn mîna yên di dinê de dijîn, li pey qaîdeyên mîna:</verse>
				<verse number="21">Vêya negre, vêya tam neke û dest vêya nede, diçin?</verse>
				<verse number="22">Hemûya vana, bona tiştên bi şuxulandinê ve tune bibin e; spartî emir û hînkariyên mirovan e.</verse>
				<verse number="23">Bê şik, ji aliyê ji dil ve peristinê, dilnizmiya sexte û ji bedenê re eziyet kirinê de, xuyakirinek zaniyarî ya van qaîdeyan heye; lê belê bona berketina têkçûna ezitiya xweza, tu qenciya wan nîne.</verse>
			</chapter>
			<chapter number="3">
				<verse number="1">Niha, ger hûn tevî Mesîh vejiyabin, tiştên li ezmanê ne bigerin; Mesîh li wir, li rastê Xwedê rûniştiye.</verse>
				<verse number="2">Ne li tiştên erdê ne, tiştên ku li ezmanê ne bifikirin.</verse>
				<verse number="3">Ji ber ku hûn mirin, jiyana we tevî Mesîh, di Xwedê de veşartî ye.</verse>
				<verse number="4">Mesîhê ku bûye jiyana me, kengî xuyanî bibe, wê çaxê hûn ê jî bi wî re, di bilindahiyê de bêne xuyanî kirin.</verse>
				<verse number="5">Bo vê sedemê endamên xwe yî li ser rûyê erdê: Zînayê, pîsitî, azwerî, xwestekên xerab û çavbirçîtiya tê mana pûtperestiyê, bikujin!</verse>
				<verse number="6">Ji ber vana, xezeba Xwedê, bi ser lawên bêîtaetê ve tê.</verse>
				<verse number="7">Dema ku hûn di nava vana de dijiyan, hûn jî demekê di wan de dimeşiyan.</verse>
				<verse number="8">Lê belê niha, hûn jî: Hêrsê, girrê, xerabiyê, îftirayê, ji devê xwe ve gotinên bêedebî, giştikî bavêjin.</verse>
				<verse number="9">Derewan ji hev û din re mekin; ji ber ku we afirandina kevin, tevî elimandinên xwe yî xerab ji ser xwe derxist û avêtin.</verse>
				<verse number="10">Û we afirandina nû, ya li gor wekhevbûna Afirderê xwe bona gîhaştina zanîna bêkêmasî hatiye nû kirin, li xwe kirin;</verse>
				<verse number="11">di wê de cihêtiya Grek û Cihûd, bisunet û bêsunet, barbar, Îskît, dîl û azadan nîne; lê Mesîh her tişt e û di her tiştî de ye.</verse>
				<verse number="12">Bi vî awayî hûn, mîna yên ji aliyê Xwedê ve bi pîroz û xoşewîstiyê ve hatine bijartinê, qenciyê, dilxweşiyê, dilnizmiyê, sebr û nermiyê li xwe bikin;</verse>
				<verse number="13">bila têkiliyên we yî bi hev û din re, dilxweş û nerm bibin; ger giliyê yekî ji we, ji yê din hebe, mîna ku Xudan we bexşandiye, hûn jî hev û din wusa bibexşînin.</verse>
				<verse number="14">Li ser hemûyan vana ve hezkirina ku peywendiya kemaliyê ye li xwe bikin.</verse>
				<verse number="15">Bila dilxweşiya Mesîh, di dilê we de dadmend bibe; ji vêya re jî hûn di bedenekê de hatin dawet kirin û bibin yên şikiryê dikin!</verse>
				<verse number="16">Bila gotina Mesîh, bi hemû dewlemendbûna xwe di hundirê we de bijî; bi hemû zaniyariyê hînî hev û din bikin, şîreta bidin hev, bi gotina Zebûran, qesîdeyan û murxên ruhanî di dilê xwe de bi şikiryê awazan bilindî Xwedê bikin.</verse>
				<verse number="17">Û her çi ku hûn di gotinê de, an jî di şixulê de bikin, hemûyan bi navê Xudan Îsa û bi navgîniya wî ji Bavo Xwedê re şikiryê bikin û çêkin.</verse>
				<verse number="18">Ya pîrekno, li gor di Xudan de liyaq be, bengî zilamên xwe bibin!</verse>
				<verse number="19">Ya zilamno, ji pîrekên xwe hez bikin û li dijî wan muameleya tehl mekin!</verse>
				<verse number="20">Ya zarokno, di her tiştî de ji dayik û bavên xwe re îtaet bikin; ji ber ku ev, Xudan xoşnûd dike!</verse>
				<verse number="21">Ya bavikno, zarokên xwe neêşînin; ya na dê metirsiya wan bişkê!</verse>
				<verse number="22">Ya dîlno, di her tiştî de ji efendiyên xwe yî li gor bedenê re îtaet bikin; vêya ne mîna kesên ku dixwazin mirovan xoşnûd bikin, xizmeta li ber çavan xweş dibe dikin, lê bi dilê pak û bi tirsa Xudan bikin.</verse>
				<verse number="23">Bi zanîna hûn dê ji Xudan ve xelata mêrasê bistînin,</verse>
				<verse number="24">her çi hûn bikin, ne mîna ku ji bo mirovan dikin, mîna ku bona Xudan dikin ji dil çêkin; hûn ji Xudan Mesîh re qûlitiyê dikin!</verse>
				<verse number="25">Lê belê yê ku neheqiyê dike, dê bersiva neheqiya ku kiriye bistîne û di nava mirovan de cihêtî nîne.</verse>
			</chapter>
			<chapter number="4">
				<verse number="1">Ya efendîno; bizanibin ku li ezman Efendiyek we jî heye û bi vî awayî ji dîlê xwe re bidad û wekheviyê ve têkiliyê deynin.</verse>
				<verse number="2">Xwe bidin duayê û di wê de hişyar bimînin û şikir bikin.</verse>
				<verse number="3">Di eynî demê de bona me jî dua bikin, da ku, bila Xwedê, bona gotina wî belav bikin û bona raz a Mesîhê ku ez di oxra wî de hatime mehkûm kirin daxuyanî bikin, bila deriyek ji me re veke</verse>
				<verse number="4">û bona ez vê razê li gor ku hewceye bi eşkeretî belav bikim.</verse>
				<verse number="5">Fersendê bistînin û li dijî yên ku li derve ne, bi zaniyariyê ve bimeşin.</verse>
				<verse number="6">Bona hûn bizanibin ku ji her kesî re ka dê bi çi awayî bersiv bête dayîn, bila gotina we, mîna bi xwê ve hatibe perwerde kirin, her tim bi xêrê be.</verse>
				<verse number="7">Birayê me yî birêz, Tîhîkûsê di rêya Xudan de hemkedkarê min û xizmetkarê ewledar, dê hemû tiştê di derheqê min de bigehîne we.</verse>
				<verse number="8">A vay, bi vê armancê bona ku rewşa me bigehîne û metirsiyê bide dilê we, min wî ji we re,</verse>
				<verse number="9">tevî yekî ji we, birayê ewledar û birêz Onîsîmûs şand; ew dê hemû tiştên li vir dibin, bigihînin we.</verse>
				<verse number="10">Hevalê minî girtîgehê Arîstarkûs û biraziyê Barnabas Marqos, – we emiran di derheqê wî de girtin; ger were cem we, wî qebûl bikin –</verse>
				<verse number="11">û Yêşûyê ku jê re Yûstûs tête gotin, ji we re silav dikin; vana yên ji bisunetbûnê ve ne; bona Serweriya Xwedê tenê vana hevalên min yên xebatê ne û ew ji min re bûn xemrevînî.</verse>
				<verse number="12">Yekî ji we û yê ku qûlê Mesîh Îsa ye, Êpafras silavê li we dike; bona ku hûn bi xwestina Xwedê ve girêdayî bimînin û rayedar û xwedîbûna ewledariyek bê kêmasî li ser pêlan bimînin, ew her tim ji bo we bi duayê ve ceng dike.</verse>
				<verse number="13">Ji ber ku ez di derheqê wî de şahdeyiyê dikim ku, him bona we û him jî bona yên li Lawdîkyayê û Hêrapolîsê ne, pirr ked daye.</verse>
				<verse number="14">Hekîmê birêz Lûqa û Dîmas silavê li we dikin.</verse>
				<verse number="15">Ji birayên li Lawdîkyayê ne re, ji Nîmfa re û ji Dêra ku li mala wî ye re silavê bikin.</verse>
				<verse number="16">Û paşî ku vê nameya di nava we de hate xwendin, wusa bikin ku, bila di Dêra Lawdîkyayê de jî bê xwendin û hûn jî nameya ku ji Lawdîkyayê ye, bixwînin.</verse>
				<verse number="17">Û ji Axrîpo re: Bona xizmeta ku te di Xudan de girtiye bibe serî, balkêşê wê be! bibêjin.</verse>
				<verse number="18">Ez, Pawlos, vê silavê bi destê xwe ve dinivîsînim. Girêdana min di bîra xwe de bînin! Bila xêr bi we re be! Amîn.</verse>
			</chapter>
		</book>
		<book number="52">
			<chapter number="1">
				<verse number="1">Pawlos û Sîlvanos û Tîmotêyos, ji Dêra Selanîkiyan, ya ku di Bavo Xwedê de û di Xudan Îsa Mesîh de ye re: Bila xêr û xweşî ji we re be!</verse>
				<verse number="2">Em di duayên xwe de we di bîr de tînin û her tim, bona we hemûyan şikiryê ji Xwedê re dikin. Em, çalakiya we yî dexla baweriyê,</verse>
				<verse number="3">keda we yî xwe spartiye hezkirinê û berxwedaniya we yî ji hêviya ku we bi Xudanê me Îsa Mesîh ve girê dayîne, li ber Bavê xwe Xwedê her tim bi bîr tînin.</verse>
				<verse number="4">Birayên minî Xwedê ji wan hez dike, em dizanin ku wî we bijartiye.</verse>
				<verse number="5">Ji ber Mizgîniya ku em belav dikin ji we re ne tenê bi gotinan, bi qudretê ve, bi Ruhê Pîroz ve û bi ewlebûnekî mezin ve gîhişt we. Ji ber ku dema em di nava we de bûn, bona qenciya we em çawa dijiyan, hûn dizanin.</verse>
				<verse number="6">Û we di nava pirr tengasiyan de bi dilxweşiya ku Ruhê Pîroz daye, gotinê qebûl kir û bûn yên ku li gor me û Xudan dikin;</verse>
				<verse number="7">ûsa ku, hûn ji hemû bawerkirên li Makêdonya û li Ahayayê re bûn mînak.</verse>
				<verse number="8">Ji ber ku gotina Xudan ji we belav bû; xebera baweriya we yî bi Xwedê ve tenê ne gîhaştiye Makêdonya û Ahayayê, lê belê gîhaştiye her derî; ûsa ku, êdî hewce nema ku em tiştekî bibêjin.</verse>
				<verse number="9">Ji ber ku ezimandina ku we ji me re kiriye</verse>
				<verse number="10">û bona ku ji ezmanan li benda Lawê xwe yî li nav miriyan vejandiye, Îsayê ku dê me ji xezeba were biparêze bimînin û bona ji Xwedayê ku zindî û rasteqîn e re qûlitiyê bikin, ew bi xwe agahiyê didin ku ka hûn çawa ji pûtan vegeriyane Xwedê.</verse>
			</chapter>
			<chapter number="2">
				<verse number="1">Ji ber, ya birano, hûn bi xwe dizanin ku seredana me yî we vala neçûye;</verse>
				<verse number="2">lê belê mîna ku hûn dizanin, berê me li Fîlîpiyê tahde dîtibûn û heqaretê li me kiribûn jî, li gor bi dijwarî li bersekiniya wan, bona ku Mizgîniya Xwedê ji we re bidin belav kirin, me di Xwedayê xwe de kêfxweşiyê dîtin.</verse>
				<verse number="3">Ji ber ku teşwîq kirina me ne ji çewtiyan, ne ji mindariyê ye; ne jî bi fenekiyê ye;</verse>
				<verse number="4">lê belê, ji ber ku ji aliyê Xwedê ve em liyaqî emanet girtina Mizgîniyê hatine dîtin, em ne bona mirovan, bona Xwedanê ku dilê me diceribîne xoşnûd bikin diaxifin.</verse>
				<verse number="5">Ji ber, mîna ku hûn dizanin, em tu carî bi gotinên xapînokî an jî bi maskekî çavbirçîbûnê veşêre ve nehatin; Xwedê şahde ye.</verse>
				<verse number="6">Em ne li pey pesnvedanek ji mirovan ve bê bûn, ne ji we, ne ji kesekên din; bi şagirtbûna Mesîh, me dikaribûn ji we re bibûna bar;</verse>
				<verse number="7">lê belê mîna dayîkekî ku zaroyên xwe dimijîne, têkiliyên me yî bi we re bi dilovanî bû.</verse>
				<verse number="8">Em ûsa ji dil bi we ve hatibûn girêdan ku, ne tenê Mizgîniya Xwedê, em razî bûn ku heta canê xwe jî bi we re par bikin; ji ber ku me ewqasî ji we hez kir!</verse>
				<verse number="9">Ji ber ku, ya birano, ked û zehmeta me tê bîra we; bona ku ji we tu kesekî re nebin bargiranî, bi şev û roj em şuxulîn û me Mizgîniya Xwedê ji we re waz da.</verse>
				<verse number="10">Hûn şahde ne ku têkiliyên me yî yê bi we re, yê bi bawerkiran re çiqasî pîroz, rast û bêqisûr bû; Xwedê jî şahde ye.</verse>
				<verse number="11">Mîna ku hûn dizanin, têkiliyên bavekî bi zaroyên wî re çawa be, têkiliyên me yî bi her yekî ji we re ûsa bû;</verse>
				<verse number="12">me dilawêriyê da we, we xemrevîn kirin; me bona hûn li gor Xwedayê ku we bangî serwerî û bilindahiya xwe dike, bijîn, teşwîq kirin.</verse>
				<verse number="13">Û ji bo vêya em jî bê sekin ji Xwedê re şikir dikin ku, gava we gotina Xwedê ji me bihîst û qebûl kirin, we vêya ne mîna gotina mirovan, lê belê di rastiyê de jî we bi gotin bûna Xwedê wê qebûl kir; ya ku di we bawerkiran de çalak e jî ev e.</verse>
				<verse number="14">Ji ber ku, ya birano, we Dêrên Xwedê yên li Cihûstanê ne û bi Mesîh Îsa ve girêdayîne ji xwe re mînak girtin; ji ber, mîna ku wan ji Cihûdan ve tengasiyan kişandine, we jî tengasiyan ji hemnîjadên xwe ve kişandin;</verse>
				<verse number="15">yên ku Xudan Îsa û peyxamberan kuştine û me qewirandin û Xwedê razî nakin û dijberê hemû mirovan in;</verse>
				<verse number="16">bi vî awayî, bê sekin, guneh li ser gunehên xwe dicivînin; bona xelas bûna wan nahêlin ku em ji netewan re bibêjin. Lê belê xezeba bêdawî daket ser wan!</verse>
				<verse number="17">Lê belê em, ya birano, di demekî kurt de, ne di dil de, lê di bedenê de li dûrî we man; bi bêrîkirinek mezin, bona ku wecê we dîsa bibînin me hîn zêde xîret kir;</verse>
				<verse number="18">ji ber ku me, dixwestin ku em werin cem we û ez, Pawlos, min çend cara xwest û Îblîs bû astengê me.</verse>
				<verse number="19">Ji ber ku hêviya me, an dilxweşiya me, an jî taca ku em bi wê pesnên xwe vedin çî ye? Belê, ma li ber Xudanê me Îsa Mesîh, di hatina wî de ne hûn in?</verse>
				<verse number="20">Ji ber ku pesnahiya me û dilxweşiya me hûn in!</verse>
			</chapter>
			<chapter number="3">
				<verse number="1">Ji bo vêya êdî me deyax nekirin û em li Atînayê, bi tenê hiştinê ve razî bûn</verse>
				<verse number="2">û bona ku we pêdandî bike û di derheqê baweriya we de xemrevîniyê bike, me birayê xwe Tîmotêyos, yê ku di Mizgîniya Mesîh de xizmetkarê Xwedê ye, şand;</verse>
				<verse number="3">da ku, bila di tengasiyan de tu kes nelerize, ji ber, hûn bi xwe dizanin ku, em bona vêya hatine wezîfedar kirin.</verse>
				<verse number="4">Ji ber ku me tengasî kişandina xwe ji berê ve, hîn gava em li cem we bûn ji we re gotibûn û mîna ku hûn dizanin ûsa jî bû.</verse>
				<verse number="5">Bi vê sedemê êdî min jî zêde nikarîbû di berxwe bida û bona ez rewşa baweriya we û ka xapînok rêyekî wê dît û we xapand, gelo keda me berhewa bû an nebû hîn bibim, min wî şand.</verse>
				<verse number="6">Lê belê Tîmotêyos yê ku hîn nû ji cem we vegeriyaye cem me, di derheqê bawerî û hezkirina we de nûçeyên xweş anîn; her tim bîranîna we yî qencî di derheqê me de, qasî ku me bêrîkirina dîtina we kiriye, we jî ewqas bêriya me kiriye got;</verse>
				<verse number="7">bi vê sedemê ya birano, di nava hemû êş û tengasiyên xwe de ji ber baweriya we, me bi we xemrevîniyê dîtin.</verse>
				<verse number="8">Ji ber ku ger hûn bi Xudan ve girêdayî bimînin, em ê bijîn!</verse>
				<verse number="9">Ji ber ku li berya Xwedanê xwe, bi bersivbûna vê dilxweşiya ku me bona we bihîstiye, gelo em ê çawa bi têrî bona we şikiryê ji Xwedanê xwe re bikin?</verse>
				<verse number="10">Bona ku em bi we re rû bi rû hevdîtinê bikin û kêmasiyên baweriya we temam bikin, bi şev û roj em zehf dua dikin.</verse>
				<verse number="11">Bavê me Xwedê bi xwe û Xudanê me Îsa Mesîh, bona ku em bigihêjin we, bila rêya me veke!</verse>
				<verse number="12">Û mîna ku hezkirina me ji we re heye, bila Xudan we di hezkirina ji hev û din re û ya ji hemû mirovan re de, mezin û zêde bike!</verse>
				<verse number="13">da ku, dema Xudanê me Îsa Mesîh bi hemû pîrozên xwe re hat, bona ku hûn li berya Bavê me Xwedê di pîroziyê de bêqisûr bin, bila dilê we bizexmîne.</verse>
			</chapter>
			<chapter number="4">
				<verse number="1">Bi kurtî, ya birano, ka hûn ê çawa bijîn û ka hûn ê çawa Xwedê dilxweş bikin, hûn ji me hîn bûn; çawa ku hûn ûsa dijîn; bona ku hûn di vê babetê de hîn jî pêş ve herin, em bi navê Xudan Îsa rica ji we dikin û we teşwîq dikin.</verse>
				<verse number="2">Ji ber ku hûn dizanin bi rayedariya Xudan Îsa me kîjan temmiyan gihandiye we.</verse>
				<verse number="3">Ji ber ku xwesteka Xwedê ev e: Pîrozbûna we, ji zinê revîna we,</verse>
				<verse number="4">kirina her yekî ji we yî, ne mîna neteweyên Xwedê nenas bi azweriyên şehwetî,</verse>
				<verse number="5">her yekê ku ji nav we di pîrozahî û birêziyê de, zanîna xwedî derketina bedena xwe û a vay, xedarî û êrîşê li birayê xwe re nekirin e;</verse>
				<verse number="6">ji ber, mîna ku me berê jî ji we re gotibûn û şahdeyî kiribûn; Xudan di derheqê hemû van tiştan de tolhildar e.</verse>
				<verse number="7">Ji ber ku Xwedê ne bona em di bêexlaqiyê de bijîn, lê belê bona di nava pîroziyê de bijîn bangî me kir.</verse>
				<verse number="8">Niha kesê ku vê banga red bike, ne mirov, lê belê Xwedayê ku Ruhê xwe yî Pîroz daye me red dike.</verse>
				<verse number="9">Lê belê di babeta hezkirina biratiyê de, hewcedariya we nîne ku, kes ji we re binivîsîne; ji ber ku bona hezkirina ji hev û din, hûn bi xwe ji aliyê Xwedê ve hatine hîn kirin;</verse>
				<verse number="10">ji ber ku hûn vêya ji hemû birayên li Makêdonyayê ne re dikin. Lê belê, ya birano, em ji we rica dikin ku hûn di vê babetê de hîn jî pêş ve biçin</verse>
				<verse number="11">û mîna ku me li we temmi kirine, ajotina jiyanek aram, nêrîna li karê xwe û şuxula bi destên xwe ji xwe re bikin armanc;</verse>
				<verse number="12">da ku, hûn li hemberê yên ku li derve ne, bi awayekî qenc bimeşin û hewcedarî tiştekî nebin.</verse>
				<verse number="13">Ya birano, bona ku hûn mîna mirovên dinî di nava bêhêvîbûnê de dijîn bi keser nebin, em naxwazin ku hûn di derheqê kesên çavên xwe li jiyanê girtîne de bêzanîn bimînin.</verse>
				<verse number="14">Ji ber ku, ger em bawerî bi mirina Îsa û vejîna wî ve bînin; bi vî awayî dê Xwedê jî kesên di Îsa de, di xew de ne, bi wî re bîne.</verse>
				<verse number="15">Ji ber ku li gor gotina Xudan em vêya têdigihînin we: Em, yên zindî, yên heta hatina Xudan dê zindî bimînin, tu carî nakevin berya kesên ku çavên xwe ji jiyanê re girtine.</verse>
				<verse number="16">Ji ber ku Xudan bi xwe, dê bi qêrîna emrekî, bi dengê sermilyaketê û bi borîjena Xwedê ji ezman ve dakeve û pêşiyê dê miriyên aidî Mesîh bivejin.</verse>
				<verse number="17">Paşî wê em, yên ku dijîn û (li jiyanê) hatine hiştin, bi wan re, bona pêrgîniya Xudan di nava ewran de dê me rahêlin bibin û bi vî awayî, em ê her tim bi Xudan re bin.</verse>
				<verse number="18">Bi vî awayî, niha bi van gotinan xemrevîniyê li hev û din bikin!</verse>
			</chapter>
			<chapter number="5">
				<verse number="1">Lê belê, ya birano, hewceya we nîne ku di derheqê dem û wextan de ji we re bête nivîsin.</verse>
				<verse number="2">Ji ber, hûn baş dizanin ku, roja Xudan şev çawa ku dizek tê, dê wusa were.</verse>
				<verse number="3">Gava ew bibêjin: Aşitî û ewlekarî, mîna ku jan bi pîreka ducanî ve bikeve, dê helaqekek nişka ve ji wan re were û tu carî dê nikaribin birevin.</verse>
				<verse number="4">Lê belê hûn, ya birano, ne di tariyê de ne ku, ew roja mîna dizekî we bigire;</verse>
				<verse number="5">ji ber ku hûn hemû lawên ronahiyê, lawên rojê ne. Em ne aidî şevê an jî tariyê ne.</verse>
				<verse number="6">Wê çaxê, em mîna kesên din ranekevin, heşar û şiyar bin!</verse>
				<verse number="7">Ji ber ku yên radikevin, şevê radikevin û yên serxweş dibin şevê serxweş dibin.</verse>
				<verse number="8">Lê belê em, yên aidê rojê ne, zirxa bawerî û hezkirinê û hêviya xelasiyê bi kumzirxiyê li xwe kin û heşar bimînin.</verse>
				<verse number="9">Ji ber ku Xwedê, ne bona ku em bên xezebê, lê belê bona ku bi navgîniya Xudanê me Îsa Mesîh bigihêjin xelasiyê me bijart;</verse>
				<verse number="10">ew bona me mir; da ku, dixwaze hişyar, dixwaze di xewê de bin, em bi wî re bijîn.</verse>
				<verse number="11">Bona wê, mîna ku hûn çêdikin, hev û din bi metirsî bikin û hev û din pêş ve bibin!</verse>
				<verse number="12">Lê belê, ya birano, em rica dikin ku qîmeta yên di nava we de dixebitin û yên di rêya Xudan de serokantiyê li we dikin û şîretan didin we bizanibin</verse>
				<verse number="13">û bona karên ku dikin hezkirin û birêziyek mezin nîşanî wan bidin! Bi hev re di nava aşitiyê de bijîn!</verse>
				<verse number="14">Lê belê, ya birano, em li ber we digerin, yên vala digerin îkaz bikin, yên tirsonek dilawêr bikin, ji bêhêzan re alîkar bibin, li berya her kesî bi sebir bibin!</verse>
				<verse number="15">Bala xwe bidinê ku bila tu kes, bersiva xerabiyê bi xerabiyê ve nede; lê belê bona hev û din û bona hemû mirovan, her tim qenciyê bikin armanca xwe!</verse>
				<verse number="16">Her tim kêfxweş bibin!</verse>
				<verse number="17">Bêsekin dua bikin!</verse>
				<verse number="18">Di her rewşê de şikir bikin; ji ber ku xwestina Xwedê ya bona we di Mesîh Îsa de ev e.</verse>
				<verse number="19">Ruh netefînin!</verse>
				<verse number="20">Gotinên peyxambertiyê biçûk nebînin!</verse>
				<verse number="21">Her tiştî biceribînin; bi zexmî bi ya qenc ve bigirin!</verse>
				<verse number="22">Ji xerabiya bi her tewrî birevin!</verse>
				<verse number="23">Lê belê ew bi xwe, Xwedayê çavkaniya dilxweşiyê, bila we bi tûmî pîroz bike û ruhê we, canê we û bedena we, di hatina Xudanê me Îsa Mesîh de bêkêmasî û bêqisûr bê parastin!</verse>
				<verse number="24">Yê ku bangî we dike, ewledar e û ew dê vêya çêbike.</verse>
				<verse number="25">Birano, bona me dua bikin!</verse>
				<verse number="26">Ji hemû birayan re bi ramûsana pîroz ve silav bikin!</verse>
				<verse number="27">Ez li cem Xudan we didim sond xwarinê ku, bila ev name ji hemû birayên pîroz re bête xwendin.</verse>
				<verse number="28">Bila xêra Xudanê me Îsa Mesîh bi we re be! Amîn.</verse>
			</chapter>
		</book>
		<book number="53">
			<chapter number="1">
				<verse number="1">Pawlos û Sîlvanos û Tîmotêyos, ji Dêra Selanîkiyan, ya ku di Bavê me Xwedê de û di Xudan Îsa Mesîh de ye re:</verse>
				<verse number="2">Bila ji Bavê me Xwedê û Xudan Îsa Mesîh ve xêr û xweşî bi we re be!</verse>
				<verse number="3">Ya birano, em ji bo we, mîna ku liyaq e, her tim deyndarê şikirya Xwedê ne; wekî ûsa kirin jî li cîh e; ji ber ku baweriya we zehf bizêdeyî mezin dibe û hezkirina we yî ji hev û din re zêde dibe;</verse>
				<verse number="4">wusa ku, em bi xwe ji ber sebr û baweriya we ya di hemû zilm û tengasiyên ku hûn dikişînin de, di Dêrên Xwedê de pesnên we didin.</verse>
				<verse number="5">Vana, nîşana daraziya Xwedê ya bi dadî ye; da ku, hûn ê bona Serweriya Xwedê, ya ku hûn di oxra wê de êşan dikişînin, liyaq bêne hesibandin.</verse>
				<verse number="6">Ji yên ku bi Xwedê ve nizanin û ji yên ku ji Mizgîniya Xudanê me Îsa Mesîh re îtaet nakin ve, bi tol hildanê, dema Xudan Îsa,</verse>
				<verse number="7">bi milyaketên hêza xwe, di pêta agir de ji ezman xuyanî bibe,</verse>
				<verse number="8">ji yên ku tengasî dayîne we re bi tengasiyê û ji we re, ji yên ku tengasî dikişînin re, bi me re, bi rehetiyê ve dayîn, li cem Xwedê rast e.</verse>
				<verse number="9">Dê yên wisa ji hebûna XUDAN û hêza wî ya bilind dûr bimînin û bi cezaya heta bêdawîbûnê mehfbûnê ve bêne cezakirin.</verse>
				<verse number="10">Dê hemiyên vana, di roja ku ew bona di nava pîrozên xwe de bête bilindtir kirin û di hemû bawermendan de heyraniyê bide hişyar kirin, were de bibin. Lê hûn ji yên ku baweriyê anîne ne. Ji ber ku hûn bi qasidiya ku me ji we re kirine re bawer bûn.</verse>
				<verse number="11">Ji ber vê yekê, bona ku Xwedayê me we liyaqî bangê bibîne û li gor xêra Xwedayê me û Xudan Îsa Mesîh, bona navê Xudanê me Îsa Mesîh di we de bilindtir bibe û hûn di wî de bilind bibin;</verse>
				<verse number="12">bona riza her qenciyê û karê baweriyê bi qudretê ve bibe serî, em bona we her tim dua dikin.</verse>
			</chapter>
			<chapter number="2">
				<verse number="1">Niha ya birano, di derheqê hatina Xudanê me Îsa Mesîh û pev re bi wî re civîna me de:</verse>
				<verse number="2">Divê bi ruh, divê bi gotinê, divê wekî ji me be bi nameyê, em ji we rica dikin, wekî roja Xudan hema amade be, di ramanê de şaş nebin û nelerizin.</verse>
				<verse number="3">Bila bi tu awayî, tu kes we nexapîne! Ji ber, heta ku dawşêle neyê û lawê helaqê, zilamê fesadiyê</verse>
				<verse number="4">yê ku li dijî her tiştê ku jê re Xwedê tête gotin, an jî her tiştê ku jê re peristin tête kirin disekine û di perestgeha Xwedê de rûdine û xwe mîna Xwedê nîşan dide û xwe bilindir dike, xuyanî nebe, ew roj nayê.</verse>
				<verse number="5">Qey nayê bîra we, dema ez hîn li cem we bûm, min vana ji we re got?</verse>
				<verse number="6">Hûn dizanin ku niha çi astengiyê li yê ku wexta wî bê, dê derkeve qadê dike.</verse>
				<verse number="7">Ji ber ku, jixwe raza fesad dişuxule, lê heta ku ji holê ve bête rakirin, yê ku asteng dibe heye.</verse>
				<verse number="8">Û zagonnenasê ku, dê Xudan Îsa bi hilma devê xwe wî bikuje û bi xuyabûna hatina xwe wî betal bike, wê gavê xuya bibe ku,</verse>
				<verse number="9">hatina wî, bi hemû qudretê û elametan û bi nuwazeyên derewîn ve</verse>
				<verse number="10">û bona yên ku helaq dibin bi hemû fenekiyên xwe ve li gor kirina Îblîs e; ji ber ku wan bona xelasiya xwe hezkirina rastiyê qebûl nekirin.</verse>
				<verse number="11">Û ji ber vê yekê, Xwedê bona ku ew bi derewan ve bixapin, hêzek xapînokî bi ser wan de dişîne;</verse>
				<verse number="12">da ku, bila hemû kesên bi rastiyê bawer nebûne û ji xerabiyê ve zewqê girtine bên daraz kirin.</verse>
				<verse number="13">Lê belê, ya birayên ku ji aliyê Xudan ve tên hez kirin, em deyndar in ku her tim bona we ji Xwedê re şikir bikin; ji ber ku Xwedê bona ku hûn bi navgîniya Ruh ve bên pîroz kirin û bi bawerkirina rastiyê ve xelas bibin, ji destpêkê de we hilbijart;</verse>
				<verse number="14">bi navgîniya Mizgîniya me, we bangî vêya kirin; da ku, hûn bigihêjin bilindahiya Xudanê me Îsa Mesîh.</verse>
				<verse number="15">Niha, ji ber vê yekê, ya birano, pêdandî bisekinin û bi hînkariya ku divê bi gotinê, divê bi nameya me ve hûn hatine hînkirin ve bigirin.</verse>
				<verse number="16">Û Xudanê me Îsa Mesîh bi xwe û Bavê me Xwedayê ku ji me hez kiriye û bi xêrê xemrevîniyek abadîn û hêviyek zexm daye me,</verse>
				<verse number="17">bila ew dilê we xemrevîn bike û we di her pişka qenc û gotinê de zexm bike!</verse>
			</chapter>
			<chapter number="3">
				<verse number="1">Bi kurtî, ya birano, bona ku Gotina Xudan, mîna di nav we de bû, bi lez belav bibe û bê bilind kirin, bona me dua bikin;</verse>
				<verse number="2">bona ku em ji mirovên bêexlaq û xerab xelas bibin jî dua bikin; ji ber ku baweriya hemûyan nîne.</verse>
				<verse number="3">Lê belê Xudan ewledar e; ew ê we zexm bike û ji yê xerab ve xelas bike.</verse>
				<verse number="4">Di Xudan de hêviya me bi we heye ku, hûn, tiştên ku me emir kirine dikin û hûn ê bikin.</verse>
				<verse number="5">Lê belê bila Xudan, dilê we ber bi hezkirina Xwedê û sebra Mesîh ve bibe.</verse>
				<verse number="6">Niha, ya birano, em bi navê Xudan Îsa Mesîh emir didin we ku, ji her birayên ku ne li pey hînkariyên ku ji me qebûl kirine, lê bê nîzamiyê dimeşin ve dûr bisekinin.</verse>
				<verse number="7">Ji ber, hûn bi xwe dizanin ku hûn ê çawa me ji xwe re bi mînakî bigirin; ji ber ku dema em di nava we de bûn, em ne yên valagerok bûn</verse>
				<verse number="8">û me bê berdêl nanê kesekî nexwarin; lê belê, bona ku em ji we yekî re nebin bargiranî, bi şev û roj em bi ked û zehmetê ve xebitîn.</verse>
				<verse number="9">Ne ji ber ku rayedariya me tunebû, lê belê bona ku hûn li gor me bikin, em xwe mîna mînakekê nîşanî we bidin bû.</verse>
				<verse number="10">Ji ber ku dema hîn em li cem we bûn, me vî emrî da we: Yê ku naxwaze bixebite, bila xwarinê jî nexwe!</verse>
				<verse number="11">Ji ber, em dibihîzin ku hinek kes di nava we de betal digerin; tu karî nakin, lê belê dipelişin karên kesên din.</verse>
				<verse number="12">Û bona yên ku wusa ne, bi aramiyê bixebitin û nanê xwe bixwin, em di Xudan Îsa Mesîh de temmî û wan teşwîq dikin.</verse>
				<verse number="13">Lê belê, ya birano, hûn ji qencîtî kirinê ve aciz nebin!</verse>
				<verse number="14">Lê belê ger kesekî ji van gotinên me yî di vê nameyê de ne re îtaet neke, wî nîşan bikin; bona ku ji kirinên xwe ve bişerme, têkiliyên xwe yî bi wî re bibirin.</verse>
				<verse number="15">Û dîsa jî wî neyar nehesibînin, bi biratîbûnê wî îkaz bikin.</verse>
				<verse number="16">Lê belê Xudanê aşitiyê her wext, di her rewşê de, bi xwe aşitiyê bide we! Bila Xudan bi we hemûyan re be!</verse>
				<verse number="17">Ez Pawlos, bi destê xwe ve silav; di her nameyê de nişan ev e; wusa dinivîsînim.</verse>
				<verse number="18">Bila xêra Xudanê me Îsa Mesîh bi we hemûyan re be! Amîn.</verse>
			</chapter>
		</book>
		<book number="54">
			<chapter number="1">
				<verse number="1">Pawlosê ku li gor emrê Xelaskerê me Xwedê û Xudan Mesih Îsayê ku hêviya me ye, şagirtê Îsa Mesîh e</verse>
				<verse number="2">ji yê ku di baweriyê de lawê minî rasteqîn e, ji Tîmotêyos re: Bila ji Bavo Xwedê û Xudanê me Mesih Îsa ve xêr, dilovanî û xweşî (bi te re) be!</verse>
				<verse number="3">Dema ez diçûm Makêdonyayê, mîna ku min ji te rica kiribû, li Efesê bimîne û temmiya belav nekirina hin kesê bi hînkariyên cihê bide.</verse>
				<verse number="4">Xeynî vê yekê, tu emir bike ku bila girîngiyê nedin çîrokan û darnîjadên dûr û kûr. Vana, sazûmana Xwedê ya ku bi navgîniya baweriyê çalakiya xwe nîşan dide, ava nakin. Li dijî wê, rêya guftego û galegalan vedikin.</verse>
				<verse number="5">Lê belê armanca vê temmiyê, hişyar kirina hezkirina ku ji dilê pak û ji ûcdanê paqij û ji baweriya bi dilî ve dizê ye.</verse>
				<verse number="6">Hinek kes ji vana çewt bûne û ketine axaftinên vala;</verse>
				<verse number="7">dixwazin bibin mamosteyê zagonê û ne gotinên ku dibêjin, ne jî babetên ku di wê de bi xwe bawer in fêhm dikin.</verse>
				<verse number="8">Lê belê em dizanin ku bona yekî zagonê li gor derûniya wê tîne cîh, zagon qenc e;</verse>
				<verse number="9">ji ber em vêya dizanin ku, zagon ne bona rastan, lê bona zagonnenasan û asêyan, bêxwedêyan û gunehkaran, bona kesên bê pîrozî û mindar in, yên dayik û bavên xwe kuştine,</verse>
				<verse number="10">qesasan, yên bêexlaqiya cinsî dikin, yên qûlampara ne, tucarên dîlan, derewînan, bona kesên bi derewan sondê dixwin û çi tiştên li dijberî hînkariya zexm hebe bona wan hatiye danîn;</verse>
				<verse number="11">li gor Mizgîniya Xwedayê pîroz ji min re hatiye emanet kirin, ev ûsa ye.</verse>
				<verse number="12">Ez ji Xudanê me Mesîh Îsayê ku min xurt kiriye re şikir dikim; ji ber ku min dilsoz hesiband û girt xizmeta xwe;</verse>
				<verse number="13">demekê ez mirovek zalim, kanc û kufurbaz bûm. Lê belê ez gihaştim dilovaniyê; ji ber ku min bi nezanî, di bêbaweriyê de kir;</verse>
				<verse number="14">lê belê bawerî û xêra Xudanê me ya tevî hezkirina di Mesîh Îsa de ye, bi zêdeyî pirr bû.</verse>
				<verse number="15">Gotina ku, Mesîh Îsa bona gunehkaran xelas bike hate dinê, dilsoz e û ji her alî ve liyaqê qebûlê ye; herî mezinê wan (gunehkaran) ez im.</verse>
				<verse number="16">Lê belê Mesîh Îsa, bona ku ez ji yên bi bawerî anînê dê bigihêjin jiyana bê dawî re bibim mînak, bona ku sebra xwe yî bê dawî pêşiyê di min de pêşkêş bike dilovaniyê li min kir.</verse>
				<verse number="17">Bila rûmet û bilindahî, di abadîna abadînan de ji Xwedayê tenê, bê mirin, nayê dîtin û Qiralê hemû deman re be! Amîn.</verse>
				<verse number="18">Ya kurê min Tîmotêyos, mîna gotinên peyxamberî yên ji berê de di derheqê te de hatine gotin, ez vî emrî emanetî te dikim; da ku, tu bi van têkoşîna qenc bidomînî.</verse>
				<verse number="19">Bi bawerî û ûcdanê paqij ve bigire; hin kesan bi aliyekî danîna ûcdanê paqij, di babeta baweriyê de noq bûn.</verse>
				<verse number="20">Hûmenêyos û Îskender ji vana ne; bona ku hînî kufur nekirinê bibin, min wan da destê Îblîs.</verse>
			</chapter>
			<chapter number="2">
				<verse number="1">Niha ez berî her tiştî teşwîqî vêya dikim: Bona ku em di rêya Xwedê de bi girêdanek tam û di nav sergiraniyê de jiyanek bêdeng û biaram bajon, bila ji bo hemû mirovan,</verse>
				<verse number="2">qiralan û rêvabirên cîhê bilind xwestek, dua, li bergerîn û şikirî bên kirin.</verse>
				<verse number="3">Ji ber ku ev li cem Xelaskerê me Xwedê qenc û hêja ye;</verse>
				<verse number="4">ew dixwaze ku hemû mirov xelas bibin û bigihêjin zanîna rastiyê.</verse>
				<verse number="5">Ji ber ku tenê Xwedayek û di navbera Xwedê û mirovan de navdîtiyek heye;</verse>
				<verse number="6">ev jî Mesîh Îsayê ku bûye mirov û bona her kesî xwe wekî fîdye daye; şahdeyiya ku di dema li cîh de hatiye dayîn ev e.</verse>
				<verse number="7">Ez ji vê şahdeyê re wekî waiz û şagirt bim; – ez rastiyê dibêjim, derewan nabêjim –; di bawerî û rastiyê de wekî mamosteyê netewan bim, ez hatim wezîfedar kirin.</verse>
				<verse number="8">Niha, ez dixwazim ku bila zilam bê hêrs û keftûleftê li her derê destên xwe yî paqij bilind bikin û dua bikin.</verse>
				<verse number="9">Mîna vêya bila pîrek jî xwe ne bi guliyên por û zêr, an înciyan, an kincên zehf giranbuha, bi qiyafetekî sade, lê li gor edebê û bi awayekî pîvangî de</verse>
				<verse number="10">û – li gor pîrekên xwedî teqwa ne –, bila xwe bi karên qenc ve bixemilînin.</verse>
				<verse number="11">Bila pîrek bi bêdengî û bi sernermiyek tam ve hîn bibe.</verse>
				<verse number="12">Lê belê ez destûr nadim ku pîrek fêr bike û bibe serwerê zilam; lê bila bêdeng bibe.</verse>
				<verse number="13">Ji ber ku pêşiyê Adem, pişt re Hawa hate afirandin.</verse>
				<verse number="14">Û Adem nehat xapandin, lê belê pîrek hat xapandin û sûc kir.</verse>
				<verse number="15">Lê belê ger ew di rastdîtin, bawerî, hezkirin û pîroziyê de bijîn, dê bi welidandina zarok ve xelas bibe.</verse>
			</chapter>
			<chapter number="3">
				<verse number="1">Ev gotina dilsoz e: Ger zilamek çavdêriyê bixwaze, xwesteka karekî qenc dike.</verse>
				<verse number="2">Niha bona zilamê ku bibe çavnêrîdar hewce dike ku, bêqisûr, mêrê pîrekekê, bitemkîn, aqilmend, xwedî întîzam, mêvanperwer, ji hînkirinê re bi huner,</verse>
				<verse number="3">ne dildayê xemrê be, ne zordest be, lê belê nerm, ne şerûd, ne hezkirê peran be;</verse>
				<verse number="4">divê rêvabirtiya mala xwe qenc çêke û gotinên xwe ji zarokên xwe re derbas bike û birêziyek bêkêmasî di mala xwe de amade bike;</verse>
				<verse number="5">– lê belê ger kesek nizanibe rêvabirtiya mala xwe bike, dê çawa Civaka Xwedê bajo? –</verse>
				<verse number="6">Divê ne yekî nû baweriyê aniye be; ya na dibe ku li ber xurûrê keve û rastî daraziya ku Îblîs bi wê hatiye daraz kirin bê.</verse>
				<verse number="7">Bona ku nekeve rewşeke şermezarî û kemîna Îblîs, divê ji aliyê kesên derveyî ve jî bi mirovek qenc bê nas kirin.</verse>
				<verse number="8">Mîna vêya, divê wezîfedarên Civakê jî ne wekî kesên dugotinî, dildayê pirr xemrê, yên li pey qezenca bêheq ve diçin bin;</verse>
				<verse number="9">bila di ûcdanê paqij de wekî raz a baweriyê biparêzin bin.</verse>
				<verse number="10">Û bila vana pêşiyê bên ceribandin; ger ew bêqisûr bin, paşê bila wezîfê bistînin.</verse>
				<verse number="11">Mîna vêya divê pîrekan jî ne îftirakir bin, lê di têkiliyên xwe de bipîvan, serî giran û ji her alî ve ewledar bin.</verse>
				<verse number="12">Bila kesên bi pîrekekê tenê re zewiciye û yên zarok û malên xwe qenc îdare dikin, bibin wezîfedar.</verse>
				<verse number="13">Ji ber ku yên ku wezîfa xwe qenc çêkirine, ji xwe re cîhekî qenc bi dest ve dixin û di baweriya di Mesîh Îsa de ye de dilawêriyek mezin qezenc dikin.</verse>
				<verse number="14">Ez van tiştan bi hêviya ku ezê di nêzîk de werim cem te dinivîsînim;</verse>
				<verse number="15">lê belê ger ez dereng bimînim, dixwazim ka dê di mala Xwedê ya Dêra Xwedê ye, ya ku sitûn û bingeha rastiyê ye de tevgera te çawa bibe tu bizanibe, ez dinivîsînim.</verse>
				<verse number="16">Û meziniya raza teqwayê nayê înkar kirin: Xwedê di bedenê de hate xuyabûn, di Ruh de hate tesdîq kirin, ji milyaketan re xuyanî bû; ji netewan re hate waz kirin, di dinê de hate bawer kirin, di nava bilindahiyê de, bi jor ve hate girtin.</verse>
			</chapter>
			<chapter number="4">
				<verse number="1">Lê belê Ruh bi eşkeretî dibêje ku, di demên dawiyê de dê hin kes ji bawiriyê ve vegerin û ruhên xapînokî û hînkirinên cinan guhdarî bikin;</verse>
				<verse number="2">dê bi durûyiya derewkiran ûcdanê wan mîna ku bi hesinekî sorbûyî ve bête dax kirin;</verse>
				<verse number="3">dê ew zewacê qedexe bikin û di vekişandina, ji xwarinên ku Xwedê bona yên baweriyê anîne û bi rasteqîniyê ve dizanin, bi şikiryê bixwin, afirandiye de emir bikin.</verse>
				<verse number="4">Ji ber, her tiştên ku Xwedê afirandiye, qenc in û ger bi şikiryê bê qebûl kirin tu tişt neyê red kirin;</verse>
				<verse number="5">ji ber ku her tişt bi gotina Xwedê û bi duê ve tê pîroz kirin.</verse>
				<verse number="6">Ger tu vana ji birayan re şîret bike, bi têrbûna bawerî û gotinên hînkariya qenc ve tuyê ji Mesîh Îsa re bibe xizmetkarekî qenc.</verse>
				<verse number="7">Lê belê bêxwedatî û çîrokên ku li gor jinepîran e red bike; lê belê xwe di rêya Xwedê de perwerde bike!</verse>
				<verse number="8">Ji ber qenciya perwerde kirina bedenê hindik e; lê belê teqwa ya wada niha û dema bê dexlî wê ye, ji her alî ve feydedar e.</verse>
				<verse number="9">Ev gotin ewledar e û ji her alî ve liyaqê qebûl kirinê ye.</verse>
				<verse number="10">Ji ber ku em bona vêya kedê didin û têkoşînê dikin; ji ber, me hêviya xwe bi yê ku Xelaskerê hemû mirovan, bi taybetî jî yê bawerkiran e, Xwedayê zindî ve girê da.</verse>
				<verse number="11">Temmiya vana bide û hîn bike!</verse>
				<verse number="12">Bila tu kes civaniya te biçûk nebîne; lê belê di gotinê de, di tevgerê de, di hezkirinê de, di ruh de, di baweriyê de û di safîbûnê de ji bawerkiran re bibe mînak!</verse>
				<verse number="13">Heta ku ez bêm cem we, ji bo xwendinê, teşfîq kirinê û hînkirinê bixebite.</verse>
				<verse number="14">Li xelata ruhanî ya ku dema lijneya kalepîran, li gora gotina peyxambertiyê dest danîn ser te, ji te re hatiye dayîn, xemsariyê meke!</verse>
				<verse number="15">Di van tiştan de bi xîret be; di vana de bijî, bila her kes pêşveçûna te bibîne!</verse>
				<verse number="16">Li xwe û hînkariya xwe miqate be; di wan de bidomîne! Ji ber ku bi kirina vêya tuyê him xwe, him jî kesên te guhdarî dikin xelas bikî.</verse>
			</chapter>
			<chapter number="5">
				<verse number="1">Bi zilamê pîr ve nepeke, lê belê mîna bav, yên ciwan, mîna birayên te bin,</verse>
				<verse number="2">pîrekên pîr, mîna diya te bin, pîrekên ciwan bi dilsafiyek tam, mîna ku xwuşkên te bin, teşwîq bike.</verse>
				<verse number="3">Ji pîrekên bî yên di rastiyê de bî ne re, birêziyê xuya bike.</verse>
				<verse number="4">Lê belê ger zarok an jî neviyên pîrekekî bî hebe, bila ew pêşiyê bi alîkirina maliyên xwe meşa di rêya baweriyê de û deynê qenciyê dana ji mezinên xwe re hîn bibin; ji ber ku ev li cem Xwedê hêja ye.</verse>
				<verse number="5">Lê belê ya ku bi rastî bî û tenê maye, hêviya xwe bi Xwedê ve girê daye; bi şev û roj di lava û di dua kirinê de dom dike.</verse>
				<verse number="6">Lê belê ya ku xwe daye zewqê, hîn di jiyanê de miriye.</verse>
				<verse number="7">Bona ku bêqisûr bin, temmiya van tiştan li wan bike!</verse>
				<verse number="8">Lê belê ger yek li yên xwe û bi taybetî jî li maliyên xwe nenihêre, wekî ku baweriyê înkar kiriye dibe û ji bêbaweran xerabtir e!</verse>
				<verse number="9">Pîrekek bî ya bi qencî kirina xwe ve tê nasîn, bi zilamek re tenê zewiciye û ne di binya şêst salî de ye,</verse>
				<verse number="10">ger zarok mezin kiribe, ger mêvanan ezimandibe, ger lingê pîrozan şuştibe, ger ji yên di tengasiyê de ne re alîkariyê kiribe, ger xwe bi her karê qenc ve bexşandibe, bila navê wê li lîsta biyan ve bê nivîsandin.</verse>
				<verse number="11">Lê belê nivîsandina navê biyên hîn jî ciwan red bike; ji ber ku dema azweriyên wanî bedenî, bi ser girêdana wanî bi Mesîh bê, dê bixwazin ku bizewicin</verse>
				<verse number="12">û bi vî awayî bi cûtina gotina pêşiyê daye dê hikmê bigirin.</verse>
				<verse number="13">Tevî vêya bi mal û mal gerê, dê bielimin teraliyê û dê tenê bi elimandina teraliyê nemînin, lê belê bi gotina peyvên nakeve ser wan, dê bibin devtejiyê ku destê xwe davêjin karên kesên din.</verse>
				<verse number="14">Niha, ez dixwazim ku biyên hîn ciwan in bila bizevicin, zarokan bînin, rêvebirtî li malê bikin û tu fersenda îftirayan nedin neyaran.</verse>
				<verse number="15">Ji ber ku jixwe hin kes çewt bûne û li pey Îblîs ketine.</verse>
				<verse number="16">Ger merivê bî yê pîrekek bawermend hebin, bila ew alîkariyê bi wan re bike û bona ku Dêr alîkariyê bi biyên di rastiyê de jî kesekî wan nîne re bike, bila wê nexîne bin tu barî.</verse>
				<verse number="17">Kalepîrên ku qenc rêvebiriyê dikin, bi zêdeyî jî yên ku kedê didin kelam û hînkirinê, bila du qatî liyaqî hurmetê bêne dîtin.</verse>
				<verse number="18">Ji ber ku Nivîsa Pîroz dibêje: Devê gayê ku cêrê dike girê mede, û: Karker heqdestê xwe, bi xwe heq dike.</verse>
				<verse number="19">Heta ku dudo an jî sê şahde tune be, sûcdarkirinek di derheqê kalepîrekî de qebûl meke.</verse>
				<verse number="20">Bi yên ku guneh dikin re, li ber hemûyan bipeke, da ku, bila yên din jî bitirsin.</verse>
				<verse number="21">Bona tu van gotinên min bêalîkarî û bêcihêkirina kesî bîne cîh, ez te li ber Xwedê û Xudan Mesîh Îsa û milyaketên hatine bijartin îkaz dikim.</verse>
				<verse number="22">Bona dest dana ser yekî lez meke û nebe şirîkê gunehên yekî din; xwe paqij bigire!</verse>
				<verse number="23">Êdî tenê avê venexwe; lê bona gedeka xwe û nerehetiyên xwe yî dem bi dem dest pê dike hinekê jî xemrê vexwe.</verse>
				<verse number="24">Gunehên hin mirovan eşkere ne û berê diçin daraziyê; lê belê yên hin kesan jî li pey wan tên.</verse>
				<verse number="25">Mîna vêya, karên qenc jî eşkere ne û yên ne eşkere ne jî nikarin bên veşartin.</verse>
			</chapter>
			<chapter number="6">
				<verse number="1">Hemûyên di bin nîrê de ne, bila efendiyê xwe liyaqî hurmeta bitûmî bibînin, da ku, bila ji nav û hînkariya Xwedê re kufir neyê kirin.</verse>
				<verse number="2">Lê belê yên efendiyên wan baweriyê anîne jî, bila bi gotina çawa be em bira ne, bêrêziyê li wan mekin; lê belê bila hîn jî zêde xizmetê bikin; ji ber ku yên ji vê xizmetê qenciyê bibînin, bawerker û xoşewîst in. Van tiştan bide hînkirin û teşwîq bike!</verse>
				<verse number="3">Ger kesek, hînkariyên cihê belav bike û gotinên zexm, bi gotinên Xudanê me Îsa Mesîh ve û hînkariya ku li gor teqwayê ye razî nebe,</verse>
				<verse number="4">bi nezaniya tiştekî bi kubrê ve ketiye; lê belê ji ber derxistina guftego û şerên bêjeyan nexweş e; çavnebarî, keftûleft, îftira, şikên xeraban,</verse>
				<verse number="5">keftûlefta zilamên ku ramançewt bûyîne û mehrûmê rastiyê ne, yên teqwayê mîna rêya qezencê dizanin, ji vana ve dibin; ji yên ûsa dûr bisekine!</verse>
				<verse number="6">Lê belê qenîetkirina bi teqwayê ve qezencek mezin e;</verse>
				<verse number="7">ji ber ku me ne tiştekî aniye dinê û ne jî em karin ji dinê tiştekî bibin.</verse>
				<verse number="8">Lê belê ger xwarin û kincên me hebin, em ê bi wan qenîet bikin.</verse>
				<verse number="9">Lê belê yê ku dixwazin dewlemend bibin jî, tên xapandin û dikevin kemînê, ber bi gellek azweriyên bi zirar û bêmane yê ku mirovan dibe xerabûn û têkçûnê ve dikevin.</verse>
				<verse number="10">Ji ber ku rehekî her tewr xerabiyê hezkirina pera ye; hinek kes, bi hewes kirina vêya ve ji baweriyê ve vegeriyan û xwe bi xwe gellek êşê dan xwe.</verse>
				<verse number="11">Lê belê tu, ya mirovê Xwedê, ji vana ve bireve; li pey rastiyê, teqwayê, baweriyê, hezkirinê, sebrê û nermiyê ve bazde!</verse>
				<verse number="12">Têkoşîna qenc, ya di oxra baweriyê de bidomîne û bi jiyana abadîn ya li ber gellek şahdeyan wekî mukuriya qenc, tu bi mukur anînê ve hatiye dawet kirin, bigire.</verse>
				<verse number="13">Ez di hizûra Mesîh Îsayê li ber Xwedayê ku jînê daye her tiştî û li ber Pontiyûs Pîlato ve şahdeyiyê li mukuriya qenc kiriye de vê temmiyê li te dikim;</verse>
				<verse number="14">heta hatina Xudanê me Îsa Mesîh tu emir bêqirêj û bêqisûr bigire;</verse>
				<verse number="15">yê pîroz û serwerê tekane, Qiralê qiralan, Xudanê xudanan,</verse>
				<verse number="16">xwediyê bêmiriniyê tenê, yê ku di ronahiya ku mere nikare nêzîkî wê bibe de disekine, yê ku tu mirov wî ne dîtiye û ne jî dikare bibîne, dê wî di dema hatiye bijartin de derxîne holê; bila rûmet û qudreta bêdawî ji wî re be! Amîn.</verse>
				<verse number="17">Ji yên ku di dinya niha de dewlemend in re temmiya, raman bilind nebûniyê û ne bi bêqirariya dewlemendiyê, lê belê bi Xwedayê ku bona zewqê her tiştî bi zêdeyî daye me ve hêviya xwe girêdanê,</verse>
				<verse number="18">bona jiyana ku bi rastî ye bigirin, bona demên ku dê werin, ji xwe re bingehekî qenc amade kirinê û qencî kirinê;</verse>
				<verse number="19">di karên qenc de dewlemendbûnê, bona belav kirinê amadeyiyê û comerdbûnê, bike.</verse>
				<verse number="20">Ya Tîmotêyos, ya ku ji te re hatiye emanetkirin biparêze; ji gotinê vala û ne pîroz, ji pozberiyê ramanên ku bi xeletî ji wan re dibêjin zanîn, xwe biparêze!</verse>
				<verse number="21">Hin kesan bi îdîa kirina vêya di derheqê baweriyê de çewt bûn. Bila xêr bi te re be! Amîn.</verse>
			</chapter>
		</book>
		<book number="55">
			<chapter number="1">
				<verse number="1">Li gor wada jiyanê ya ku di Mesîh Îsa de ye, bi viyana Xwedê, şagirtê Mesîh Îsa Pawlos,</verse>
				<verse number="2">ji lawê minî xoşewîst Tîmotêyos re: Bila ji Bavo Xwedê û Xudanê me Mesîh Îsa ve xêr, dilovanî û xweşî (bi te re) be!</verse>
				<verse number="3">Şev û roj bêsekin di duayên xwe de, bi bîranîna te, ez ji Xwedayê ku mîna bapîrên xwe bi ûcdanek paqij ji wî re qûlitiyê dikim re, şikir dikim.</verse>
				<verse number="4">Hêsirên çavên te bi bîr ve tînim û bona bi kêfxweşiyê ve tijî bibim, bi bêrîkirinê ve li benda dîtina te dimînim.</verse>
				<verse number="5">Baweriya ji dilî ya di te de bi bîr ve tînim; ez bawer im, ew baweriya ku pêşiyê di pîrika te Loîsê de û dawiyê di dayika te Ewnîkê de bû, niha jî di te de ye.</verse>
				<verse number="6">Ji ber vê yekê, bi destdana minî ser te tînim bîra te, tu xelata ku Xwedê daye te geş bike!</verse>
				<verse number="7">Ji ber ku Xwedê ne ruhê tirsonekiyê, lê belê ruhê qudret, hezkirin û xwe zeft kirinê daye me.</verse>
				<verse number="8">Niha, ji şahdeyiya Xudanê me û ji min, yê di oxra wî de hatiye girtin şerm meke; lê belê li gor qudreta Xwedê, ji bo Mizgîniyê, tevî min zehmetê bikişîne;</verse>
				<verse number="9">wî, me ne li gor karên me, lê li gor armanc û xêra xwe xelas kir û bangî jiyanek pîroz kir; ev xêr ji me re, di Mesîh Îsa de berî destpêkê hatiye bexşandin;</verse>
				<verse number="10">lê belê niha bi hatina wî derketiye eşkeretiyê; Xelaskerê me Mesîh Îsa mirinê bê çalak hiştiye û jiyan û bêmiriniyê bi navgîniya Mizgîniyê derxistiye ronahiyê.</verse>
				<verse number="11">Ez mîna waiz, şagirt û hînkariya vê Mizgîniyê ve hatim wezîfedar kirin.</verse>
				<verse number="12">Sedema minî van êş kişandinan jî ev e; lê belê ez şerm nakim. Ji ber, ez dizanim ku bi kê bawer im û ez bawer im ku, ew di wê hêza de ye ku, ya wî emanetî min kiriye, heta wê rojê ew ê bikaribe biparêze.</verse>
				<verse number="13">Bi mînakiya gotinên zexm, yên ku te ji min bihîstine, di baweriyê û hezkirina ku di Mesîh Îsa de ye de, bigire!</verse>
				<verse number="14">Emanetê qenc bi navgîniya Ruhê Pîroz, yê ku di me de dimîne biparêze!</verse>
				<verse number="15">Tu dizanî ku hemûyên li Asyayê ne, ji min zivirîn; Fîgelos û Hêrmoxênis jî ji wan in.</verse>
				<verse number="16">Bila Xudan ji maliyên Onesîforos re dilovaniyê bibexşîne; ji ber ku wî pirr caran min dilhênik kir û ji zincîra min şerm nekir;</verse>
				<verse number="17">lê belê dema ew li Romayê bû, bi xîret li min geriya û dît.</verse>
				<verse number="18">Xudan bide wî ku, bila ew di wê rojê de ji Xudan ve dilovaniyê bibîne! Û tu zehf qenc pê dizanî ku, wî li Efesê çiqas xizmet ji min re kiriye.</verse>
			</chapter>
			<chapter number="2">
				<verse number="1">Niha tu, ya lawê min, di xêra di Mesîh Îsa de ye de xwurt bibe.</verse>
				<verse number="2">Û tiştên ku te di nava gellek şahdeyan de ji min bihîstine, siparteyî zilamên ku bikaribin hînî kesên din bikin û dilsoz in re bike.</verse>
				<verse number="3">Mîna leşkerekî qenc yê Mesîh Îsa, tevî min zehmetê bikişîne!</verse>
				<verse number="4">Kesên leşkeriyê dike, têkiliya xwe bi karên rojane re nîne; bona xoşnûd kirina yê ku wî bangî leşkeriyê kiriye dixebite.</verse>
				<verse number="5">Û ger kesek jî beşdariya pêşbaziya sporê dibe, ger li gor qaîdeyan pêşbaziyê neke, nikare taca serfiraziyê li xwe ke.</verse>
				<verse number="6">Cotkarê ku kedê dide, divê bibe kesê yekemîn yê parê ji zadê ve bistîne.</verse>
				<verse number="7">Gotinên min baş bifikire û dê Xudan di her babetê de fêhmkariyê bide te!</verse>
				<verse number="8">Îsa Mesîhê ku, li gor Mizgîniya min, ji nîjada Dawid e û ji mirinê ve vejiyaye di bîra xwe de bîne;</verse>
				<verse number="9">heta mîna sûckirekî li qeyd û zincîran xistinê, ez di oxra wê de zehmetê dikişînim; lê belê gotina Xwedê ne girêdayiye!</verse>
				<verse number="10">Ji ber vê yekê, bona yên hatine hilbijartin ez baldirêjiyê li her tiştî dikim; da ku, bila ew jî bi bilindahiya abadîn, bigihêjin xelasiya di Îsa Mesîh de ye.</verse>
				<verse number="11">Ev gotina dilsoz e: Ger em bi wî re miribin, em ê bi wî re jî bijîn;</verse>
				<verse number="12">ger em li ber xwe bidin, em ê bi wî re jî serweriyê bajon; ger em wî înkar bikin, ew ê jî me înkar bike;</verse>
				<verse number="13">ger em dilsoz nemînin, ew ê dilsoz bimîne; ji ber ku ew nikare xwe bi xwe înkar bike.</verse>
				<verse number="14">Di hizûra Xudan de, nekirina şerê bêje, yên ku dibe sedema têkçûna yên ku dibihîzin û xeynî wê tu qenciya wê nîne li wan temmî bike û van tiştan di bîra wan de bîne.</verse>
				<verse number="15">Gotina rastiyê bi rastî bikar bîne û bona ku tu xwe ji Xwedê re wekî karkerekî meqbûl û rû sipî pêşkêş bikî, xîretê bike.</verse>
				<verse number="16">Lê belê ji gotinên mindar û vala ve bireve; ji ber ku yên bi vana bikevin, dê di bêxwedêbûnê de hîn jî pêş ve biçin</verse>
				<verse number="17">û dê gotinên wan mîna lareşê ve belav bibin; Hûmenêyos û Fîlîtos ji vana ne;</verse>
				<verse number="18">bi gotina, jixwe qiyamet bûye, di derheqê rastiyê de çewt bûn û baweriya hinekan bi serûbinî dikin.</verse>
				<verse number="19">Lê belê bingeha zexm ya Xwedê avêtiye, bi gotinên: Xudan yên aidê xwe ne nas dike û: Heçî kesên ku navê Mesîh bang dikin, bila dûrî xerabiyê bisekinin! hatiye mor kirin û disekine.</verse>
				<verse number="20">Û di malekî mezin de tenê ne feraxên zêr û zîv, lê belê feraxên darinî û axînî jî hene û hinekan bona karên birûmet û hinekan bona karên bêrêz tên şuxulandin.</verse>
				<verse number="21">Niha ger kesek xwe ji van tiştan safî bike, dê bibe feraxek li gor armancên birûmet hatiye pîroz kirin, ji efendiyê xwe re bi fêde û amadeyî her karê qenc e.</verse>
				<verse number="22">Lê belê ji azweriyên ciwanî ve bireve û tevî kesên bi dilên paqij ve bangî Xudan dikin, li pey dadmendî, bawerî, hezkirin û dilxweşiyê ve baz bide!</verse>
				<verse number="23">Lê belê ketina guftegoyên bêaqil û nezanî red bike; tu dizane ku vana şer derdixin.</verse>
				<verse number="24">Û ji qûlê Xudan re şer ne hewce ye; lê belê divê li dijî herkesî rûnerm û bona hînkirinê amadekar, tehemûlkar;</verse>
				<verse number="25">yên li dijî disekinin bi nermî bîne rê be; bona ku rastiyê fêhm bikin, dibe ku Xwedê tobê bide wan û</verse>
				<verse number="26">ew ji kemîna Îblîsê bona xwestinên wî bînin cîh wan bindest kiriye, dê hişyar bibin.</verse>
			</chapter>
			<chapter number="3">
				<verse number="1">Vêya bizanibe ku, dê di rojên dawîn de demên dijwar çê bibin.</verse>
				<verse number="2">Ji ber ku dê mirov, hezkirê xwe, zebûnê pera, pesnvedar, qurre, kufirbaz, ji dayik û bavan re bêîtaet, nankor, mindar,</verse>
				<verse number="3">bê şewqat, lihevneker, îftiraker, binketê nefsa xwe, har, neyarê qenciyê,</verse>
				<verse number="4">xayîn, bi inyad, ji xwe razî, ji Xwedê zêdetir ji kêfê hezkir,</verse>
				<verse number="5">yên sûretê teqwayê nîşan bidin û hêza wî înkar bikin bibin. Ji kesên ûsa ve dûr bimîne!</verse>
				<verse number="6">Ji ber ku yên dikevin hundirê xaniyan, bi tewr û tewr azweriyên bi gunehan tijî ve diçin,</verse>
				<verse number="7">yên her dem hîn dibin; lê belê tu carî nagihêjin zanîna rastiyê, yên ku pîrekên bê xem êsîr dikin, ji vana ne.</verse>
				<verse number="8">Yanîs û Yambrîs çawa li dijî Mûsa sekinîbin, vana jî bi vî awayî li dijî rastiyê disekinin. Vana mirovên ramanên wan xerabûyî û di babeta baweriyê de hatine red kirin in.</verse>
				<verse number="9">Lê belê dê nikaribin hîn jî pêş ve herin; ji ber ku wekî di mînaka wan de dê bêaqiliya vana jî her kes bibîne.</verse>
				<verse number="10">Lê belê te, hînkariya min, têkiliyên min, armanca min, baweriya min, sebra min, hezkirina min, hêza minî berxwedanê,</verse>
				<verse number="11">zilm û êşên min kişandiye, mîna ku tiştên li Antaqyayê, li Qonya û Lîstrayê hate serê min, ji nêzîk ve temaşe kir. Min ji çi zilman re baldirêjî kir û Xudan min ji hemûyan xelas kir!</verse>
				<verse number="12">Û hemûyên ku aidî Mesîh Îsa ne û dixwazin jiyanek li gor teqwayê bajon, dê zilmê bibînin.</verse>
				<verse number="13">Lê belê kesên xerab û sextekar, bi xapînokî û xapandinê ve dê hîn jî pêş ve biçin.</verse>
				<verse number="14">Lê belê tu bi zanîna ku ji kî ve hîn bûyînê; di tiştên ku tu hîn bûyî û bawerî pê anîne de bisekine;</verse>
				<verse number="15">ji ber ku tu ji zarokantiya xwe ve bi nivîsên pîroz, ên ku dikarin bi navdîtiya baweriya di Mesîh Îsa de yî, bona xelasiyê te zanyar bikin ve dizanî.</verse>
				<verse number="16">Hemiya Nivîsên Pîroz peyxama Xwedê ne û ji aliyê hînkirin, nîşandayîna çewtiyê, sererastkirin û di rêya rastiyê de perwerdekirinê qenc in;</verse>
				<verse number="17">da ku, zilamê Xwedê bona her karê qenc hatiye xemilandin bûnê ve rayedar bibe.</verse>
			</chapter>
			<chapter number="4">
				<verse number="1">Di hizûra Xwedê û Mesîh Îsa, yê ku zindî û miriyan daraz bike de, bona heqê hatin û serweriya wî emir didim te:</verse>
				<verse number="2">Kelamê waz bide; di wext û bêwextiyê de vî karî bidomîne; bi hemûya tehemûl û perwerdeyê hişyar bike, biazirîne û teşwîq bike!</verse>
				<verse number="3">Ji ber, dê demek ûsa bê ku, dê ew xwe nesipêrin hînkariyek zexm; lê belê bona ku gotinên guhê wan difirkînin guhdarî bikin, dê mamosteyên li gor azweriyên xwe li dora xwe bicivînin</verse>
				<verse number="4">û dê guhên xwe ji rastiyê ve bizivirînin û berbi çîrokan ve çewt bibin.</verse>
				<verse number="5">Lê belê tu di her tiştî de hişyar be, zehmetê bikişîne, karê waz kirina Mizgîniyê bike, xizmeta xwe bibe serî!</verse>
				<verse number="6">Ji ber ku ez jixwe tême qurban kirinê û dema cuda bûna min hatiye.</verse>
				<verse number="7">Min têkoşîna qenc kir, bazdanê qedand û baweriyê parast;</verse>
				<verse number="8">ji niha pê ve taca rastiyê bona min amade disekine; Xudanê ku darazkerê dad e, dê wê rojê, wê bide min û ne tenê min, lê belê dê bide hemûyên ku ji hatina wî hezdikin jî.</verse>
				<verse number="9">Bona zû hatina cem min, xîret bike!</verse>
				<verse number="10">Ji ber, bona ku Dîmas ji vê dinê hez kir, dev ji min berda û çû Selanîkê; Kîreskîs çû Galatyayê, Tîtûs jî çû Dalmaçyayê.</verse>
				<verse number="11">Li cem min tenê Lûqa heye. Marqos jî bigre û bi xwe re bîne; ji ber ku ew bona xizmetê, ji min re zehf bifêde ye.</verse>
				<verse number="12">Lê belê min Tîhîkûs şand Efesê.</verse>
				<verse number="13">Dema tu hat eba min, pirtûkan û bi taybetî jî postên nîvîsan yên min li Troasê daniye cem Karpûs bi xwe re bîne.</verse>
				<verse number="14">Îskenderê sifirvan gellek xerabiyan li min kir; dê Xudan bersiva kirinên wî bide wî!</verse>
				<verse number="15">Tu jî xwe ji wî biparêze; ji ber ku bi dijwarî li dijî gotinên me rabû.</verse>
				<verse number="16">Di parastina minî pêşîn de, kesekî li aliyê min derneket, hemûyan min berdan; bila hesabê vêya ji wan ve nê pirsîn.</verse>
				<verse number="17">Lê belê bona ku gotina waz kirinê bi navgîniya min ve bêkêmasî bê daxuyanî kirin û bona hemû neteweyan vêya bibihîzin, Xudan li cem min sekinî û min xurt kir û ez bi vî awayî ji devê şêr ve xelas bûm!</verse>
				<verse number="18">Dê Xudan min ji her xerabiyê ve xelas bike û dê bona serweriya xwe yî ya ezmanî min xelas bike. Bila bi abadîna abadînan ve ji wî re bilindî be! Amîn.</verse>
				<verse number="19">Silavê ji Prîska û Akvîla û ji maliyên Onesîforos re bibêje.</verse>
				<verse number="20">Êrastûs li Korîntê ma; lê belê min Trofîmos li Mîletê nexweş hişt.</verse>
				<verse number="21">Berî ku zivistan bê, bona hatina xwe xîret bike! Êybûlos û Pûdens û Lînos û Klawdiya û hemû birayan ji te re silav dikin.</verse>
				<verse number="22">Bila Xudan Îsa Mesîh bi ruhê te re be! Bila xêr bi we re be! Amîn.</verse>
			</chapter>
		</book>
		<book number="56">
			<chapter number="1">
				<verse number="1">Pawlosê qûlê Xwedê û şagirtê Îsa Mesîh, bona baweriya bijartiyên Xwedê û bona zanyariya rasteqîn, ya li gor rêya Xwedê ye,</verse>
				<verse number="2">li gor hêviya jiyana bêdawî, ya ku ji berê ve Xwedayê ku derew nabêje wad kiriye,</verse>
				<verse number="3">lê belê di dema li cîh de, wî gotina xwe ya di waz kirinê de daye xuyakirin, ya ku li gor emrê Xelaskerê me Xwedê ji min re hatiye emanet kirin,</verse>
				<verse number="4">ji Tîtûsê ku li gor baweriya me yî hevpar, lawê minî rasteqîn e re: Bila ji Bavo Xwedê û ji Xelaskerê me Mesîh Îsa ve xêr, dilovanî û xweşî (bi te re) be!</verse>
				<verse number="5">Bona tu karên paş ve maye têxe rêzekê û mîna min emir dabû te ku li her bajarî tu kalepîran wezîfedar bikî, min ji bo vê te li Kirêtayê hişt.</verse>
				<verse number="6">Ger yek bêsûc, zilamê pîrekek tenê be û zarokên wî yî baweriyê anîne û di derheqê wan de, ji ber bêedebî û bêrêziyê gilî nehatine kirin, hebe, wî wezîfedar bike.</verse>
				<verse number="7">Ji ber ku ger çavdêr, keyayê mala Xwedê be, divê aliyekî wî yî rexneyî tune be; ne yekî ser hişk, zû hêrs dibe, zebûnê xemrê, zordest û li pey qezenca neheq ve direve be;</verse>
				<verse number="8">lê belê divê yekî mêvanperwer, qencî hezkir, bi rastdîtin, dadmend, pîroz, saf û bikaribe xwe qontrol bike be;</verse>
				<verse number="9">divê li gor perwerde kirinê, bibe yê ku bi zexmî, bi gotina dilsoz ve digire, da ku, bila di perwerdeya zexm de bikaribe teşwîqê bike û bikaribe dengê yên ku li dijî dibêjinê bibire.</verse>
				<verse number="10">Ji ber ku pirr kesên asê, devtejî û xapînokî hene; bi taybetî alîgirtên sunetê ji vana ne.</verse>
				<verse number="11">Divê mirov devê wan bigire; ji ber ku ew li oxira qezenca neheq, ya divê neyê hînkirin, hîn dikin û hemû malbatan xera dikin.</verse>
				<verse number="12">Yekî ji wan, yekî ji peyxamberên wan gotiye: Kirêtayiyan her tim derewçîn, cenawirên har û teralên têrnexwur in!</verse>
				<verse number="13">Ev şahdeyiya rast e; bi vê sedemê bona guh nedin efsaneyên Cihûdan û emirên yên ku ji rastiyê ve derketine,</verse>
				<verse number="14">bona di baweriyê de zexm bibin, wan bi şiklekî dijwar îkaz bike.</verse>
				<verse number="15">Bona kesên ku paqij in, her tişt paqij e, lê belê bona yên mindar û bêbaweran tu tişt ne paqij e; lê him hişê wan, him jî ûcdanên wan gemarî bûne.</verse>
				<verse number="16">Bi Xwedê naskirina xwe mukir tên, lê belê bi karên xwe ve wî înkar dikin; ew mekrûh û bêîtaet in û ji bona her karê qenc bêkêr in.</verse>
			</chapter>
			<chapter number="2">
				<verse number="1">Lê belê tu tiştên ku li gor hînkariya zexm e, bide hînkirin:</verse>
				<verse number="2">Bila zilamên kalepîr di têkiliyên xwe de giran, bipîvanî, bi rastdîtin û di bawerî û hezkirin û sebrê de zexm bin.</verse>
				<verse number="3">Mîna vêya, divê jinên pîr di kirinên xwe de ne îftirakir û ne dîlê xemrê pirr bin; lê bila bibin mamosteyên birêz, yên qenciyê;</verse>
				<verse number="4">da ku, bona ji gotina Xwedê re neyê kufir kirin, bila pîrekên ciwan, bi awayekî, ji zarokên xwe hez bikin û ji mêrê xwe hez bikin</verse>
				<verse number="5">û bi rastdîtin bin, dil pak, di malên xwe de bixebat bin û bengî zilamê xwe bibin, perwerde bikin.</verse>
				<verse number="6">Mîna vêya, zilamên ciwan jî bi rastdîtinê ve bi hewes bike.</verse>
				<verse number="7">Bi kirina ya qenc, di her babetê de ji wan re bibe mînak.</verse>
				<verse number="8">Di hînkariya xwe de giran û durust be, gotinên rast, yên ku kes li hember nesekine bibêje ku, bila yên dijraberiyê li me dikin, gotinekî tahl di derheqê me de bibêje nebînin û bişermin.</verse>
				<verse number="9">Dîlan, bona ku di her babetê de bengî efendiyên xwe bibin, bi hewes bike; bila bengî efendiyên xwe bibin; bêyî dana bersivek ne li cîh</verse>
				<verse number="10">û bêyî kirina diziyê, ewledarbûna xwe bitûmî bidin xuya kirin; da ku, bila hînkariya di derheqê Xwedayê ku Xelaskarê me ye de ji her alî ve birûmet bikin.</verse>
				<verse number="11">Ji ber ku xêra Xwedê, ji bo hemû mirovan xelasiyê anînê ve, derketiye holê;</verse>
				<verse number="12">ew hînî me dike ku, divê em bêxwedê bûnê û azweriyên dinê red bikin,</verse>
				<verse number="13">bi benda derketina holê û rastbûna hêviya pîroz ya bilindahiya Xwedayê bilind û Xelaskerê me Îsa Mesîh, mayînê, em di dinya niha de, li gor temkîn û bawerî û teqwayê bijîn;</verse>
				<verse number="14">wî, xwe di oxra me de radest kir, da ku, me ji her fesadiyê ve xelas bike, safî bike û netewa xas ya ku bona karên qenc bi xîret e, bona xwe paqij bike.</verse>
				<verse number="15">Vana bi rayedariyek tam ve bighîne û guhdaran bi xwestek û qanih bike. Bila tu kes te biçûk nebînin!</verse>
			</chapter>
			<chapter number="3">
				<verse number="1">Bîne bîra wan ku bila bengî rêvebiran û dageriyan bibin, îtaetkar bin û bona kirina her tiştên qenc divê amade bin;</verse>
				<verse number="2">bila ji kesekî re kufr mekin, ne şerger bin, lê bila serînerm bin; bila bi hemû mirovan ve têkiliyên xwe ji her alî ve bi nermî deynin.</verse>
				<verse number="3">Ji ber ku demekê em jî kesên fêhm nekir, bêîtaet, xapînokî, dîlên azwerî û zewqên tewr bi tewr, yên di nava xerabî û çavnebariyê de dijiyan, yên ji wan dikerihîn û yên ji hev û din dikerihîn bûn.</verse>
				<verse number="4">Lê belê gava qencî û hezkirina Xelaskerê me Xwedê, ya ku ji bo mirovan e, xuya kir;</verse>
				<verse number="5">ne bi karên ku me bi rastiyê ve kirine, lê bi dilovaniya xwe, bi şuştina ji nû ve welidandinê ve</verse>
				<verse number="6">û bi nû kirina Ruhê Pîroz ya bi navgîniya Xelaskerê me Îsa Mesîh ve pirr û pirr bi ser me ve rijand, me xelas kir;</verse>
				<verse number="7">da ku, em bi xêra wî bi safkirinê ve li gor hêviya jiyana bêdawîn bibin mêrasker.</verse>
				<verse number="8">Ev gotin dilsoz e û bona yên baweriya xwe bi Xwedê ve anîne, bi karên qenc ve mijûlbûnê bifikirin, ez dixwazim ku, tu, di derheqê van tiştan de, bi ewlekarî teyît bike. Vana, ji mirovan re, qenc û bifêde ne.</verse>
				<verse number="9">Lê belê xwe ji gengeşiyên bêaqilî û li ber hev dana darê nîjadê û ji şer û keftûleftên di derheqê zagonê de ne, biparêze; ji ber ku ew tiştên bêfêde û vala ne.</verse>
				<verse number="10">Paşî îkaz kirina yekemîn û duwemîn, têkiliyên xwe ji kesê partîvan ve bibire.</verse>
				<verse number="11">Tuyê bizanibe ku, kesekî wusa, ji rê ve derketiye û xwe bi xwe mehkûm kirinê ve gunehan dike.</verse>
				<verse number="12">Dema min Artemas, an jî Tîhîkûs ji te re şand neşand, xîret bike ku tu were cem min Nîkopolîsê; ji ber, min qirar da ku ez ê zivistanê li wir derbas bikim.</verse>
				<verse number="13">Dema tu, zagonzan Zênas û Apollos bi rê ve bikî, bala xwe bide ku bila tu kêmasiyên wan tune bin!</verse>
				<verse number="14">Û bila yên me jî hînî xwe dana karên qenc ve bibin; bi vî awayî dê motajiyên bingehîn bi dest ve bixin û dê jiyanek bê mêw nedomînin!</verse>
				<verse number="15">Hemûyên ku li cem min in, silavê li te dikin! Silavê ji yên di baweriyê de ji me hez dikin re bibêje! Bila xêr bi we hemûyan re be! Amîn.</verse>
			</chapter>
		</book>
		<book number="57">
			<chapter number="1">
				<verse number="1">Ji Pawlos, girtiyekê Mesîh Îsa û ji birayê Tîmotêyos ve, ji xoşewîst û hemkedkarê me Fîlêmon re</verse>
				<verse number="2">û ji xwuşka me Afiya re û ji Arxîpoyê ku me pev re têkoşînê daye û ji Dêra ku li mala te ye re:</verse>
				<verse number="3">Bila ji Bavê me Xwedê û ji Xudan Îsa Mesîh ve xêr û xweşî ji we re be!</verse>
				<verse number="4">Ez bi bihîstina hezkirin û baweriya te yî ji Xudan Îsa re û ji hemû pîrozan re, ji Xwedayê xwe re şikir dikim</verse>
				<verse number="5">û di duayên xwe de her tim te bi bîr ve tînim;</verse>
				<verse number="6">da ku, di zanîna hemû tiştên qenc yên ku di we de ne de, beşdariya te yî baweriyê bila bona Mesîh kiryar be.</verse>
				<verse number="7">Ji ber ku hezkirina te ji min re bû çavkaniya dilşayiyek mezin û xemrevîniyê; ji ber ku birayê xoşewîst, dilên pîrozan bi navgîniya te şa bû.</verse>
				<verse number="8">Ji ber vê yekê, çawa ku bona tiştê birêk ji te re emir bikim, di Mesîh de ez gellekî wêrek im, lê</verse>
				<verse number="9">ez, Pawlosê kalepîr û niha jî girtiyê Mesîh Îsa, bi hezkirinê ve ji te rica kirinê çêtir digirim.</verse>
				<verse number="10">Ji bo lawê xwe Onîsîmûs, yê ku ez di zincîrên xwe de jê re bûm bav,</verse>
				<verse number="11">yê demekê ji te re bê fêde bû, lê belê niha ji te re û ji min re bi fêde ye, ji te rica dikim;</verse>
				<verse number="12">wî, yanê, dilê xwe ji te re şûnda dişînim.</verse>
				<verse number="13">Min dixwest ku heta dema ez di oxra Mizgîniyê de girtîbim dêvla te bona ku xizmetê ji min re bike, li cem xwe bigirim;</verse>
				<verse number="14">lê belê heta ku erêkirina te nebe, min nexwest ku tiştekî bikim; da ku, bila qenciya ku tu bike, ne ji hewcedariyê, lê belê ji dil ve bibe.</verse>
				<verse number="15">Ji ber ku demekî cudabûna wî ya ji te, dibe ku bona vêya bû, yanê,</verse>
				<verse number="16">êdî tuyê wî ne mîna qûl, lê ji qûlan ve bilindtir, bi taybetî bona min, lê belê hîn pirr zêde him di bedenê de, him jî di Xudan de, bona te dê mîna birayek xoşewîst, abadîn bibe yê te bû.</verse>
				<verse number="17">Niha ger tu min rêhevalê xwe dihesibîne, wî mîna ku tu min qebûl dike qebûl bike.</verse>
				<verse number="18">Ger wî di tiştekî de neheqî li te kiribe, an jî deynê wî hebe, vêya li min bihesibîne.</verse>
				<verse number="19">Ez, Pawlos vêya bi destê xwe dinivîsînim: Ez ê berdêla wê bidim! Herhal hewce nake ku ez bibêjim tu heta jiyana xwe jî deyndarê min î.</verse>
				<verse number="20">Belê, ya birayo, bila di Xudan de fêdeyek te ji min re bibe; di Mesîh de dilê min şa bike!</verse>
				<verse number="21">Ez bi bawerbûna îtaet kirina te û bi zanîna tuyê bi zêdeyî xwestekê min çêbike, ji te re dinivîsînim.</verse>
				<verse number="22">Tevî vêya ji min re jî qonaxekî amade bike; ji ber, ez hêvî dikim ku, ez ê bi navgîniya duayên we ji we re bême bexşandin.</verse>
				<verse number="23">Êpafrasê di Mesîh Îsa de hevalê minî girtîgehê,</verse>
				<verse number="24">hemkedkarên min Marqos, Arêstarqos, Dîmas û Lûqa silavê li te dikin.</verse>
				<verse number="25">Bila xêra Xudanê me Îsa Mesîh bi ruhê we re be! Amîn.</verse>
			</chapter>
		</book>
		<book number="58">
			<chapter number="1">
				<verse number="1">Xwedê di demên kevin de bi navgîniya peyxamberan, gellek caran ji bavan re axifî,</verse>
				<verse number="2">di dawiya van rojan de jî bi navgîniya Lawê xwe yê ku bi navdîtiya wî aleman afirandiye û kiriye mêraskerê her tiştî ji me re axifî;</verse>
				<verse number="3">ew, şewla bilindahiya wî û xuyakirina rasteqîn ya gewhera wî ye û bi gotina xwe yî bi qudret, her tiştî hildigire; paşî ku ji gunehan ve safîbûnê pêk anî, di bilindahiyan de li aliyê rastê yê Mezinahiyê rûnişt.</verse>
				<verse number="4">Û ji milyaketan her çiqas bû mêraskerê navekî çêtir, ji wan ewqasî derece hîn jî çêtir bû.</verse>
				<verse number="5">Ji ber ku wî ji kîjan milyaketê re kengî gotiye: Tu Lawê min î, îro ez ji te re bûme Bav? Û dîsa: Ez ê ji wî re bibim Bav û ew ê jî ji min re bibe Law?</verse>
				<verse number="6">Û dema ew yê pêşiyê bûyiye dîsa dişîne dinê, dibêje: Bila hemû milyaketên Xwedê ji wî re peristinê bikin!</verse>
				<verse number="7">Û di derheqê milyaketan de dibêje: Milyaketên xwe dê bike ba û xizmetkarên xwe bike pêtên agir.</verse>
				<verse number="8">Lê belê di derheqê Law de dibêje: Ya Xwedê, texta te heta bêdawîbûnê dê bimîne û gopala dadî, gopala serweriya te ye.</verse>
				<verse number="9">Te ji rastiyê hez kir û ji xerabiyê kerihî; bona vêya Xwedê, Xwedayê te, te bi rûnê dilxweşiyê ve, ji hevalên te zêdetir mesh kir!</verse>
				<verse number="10">Û: Ya Xudan, di destpêkê de, te bingeha erdê avêt; ezman jî karên destên te ne.</verse>
				<verse number="11">Dê ew ê tune bibin, lê belê tuyê bimînî û dê hemû mîna kincekî kevin bibin.</verse>
				<verse number="12">Tuyê wan mîna xeftanekî bade û dê ew mîna kincekî bên guherandin; lê belê tu her tim wek xwe yî û dê salên te neqedin.</verse>
				<verse number="13">Lê belê ma wî ji kîjan milyaketê re kengî gotiye: Heta ku ez neyarên te ji lingên te re pêlik deynim, li rastê min rûne?</verse>
				<verse number="14">Ma ew hemû ne ruhên xizmetkar, yên bona ji kesên ku dê xelasiyê mêras bigirin re xizmetê bikin, hatine şandin in?</verse>
			</chapter>
			<chapter number="2">
				<verse number="1">Ji ber vê yekê, bona ku bi herkê ve nekevin û neyên xiriqandin, divê em hê jî zêdetir bala xwe bidin tiştên ku me bihîstine.</verse>
				<verse number="2">Ji ber ku ger gotina bi navgîniya milyaketan ve hatiye têgihandin pêdandî bû be û ger her sûc û her bêîtaetî bersiva ku heq kiriye girtibe,</verse>
				<verse number="3">ger em dilxavî ya xelasiyek ûsa mezin bikin, ma em ê çawa birevin? Ev xelasiya, di destpêkê de bi navgîniya Xudan ve hate gotin, ji aliyê kesên ku bihîstine ve ji me re hate tesdîq kirin;</verse>
				<verse number="4">Xwedê jî bi nîşanan, bi mûcîzetên tewr bi tewr, bi nuwazeyan û bi xelatên Ruhê Pîroz li gor xwestina xwe tevî wan şahdeyiyê kir.</verse>
				<verse number="5">Ji ber ku wî, alemê ku em di derheqê wê de dibêjin, ya ku dê were bengî milyaketan nekir.</verse>
				<verse number="6">Lê belê yekî li derekê, şahdeyiyê kir û got: Mirov çî ye ku, tu wî di bîra xwe de bîne, an jî lawê mirov çî ye ku, tu li wî bigere?</verse>
				<verse number="7">Te wî ji milyaketan ve hinek nizm kir; te taca bilindahî û rûmetê li wî kir û li ser berhemên destên xwe te wî wezîfedar kir.</verse>
				<verse number="8">Te hemû tiştan bengî bin lingên wî kir. Ji ber ku hemû tiştan ji wî re bi bengî kirinê ve, tu tiştekî nehatiye bengî wî kirin nehişt. Lê belê, niha, em hîn nabînin ku hemû tiştan ji wî re hatine bengî kirin.</verse>
				<verse number="9">Lê belê em Îsayê ku hinekî ji milyaketan ve nizmtir hatiye danîn, yê bi xêra Xwedê, ji bona her kesî mirinê tahm bike di dawiya êşa mirinê, ya ku kişandiye de, bi şiklê taca bilindahî û rûmetê lê kirine dibînin.</verse>
				<verse number="10">Ji ber, dema ku gellek lawan digehîştand bilindahiyê, gîhandina serokê wanî ji êşan rayedariyê, li gor wî dibû ku her tişt bona wî û bi navgîniya wî hene.</verse>
				<verse number="11">Ji ber ku yê pîroz dike û yên tên pîroz kirin, hemû ji yekî ne; ji ber vêya ye ku, ew dema ji wan re bira dibêje, fedî nake, lê dibêje:</verse>
				<verse number="12">Ez ê navê te ji birayên xwe re bêjim, di nava Civakê de, ez ê bi qesîdeyan ve pesnê te bidim!</verse>
				<verse number="13">Û dîsa: Ez ê bi wî bawer bibim. Û dîsa: A vay, ez û zarokên ku Xwedê dane min.</verse>
				<verse number="14">Ji ber ku zarok ji goşt û xwînê ve pardar in, ew jî bi eynî şiklî ji van tiştan re bû pardar, da ku, yê xwediyê hêza mirinê bû, yanê, Îblîs, bi navgîniya mirinê ve betal bihêle</verse>
				<verse number="15">û hemû kesên di hemûya dema jiyana xwe de ji berya tirsa mirinê bûne dîl, azad kir.</verse>
				<verse number="16">Ji ber ku ew alîkariyê ne ji milyaketan re, lê belê ji yên ji nîjada Birahîm ve tên re dike.</verse>
				<verse number="17">Ji ber vêya ji her alî ve divê mîna birayên xwe biba; da ku, bila di xizmeta xwe yî ji Xwedê re de bibe Serokkahînekî dilovan û dilsoz û bikaribe ji gunehên gel re kefaretê bike.</verse>
				<verse number="18">Ji ber ku bona ew hat ceribandin û êşê kişand, dikare alîkariyê li yên tên ceribandin re bike.</verse>
			</chapter>
			<chapter number="3">
				<verse number="1">Bona vêya, ya birayên pîroz, yê ku şirîkê banga ezmanî ne, çawa ku Mûsa di hemûya mala wî de dilsoz bû,</verse>
				<verse number="2">li Îsayê Serokkahîn û Şagirtê mukuriya me, yê ku ji yê wî bi wezîfedar kiriye re dilsoz e, binihêrin.</verse>
				<verse number="3">Ji ber, mîna ku yê xanî çêkiriye, ji malê ve zêdetir birêziyê dîtiye, ew jî, ji Mûsa zêdetir liyaqî bilindahiyek mezintir hatiye hesibandin.</verse>
				<verse number="4">Ji ber ku her xanî ji aliyê çêkirekî ve tê çêkirin, lê belê di rastiyê de çêkirê her tiştî Xwedê ye.</verse>
				<verse number="5">Mûsa bona ku şahdeyiyê li gotinên di demên were de bê gotin bike, di hemû mala wî de mîna xizmetkarekî dilsoz bû;</verse>
				<verse number="6">lê belê Mesîh, li ser mala wî mîna lawekî dilsoz bû; ger em cesaret û hêviya ku em bi wê pesnên xwe didin heta dawiyê bê sistkirin bidomînin, mala wî em in.</verse>
				<verse number="7">Ji ber vê yekê, mîna ku Ruhê Pîroz dibêje: Ger îro hûn dengê wî bibihîzin,</verse>
				<verse number="8">li çolê, mîna di roja ceribandinê de, di hêrsê de be, dilên xwe tund mekin.</verse>
				<verse number="9">Li wê derê kalikên we min bi hêçandinê ve ceribandin û çel salî karên min dîtin.</verse>
				<verse number="10">Bo vê sedemê ez ji wê nifşeyê xeyidîm û gotim: Dilê wan tim ji rê ve çewt dibe, rêyên min jî hîn nebûn.</verse>
				<verse number="11">Mîna ku di hêrsa xwe de sond xwarim, dê tu carî nekevin warê minî rehetiyê!</verse>
				<verse number="12">Ya birano, bala xwe bidin, bila di we tu kesî de dilxerabiya bêbaweriyê ya ji Xwedê ve dûr dikeve tune be!</verse>
				<verse number="13">Lê belê: Her ku, roj îroj e, hev û din her roj teşwîq bikin; da ku, bila tu kes ji we bi xapînokiya gunehan ve tund nebe!</verse>
				<verse number="14">Ji ber ku ger em ewlebûna xwe yî di destpêkê de sist nekin û heta dawiyê bidomînin, wekî em bibin şirîkê Mesîh dibe;</verse>
				<verse number="15">heta ku tê gotin: Ger îro hûn dengê wî bibihîzin, mîna di hêrsê de bû, dilê xwe tund mekin.</verse>
				<verse number="16">Ji ber ku gava bihîstin, yên hêrs bûbûn kî bûn? Ma ne hemûyên di serokantiya Mûsa de ji Misirê derketine bûn?</verse>
				<verse number="17">Û ma ew çel salî ji kîjanan re xeyidî? Ma ne ji yên gunehan kirine û cesedên wan li çolê ve hatine raxistinan re?</verse>
				<verse number="18">Û xeynî bêîtaetkeran, di derheqê kê de sondê xwar ku ew ê nekevin warê rehetiya wî?</verse>
				<verse number="19">Û em dibînin ku, ew ji berya bêbaweriyê neketin wir.</verse>
			</chapter>
			<chapter number="4">
				<verse number="1">Niha, hîn wada ketina warê rehetiya wî didome, ji ber yekî ji we bona ku ji wê şunda mayi xuyani nebe, em bitirsin!</verse>
				<verse number="2">Ji ber ku mîna wan, ji me re jî mizgîniyek xelasiyê hate waz kirin; lê belê, ji ber, gotina ku bihîstibûn ji aliyê yên bihîstibûn ve bi baweriyê ve nekirin yek, qenciya gotinê ji wan re çênebû.</verse>
				<verse number="3">Ji ber, mîna ku: Wekî min di hêrsa xwe de sond xwar, dê ew ê nekevin rehetiya min, gotiye, em, yên ku baweriyê anîne, dê bikevin wê rehetiyê; lê tevî vêya, karên wî ji avakirina dinê ve qediyaye.</verse>
				<verse number="4">Ji ber ku wî di derekê de di derheqê roja heftemîn de wusa gotiye: Û Xwedê di roja heftemîn de ji hemû karên xwe rawestiya û</verse>
				<verse number="5">li vî cîhî dîsa gotiye: Dê ew ê nekevin rehetiya min!</verse>
				<verse number="6">Niha, ji ber pêdandiye ku, yên pêşiyê hatine mizgînî kirin dê ji ber bêîtaetiyê nekevinê, lê hinekan dê bikevinê,</verse>
				<verse number="7">piştî ewqas demî, bi navgîniya Dawid ve: Îroj, dibêje û dîsa rojekê tayîn dike; herweha ji berê ve: Ger îro hûn dengê wî bibihîzin, dilê xwe tund mekin! hatiye gotin.</verse>
				<verse number="8">Ji ber ku ger Yêşû rehetiyê bida wan, dê li paşî van tiştan, di derheqê rojekê din de negota.</verse>
				<verse number="9">Bi vî awayî, rawestana rojek Sebtê ji gelê Xwedê re dimîne.</verse>
				<verse number="10">Ji ber, Xwedê çawa ku ji karên xwe ve rawesta, dê yê têkeve rehetiya wî jî, bi xwe ji karên xwe raweste.</verse>
				<verse number="11">Niha, bona ku bi eynî bêîtaetiyê kesek nekeve, em ji bo ketina wê rehetiyê xîret bikin.</verse>
				<verse number="12">Ji ber ku gotina Xwedê zindî ye û bi bandûr e, ji her şûrê bi du devî hîn tûjtir e û heta can û ruh, mêjî û movikan ji hev û din cuda bike, dikare here kûrahiyê; armanc û ramanên dil, daraz dike.</verse>
				<verse number="13">Û li ber wî mexlûqek veşartî nîne; lê belê li ber çavên yê ku divê em hesab bidinê, her tişt tazî û vekirî ne.</verse>
				<verse number="14">Niha bona ku Îsayê Lawê Xwedê Serokkahînekî me û ezmanan ve derbas bûye heye, em mukuriya xwe bi zexmî ve bigirin!</verse>
				<verse number="15">Ji ber, Serokkahînekî me, yê ku ji aliyê hêsan ve nikarî beşdarî lawaziyên me bibe nîne, lê yê di her tiştî de mîna me hatiye ceribandin, lê belê bê guneh e heye.</verse>
				<verse number="16">Niha bona ku em bigihêjin dilovaniyê û bona em xêrê bibînin, ji bo ku di wextê de alîkariya wê bibe, em bi metirsiyê nêzîkî texta xêrê bibin!</verse>
			</chapter>
			<chapter number="5">
				<verse number="1">Ji ber ku, ji bona gunehan diyarî û qurbanan pêşkêş bike, her Serokkahîn ji mirovan ve tête stendin û di tiştên aidî Xwedê de bona mirovan tête tayîn kirin.</verse>
				<verse number="2">Dikare bi nezan û bi yên ji rê ve derketine, bi nermî têkiliyê deyne; ji ber ku ew bi xwe jî bi lawaziyê ve hatiye girtin</verse>
				<verse number="3">û ji ber vê yekê çawa ku bona gunehên gel, bi qurbandanê ve deyndar e, bona gunehên xwe jî deyndar e.</verse>
				<verse number="4">Û mirov vê rûmetê ne xwe bi xwe ve, lê mîna Harûn, dema ji aliyê Xwedê ve bête bang kirin distîne.</verse>
				<verse number="5">Bi vî awayî, Mesîh jî bona bibe Serokkahîn, xwe bi xwe bilind nekir, lê belê kesê ku ji wî re got: Tu Lawê min î, îroj ez ji te re bûm Bav, wî bilind kir;</verse>
				<verse number="6">çawa ku, di derekê din de jî dibêje: Tu li gor sazûmana Melkîsedek, heta bêdawîbûnê kahîn e.</verse>
				<verse number="7">Mesîh di rojên bedena xwe de, ji yê ku di hêza wî ji mirinê ve bikaribe xelas bike de ye bi qêrîn, feryad û hêstirên çavan ve dua û lavayan kirine û ji berya Xwedêtirsîna xwe hate bihîstin</verse>
				<verse number="8">û ew çawa ku Law bû jî, lê ji keserên ku kişandine, hînî îtaetê bû</verse>
				<verse number="9">û gava ew hate rayedar kirin û ji aliyê Xwedê ve li gor sazûmana Melkîsedek, bi Serokkahîntiyê ve hatiye wezîfedar kirin,</verse>
				<verse number="10">bona hemû kesên ji wî re îtaet kirine, bûye çavkaniya xelasiya abadîn.</verse>
				<verse number="11">Di derheqê vê de gellek gotinên me yî em bibêjin hene û ji ber, êdî guhên we di bihîstinê de giran bûne, şîrova wê dijwar e.</verse>
				<verse number="12">Ji ber, çawa hûn deyndar bûn ku heta niha bibûna mamoste, lê dîsa hewceya we heye ku yekî destpêka hêmanên peyxamên Xwedê ji nû ve hînî we bike û hûn ne yên ku motajiya xwarina zexm, lê bûne yên ku motajiya wan ji şîr ve heye!</verse>
				<verse number="13">Ji ber, her kesê ku bi şîr ve tê xwedîbûn pitik in û di gotina rastiyê de bê ceribandin in.</verse>
				<verse number="14">Lê belê xwarina hişk bona gîhaştiyan, yanê, bona kesên sehkirinên wan bi ceribandinan ve bi perwerdebûnê ve hînî veqetandina qenc û xerabiyê bûne ne.</verse>
			</chapter>
			<chapter number="6">
				<verse number="1">Bo vê yekê, em bi berdana perwerde kirina pêşîn, ya di derheqê Mesîh de, berbi kamiliyê ve pêş ve biçin û dîsa ji karên mirî ve, em bingeha tobê, ji Xwedê ve bawerkirinê,</verse>
				<verse number="2">perwerde kirina vaftîzan û danîna destan û vejîna miriyan û daraziya bêdawî nevêjin.</verse>
				<verse number="3">Û ger Xwedê destûrê bide, em ê vêya çêbikin.</verse>
				<verse number="4">Ji ber, bêîmkan e ku, mirov yên carekî hatine ronahî kirin, xelata ezmanî tahm kirine û bi Ruhê Pîroz ve hatine şirîk kirin</verse>
				<verse number="5">û qenciya gotina Xwedê û qudretên dema bê tahm kirine,</verse>
				<verse number="6">lê ji rê ve derketine, dîsa bîne rewşa tobe kirinê; ji ber ku ew dîsa Lawê Xwedê ji bo xwe li xaçê dixin û riswa dikin!</verse>
				<verse number="7">Ji ber ku Xwedê zeviyên tim û tim barana ku bi ser ve dibarî vedixwe û bona kê tê çandin, zadên qenc dide wan, bi bereket dike;</verse>
				<verse number="8">lê belê gava ew gîhayên bi kelem û stirîmişk bide, bêfêde ye, nêzîkî nalet lêanînê ye û dawiya wê şewat e.</verse>
				<verse number="9">Lê belê xoşewîstno, çawa ku em wusa dibêjin, lê dîsa em bawer in ku rewşa we hîn jî qenc e û li gor xelasiyê ye.</verse>
				<verse number="10">Ji ber ku Xwedê ne bê dad e ku; keda we û xizmet kirina we yî ji pîrozan re kiriye û hîn jî hûn dikin û hezkirina ku we ji navê wî re daye xuya kirin, ji bîr bike.</verse>
				<verse number="11">Û em dixwazin ku, bona hûn bigihêjin bitûniya ewledariya ku hêviya we dide, her yekî ji we bila eynî xîretê bide;</verse>
				<verse number="12">da ku, hûn teral nebin, lê belê li gor wekoka yên wad kirinan bi bawerî û sebrê ve mêras girtine, bikin.</verse>
				<verse number="13">Ji ber ku dema Xwedê ji Birahîm re wadê kir, bona ku li ser mafê yekî hîn mezin nikarîbû sondê bixwe, li ser navê xwe sond xwar û got:</verse>
				<verse number="14">Bi rastî ez ê bi zêdeyî te pîroz bikim û ez ê nîjada te, zehf zêde bikim!</verse>
				<verse number="15">Û bi vî awayî, bi sebir kirinê gîhaşt wadê.</verse>
				<verse number="16">Ji ber ku, mirov bona mafê yekî hîn jî mezintir sondê dixwin û li cem wan sond, tiştên tê gotin rast dike û hemû munaqeşeyan diqedîne ye.</verse>
				<verse number="17">Xwedê xwest ku neguhertina armanca wada xwe hîn jî bi eşkeretî xuyayî mêraskerên wadê bide, wada xwe bi sondekê zeximand;</verse>
				<verse number="18">da ku, em, yên ku bona girtina hêviyê, ya li ber me hatiye danîn ve xwe spartinê, bi navgîniya van her du tiştên ku di wan de derew gotina Xwedê bêîmkan e û nayên guhertin, bibin xwediyê xemrevînek xwurt.</verse>
				<verse number="19">Ev hêviya me, mîna hesinê keştiya can zexm û ewle ye, derbasî aliyê dinî perdê, ya hundir dibe;</verse>
				<verse number="20">Îsa li gor sazûmana Melkîsedek, abadin bû Serokkahîn û bona me bi pêşengî derbasî wê derê bû.</verse>
			</chapter>
			<chapter number="7">
				<verse number="1">Ji ber ku ev Melkîsedek, qiralê Salemê û kahînê Xwedayê bilind bû; ji pêşwaziya Birahîmê ji bindestkirin û xerakirina qiralan ve vedigeriya re derketibû û wî pîroz kiribû</verse>
				<verse number="2">û yê ku Birahîm jî dehekê her tiştî da wî; li gor wateya navê xwe, pêşiyê: Qiralê dadmendiyê ye, pişt re jî: Qiralê Salemê, yanê: Qiralê xweşiyê ye.</verse>
				<verse number="3">Ew bê bav, bê dayik, bê nîjad e; di wî de, ne destpêka rojan û ne jî dawiya jiyanê heye; lê belê bi mîna Lawê Xwedê ve kirinê, li ser domahiyê bi kahînbûnê ve bimîne.</verse>
				<verse number="4">Niha li vî zilamî binihêrin; çiqas mezin e bibînin; bapîrê mezin Birahîm jî, ji xenîmetê dehekê daye wî!</verse>
				<verse number="5">Û li gor zagonê, kesên ji nîjada Lêwî bin û wezîfeya kahîntiyê bigirin, ji gel, yanê, ji nîjada Birahîm ve jî bin, emir hate dayîn ku dikarin ji birayên xwe ve dehekê bistînin;</verse>
				<verse number="6">lê belê yê ku nîjada wî ji wan nehatiye hesibandin, ji Birahîm ve dehekê girtiye û ji kesê ku wad jê re bûn re, dua xêrê kiriye!</verse>
				<verse number="7">Û îtiraz lê nayê kirin ku, piroz kirin ji aliyê yê hîn mezin ve ji yê hîn biçûk re tê kirin.</verse>
				<verse number="8">Û li vir, kesên fanî dehekê distînin; lê belê li wir, yekî ku li jîndariya wî şahdeyî tê kirin distîne.</verse>
				<verse number="9">Û dikare bête gotin ku, Lêwiyê dehekê distend jî bi navgîniya Birahîm ve, ji dehan yekî daye;</verse>
				<verse number="10">ji ber ku Melkîsedek dema pêşwaziya wî kir, ew hîn di bedena bapîrê xwe de bû.</verse>
				<verse number="11">Niha ger bi navgîniya kahînê Lêwiyî bikaribana bigîhiştina rayedariyê –ji ber ku gel li binya vê kahîntiyê gîhaşt zagonê– êdî çi hewce hebû ku ne li gor sazûmana Harûn, li gor sazûmana Melkîsedek kahînek din bê?</verse>
				<verse number="12">Ji ber ku, dema kahîntî têguherîn, hewceyî dibe ku zagon jî bê guhertinê.</verse>
				<verse number="13">Ji ber ku yê bi vî awayî di derheqê wî de tê qal kirin, ji eşîrekî din e; ji vê eşîrê tu kes, li pêşkêşiyê xizmetê nekirine.</verse>
				<verse number="14">Ji ber, eşkere ye ku, Xudanê me ji Cihûda ve derketiye û Mûsa di derheqê kahînan de ji bo vê eşîra tu tişt negotiye.</verse>
				<verse number="15">Dema kahînek dinî mîna Melkîsedek derketiye navendê, vê gotina me êdî hîn jî eşkere ye;</verse>
				<verse number="16">ew, ne bi şerta pêşiya zagonê ya li gor bedenê ye, lê belê bi hêza jiyanekî nikare bê tunekirin bûye;</verse>
				<verse number="17">ji ber ku, bi gotina: Tu li gor sazûmana Melkîsedek, abadîn kahîn î, ew ji wî re şahdeyî dike.</verse>
				<verse number="18">Ji ber ku emirê berê ji berya lawazbûn û bêfêdebûna xwe derbasnabî hate danîn,</verse>
				<verse number="19">–ji ber ku zagonê tu tiştî bi rayedar nekir– û dêvla vêya, hêviyek hîn jî zexm, ya em bi navgîniya wê nêzîkî Xwedê dibin hate dayîn.</verse>
				<verse number="20">Û herweha ev bê sond nebû</verse>
				<verse number="21">–ji ber ku yên din bê sond bûbûn kahîn, lê belê ev bi sonda yê ji wî re gotiye: Xudan sond xwar û poşman nabe: Tu heta bêdawîbûnê li gor sazûmana Melkîsedek kahîn e, bû–,</verse>
				<verse number="22">li gor vêya Îsa bûye kefîlê peymanek hîn jî qenc.</verse>
				<verse number="23">Û ew bi hejmarî bûn gellek kahîn, ji ber ku bona mirinê, ji domandinê ve hatin men kirin;</verse>
				<verse number="24">lê belê ji ber ku ew abadîn mayî ye, kahîntiya wî ya nayê guhertin heye.</verse>
				<verse number="25">Û ji ber vê yekê hêza wî bes e ku yên bi navgîniya wî ve nêzîkî Xwedê dibin, bitûmî xelas bike; ji ber ku bona ji wan re şefaetê bike, her tim dijî.</verse>
				<verse number="26">Ji ber ku ji me re Serokkahînek ûsa hewce dikir ku, divê pîroz, bêsûc, bêgemar, ji gunehkaran ve veqetiyayî û ji ezmanan ve hîn jî hatiye derxistinî bilindiyan be;</verse>
				<verse number="27">ew, ne hewce ye ku her roj mîna Serokkahînan pêşiyê bona gunehên xwe, dawiyê jî bona gunehên gel qurbanan pêşkêş bike; ji ber ku gava wî xwe bi xwe pêşkêş kir, vêya di yek carê de ji bo hemû caran kir.</verse>
				<verse number="28">Ji ber ku zagon, mirovên lawaziyên wan hene, bi Serokkahîntiyê ve wezîfedar dike; lê belê gotina sondê, ya li pey zagonê ve hatiye, Lawê heta bêdawîbûnê bêqisûr e, tayîn kiriye.</verse>
			</chapter>
			<chapter number="8">
				<verse number="1">Niha, nuxtika sereta ya gotinên me ev e: Li ezmanan, li aliyê rastê, yê texta Bilindahiyê rûniştiye,</verse>
				<verse number="2">li cîhê pîroz, bûye xizmetkarê perestgeh û Çadira rasteqîn ya ku ne ji aliyê mirovan ve, lê belê ji aliyê Xudan ve hatiye ava kirin, Serokkahînek me yî ûsa heye.</verse>
				<verse number="3">Ji ber ku her Serokkahîn, bona pêşkêşkirina boraq û qurbanan tê tayîn kirin; ji ber vê yekê, divê tiştekî Serokkahînê me jî hebe ku pêşkêş bike.</verse>
				<verse number="4">Niha ger ew li rûyê erdê ba, ji ber yên li gor zagonê qurbanan pêşkêş dikin hene, ew bi xwe nedibû kahîn.</verse>
				<verse number="5">Mîna ku, gava li ber avakirina çadirê bû Mûsa ji aliyê Xwedê ve hate îkaz kirin, vana ji mînak û siya ezmanan re xizmetê dikin; ji ber ku dibêje: Binihêre, tuyê her tiştî li gor mînakên wanî li çiyê ji te re hatine nîşan dayîn çêbike!</verse>
				<verse number="6">Lê belê niha ewqasî navgîniyê li peymanek hîn jî qenc, ya li ser wadên qenc ve avabûye yî, gîhaşt wezîfeyek hîn jî bilind.</verse>
				<verse number="7">Ji ber ku ger ew peymana yekemîn bêqisûr ba, ji ya duwemîn re cîh nedihat gerîn.</verse>
				<verse number="8">Ji ber ku di wan de qisûrê dibîne û ji wan re dibêje: A vay, Xudan dibêje, rojên ku ez bi mala Îsraêl û bi mala Cihûda ve peymanek nû çêbikim tên.</verse>
				<verse number="9">Dê vêya mîna peymana ku bona kalikên wan ji Misirê derxînim, roja min bi destê wan girt û bi wan re çêkirin nebe. Ji ber ku ew dilsozî peymana min neman, min jî rû ji wan ve guherand, Xudan dibêje.</verse>
				<verse number="10">Ji ber ku paşî wan rojan, Xudan dibêje, peymana ku ez bi gelê Îsraêl ve çêkim ev e: Ez ê zagonên xwe bi hişê wan ve bineqşînim û vana li ser dilên wan binivîsînim û ez ê bibim Xwedayê wan, ew ê jî bibin gelê min.</verse>
				<verse number="11">Û êdî tu kes dê bi gotina Xudan nas bikin! aqil nede hemwelatiyê xwe û birayê xwe. Ji ber ku dê ji biçûkên wan heta mezinên wan, hemûyên wan min binasin.</verse>
				<verse number="12">Ji ber ku ez ê li dijî fesadiyên wan dilovan bim û êdî gunehên wan di bîra xwe de neynim.</verse>
				<verse number="13">Bi gotina Peymanek nû: Wî ya yekemîn kevin kiriye; lê belê yê kevn û kal dibe, nêzîkî dîtina tunebûniyê ye.</verse>
			</chapter>
			<chapter number="9">
				<verse number="1">Niha, qaîdeyên peymana yekemîn yên peristinê û perestgeha dinyewî jî hebûn.</verse>
				<verse number="2">Ji ber ku çadirek avakirî hebû; di birra yekemîn ya ku navê wê cîhê pîroz bû de, şimadank, sifre û nanên aramiyê hebûn.</verse>
				<verse number="3">Û paşî perda duwemîn çadira ku navê wê Cîhê Herî Pîroz e hebû</verse>
				<verse number="4">û di wê de pêşkêşîgeha buxurê ya zêrînî û Sindoqa Peymanê ya ji her alî ve bi zêr ve bitamdayî hebû; di nava wê de şerbikê mannê ya bi zêran ve hatiye çêkirin, gopalê Harûn ya şiv dayî û lewheyên peymanê hebûn</verse>
				<verse number="5">û kerûbiyên bilindahiyê yên ku li kefaretgehê sîh dikirin li ser wê disekinîn; lê niha di derheqê wan de bi cudayî gotin ne mimkun e.</verse>
				<verse number="6">Û her tişt bi vî awayî hate sazûman kirin pê ve, kahînan her tim dikevin birra pêşîn ya çadirê û wezîfa peristina xwe tînin cîh;</verse>
				<verse number="7">lê belê tenê Serokkahîn di salê de carekê dikare têkeve ya duwemîn; di ser de bêyî xwîna qurbana ya bona xwe û bona sûcên gel ji nezaniyê kirine pêşkêş kiriye nikare têkeve.</verse>
				<verse number="8">Bi vêya, Ruhê Pîroz dide xuya kirin ku, heta ku çadira yekemîn bisekine, rêya cîhê pîroz hîn nehatiye xuya kirin.</verse>
				<verse number="9">Vêya, bona dema niha mînakek e; li gor vêya qurban û diyariyên ku ûcdanê yê peristinê dike nikarin bigihînin kamiliyê têne pêşkêş kirin;</verse>
				<verse number="10">bi xwarin, vexwarin û bi tewr tewrî şuştinan ve û qaîdeyên cismanî, yên tenê heta wexta islehkirinê hatine danîn bûn.</verse>
				<verse number="11">Lê belê Mesîh, bi Serokkahîntî bûna tiştên qenc yên dê bên, derket navendê; ji ya bi dest ve nehatiye çêkirin, yanê, ji çadira ne ji vê afirandinê ye û hîn jî mezin û rewneqdar e derbas bû;</verse>
				<verse number="12">ne bi xwîna nêrî û golikan, lê belê bi avakirina xelasiya bêdawî, bi xwîna xwe di yek carê de ji bo hemû caran ket cîhê pîroz.</verse>
				<verse number="13">Ji ber ku ger bona paqijiya laşê, xweliya nogin û xwîna gamêş û nêriyan, ya ku bi wan bête weşandin, yên gemarî bûne, pîroz bike;</verse>
				<verse number="14">dê xwîna Mesîhê bi navgîniya Ruhê abadîn, xwe bi bêleketiyê pêşkêşî Xwedê kiriye, bona hûn ji Xwedayê zindî re qûlitiyê bikin, ûcdanê we ji karên mirî ve paqij kirina wê çiqas biryar e!</verse>
				<verse number="15">Û bi vê sedemê, ew navberê peymanek nû ye jî, da ku, wekî bona fîdya sûcên ku di bin peymana yekemîn de ne mirin pêk hatibe, bila yên ku hatine dawet kirin wada mêrasa abadîn bistînin.</verse>
				<verse number="16">Ji ber ku li ku derê wesiyetek hebe, divê mirina wesiyetkir hatibe îspat kirin.</verse>
				<verse number="17">Ji ber ku li ser mirinê wesiyet derbas dibe; heta ku wesiyetkir bijî, tu çalakiya wesiyetê tune.</verse>
				<verse number="18">Bi vê sedemê peymana yekemîn jî heta ku xwîn nehat rijandin, neket derbasbûnê.</verse>
				<verse number="19">Ji ber ku Mûsa, paşî her yek emirên li gor zagonê têgihand hemûya gel, bi hiriyê sor, gihayê zûfayê û bi avê ve xwîna nêrî û golikan girt û him li ser pirtûkê, him jî li ser hemûya gel ve reşand</verse>
				<verse number="20">û got: Xwîna peymana ku Xwedê dixwaze hûn li pey herin ev e!</verse>
				<verse number="21">Mîna vêya li ser çadir û hemû tiştên di peristinê de tên şuxulandin jî xwînê reşand.</verse>
				<verse number="22">Û li gor zagonê, hema her tişt bi xwînê ve tên paqij kirin û bê xwîn rijandinê bexşandin nabe.</verse>
				<verse number="23">Niha, hewce kir ku, mînaka tiştên ku li ezmanan e bi vana, lê belê bi xwe yên ezmanî, bi qurbanên hîn jî qenc bête paqij kirin.</verse>
				<verse number="24">Ji ber ku Mesîh, ne ji bo mînakiya yê rasteqîn, cîhê pîrozê bi dest ve hatiye çêkirin, lê belê bona ji bo me di hizûra Xwedê de xuyanî bibe, bi xwe ket ezman;</verse>
				<verse number="25">wekî ku Serokkahîn ji salê heta salê, bi xwînekî ne ya xwe dikeve Cîhê Herî Pîroz, ne bona xwe gellek caran pêşkêş bike ye jî;</verse>
				<verse number="26">ya na hewce dikir ku wî ji avakirina dinê ve gellek caran keserê bikişanda; lê belê niha, ew carekê bona betaliya gunehê, di dawiya deman de bi qurban kirina xwe ve hatiye xuya bûn.</verse>
				<verse number="27">Û bona mirov çawa carekê mirin û paşî wê daraz bûn çarenîn be,</verse>
				<verse number="28">bi vî awayî, Mesîh jî bona gunehê gellekan li xwe bar bike carekê hate qurban kirin; cara duwemîn, ne ji bona gunehan, lê bona yên li benda wî ne xelas bike dê xuyayî wan bibe.</verse>
			</chapter>
			<chapter number="10">
				<verse number="1">Ji ber ku, zagon ne bi xwedîtiya sûretê esil ya tiştên qenc, yên ku dê werin, bi xwedîbûna siya wê, tu carî yên ku bi qurbanên wekhev yên ji salê heta salê bidome, pêşkêş dikin, nêzîk dibin, nagihîne gehîştinê.</verse>
				<verse number="2">Ya na, dê dawî nedana pêşkêşiyê qurbanan? Ji ber ku yên peristinê dikin, carekê ji gunehên xwe ve bên paqij kirinê pê ve, êdî haya gunehan bi wan re nedima.</verse>
				<verse number="3">Lê belê ji salê heta salê, di wan qurbanan de bîranîna gunehan dibe.</verse>
				<verse number="4">Ji ber ku xwîna ganêr û nêriyan, gunehan ji navendê ve ranakin.</verse>
				<verse number="5">Bona vêya, dema ew tê dinê, dibêje: Te qurban û pêşkêşî nexwest, lê belê te ji min re bedenek amade kir.</verse>
				<verse number="6">Tu ji qewlên tên şewitandin û ji qurbanên bona gunehan ve tên pêşkêşkirin xoşnûd nebû.</verse>
				<verse number="7">Wê çaxê min got: –Di tomara kitêbê de ji bona min hatiye nivîsandin–; bona ku viyana te çêbikim, ya Xwedê, a vay, ez hatim!</verse>
				<verse number="8">Wî ji jor: Te qurbanan, pêşkêşiyên qewlên tên şewitandin û qurbanên, bona gunehan ve tên pêşkêş kirin nexwest û tu ji wan xoşnûd nebû; –yên ku li gor zagonê tên pêşkêş kirin–, gote pê ve,</verse>
				<verse number="9">wê gavê: Bona ku viyana te çêbikim, ya Xwedê, a vay, ez hatim got. Ew bona ku ya duwemîn derbasbûyî deyne, ya yekemîn radike.</verse>
				<verse number="10">Di yek carekê de ji bo hemû caran bi pêşkêşî kirina bedena Îsa Mesîh ve, em di wê viyanê de hatin pîroz kirin.</verse>
				<verse number="11">Û her kahîn roj bi roj, li ser linga disekine û wezîfa xwe dike û eynî qurbanên ku tu carî nikarin gunehan ji navendê rakin, dîsa û dîsa pêşkêş dike;</verse>
				<verse number="12">lê belê wî bona gunehan, qurbanekî heta bêdawiyê derbas dibe pêşkêş kir pê ve,</verse>
				<verse number="13">ji wê demê ve heta neyarên wî ji bin lingên wî re mîna pêlikê bêne raxistin sekiniye û abadîn li aliyê rastê Xwedê rûniştiye.</verse>
				<verse number="14">Ji ber ku yên hatine pîroz kirin, bi pêşkêşiyekî heta bêdawiyê gîhandiye kamiliyê.</verse>
				<verse number="15">Û Ruhê Pîroz jî di vê babetê de şahdeyiyê ji me re dike; ji ber ku pêşiyê dibêje:</verse>
				<verse number="16">Xudan dibêje: Paşî wan rojan peymana ku ez bi wan re bibirim ev e: Ez ê zagonên xwe têxim dilên wan û ez ê vana li hişên wan binivîsînim.</verse>
				<verse number="17">Pişt re jî dibêje: Êdî ez ê guneh û sûcên wan di bîra xwe de neynim.</verse>
				<verse number="18">Niha di rewşa efûbûna vana de, êdî bo guneh hewceyî ji pêşkêşiyê re nîne.</verse>
				<verse number="19">Niha, ya birano, bi xwîna Îsa ve, ji perdê, yanê, ji rêya nû û zindî, ya ku ji bedena xwe ve ji me re tirxan kiriye, wekî cesareta me hebe ku em têkevin cîhê pîroz</verse>
				<verse number="20">û çawa ku li ser mala Xwedê kahînek me yî mezin hebe,</verse>
				<verse number="21">wekî ku dilê me ji ûcdanê xerab ve hatibe paqij kirin û bedena me bi ava paqij ve hatibe şuştin, em bi tijîbûna baweriyê, bi dilekî rasteqîn ve nêzîk bibin;</verse>
				<verse number="22">bêyî dudilî, bi awayekî şidandî, bi mukurhatina hêviyê ve bigirin,</verse>
				<verse number="23">ji ber, yê ku wadê dike, dilsoz e</verse>
				<verse number="24">û mîna ku hinekan ji xwe re kirine adet, em civînên xwe neterekînin, lê belê her çiqas hûn nêzîk bûyîna rojê dibînin, hev û din ewqasî zêde teşwîq bikin,</verse>
				<verse number="25">bona cehd kirina hezkirin û karên qenc em ji hev û din re balkêş bin!</verse>
				<verse number="26">Ji ber, paşî ku em hînî qebûlkirina zanyariya rastiyê bûn, ger em bizanîn guneh kirinê bidomînin, bona gunehan êdî qurban namîne;</verse>
				<verse number="27">lê li benda sekinîna bi tirs ya darazbûnê û agirê sor yê dê neyaran bixwe û biqedîne bimîne.</verse>
				<verse number="28">Kesekî zagona Mûsa bi valahiyê hesibandiye, li ser gotinên du an jî sê şahdeyan ve dê bêyî dilovaniyê bimire.</verse>
				<verse number="29">Ger kesek, Lawê Xwedê bigre bin lingan, xwîna peymanê ya ku wî pîroz kiriye bêrêz bihesibîne û heqaretê li Ruhê keremkar bike, hûn dibêjin qey dê hîn liyaqî cezayekî çiqas giran be?</verse>
				<verse number="30">Ji ber ku em, yê: Tol ya min e, ez ê berdêla wê bidim û dîsa: Dê Xudan gelê xwe daraz bike dibêje, dinasin.</verse>
				<verse number="31">Bi dest ketina Xwedayê zindî, tiştek bi tirs e!</verse>
				<verse number="32">Lê belê paşî ronahî bûnê, rojên pêşîn yê ku, hûn ji aliyekî bi gazinc û tengasiyê, ji temaşeyê re hatibûn pêşkêş kirin,</verse>
				<verse number="33">ji aliyê din jî bi pardar bûna yên ku vê muamelê dibînin ve, berxwedana têkoşîna êşên mezin di bîra xwe de bînin.</verse>
				<verse number="34">Ji ber ku hûn him bûn şirîkê derdên yên girtîgehê, him jî bi zanîna malik we yî hîn jî qenc û mayînî heye, bi kêfxweşiyê li talan kirina malên xwe nihêrtin.</verse>
				<verse number="35">Bona wê, ewlehiya xwe ya ku xelata wê ya mezin heye, ji xwe nevêjin!</verse>
				<verse number="36">Ji ber, paşî ku hûn viyana Xwedê bînin cîh, bona gîhaştina wadê, hewceya we ji sebrê ve heye.</verse>
				<verse number="37">Ji ber ku êdî: Yê dê bê, dê di herî nêzîk de bê û dê dereng nemîne.</verse>
				<verse number="38">Lê belê dê yê salih, bi baweriyê ve bijî û ger ew paş ve vekişe, dê canê min ji wî razî nebe.</verse>
				<verse number="39">Lê belê em ne ji yên paş ve vedikişin û helaq dibin in; lê yên ji bo xelasiya can baweriyê aniye ne.</verse>
			</chapter>
			<chapter number="11">
				<verse number="1">Niha bawerî, bi tiştên ku ji wan hêvî têne kirin ewlebûn, ji tiştên ku nayên xuyanî kirin re qinyat e.</verse>
				<verse number="2">Ji ber ku ji mirovên demên kevn re bi vêya şahdeyî hate kirin.</verse>
				<verse number="3">Bi baweriyê ve em fêhm dikin ku, kaînat bi gotina Xwedê ve hatiye afirandin; ûsa ku, tiştên xuya dibin, ji yên dîtbar ve çênebûn.</verse>
				<verse number="4">Bi baweriyê ve Habîl, qurbanekî ji ya Kayîn ve qenctir pêşkêşî Xwedê kir û di derheqê diyariyên wî de Xwedê bi şahdeyî kirinê, bi vî awayî ji salih bûna wî re şahde bû û çawa ku ew miriye jî, bi vê navgîniyê ve hîn jî dibêje.</verse>
				<verse number="5">Bi baweriyê ve Henox, bona mirinê nebîne hate neqil kirin û nehat dîtin; ji ber ku Xwedê wî neqil kiribû; ji ber ku beriya neqilbûna wî, şahdeyî hate dayîn ku, ew ji Xwedê re meqbûl e.</verse>
				<verse number="6">Lê belê bê bawerî, meqbûl bûn bêîmkan e; ji ber yê ku nêzîkî Xwedê bibe, divê bawerî bîne ku ew heye û dê yên li wî digerin, bi xelat bike.</verse>
				<verse number="7">Bi baweriyê ve dema Nûh, di derheqê tiştên hîn nebûne de, ji aliyê Xwedê ve hate îkaz kirin, bi tirsa Xwedê bona xelasiya maliyên xwe keştiyekî ava kir; bi vêya dinê daraz kir û bû mêraskerê rastiya xwe spartiye baweriyê.</verse>
				<verse number="8">Bi baweriyê ve Birahîm dema bona cîhê ku bi mêrasî bigire ji wî re hate bang kirin, îtaet kir û bêzanîna dê here ku derê, derket rê.</verse>
				<verse number="9">Li warê ku bi baweriyê ve hatiye wad kirin, tevî Îshaq û Aqûp yên hemmêraskerên eynî wadê ne re, wekî li warekî biyan be, di çadiran de rûnişt û bû mêvan;</verse>
				<verse number="10">ji ber, ew li benda bajarê ku bi bingeh, yê ku mîmar û çêkirê wê Xwedê ye, bû.</verse>
				<verse number="11">Bi baweriyê ve Sara bi xwe jî ji ber ya hatiye wad kirin, ewledar hesibandibû, bi stewrbûn û temen derbasbûna xwe jî, bona ducanî manê ve hêz dît.</verse>
				<verse number="12">Ji ber vê yekê, ji zilamekî tenê, di ser de, ji yekî ji miriyan ve ne cihê ye, bi hejmarî qasî stêrkên ezmanan û mîna qûma li qeraxa behrê wertên bê hejmar çê bûn.</verse>
				<verse number="13">Hemûyên wan kesan di baweriyê de mirin û negihîştin yên hatine wad kirin, lê belê wan ji dûr ve dîtine û silav danê û li rûyê erdê xerîb û mêvan bûna xwe bi eşkeretî qebûl kirin.</verse>
				<verse number="14">Ji ber ku yê ûsa diaxifin, xuya dikin ku, li welatekî digerin.</verse>
				<verse number="15">Û bi rastî, ger cîhê ku ji wê derketine bifikiriyana, dê bona vegerê fersenda wan hebûya.</verse>
				<verse number="16">Lê belê ew niha ya hîn jî qenc, yanê, ya ezmanî dixwazin; ji ber vê yekê Xwedê, bi bîranîna, Xwedayê wan bûna xwe şerm nake; ji ber ku bajarekî ji wan re amade kiriye.</verse>
				<verse number="17">Bi baweriyê ve Birahîm, dema ku hate ceribandin, Îshaq bi qurbanî pêşkêş kir; yê ku wadan girtiye, lawê xwe yî yekane qurban bikira</verse>
				<verse number="18">û yê ku jê re hatibû gotin: Dê di Îshaq de nîjada te bête bang kirin.</verse>
				<verse number="19">Ew bi hesibandina, Xwedê şiyandar e ku, heta ji miriyan jî bivejîne û bi nimînandinekê jî wî ji wir şunda girt.</verse>
				<verse number="20">Bi baweriyê ve Îshaq, di derheqê tiştên dê bên de Aqûp û Esav pîroz kirin.</verse>
				<verse number="21">Bi baweriyê ve Aqûp, dema dê bimira, her du lawên Ûsiv pîroz kirin û xwe da serê çoyê xwe û secde kir.</verse>
				<verse number="22">Bi baweriyê ve Ûsiv, dema bimira, derketina lawên Îsraêl di bîr de anî û emirê di derheqê hestiyên xwe de da.</verse>
				<verse number="23">Bi baweriyê ve dema Mûsa hate dinê, ji aliyê dayik û bavê xwe ve, sê mehî hate veşartin; ji ber ku xweşikya lawik dîtin û ji fermana qiral ve netirsîn.</verse>
				<verse number="24">Bi baweriyê ve dema Mûsa mezin bû, bi lawê qîza Fîrawûn bûnê ve nasînê red kir.</verse>
				<verse number="25">Bi gelê Xwedê re heqaretê dîtinê, ji demekî ajotina kêfa gunehê ve çêtir dît.</verse>
				<verse number="26">Ji bo Mesîh biçûk hatin dîtinê, dewlemendiyek ji xezîneyên Misirê mezintir hesiband; ji ber ku ew li xelata ku dê bistîne dinêriya.</verse>
				<verse number="27">Bi baweriyê ve ji hêrsa qiral netirsiya, wî dev ji Misirê berda; ji ber mîna kesê nayê dîtin, dibîne, li berxwe da.</verse>
				<verse number="28">Bi baweriyê ve wî Fisihê û reşandina xwînê pêk anî, da ku, yê yên pêşîbûyînê helaq dike, dest nede wan.</verse>
				<verse number="29">Bi baweriyê ve ew ji Behra Gewez, mîna ji erdê ve derbas dibin, derbas bûn; dema Misiriyan vêya ceribandin, xeniqîn.</verse>
				<verse number="30">Bi baweriyê ve piştî ku heft roj dor lê hate zivirîn, sûrên Erîhayê ketin.</verse>
				<verse number="31">Bi baweriyê ve ji ber ku Rehaba fahîşe, casûsan bi xweşiyê ve qebûl kiribû, bi bêbaweran re helaq nebû.</verse>
				<verse number="32">Û hîn ez çi bibêjim? Ji ber ku ger ez di derheqê Gîdeon, Barak, Şîmşon, Yeftah, Dawid û Samûyêl û peyxamberan de bibêjim, dê wexta min têra wê neke.</verse>
				<verse number="33">Bi baweriyê ve wan welatan feteh kirin, dadiyê ava kirin, gîhaştin tiştên hatine wad kirin, devê şêran girtin;</verse>
				<verse number="34">hêza agirê tefandin, ji devê şûr ve reviyan; ji lawaziyê ve xwurt bûn, di şer de dijwar bûn, artêşên biyan dan revandin.</verse>
				<verse number="35">Pîrekan, miriyên xwe bi navgîniya vejînê ve paş ve stendin û hinekan jî berdan qebûl nekirin, bi hêviya vejînek hîn jî qenctir lêdanan dîtin;</verse>
				<verse number="36">hin kesên din jî rastî qerfan hatin û hatin qamçî kirin, heta hatin bi zincîr kirin û girtin;</verse>
				<verse number="37">hatin kevir kirin, bi birekê ve hatin jêkirin, hatin ceribandin û ji şûr ve hatin derbas kirin û hatin kuştin; di nava postê mîhan û çermê bizinan de geriyan, xizaniyê kişandin, rastî tengasiyan hatin, muamela xerab dîtin;</verse>
				<verse number="38">dinya ne liyaqî wan bû; li çolan û çiyayan û di şikeftan û çalên bin erdê de geriyan û man.</verse>
				<verse number="39">Û hemûyên wan, çawa ku bi navgîniya baweriyê ve şahdeyî stendibûn jî, negîhaştin wadê;</verse>
				<verse number="40">ji ber ku bona xeynî me, ew negihêjin kamiliyê, Xwedê di derheqê me de tiştekî hîn jî qenc amade kiriye.</verse>
			</chapter>
			<chapter number="12">
				<verse number="1">Niha ji ber ku ewrê şahdeyan, ya ewqasî mezin dor li me girtine, em jî her giraniyê û gunehê ku bi hêsanî dor li me pêçaye berdin û li Îsayê ku destpêkirê baweriyê û temamkirê wê ye binihêrin û bazdana ku danîne ber me bisebr baz bidin;</verse>
				<verse number="2">ew, di oxra kêfxweşiya ku danîne ber wî de şermezariyê bi tiştekî nehesiband û tehemûlî xaçê kir û li aliyê rastê yê texta Xwedê rûnişt.</verse>
				<verse number="3">Niha bona ku hûn di canê xwe de biwestinê ve metirsiya xwe winda nekin, yê li dijî ev qas dijraberiya gunehkaran li ber xwe daye bifikirin!</verse>
				<verse number="4">Di şerê li dijî gunehan de we hîn heta ku xwîn birije, di berxwe nedan</verse>
				<verse number="5">û we vê şîreta, mîna ji lawan re bête gotin, ji we re hatiye gotin ji bîr kirin: Ya lawê min, perwerde kirina Xudan biçûk nebîne û dema tu ji aliyê wî ve bête azirandin, sist nebe!</verse>
				<verse number="6">Ji ber ku Xudan, bi hezkirê xwe ve dipeke û li her lawê ku qebûl kiriye ve dixe.</verse>
				<verse number="7">Ger hûn bona perwerdebûnê sebir bikin; dê Xwedê mîna lawan muamelê li we bike; ji ber, ma kîjan law heye ku, bavê wî, wî perwerde neke?</verse>
				<verse number="8">Lê belê ger hûn bêyî perwerdebûna ku her kes dibîne bin, hûn ne law, ewladên dervî zagonê ne!</verse>
				<verse number="9">Xeynî vê yekê, bavên me yî dinyewî yên me perwerde dikirin jî hebûn û me hurmetê ji wan re dikirin; gelo hewce nake ku em hîn jî bi zêdeyî ji Bavê ruhan re bi îtaet kirinê ve bijîn?</verse>
				<verse number="10">Ji ber ku wan, mîna li cîh didîtin, di demekî kurt de me perwerde dikirin; lê belê ew, bona ku em bibin şirîkên pîroziya wî, me bo qencîtiya me perwerde dike.</verse>
				<verse number="11">Her perwerdebûn, pêşiyê şêrîn nayê, tahl tê; lê belê ev dawiyê bona yên tên perwerde kirin, rastiya ku dilxweşiyê dide ava dike.</verse>
				<verse number="12">Bona vêya destên pançilmî rakin, çongên xwar rast bikin,</verse>
				<verse number="13">bona lingên xwe rêyên rast çêkin; da ku, bila yê kûd ji rê ve dernekeve, lê belê hîn jî zêde şifê bibîne!</verse>
				<verse number="14">Tevî her kesî li pey aştî û pîroziya ku tu kes bêyî wê nikare Xudan bibîne ve baz din!</verse>
				<verse number="15">Bala xwe bidin ku bila tu kes bê xêra Xwedê nemînin; bila di hundirê we de rehek tahl ya we bê aram bike û bi vêya ve gellek kesan gemarî bike, şiv nede;</verse>
				<verse number="16">bila nebe zilamekî bê teqwa, yê zînekar, an jî mîna Esavê ku mafê lawê pêşiyê bûyînê bi berdêla xwarinekê firotiye.</verse>
				<verse number="17">Ji ber, hûn dizanin ku, wî dawiyê xwest mafê pîrozahiyê şunda bistîne jî, hate red kirin; ji ber ku bi hêstirên çavan li wê geriya jî, wî bona tobê îmkan nedît.</verse>
				<verse number="18">Ji ber ku hûn nêzîkî çiyayê dikare destpêkeve û bi agir ve dişewite û tarî, tariya kûr û bahozê</verse>
				<verse number="19">û bi gurmîna borîjena bangê û dengê gotinan nebûn; yên wî dengî bihîstin, bona gotinekî din ji wan re neyê gotin li ber geriyan;</verse>
				<verse number="20">ji ber ku, wan nikarîbûn li ber emirê: Ger heywanek jî xwe li çiyê bixe, dê bête kevir kirin, tehemûl bikirana!</verse>
				<verse number="21">Û xuyabûnî ewqas tirsehêz bû ku, Mûsa: Ez zehf ditirsim û dilerizim! gotibû.</verse>
				<verse number="22">Lê belê hûn di nava şahiyek cejnê de, nêzîkî Çiyayê Siyonê, bajarê Xwedayê zindî, Orşelîma ezmanî û bi deh hezaran milyaketan</verse>
				<verse number="23">û Civaka gelemperî, ya yekembûyên ku li ezmanan ve hatine qeyd kirin, Xwedayê darazkerê her kesî û ruhên kesên salih yên gîhaştine rayedariyê û</verse>
				<verse number="24">Îsayê navdîtê peymana nû û xwîna reşandinê ya ji xwîna Habîl ve qenctir diaxife bûn.</verse>
				<verse number="25">Xwe biparêzin, yê ku dibêje red mekin! Ji ber ku ger dema wan yê li rûyê erdê wan îkaz kir red kirin, çawa nikarîbûn xelas bibin, ger em wecê xwe ji yê ji ezmanan ve dibêje bizivirînin, em hîn jî zêde xelas nabin!</verse>
				<verse number="26">Wê çaxê, dengê wî erdê lerizandibû; lê belê niha, bi gotina: Carekî din, tenê ne erdê, ez ê ezman jî bilerizînim! soz daye.</verse>
				<verse number="27">Û gotina: Êdî carekî din, dide xuya kirin ku, dê yên dilerizin, wekî tiştên ku hatine afirandin bin, bêne rakirin; da ku, yên nalerizin bila baqî bimînin.</verse>
				<verse number="28">Ji ber vê yekê, bona ku em ê qiraletiyek nalerize bigirin, bila xweşxwaziya me hebe ku, em bi wê, bi awayekî ji Xwedê re meqbûl be, bi hurmet û teqwayê biperistin!</verse>
				<verse number="29">Ji ber ku Xwedayê me, agirek dişewitîne û diqedîne ye.</verse>
			</chapter>
			<chapter number="13">
				<verse number="1">Bila hezkirina biratiyê daîm be!</verse>
				<verse number="2">Mêvanperweriyê ji bîr mekin; ji ber ku bi vêya, hin kesî bi nezanî milyaketan kirin mêvan.</verse>
				<verse number="3">Girtiyan, wekî ku hûn bi wan re hatibin girêdan, yên ku heqeretê dibînin, hûn bi xwe jî, wekî yên ku di bedenê de ne, di bîra xwe de bînin.</verse>
				<verse number="4">Di nava giştikan de zewac, bila mûteber be û bila livîn bêleke be; ji ber ku dê Xwedê, kesên fuhûş û zînayê dikin daraz bike!</verse>
				<verse number="5">Bila jiyana we li dûrî hezkirina pera bibe; bi tiştên hûn lê xwedî ne qinyatê bikin; ji ber ku wî bi xwe got: Ez te tu carî berhewa dernaxînim û tu carî te bernadim!</verse>
				<verse number="6">Bi vî awayî em bi dilawêrî dibêjin: Xudan alîkarê min e, ez natirsim; ma mirov dikare çi bi min bike?</verse>
				<verse number="7">Serokên xwe yî yên gotina Xwedê têgîhandine we, di bîr de bînin; li dawiya jiyana wan binihêrin û baweriya wan ji xwe re mînak bigirin!</verse>
				<verse number="8">Îsa Mesîh, doh, îro û heta bêdawiyê eynî ye!</verse>
				<verse number="9">Bi hînkariyên cihê û xerîb, bi der û dorê ve neherikin; ji ber ku ji dil re, bi xêrê ve pêdandî mayîn qenc e, ne bi xwarinê ve; yên ku bi vana mijûl bûn, tu qenciyê nedîtin.</verse>
				<verse number="10">Pêşkêşiyek me heye ku, heqê ji wê xwarina yên ji çadira peristinê ve xizmetê dikin, tune ye.</verse>
				<verse number="11">Ji ber, laşên heywanên ku Serokkahîn xwîna wan, bona gunehan dibe cîhê pîroz, li derveyî artêşgehê ve tête şewitandin.</verse>
				<verse number="12">Bo vêya, Îsa jî bona bi xwîna xwe ve gel pîroz bike, li derveyî deriyê ve êşan kişand.</verse>
				<verse number="13">Niha em jî, bi kişandina gazincên wî, ji artêşgehê ve derkevin û herin cem wî!</verse>
				<verse number="14">Ji ber ku bajarek me yî mayînî li vir nîne, lê em li ya ku dê were digerin.</verse>
				<verse number="15">Niha bi navgîniya wî, her tim ji Xwedê re qurbanên pesnahiyê, yanê, mêwa lêvên ku navê wî îqrar dikin pêşkêş bikin!</verse>
				<verse number="16">Lê belê qencî kirinê û ya bi we re ye bi kesên din re par kirinê jî ji bîr mekin; ji ber ku Xwedê ji qurbanên ûsa ve dilxweş dibe!</verse>
				<verse number="17">Li gotinên serokên xwe guhdarî bikin û bengî wan bibin; ji ber, ew mîna yên ku dê hisabê bidin, di oxra canê we de notirvaniyê dikin; da ku, bila ew vêya ne bi nalînê, ji ber ku qenciya vêya ji we re nîne; lê bila bi kêfxweşiyê çêkin!</verse>
				<verse number="18">Bona me dua bikin! Ji ber, em bawer in ku, em xwediyê ûcdanekî paqij in û ji her alî ve dixwazin jiyanek qenc bidomînin.</verse>
				<verse number="19">Û ez kirina vêya bi zêdeyî rica dikim, da ku, ez hîn zû ji we re bême vegerandin.</verse>
				<verse number="20">Lê belê Xwedayê dilxweşiyê, yê ku, Xudanê me Îsayê Şivanê mezin yê mîhan e, bi xwîna peymana bêdawî, ji mirinê ve şunda anî;</verse>
				<verse number="21">bila bi navgîniya Îsa Mesîh yê ku li cem xwe meqbûl e di me de bike û bona ku di her tiştê qenc de viyana xwe bi cîh ve bîne we bigehîne gehîştinê. Bila ji wî re, bi abadîna abadînan ve bilindahî bibe! Amîn.</verse>
				<verse number="22">Lê belê ez ji we rica dikim, birano, ji gotina şîretê re tehemûl bikin; ji ber ku min bi kurtî ji we re nivîsand.</verse>
				<verse number="23">Bizanibin ku birayê me Tîmotêyos hate berdan; ger di van nêzîkan de bê, ez ê tevî wî werim dîtina we.</verse>
				<verse number="24">Ji hemû serokên xwe re û ji hemû pîrozan re silav bikin! Yên li Îtaliyayê ne, silavê ji we re dikin!</verse>
				<verse number="25">Bila xêr bi we hemûyan re be! Amîn.</verse>
			</chapter>
		</book>
		<book number="59">
			<chapter number="1">
				<verse number="1">Aqûpê qûlê Xwedê û Xudan Îsa Mesîh, ji donzdeh eşîrên ku belavbûne re silav dike!</verse>
				<verse number="2">Birayên min, dema hûn bi ceribandinên tewr bi tewrî ve rû bi rû hatin, vê bi dilekî xweş ve pêşwazî bikin.</verse>
				<verse number="3">Ji ber hûn dizanin ku, ceribandina baweriya we, hêza berxwedanê diafirîne.</verse>
				<verse number="4">Û bila hêza berxwedanê jî bona ku hûn bibin kesên tu kêmasiyên wan tune ye û gihîştî û rayedar, bigihêje çalakiyek bê kêmasî.</verse>
				<verse number="5">Lê belê ger kêmasiya yekî ji we di zaniyariyê de hebe, bila ji Xwedayê ku bi comerdî û bêpekîn dide her kesî bixwaze û dê jê re bê dayînê.</verse>
				<verse number="6">Lê belê bila bê şik û şubhe, bi baweriyê bixwaze; ji ber ku mirovên şik û şubhê dibihîze, mîna pêlên behrê yê ba wê dibe û dilerzîne ye.</verse>
				<verse number="7">Ji ber ku mirovê di hemû rêyên xwe de bêqirar û du dilî ye,</verse>
				<verse number="8">bila nebêje qey ez ê ji Xudan tiştekî bistînim.</verse>
				<verse number="9">Lê belê bila birayê ketî bi bilindahiya xwe ve pesnê xwe bide, yê dewlemend jî bi kêmasiya xwe ve pêsnê xwe bide.</verse>
				<verse number="10">Ji ber ku dê mirovê dewlemend mîna çîçeka çolê biçilmise û biçe.</verse>
				<verse number="11">Ji ber ku roj bi germbûna xwe yî şewitîn ve dihilê û gîha hişk dike û çîçeka wê dikeve û xweşikiya dîtina wê winda dibe; dê mirovê dewlemend jî mîna vêya di rêyên xwe de tune bibe û biçe.</verse>
				<verse number="12">Xwezî li mirovê ku di ceribandinê de di berxwe bide! Ji ber ku dema bi serfirazî ji ceribandinê ve derket, dê taca jiyanê ya ku Xudan ji hezkirên xwe re wad kiriye bistîne.</verse>
				<verse number="13">Ger kesek bê ceribandin, bila nebêje ku: Xwedê min diceribîne. Ji ber, çawa ku Xwedê bi xerabiyan nayê ceribandin, ew bi xwe jî kesekî naceribîne;</verse>
				<verse number="14">lê belê her kes bi azweriyên xwe yî xerab ve diherikin û tên xapandin.</verse>
				<verse number="15">Pişt re arezû ducanî dibe û gunehan dizê; guneh jî dema digihêje mirinê tîne.</verse>
				<verse number="16">Ya birayên minî xoşewîst, nexapin!</verse>
				<verse number="17">Her nahmeta qenc û her xelata bêkêmahî, ji Bavê Ronahiyan, yê siya guhêrbarî û vegerokînê di wî de nîne, ji jor ve tê.</verse>
				<verse number="18">Wî, bona ku em bibin mêwê yekemîn yê afirên wî, me li gor xwestina xwe bi kelama rastiyê ve welidand.</verse>
				<verse number="19">Ya birayên minî xoşewîst, ji ber vê yekê, bila her kes di guhdarîkirinê de bi lez, di axaftinê de hêdî û di hêrsbûnê de jî hêdî be;</verse>
				<verse number="20">ji ber ku hêrsa mirovan, rastiya Xwedê ava nake!</verse>
				<verse number="21">Bo vê yekê hemû pîsitiyê û hemû bermayiyên xerabiyê bavêjin, gotina ku di hundirê we de hatiye çandin û di hêza xelas kirina canê we de ye, bi dilnizmî qebûl bikin!</verse>
				<verse number="22">Û tenê bi mayîna bihîstina gotinê ve xwe bi xwe nexapînin, lê belê bibin kiryarê wê.</verse>
				<verse number="23">Ji ber ku ger kesek, tenê bibe guhdarkirê gotinê û nebe tetbîqkirê wê, mîna mirovên li mirêkê, li wecê xwe yî xweza dinihêre ye;</verse>
				<verse number="24">ji ber ku ew xwe dibîne û diçe û ka mirovek çawa bû hema ji bîr dike.</verse>
				<verse number="25">Lê belê kesekî li zagona mukemel, li zagona azadiyê binêre û bidomîne, ne bihîstkerê jibîrker, lê xebatkarê zîrek e, dê di karê xwe de bextewar bibe.</verse>
				<verse number="26">Ger di nav we de kesek xwe oldar bihesibîne, lê belê nikaribe zimanê xwe zeft bike, dilê xwe dixapîne û bawermendiya wî vala ye.</verse>
				<verse number="27">Li ber Bav Xwedê, bawermendiya paqij û bêleke, di tengasiyên wan de serîdayîna bî û sêwiyan û xwe ji dinê bêleke girtin e.</verse>
			</chapter>
			<chapter number="2">
				<verse number="1">Birayên min, bi yên ku ji Xudanê me yê mezin Îsa Mesîh re bawerî anîne, di nava mirovan de cihêtiyê mekin!</verse>
				<verse number="2">Ji ber ku ger mirovek di nava kincên qenc de û bi gustîlkên zêr û mirovek di nava kincên gemarî de bê cîhê ku hûn lê dicivin</verse>
				<verse number="3">û hûn bi têkilî ji mirovên kincê wî qenc re bibêjin: Tu li vir, li cîhê qenc rûne! Û ji yê xizan re jî: Tu li wir bisekine! an jî: Li binya lingên min rûne! bibêjin;</verse>
				<verse number="4">ma hûn ê nebin kesên di nava hev de cihêtiyê kirine û darazkirên nêt xerab?</verse>
				<verse number="5">Guhdarî bikin, ya birayên minî xoşewîst: Ma Xwedê li vê dinê xizanan bona di baweriyê de dewlemend bibin û bibin mêraskerê serweriya wî ya ji hezkirên xwe re wad kiriye, ne bijartî ye?</verse>
				<verse number="6">Lê belê we yê xizan bêrûmet kir. Ma yên mêtîngehiyê li we dikin, ne yên dewlemend in? Û ma yên we berbi dadgehan dibin, ne ew in?</verse>
				<verse number="7">Ma yên ku ji navê bilind yê li ser we re hatiye bang kirin re kufur dikin, ne ew in?</verse>
				<verse number="8">Ger hûn li gor nivîsa ku dibêje: Ji cîranê xwe mîna xwe hez bike! Zagona Qiraletiyê bînin cîh, hûn qenciyê dikin;</verse>
				<verse number="9">lê belê ger hûn di nava mirovan de cihêtiyê bikin, hûn ê guneh bikin; ji aliyê zagonê ve, bi zagonê eciqandina xwe ve hûn ê bisûc bên dîtin.</verse>
				<verse number="10">Ji ber kesê ku hemû gotinên Zagonê bîne cîh, lê tenê di nuxtikekê de ji wê derkeve, dê li dijî hemiya Zagonê bi sûç bibe.</verse>
				<verse number="11">Ji ber, yê ku: Divê tu zinê meke! gotiye; divê tu mekuje! jî gotiye. Niha, ger tu zinê neke, lê belê bikuje, tuyê bibî êrîşkirê zagonê.</verse>
				<verse number="12">Mîna kesên ku dê bi navberiya zagona azadiyê ve bên daraz kirin, bi vî awayî biaxifin û bi vî awayî bikin!</verse>
				<verse number="13">Ji ber ku darazî, li hemberê kesên dilovaniyê xuya nekiriye, bê dilovanî ye; dilovanî li dijî daraziyê serdest tê.</verse>
				<verse number="14">Birayên min, ger kesek dema lêkeriyên wî yên qenc tune be, bibêje baweriya min heye, ev ji çi re dibe? Ma baweriyek ûsa dikare wî mirovî xelas bike?</verse>
				<verse number="15">Ger dema birayek an jî xwuşkek tazî û bêyî xwarina rojane be,</verse>
				<verse number="16">yekî ji we jî ji wan re bibêje: Bi dilxweşiyê biçin, ez dixwazim hûn germ û têr bibin, lê belê ger hûn hewceyiyên bedenê nedin wan, ev ji çi re dibe?</verse>
				<verse number="17">Bi vî awayî, bawerî jî, ger xebatên wê tune be, bi tena serê xwe mirî ye.</verse>
				<verse number="18">Lê belê dê kesek bibêje ku: Baweriya te heye û kirinên min hene; tu baweriya xwe bêyî kirinan nîşanî min bide û ez ê baweriya xwe bi kirinên xwe nîşanî te bidim!</verse>
				<verse number="19">Tu bi yek bûna Xwedê bawer î, tu qenc dikî! Cin jî bawer dikin û dilerizin!</verse>
				<verse number="20">Lê belê, ya mirovê vala, ma tu bona bêyî lêkeriyê bawerî mirî ye nîşanê dixwazî?</verse>
				<verse number="21">Ma bavê me Birahîm, lawê xwe Îshaq li ser pêşkêşîgehê, bi pêşkêşî kirinê, ji kirinên xwe ve salih nehat hesibandin?</verse>
				<verse number="22">Tu dibînî ku, bawerî tevî karên wî dixebitî û bawerî bi kirinan ve çû serî.</verse>
				<verse number="23">Û bi gotina: Û bawerî bi Xwedê ve anî û jê re pakbûyî hate hesibandin, Nivîsa Pîroz çû serî û jê re; hevalê Xwedê, hate gotin.</verse>
				<verse number="24">Hûn dibînin ku mirov tenê ne bi baweriyê, bi kirinan salih tête hesibandin.</verse>
				<verse number="25">Û mîna vê yekê, ma Rehaba fahîşe jî, ji ber ku şandiyan qebûl kir û ji rêyek din şand, bi kirinan ve salih nehat hesibandin?</verse>
				<verse number="26">Ji ber çawa ku beden, dema ruh tunebe mirî ye, bi vî awayî bawerî jî dema kirin tunebe mirî ye.</verse>
			</chapter>
			<chapter number="3">
				<verse number="1">Birayên min, bi zanîna em ê rastî daraziyek hîn jî mezin werin, bila gellekên we nebin mamoste!</verse>
				<verse number="2">Ji ber ku em hemû gellek xeta dikin. Ger kesek bi gotinên xwe qet xeta meke, ew mirovek kamil e; bi hemû bedena xwe jî dikare.</verse>
				<verse number="3">Bona ku ji me re îtaet bikin em hefsaran li devê hespan dixin, bi vî awayî em hemû bedenên wan jî vedigerînin.</verse>
				<verse number="4">A vay, keştî jî ewqas mezin û bi ber bayên bi hêz ve diherikin, lê belê dîsa jî dimenger, dilê wî kîjan alî ve bixwaze bi dimenek biçûk, bi wî alî ve tên vegerandin.</verse>
				<verse number="5">Bi vî awayî, ziman jî endamekî bedenê ya biçûk e û bi karên mezin ve pesnahiya xwe dike. A vay, pizotek biçûk dikare daristanek çiqas mezin biagir bixe!</verse>
				<verse number="6">Û ziman agirek, di nava endamên bedenê me de dinyayek xerabiyê ye; hemûya hebûna me gemarî dike. Bi ji cehenemê agirbûna xwe ve çûna jiyana me biagir dixe.</verse>
				<verse number="7">Ji ber ku her tewr heywanê hov û civîkan, xişok û afirên behrê ji aliyê mirovan ve hatine kedî kirin û tên kedî kirin;</verse>
				<verse number="8">lê belê tu mirov nikare ziman kedî bike; ew, xerabiyek bêsekin û bi jahrekî dikuje ve tijî ye!</verse>
				<verse number="9">Em bi wê ve pesna Xudan û Bav didin û em bi wê ve, ji mirovên di mînakiya Xwedê de hatine afirandin re naletê dikin;</verse>
				<verse number="10">pesnahî û kufir ji eynî devî ve derdikevin. Birayên min, divê ev ûsa nebe!</verse>
				<verse number="11">Ma kaniyek ji eynî çavî ava şêrîn û tahl diherikîne?</verse>
				<verse number="12">Birayên min, ma dara hêjîrê dikare zeytûnê, an jî mêwa tirî dikare hêjîrê bide? Çavkaniya ava bi xwê jî ava şêrîn nade.</verse>
				<verse number="13">Ma di nava we de yê zaniyar û fêhmdar kî ye? Bila bi jiyana xwe yî qenc û bi dilnizmiya ji zaniyariyê ve tê lêkerên xwe yî qenc xuya bike!</verse>
				<verse number="14">Lê belê ger di dilê we de çavnebarî û komperestî hebe, pesnê xwe nedin û li dijî rastiyê derewan mekin!</verse>
				<verse number="15">Zaniyariyekî ûsa ne ya ji ezmanan ve daketiye, lê belê zaniyariyekî ji dinê, ji ezitiyê û ji cinan ve hatiye yî.</verse>
				<verse number="16">Ji ber, li ku derê çavnebarî û xweperestî hebe, li wir tevlihevî û xerabiya her tewrî heye.</verse>
				<verse number="17">Lê belê zaniyariya ku ji jor ve daketiye, berî her tiştî pak e, pişt re aştîxwaz, mulayîm, bi dilovanî û mêwên qenc ve tijî ye; bê îltimas û bê durûyitî ye.</verse>
				<verse number="18">Û avakirê aşitiyê, yên di dema aşitiyê de diçînin, dexla rastiyê radikin.</verse>
			</chapter>
			<chapter number="4">
				<verse number="1">Ma çavkaniya keftûleft û şerê di nava we de ji ku ve tên? Ma ne ji azweriyên we yî di endamên bedenên we de şer dikin in?</verse>
				<verse number="2">Hûn dixwazin û bi dest naxinin. Hûn dikujin û çavnebaritiyê dikin û nagihêjin xwestekê xwe; keftûleftê dikin û şer dikin; hûn nikarin bi dest bixin, ji ber ku hûn naxwazin.</verse>
				<verse number="3">Hûn dixwazin û nikarin bistînin; ji ber ku hûn bi armanca xerab, bona di oxra azweriyên xwe de bişuxulînin dixwazin.</verse>
				<verse number="4">Hûn, ya zînakarno, ma hûn nizanin ku hevaltiya bi dinê re ji Xwedê re neyartî ye? Yê bixwaze bi dinê re bibe heval, xwe ji Xwedê re dike neyar.</verse>
				<verse number="5">An jî bi we Nivîsa Pîroz, bi berhewayî dibêje? Ma ruhê ku di hundirê me de disekine, di dereca çavnebartiyê de dixwaze?</verse>
				<verse number="6">Lê belê xêra hîn jî mezin dide. Bo vê yekê ew dibêje: Xwedê li dijî qureyan e, lê belê xêrê ji dilnizman re dike.</verse>
				<verse number="7">Niha, bengî Xwedê bibin! Lê belê li dijî Îblîs bisekinin, dê ew ê jî ji we bireve.</verse>
				<verse number="8">Nêzîkî Xwedê bibin û ew ê nêzîkî we bibe! Ya gunehkarno, destên xwe paqij bikin û ya bêqirarno, dilê xwe pak bikin!</verse>
				<verse number="9">Bi keserê kevin û bi şîngirtinê bigirîn; bila kenê we vegere şînê û dilxweşiya we jî vegere keserê!</verse>
				<verse number="10">Li berya Xudan xwe nizm bikin, dê ew ê we bilind bike.</verse>
				<verse number="11">Birayên min, zema hev û din mekin! Kesê zema birayê xwe bike, an jî birayê xwe daraz bike, dibe mîna zagonê zem bike û zagonê daraz bike; lê belê ger tu zagonê daraz bikî, tuyê nebe şuxulkerê zagonê, lê belê tuyê bibî darazkirê wê.</verse>
				<verse number="12">Yê ku zagonê daniye û darazkir e, yek e; yê ku şiyandarê xelaskirinê û helaq kirinê ye, ew e; lê belê tu, yê ku cîranê xwe daraz dike, ma tu dibe kî?</verse>
				<verse number="13">Niha guhdarî bikin, hûn yên dibêjin: Îroj an jî sibê em ê biçin filan bajarî û em ê salekî li wir bimînin û danûstendinê bikin û qezencê bikin;</verse>
				<verse number="14">hûn ku, nizanin dê sibê çi bibe. Ma jiyana we çî ye ku? Hûn mîna hilma di demekî kurt de xuya dibe, dawiyê winda dibe ne.</verse>
				<verse number="15">Divê dêvla vêya hûn bibêjin: Ger Xudan bixwaze û em bijîn, em ê vana û vana çêkin.</verse>
				<verse number="16">Lê belê, niha hûn bi zimandirêjiya xwe ve pesnên xwe didin! Hemû pesnahiyên ûsa xerab in.</verse>
				<verse number="17">Niha, kesê ku tiştên qenc yê hewceye bê çêkirin bizanibe û çê neke, ji bo wî guneh e.</verse>
			</chapter>
			<chapter number="5">
				<verse number="1">Niha guhdarî bikin, ya dewlemendno, ji berya felaketên ku dê bên serên we biqêrin û bigirîn!</verse>
				<verse number="2">Hebûna we riziyaye û kincên we bizûzan xwarine.</verse>
				<verse number="3">Zêrên we û zîvên we zingar girtine û dê zingara vana li dijî we şahdeyiyê bike, dê goştên we mîna agir bixwe. We di rojên dawîn de xezîne dan hev!</verse>
				<verse number="4">A vay, heqdestê karkerên zadên we çinandine ku we bi neheqî dest dane ser, diqêre û qêrîna oraqvanan gîhaşt guhê Xudanê artêşan!</verse>
				<verse number="5">Hûn li rûyê erdê, di nava zewq û zêdeyiyê de dijiyan; bona roja ku hûn ê bên serjêkirin, we dilên xwe xwedî kirin!</verse>
				<verse number="6">We kesê rast, yê ku li dijberê we ranebûye daraz kirin û kuştin.</verse>
				<verse number="7">Niha, ya birano, heta hatina Xudan sebir bikin! A vay, cotkar heta barana pêşîn û paşîn bigire, ji bo dexla erdê ya hêja bi sebir kirinê ve disekine!</verse>
				<verse number="8">Hûn jî sebir bikin; dilên xwe bi hêz bikin; ji ber ku hatina Xudan nêz e!</verse>
				<verse number="9">Birano, bona ku hûn neyên daraz kirin, li dijî hev û din gotegotê mekin; a vay, Darazker li ber derî disekine!</verse>
				<verse number="10">Ya birano, peyxamberên ku bi navê Xudan ve axifîne, di tengasiyê de bi mînakiya sebirkirinê ve ji xwe re bigirin!</verse>
				<verse number="11">A vay, em ji yên li ber xwe dane re dilxweş dibêjin! We ji di ber xwe dana Eyûb bihîstin û we dîtin ku Xudan di dawiyê de bona wî çi kiriye; Xudan zehf bi dilovan û bişefqet e.</verse>
				<verse number="12">Lê belê berî her tiştî, birayên min, bona ku hûn nekevin bin daraziyê, ne bona mafê ezman ne ya erdê, ne jî bi sondekî din sondê nexwin; lê bila: Erêya we erê û na ya we na be.</verse>
				<verse number="13">Ma yekî ji we di tengasiyê de ye? Bila dua bike. Ma yek dilxweş e? Bila qesîdeyan bibêje!</verse>
				<verse number="14">Ma yekî ji we nexweş e? Bila ew kalepîrên Dêrê bide bang kirin û bi navê Xudan rûn li ser wî bikin û bona wî dua bikin</verse>
				<verse number="15">û duaya bi baweriyê ve hatiye kirin, dê nexweş xelas bike û dê Xudan wî rake ser pêlan û ger wî gunehan kiribe, dê ji wî re bên efû kirin.</verse>
				<verse number="16">Niha, bona ku hûn şîfayê bibînin, gunehên xwe ji hev û din re mukur bên û bona hev û din dua bikin! Lavaya kesê rast, di kirina xwe de zehf bi çalak e.</verse>
				<verse number="17">Êlyas jî eynî mirovek mîna me bû û bona ku baran nebare, wî bi xîret ve dua kir û sê sal û şeş mehî baran li rûyê erdê nebarî.</verse>
				<verse number="18">Û dîsa dua kir û ezman baranê da û zevî jî dexla xwe da.</verse>
				<verse number="19">Birayên min, ger ji nava we, yek ji rastiyê ve çewt bibe û ger yek wî vegerîne,</verse>
				<verse number="20">bila bizanibe ku, yê gunehkar ji çewtiya rêya wî ve vegerandiye, dê ji mirinê ve canekî xelas bike û gellek gunehan binixumîne.</verse>
			</chapter>
		</book>
		<book number="60">
			<chapter number="1">
				<verse number="1">Ji Pêtrûsê şagirtê Îsa Mesîh, li gor pêşîzanîna Bav Xwedê,</verse>
				<verse number="2">ji yê xerîbên ku bi pîrozkirina Ruh, bona îtaetkirinê û bona reşandina xwîna Îsa Mesîh hatine bijartin û li Pontûsê, Galatyayê, Kapadokyayê, Asya û Bîtînyayê belav bûne re: Bila xêr û xweşî ji we re zêde bibe!</verse>
				<verse number="3">Bila ji Bav û Xwedayê Xudanê me Îsa Mesîh re pesnahî be ku, wî li gor xêra xwe yî mezin, bi ji mirinê vejandina Îsa Mesîh, me gîhand hêviyekî zindî, narize û bêgemar û naçilmise</verse>
				<verse number="4">û me, ji mêrasekî ku bona me di ezmanan de veşartiye re, dîsa welidandin;</verse>
				<verse number="5">lê hûn jî, bona xelasiyek di dema dawî de bi hêza Xwedê dê bête kişf kirin amade ye, têne parastin.</verse>
				<verse number="6">Bo vê sedemê, niha ger hewce bike ku hûn di nava demekî kurt de, di nava tewr bi tewr ceribandinan de êş û keseran bikişînin jî, hûn bi dilxweşiyê ve bicoş dibin;</verse>
				<verse number="7">da ku, di kişif kirina Îsa Mesîh de, bila ceribandina baweriya we, ya ji zêrê çawa ku fanî ye, bi agir ve tête safî kirin hîn jî bi qîmettir e, ji we re bibe pesnahî, bilindahî û şeref.</verse>
				<verse number="8">Çawa ku we wî nedîtine lê dîsa jî hûn jê hez dikin; niha bi nedîtinê, lê belê bi wî bawerî anînê;</verse>
				<verse number="9">bi gîhaştina we ya dawiya baweriya xwe, xelasiya canên xwe, hûn bi kêfxweşiyek mezin ku nayê gotinê gellekî dilşa dibin.</verse>
				<verse number="10">Peyxamberên qala xêra ku dê ji we re bê bexşandin kirine, di derheqê vê xelasiyê de, nêrîn û lêkolînên bi balkêşî kirin.</verse>
				<verse number="11">Dema Ruhê Mesîh yê di wan de ye, ji berê ve, ji keserên Mesîh re û ji bilindahiyên li pey wan e re, şahdeyiyê kir, li ser; ka çi dem e an jî, kîjan demê nîşan dike, lêkolînê kirin.</verse>
				<verse number="12">Ji wan re hate kişf kirin ku, tiştên, niha bi hêza Ruhê Pîrozê ji ezmanan ve hatiye şandin, ji aliyê kesên Mizgîniyê waz dikin ve, ji we re hatin têgîhandin; ne ji xwe re, lê belê ji we re xizmetê dikin; milyaket jî dixwazin li van tiştan binihêrin.</verse>
				<verse number="13">Bo vê sedemê hişê xwe bona lêkeran amade bikin, hişyar bibin; hêviya xwe, bitumî bi xêra ku dê bi xuyaniya Îsa Mesîh ve ji we re bê dayîn ve girê bidin!</verse>
				<verse number="14">Hûn mîna zarokên îtaetê, li pey azweriyên xwe yî dema nezaniyê ya derbas bûyî neçin;</verse>
				<verse number="15">lê çawa yê ku bangî we kiriye pîroz e, hûn jî di hemû tevgerên xwe de pîroz bin!</verse>
				<verse number="16">Ji ber ku hatiye nivîsandin: Pîroz bin, ji ber ku ez pîroz im!</verse>
				<verse number="17">Û ger hûn, yê ku tu cihêtiyê ji şexsan re nake û her yekê li gor karên wan darazî dike, bi navê Bavo bang dikin bin, wextê xwe yî xerîbiyê bi tirsê ve derbas bikin.</verse>
				<verse number="18">Û hûn dizanin ku, hûn ji jiyana xwe yî vala ya ji bapîrên we ve mayî, ne bi tiştên fanî, ne bi zêr, an jî zîv ve hatine kirrîn,</verse>
				<verse number="19">lê belê bi fidya biqîmet, bi xwîna Mesîh ya wekî xwîna berxikekî bêqisûr û bêleke ve.</verse>
				<verse number="20">Ew berî ava kirina dinê hatibû bijartin, lê belê di dawiya deman de, bona qenciya we hate eşkere kirin.</verse>
				<verse number="21">Hûn ku, yên bi navgîniya wî, baweriyê bi Xwedayê ku wî ji mirinê ve vejandiye û bilind kiriye dikin; wusa ku, bila baweriya we û hêviya we di Xwedê de be.</verse>
				<verse number="22">Li pey rastiyê çûnê, we xwe safî kirin û bona birayan bûn xwediyê hezkirinekî ji dil; li gor vêya bi dil û can ji hev û din hez bikin;</verse>
				<verse number="23">ji ber ku hûn, ji tovekî ne bi mirin, lê belê ji tovekî bê mirin, yanê bi navgîniya gotina Xwedê ya zindî û mayînî ye, ji nû ve welidîn.</verse>
				<verse number="24">Ji ber ku: Hemû afir mîna gîha ne û hemû bilindahiya wê mîna çîçeka gîhayê ye; gîha hişk dibe û çîçeka wê dikeve.</verse>
				<verse number="25">Lê belê gotina Xudan abadîn disekine. Û gotina ku ji we re hatiye mizgînî kirin ev e.</verse>
			</chapter>
			<chapter number="2">
				<verse number="1">Niha her xerabiyê û her hîle û durûtiyê, çavnebariyan û hemû îftirayan ji ser xwe bavêjin</verse>
				<verse number="2">û ger we qenciya Xudan tahm kiribin, mîna pitikên nû bûyî ne,</verse>
				<verse number="3">bêriya şîrê ruhanî, yê bêhîle bikin, da ku, hûn bona xelasiyê bi wê ve mezin bibin.</verse>
				<verse number="4">Hûn nêzîkî wî, kevirê ku ji aliyê mirovan ve hatiye red kirin, lê belê li cem Xwedê bijartî û bi rûmet û zindî ye bûn;</verse>
				<verse number="5">hûn jî bona bi navgîniya Îsa Mesîh, qûrbanên ruhanî yên ji Xwedê re meqbûl in pêşkêş bikin bona bibin kahîntiya pîroz, wekî xaniyek ruhanî bin mîna kevirên zindî têne ava kirin.</verse>
				<verse number="6">Ji ber ku di Nivîsa Pîroz de tê gotin: A vay, ez kevirekî datînim Siyonê, kevirekî quncikê yê bijartî û qîmetdar. Û yê baweriyê bi wî bîne, dê tu carî nayê şermezar kirin.</verse>
				<verse number="7">Bona we, yên baweriyê kirine, ev kevira qîmetdar e; lê belê bona bêbaweran: Kevirê ku çêkeran red kirin, a vay, bû kevirê serê quncikê û</verse>
				<verse number="8">kevirê tilpekî û latê xij bûnê. Ew xij dibin, ji ber ku ji kelamê re îtaet nakin û bona vêya hatine bijartin.</verse>
				<verse number="9">Lê belê bona ku hûn, xavêna, yê ku we ji tariyê, bangî nûra xwe yî şaşkir kiriye, bang bikin, hûn nîjadek hatiye bijartin, kahînên Qiral, neteweyek pîroz, netawa rasteqîn in;</verse>
				<verse number="10">demekê hûn ne gel bûn, lê belê niha hûn gelê Xwedê ne û demekê hûn negîhaştibûn dilovaniyê, lê belê hûn niha gîhaştin dilovaniyê.</verse>
				<verse number="11">Ya xoşewîstno, ez li ber we digerim, ji azweriyên bedenî yên li dijî canê ve şer dikin; wekî xerîb û mêvanan birevin;</verse>
				<verse number="12">di nav bêbaweran de jiyanek qenc bidomînin; ûsa ku, mîna we xerabiyê kirine, îftira bavên we jî, bila bi dîtina karên we yî qenc, Xwedê, di roja ku nêzîkî wan dibe de bilind bikin.</verse>
				<verse number="13">Bona navê Xudan, bengî her sazûmana ku di nava mirovan de rayedar hatiye danîn, ji qiralên di ser her tiştî de ne</verse>
				<verse number="14">û ji waliyên ku bona hewcedarî bibîne yên xerabiyê kirine bi ceza bike û yên qenciyê kirine bi xelat bike, ji aliyê qiral ve hatiye şandin re, bin.</verse>
				<verse number="15">Ji ber ku xwesteka Xwedê ew e; hûn bi qencîkirina xwe, nezaniya bêaqilan, bêdeng bihêlin;</verse>
				<verse number="16">mîna mirovên azad bijîn; lê belê azadiya xwe jî bona xerabî kirinê mekin mahne; lê wekî qûlên Xwedê bijîn.</verse>
				<verse number="17">Hurmetê ji hemû mirovan re bikin. Ji biratiyê hez bikin. Ji Xwedê ve bitirsin, hurmetê ji qiral re bikin!</verse>
				<verse number="18">Ya xizmetkarno, tenê ne ji efendiyên xwe yî qenc û xûnerm re, lê belê ji yên eks re jî bi birêziyek bêkêmasî îtaet bikin!</verse>
				<verse number="19">Ji ber ku ger kesek, dema bi neheqiyê êşê bikişîne û li berya Xwedê ji ber ûcdanê baldirêjiyê ji keseran re bike, ev hêja ye.</verse>
				<verse number="20">Ji ber ku dema hûn bi gunehkirinê kulmikan bixwin, hûn sebir bikin, ma çi rûmeta wê heye? Lê belê ger hûn bi qencîkirinê keseran bikişînin û sebir bikin, li cem Xwedê ev meqbûl e.</verse>
				<verse number="21">Ji ber ku bona vêya ji we re hate bang kirin; lewre Mesîh jî, bona hûn di şopa wî de biçin, ji bo we keser kişand û ji we re bû mînak.</verse>
				<verse number="22">Wî guneh nekir, ji devê wî gotinek bi hîle derneket;</verse>
				<verse number="23">dema xeberan ji wî re dan, wî bi xeberdanê ve bersivê neda; dema keseran dikişand, tu kes tehdît nekir; lê belê doza xwe ji yê ku bi dadî daraz dike re hişt.</verse>
				<verse number="24">Bona em li hemberî gunehan mirîbin, di oxra rastiyê de bijîn, wî bi xwe gunehên me di xaçê de li ser bedena xwe bar kir; we bi birînên wî şîfa dîtin.</verse>
				<verse number="25">Ji ber ku hûn mîna pezên ji rê çewt bûne bûn, lê belê niha hûn vegeriyan Şivan û Çavnêriyên canên xwe.</verse>
			</chapter>
			<chapter number="3">
				<verse number="1">Ya pîrekno, mîna vêya, hûn jî bengî zilamên xwe bin; da ku, ger hinekên, ji kelamê re îtaet nekin jî,</verse>
				<verse number="2">bila di tirsê de jiyana we yî paqij bibînin û bi jiyana pîrekên xwe, bê gotin bêne qezenc kirin.</verse>
				<verse number="3">Bila xemla we mîna porên mûnandî, xemilandina zêran û kincên xweşik ji dervîn nebe;</verse>
				<verse number="4">lê bila hebûna we yî hundirîn ya veşartî, bi xweşikya ruhekî aram û naçilmise bibe xemla we; vêya li ber Xwedê zehf qîmetdar e.</verse>
				<verse number="5">Ji ber ku pîrekên pîroz yên berê, hêviya xwe bi Xwedê ve girêdabûn jî, bengî zilamên xwe dibûn û bi vî awayî xwe dixemilandin;</verse>
				<verse number="6">çawa ku Sara ji Birahîm re digot: Efendiyê min û guh dida gotina wî. Ger hûn qenciyê bikin û bi tu tirsê nekevin, hûn ê jî bibin zarokê wê.</verse>
				<verse number="7">Ya zilamno, mîna vê yekê, hûn jî di nava famkariyê de, bi hevjînên xwe yên hê jî lawaztir in re bijîn. Ji ber ku ew jî hemmêraskerên jiyana ku Xwedê bi xêra xwe daye ne, hurmetê nîşanî wan bidin. Wisa ku, bila ji duayên we re astengî nebe.</verse>
				<verse number="8">Bi kurtî, hûn hemû hemfikir, hemderd, ji bira hezkir, bi şewqet, dilnizm bin!</verse>
				<verse number="9">Bi xerabiyê, bersiva xerabiyê, an jî bi heqeretê, bersiva heqeretê nedin, lê belê li dijî vêya duaya xêrê bikin; ji ber ku bona hûn bibin mêraskerê bereketê, hûn bona vêya hatin bang kirin.</verse>
				<verse number="10">Ji ber ku: Yên ku ji jiyanê hez dikin û dixwazin rojên qenc bibînin, bila zimanê xwe ji xerabiyê û lêvên xwe jî ji gotinê bi hîle ve dûr bigirin.</verse>
				<verse number="11">Û bila xwe ji xerabiyê biparêze û qenciyê bike; li dilxweşiyê bigere û li pey wê baz de!</verse>
				<verse number="12">Ji ber ku çavên Xudan, li ser kesên salih in û guhên wî, li bergerînên wan dibihîzin; lê belê rûyê Xudan, li dijî xerabî kiran ve disekine!</verse>
				<verse number="13">Ger hûn di qencî kirinê de bi xîret bin, dê kî xerabiyê bi we ve bike?</verse>
				<verse number="14">Lê belê ger hûn di oxra rastiyê de keseran bikişînin jî, çi dilxweşî ji we re! Ji yên ku ew ji wan ditirsin metirsin û bi teşqelê mekevin;</verse>
				<verse number="15">lê belê Mesîh bi Xudan bûnê ve, di dilên xwe de pîroz bikin; bila ûcdanê qenc di we de hebe û di derheqê hêviya ku di we de heye de, ji her yê ku ji we sedemê bipirse, her tim bi xûnermî û bi hurmetê ve bona bersivdayînê amade bin;</verse>
				<verse number="16">da ku, kesên jiyana we yî qenc ya di Mesîh de dişermînin, bila di tiştê ku we şermezar kirine de bêne şermezar kirin.</verse>
				<verse number="17">Ji ber ku ger xwestina Xwedê ev be; qencî kirin û keser kişandin, ji xerabî kirin û keser kişandinê ve hîn jî çêtir e.</verse>
				<verse number="18">Ji ber ku, Mesîh jî bona me bighîne Xwedê bi kesê rast bûna xwe, di oxra kesên ne rast de, bi qurban bûna gunehan ve carekê mir; ji aliyê bedenê ve hatiye kuştin, lê belê di ruh de hatiye vejandinê;</verse>
				<verse number="19">ew di ruh de çû û ji ruhên di zîndanê de ne re jî waz da;</verse>
				<verse number="20">vana demekê, wexta keştiya Nûh dihat ava kirin, dema Xwedê li benda sebrê bû, bêîtaet bûbûn; di wê keştiyê de kêm meriv, yanê, heyşt can, bi avê ve xelas bûn;</verse>
				<verse number="21">ew jî, yanê, vaftîzê ne avêtina gemariya bedenê, lê belê xwesteka ûcdanê paqij, ya berî daye Xwedê ye; li gor mînakbûna rasteqîn bi vejîna Îsa Mesîh ve, niha me xelas dike.</verse>
				<verse number="22">Ew bi xwe derketiye ezman, wekî milyaket û rayedarî û qudretan bengî wî hatine kirin, li aliyê rastê Xwedê ye.</verse>
			</chapter>
			<chapter number="4">
				<verse number="1">Niha ji ber Mesîh, di bedenê de êşan kişandiye, hûn jî bi vî fikrî ve xwe biçek bikin; ji ber ku yê di bedenê de êşan kişandiye, dev ji gunehan berdaye;</verse>
				<verse number="2">da ku, hûn wexta we yî di bedenê de paş ve mayî êdî ne li gor azweriyên mirovan, lê belê li gor xwestina Xwedê bijîn.</verse>
				<verse number="3">Ji ber ku êdî bes e, kirinên we yî kesên bêbaweran û rojên we yî di derbasbûnê de, we di nava sefahat, şehwet, serxweşî û kêfxweşiyên bi harî de, civakên araqê û jiyana di nava pûtperestiya erjeng de xerc kirine!</verse>
				<verse number="4">Yên bêbawer, ji ber ku hûn xwe bi wan re navêjin eynî sefaheta bi harî, ecêb dibînin û niha xeberan ji we re didin;</verse>
				<verse number="5">dê ew ê hisabê bidin yê ku ji bo daraz kirina kesên zindî û mirî amade ye.</verse>
				<verse number="6">Ji ber ku Mizgînî ji miriyan re jî hate têgîhandin; ûsa ku, ew jî bila di bedenê de li gor mirovan bên daraz kirin, lê belê di ruh de li gor Xwedê bijîn.</verse>
				<verse number="7">Lê belê dawiya her tiştî nêzîk e. Bona vê yekê, bi rastdîtin bin û bona dua kirinê ve hişyar bin.</verse>
				<verse number="8">Bila berî her tiştî, hezkirina we yî bi hev û din re, ji dil û can be; ji ber ku hezkirin, gellek gunehan dinixumîne.</verse>
				<verse number="9">Bê gotegot li hemberî hev, ji hev û din re mêvanperwer bin!</verse>
				<verse number="10">Her yekî we, kîjan xelata ruhanî girtibe, wê xelatê bi keyatiya xêra Xwedê ya pirr alî, bona xizmet kirina ji hev û din re bişuxulînin.</verse>
				<verse number="11">Ger yek diaxife, bila mîna gotinên Xwedê têdighîne biaxife; ger yek xizmetê dike, bila bi hêza ku Xwedê dide ve xizmetê bike; da ku, bila bi navgîniya Îsa Mesîh ve, Xwedê di her tiştî de bê bilind kirin. Bilindî û qudret heta bêdawiyan ya wî ye! Amîn.</verse>
				<verse number="12">Ya xoşewîstno, ceribandina bi agir ya di nav we de, ya ku bona azmûn kirina we ye, wekî tiştekî ecêb ji we re dibe, biyan nehesibînin;</verse>
				<verse number="13">lê belê qasî ku hûn dibin şirîkê êşên Mesîh kêfxweş bibin, da ku, dema rewnaqiya wî xuya bibe, hûn bi kêfxweşiyê ve bicoş bibin.</verse>
				<verse number="14">Xwezî li we ku, ger hûn ji ber navê Mesîh tadê bibînin! Ji ber ku Ruhê Xwedê yê bilind li ser we disekine.</verse>
				<verse number="15">Lê belê bila tu kes ji we, bi kesekî qesas, an diz, an xerabî kir, an jî yekî destê xwe dixe karên kesên din bûnê ve êşan nekişînin.</verse>
				<verse number="16">Lê belê ger ew bi Mesîhîbûna xwe ve keseran bikişîne, bila neşerme; lê bila bi vî navê Xwedê bilind bike!</verse>
				<verse number="17">Ji ber ku, dema destpêka daraz kirina ji mala Xwedê ve ye û ger pêşiyê ji me dest pê bike, dê dawiya kesên ku ji Mizgîniya Xwedê re îtaet nakin, çi bibe?</verse>
				<verse number="18">Û: Ger kesekî rast, bi zoriyê xelas bibe, dê kesê bêxwedê û gunehkar xwe li ku derê bibîne?</verse>
				<verse number="19">Ji bo vêya, kesên ku li gor xwestina Xwedê êşê dikişînin, bila bi qencî kirinê ve canê xwe emanetî Afirkirê dilsoz e, bikin.</verse>
			</chapter>
			<chapter number="5">
				<verse number="1">Niha ji kalepîrên ku di nava we de ne, ez jî mîna wan kalepîr û şahdeyê keserên ku Mesîh kişandine û bi pardarbûna xwe yî bilindahiya ku dê bête kişif kirin ve rica dikim:</verse>
				<verse number="2">Keriyê Xwedê, yê ku li cem we ye, ne bi mecbûriyetê, lê belê bi xwestekê, ne bo qezenca neheqî,</verse>
				<verse number="3">lê belê bi xwestekê, ne mîna ku hûn miseletî yên ji we re hatine emanet kirin bibin, lê belê wekî ji keriyê re bibin mînak, bajon!</verse>
				<verse number="4">Û dema ku Serşivan xuyanî bibe, hûn ê taca bilindahiyê ya ku naçilmise bistînin.</verse>
				<verse number="5">Hûn jî ya ciwanîno, bengî kalepîran bin û hûn hemû li hemberî hev û din bi dilnizmiyê ve bixemilin! Ji ber ku: Xwedê li dijî qureyan e, lê belê xêrê ji dilnizman re dike.</verse>
				<verse number="6">Niha, bona ku di demekî li cîh de we bilind bike, xwe li bin destê Xwedayê bi qudret ve nizm bikin!</verse>
				<verse number="7">Hemû xemên xwe bavêjin ser wî; ji ber ku ew ê alîkariyê bi we re bike.</verse>
				<verse number="8">Heşar û şiyar bin! Ji ber ku neyarê we Îblîs, bona daqurtîne li yekî digere û mîna şêrekî dugirmije;</verse>
				<verse number="9">bi zanîna li her derê dinê birayên we jî eynî êşê dikişînin, di baweriyê de pêdandî li dijî wî bisekinin.</verse>
				<verse number="10">Û yê ku di Mesîh de bona bilindahiya xwe yî abadîn bangî we kiriye, Xwedayê hemû xêran, paşî demekê ku hûn keseran bikişînin, dê we rayedar bike, zexm bike, xwurt bike!</verse>
				<verse number="11">Bila rûmet û qudret, heta bi abadîna abadînan ji wî re be! Amîn.</verse>
				<verse number="12">Min bi navgîniya Sîlvanos yê ku ez wî birayekî dilsoz dihesibînim, bi kurtî ji we re nivîsand; min we teşwîq kir û bi gotina; xêra Xwedê ya rasteqîn ev e; şahdeyiyê kirim, di wê de bisekinin.</verse>
				<verse number="13">Yên ku li Babîlê tevî we hatine bijartin û kurê min Marqos silavan ji we re dikin. Ji hev û din re bi ramûsana hezkirinê ve silav bikin!</verse>
				<verse number="14">Bila ji we re, ji hemûyên ku di Mesîh de ne re xweşî bibe! Amîn.</verse>
			</chapter>
		</book>
		<book number="61">
			<chapter number="1">
				<verse number="1">Ji qûl û şagirtê Îsa Mesîh, Şîmûn Pêtrûs ve, ji yên ku bi saya rastiya Xwedê û Xelaskerê me Îsa Mesîh ve baweriyekî biqîmet mîna ya me stendine re:</verse>
				<verse number="2">Bila di zanîna Xwedê û Xudanê me Îsa de xêr û xweşî ji we re zêde bibe!</verse>
				<verse number="3">Ji ber, bi navgîniya zanîna yê ku bi bilindahî û xawênî bangî me dike, qudreta wî ya îlahî, hemû tiştên aidî jiyanê û teqwayê daye me;</verse>
				<verse number="4">bona, bi navgîniya vana, wekî hûn ji şehwetê û fesadiya ku li dinê heye xelas bûne bin û bi vî awayî ji xwezaya îlahî re bibin pardar, wadên bi rûmet û zehf mezin ji me re hatiye dayîn.</verse>
				<verse number="5">A vay, ji ber vê yekê, bi nîşandayîna her cûreyên xiretê, xawêniyê tevî baweriya xwe, zanînê tevî xawêniya xwe</verse>
				<verse number="6">û xwekontrolê tevî zanîna xwe û hêza xwe yî li ber xwe danê tevî xwekontrolê û teqwayê tevî hêza xwe yî li ber xwe danê</verse>
				<verse number="7">û birahezkirinê tevî teqwaya xwe û hezkirinê tevî birahezkirina xwe bikin.</verse>
				<verse number="8">Ji ber ku ger van tiştan di we de hebin û zêde bibin, dê ew ê di nas kirina Xudanê me Îsa Mesîh de we bêbandûr û bêber nehêlin.</verse>
				<verse number="9">Ji ber ku yê di wî de van tiştan nîne kor e, dûrê xwe nabîne û ji gunehên xwe yî kevin paqij bûnê ji bîr kiriye.</verse>
				<verse number="10">Ji bo vê yekê, ya birano, bi zexmkirina bangbûn û bijartina xwe hîn jî zêde xîretê bikin; ji ber ku ger hûn van tiştan bikin, tu carî tilpekî nabin.</verse>
				<verse number="11">Ji ber ku, bi vî awayî dê ketina serweriya bêdawî ya Xudanê me û Xelaskerê me Îsa Mesîh, bi comerdî ji we re bê pêyde kirin.</verse>
				<verse number="12">Ji bo vê yekê, her çi qas hûn van tiştan zanîbin û bi rastiya ku hûn lê xwedî ne hatibin zeximandin jî, ez ê bona ku vana bînim bîra we her tim amade bim.</verse>
				<verse number="13">Û heta dema ku ez di vê konê de bim, ez ji we re bîranînê û hîşyar kirinê rast dihesibînim</verse>
				<verse number="14">û ez dizanim, mîna ku Xudanê me Îsa Mesîh jî nîşanî min daye, rakirina kona min nêzîk e.</verse>
				<verse number="15">Û bona ku, paşî koç kirina min jî, hûn her tim van tiştan di bîra xwe de bînin, ez ê xîretê bikim.</verse>
				<verse number="16">Ji ber ku dema me qudret û hatina Xudanê me Îsa Mesîh têgihandin we, em li pey çîrokên derewîn ve neçûn; lê belê me rewnaqiya wî bi çavên xwe ve dîtin.</verse>
				<verse number="17">Ji ber ku gava wî, ji Yê Bilind û bi rewnaq e, bi dengê: Lawê minî xoşewîst ev e; ez ji wî xoşnûd im! dibêje, ji Bavo Xwedê ve bilindahî û rûmetê girt.</verse>
				<verse number="18">Û gava em li çiyayê pîroz bi wî re bûn, vî dengê ji ezman ve hate, me bi xwe bihîstin.</verse>
				<verse number="19">Û bi vî awayî, gotinên peyxamberan, bona me hîn jî biryariya mezin qezenc kirin; heta ku roj dest pê bike û stêrka sibehê di dilê we de hilhatibe, hûn bala xwe bidin van gotinên ku di cîhê tarî de mîna çireya ronahî dide ne, hûn ê qenc bikin.</verse>
				<verse number="20">Pêşiyê vêya bizanibin ku, qet gotinek peyxambertiyê yên di Nivîsên Pîroz de ne, ne şîroveya kesekî ne.</verse>
				<verse number="21">Ji ber ku peyxambertî, tu carî bi viyana mirovan ve nehatiye; lê belê mirovên Xwedê yên pîroz, ji aliyê Ruhê Pîroz ve hatin birêvebirin û gotin.</verse>
			</chapter>
			<chapter number="2">
				<verse number="1">Lê belê çawa ku di nava gel de peyxamberên sexte hebûn; dê di nava we de jî hînkirên sexte hebin; dê vana, Xudanê ku wan stendiye jî înkar bikin û bi dizîka hînkariyên xerakirinê têxin nav we; dê yên ûsa têkçûnek nişka ve bînin serê xwe.</verse>
				<verse number="2">Û dê gellekan li pey sefahata wan herin; ji ber wana ji rêya rastiyê re xeber bête dayîn.</verse>
				<verse number="3">Û ji berya çavbirçîtiyên xwe, bi gotinên bêbinî dê keda we bixwin; lê belê daraziya ku ji zû ve bona wan hatiye dayîn dereng namîne û têkçûna ku li benda wan e jî bi xewê ve naçe.</verse>
				<verse number="4">Ji ber ku ger Xwedê, milyaketên ku gunehan kirine neparast; lê belê wan avêt cehenemê û di tariyê de li zincîran xist; heta dema ku bên daraz kirin, dê li wir bên girtin.</verse>
				<verse number="5">Û ger wî dinya kevnar neparast, lê belê dema tofanê şand ser dinya bêxwedêyan, waizê pak bûnê Nûh, her çiqas heft kesên din parastibe jî</verse>
				<verse number="6">û bajarên Sodom û Gomora, bi xerakirin û şewitandinê ve daraz kir; bi vî awayî, mînakek li ser tiştên bê serê bêxwedêyan da</verse>
				<verse number="7">û wî, Lûtê salih, yê ji sefahata sereta nenasan ve ezab dikişand xelas kir;</verse>
				<verse number="8">ji ber ku ew ê salih, dema di nav wan de rûdinişt, bi dîtin û bihîstinan, bi karên wanî neheq roj bi roj tade li canê xwe yî salih dikir.</verse>
				<verse number="9">Xudan dizane, yên di rêya wî de dimeşin dê çawa ji ceribandinan xelas bike û neheqiyan û bi taybetî jî yên di mindariya şehwetê de li pey bedenê ve diçin û rayedariyê biçûk dibînin,</verse>
				<verse number="10">dê çawa roja daraziyê di bin biceza kirinê de bigire. Ev kesên kanc û serhişk, ji kufirkirina afirên bilind ve natirsin;</verse>
				<verse number="11">ya rastî heta milyaketan jî, li gor ji wan di hêz û qudretê de xurttir in jî, lê li ber Xudan li dijî vana bi kufirdanê ve daraziyê naynin.</verse>
				<verse number="12">Lê belê ew, mîna di xwezayi de heywanên ku bona bêne girtin û bêne telef kirin zayîne, mîna afirên bêferaset, di tiştên ku cahilê wê ne de, bi kufir kirinê ve,</verse>
				<verse number="13">wekî mişeya neheqiyê be neheqiyê kişandinê û bi rojê kêf kirinê mîna zewqê dihesibînin; leke û şerm in; dema bi we re bixwin û vexwin, bi fenên xwe ve kêf dikin;</verse>
				<verse number="14">çavên wanî bi zînayê ve tijî û ji gunehkirinê ve şunda namînin hene û canên bêtebat dixapînin; dilên wanî ji temayiyê re hatiye hîn kirin heye û zarokê naletê ne;</verse>
				<verse number="15">bi girtina rêya Balamê lawê Beor, rêya rast berdan û çewt bûn; wî, ji mişeya neheqiyê hez kir;</verse>
				<verse number="16">lê belê ew ji berya sûcên ku kiriye hate pekandin: Kerê bêdeng, bi dengê mirovan ve got û bû astengê harbûna peyxamber.</verse>
				<verse number="17">Ev kesan, mîna kaniyên bê av û mija di ber bahozê de diçin in; tariya reş di abadînê de li benda wan e.</verse>
				<verse number="18">Ji ber, ji yên ku di rêya çewt ve hîn nû xelas dibin, bi gotinên qurre û vala ve, bi azweriyên ezitiya xweza û bi şehwetên bedenê ve dixapînin.</verse>
				<verse number="19">Azadiyê ji wan re wad dikin, lê belê ew bi xwe dîlên mehfbûnê ne; ji ber ku kesek ji çi re bindest bikeve, dibe dîlê wê.</verse>
				<verse number="20">Ji ber ger paşî ku bi zanîna Xudan û Xelasker Îsa Mesîh ji mindariyên dinê ve xelas bibin, dîsa bi tevlî wan bûyînê mexlûb bûbin, rewşa wan ya dawîn ji ya rewşa pêşîn ve hîn jî xerabtir bûye.</verse>
				<verse number="21">Ji ber, heta piştî ku rêya rast bizanibin û ji emrê pîroz ya ji wan re hatiye emanet kirin ve vegerin, nezaniya vê rêya, dê bona wan hîn jî qenctir bibûya.</verse>
				<verse number="22">Ji wan re li gor metheloka rasteqîn bû: Kûçik dîsa vegeriya verşiya xwe û beraz jî paşî şûştinê ji bo di heriyê de bigemire, vegeriya.</verse>
			</chapter>
			<chapter number="3">
				<verse number="1">Niha, ya xoşewîstno, ez vê nameya duwemîn ji we re dinivîsînim; di her duyan de jî, gotinên ji berê ve ji aliyê peyxamberên pîroz ve hatine gotin û</verse>
				<verse number="2">bona ku, emirê Xudan û Xelasker, yên ku bi navgîniya şagirtên we ne, di bîra xwe de bînin, ez fikrê we yî saf, bi îkaz kirinê haydar dikim.</verse>
				<verse number="3">Pêşiyê divê hûn vêya bizanibin ku, dê di rojên dawîn de, kesên qerfok li pey azweriyên xwe ve biçin û:</verse>
				<verse number="4">Wada ku di derheqê hatina wî de ye, li ku derê ye? Ji ber ku ji roja xewa bavan ve, her tişt ji destpêka afirandinê ve mîna xwe disekinin, dê bi qerf kirinê ve werin.</verse>
				<verse number="5">Ji ber, ew vêya mexsûs ji bîr dikin ku, ezman ji bastanê ve û erd bi kelama Xwedê ve, ji avê û bi navgîniya avê li ser pêlan, hebûn;</verse>
				<verse number="6">bi navgîniya vana dinya ya wê demê, bi dewisandina avê ve helaq bû;</verse>
				<verse number="7">lê belê ezman û erdê niha, bi eynî kelamê, ji bona agir hatine veşartin û heta roja helaqa kesên bêxwedê, têne parastin.</verse>
				<verse number="8">Lê belê, ya xoşewîstno, vî yek tiştî ji bîr mekin ku, li cem Xudan rojek mîna hezar salî û hezar sal jî mîna rojekê ye!</verse>
				<verse number="9">Mîna ku hin kes dereng mayî dihesibînin, Xudan di derheqê wada xwe de dereng namîne; lê belê bi nexwestina helaqa hinekan, lê bona ku hemû mirov vegerin tobê di derheqê we de sebir dike.</verse>
				<verse number="10">Lê belê dê roja Xudan, mîna dizekî were; dê di wê de hemû ezman bi gurmîniyek ji holê ve rabin û hebûnên bûjenî bi şewatê ve tune bibin û erd û hemû karên di wê de ne bişewitin û biqedin.</verse>
				<verse number="11">Ji ber dê hemî ev tiştan bi vî awayî bihelin, bi bendewariya hatina roja Xwedê û bi gellekî daxwazkirinê, di hemî jiyana pîroz û teqwayê de gelo pêdivî li çi heye ku hûn bibin zilamê wisa?</verse>
				<verse number="12">Dê bi hatina wê rojê ezman bi şewatê ve tune bibin, hebûnên bûjenî jî di agirê dijwar de bihulin!</verse>
				<verse number="13">Lê belê em li gor wada wî li benda ezmanên nû û erdekî nû ne, di wan de dadmendî rûdine.</verse>
				<verse number="14">Bona vêya, ya xoşewîstno, madem ku hûn li benda vana ne, xîret bikin ku li ber wî hûn bêleke, bêqisûr û di nava aşitiyê de bin!</verse>
				<verse number="15">Û sebra Xudanê me jî xelasiyê bihesibînin; mîna ku birayê me yî xoşewîst Pawlos jî bi zanyariya ku ji wî re hatiye dayîn, ji we re nivîsandiye;</verse>
				<verse number="16">herweha ew di hemû nameyên xwe de di derheqê van tiştan de dibêje. Di wan de hinek cîh hene ku, bi zehmet tên fêhm kirin, kesên nezan û bêqirar, mîna nivîsên pîroz yên din, vana jî bona têkçûna xwe werdigerînin.</verse>
				<verse number="17">Niha, ya xoşewîstno, bona ku hûn di rêşaşiya kesên fasiq de neherikin û ji biqirarbûna xwe ve venegerin, vana di pêşiyê de bizanibin û xwe biparêzin!</verse>
				<verse number="18">Lê di xêra Xudan û Xelaskerê me Îsa Mesîh de û di zanîna wî de mezin bibin! Niha û heta bêdawiyan bila ji wî re bilindahî bibe! Amîn.</verse>
			</chapter>
		</book>
		<book number="62">
			<chapter number="1">
				<verse number="1">Di derheqê Gotina jiyanê de, ya ku di destpêkê de hebû, ya ku me bihîstiye, bi çavên xwe dîtiye, temaşe kiriye û ya ku me destê xwe tê daye, em wê didin bihîstin.</verse>
				<verse number="2">–Û jiyan xuya bû û me wî dît û em şahdeyiyê dikin û em jiyana bêdawî ya ku bi Bav re bû û xwe xuyayî me daye, wê ji we re têdighînin–;</verse>
				<verse number="3">belê, tiştê ku me dîtine û bihîstine ji we re jî îlan dikin; da ku, paydariya we jî tevî me hebe; paydariya me jî tevî Bav û tevî Lawê wî Îsa Mesîh e.</verse>
				<verse number="4">Û bona ku kêfxweşiya we temam bibe, em van tiştana ji we re dinivîsînin.</verse>
				<verse number="5">Mizgîna ku me ji wî bihîst û niha têdighînin we ev e: Xwedê ronahî ye û di wî de qet tarî tune.</verse>
				<verse number="6">Ger em; paydariya me tevî wî heye bibêjin û di tariyê de bimeşin, em derew dibêjin û rastiyê nakin;</verse>
				<verse number="7">lê belê mîna ku ew di ronahiyê de ye, ger em jî di ronahiyê de bimeşin, bi hev û din re paydariya me hebe û xwîna Lawê wî Îsa Mesîh, me ji her gunehî ve paqij dike.</verse>
				<verse number="8">Ger em bibêjin ku gunehên me tune, em xwe dixapînin û di nav me de rastî nabe.</verse>
				<verse number="9">Lê belê ger em gunehên xwe mukir bên, bona ku gunehên me ji me re efû bike û me ji her xerabiyê ve paqij bike, ew dilsoz û dadmend e.</verse>
				<verse number="10">Ger em bibêjin ku me guneh nekiriye, em wî dikin derewçîn û di me de gotina wî nabe.</verse>
			</chapter>
			<chapter number="2">
				<verse number="1">Ya zarokên min, bona ku hûn gunehan mekin, ez van tiştana ji we re dinivîsînim! Û ger gava ku, kesek gunehan bike, di hizura Bav de mehdervanek me, Îsa Mesîhê dadmend heye.</verse>
				<verse number="2">Û ew bi xwe ji bo gunehên me û ne tenê ji bo gunehên me, lê belê ji bo hemûya dinê kefaret e.</verse>
				<verse number="3">Û ger em bi emirên wî bigirin, em bi vêya bizanin ku, em wî nas dikin.</verse>
				<verse number="4">Yê ku dibêje ez wî nas dikim û bi emirên wî nagire, ew derewçîn e û di wî de rastî nîne;</verse>
				<verse number="5">lê belê yê ku bi gotina wî bigire, hezkirina Xwedê di wî de bi rastî rayedar bûye. Em bi vêya fêhm dikin ku, em di wî de ne.</verse>
				<verse number="6">Yên ku dibêje, ez di wî de disekinim, ew çawa meşiya be, divê ku ew jî ûsa bimeşe.</verse>
				<verse number="7">Ya xoşewîstno, ez ji we re ne emrekî nû, lê belê emrê ku ji destpêkê ve bona we ye dinivîsînim; emirê kevn, gotina ku we bihîstine ye.</verse>
				<verse number="8">Ez dîsa jî emrekî nû ji we re dinivîsînim; ew tişt di wî de û di we de rasteqînî ye; ji ber ku tarî derbas dibe û ronahiya rasteqîn ji niha ve şewle dide.</verse>
				<verse number="9">Yê ku dibêje ez di ronahiyê de me û ji birayê xwe dikeribe, ew heta niha di tariyê de ye.</verse>
				<verse number="10">Yê ku ji birayê xwe hez dike, di ronahiyê de dimîne û di wî de sedema tilpekîbûnê tune.</verse>
				<verse number="11">Lê belê yê ku ji birayê xwe dikerihe, di tariyê de ye û di tariyê de dimeşe û nizane ku diçe ku derê; ji ber ku tariyê çavên wî kor kirine.</verse>
				<verse number="12">Ya zarokno, ez ji we re dinivîsînim; ji ber ku di oxra navê wî de gunehên we ji we re hatin bexşandin.</verse>
				<verse number="13">Ya bavikno, ez ji we re dinivîsînim; ji ber ku hûn yê di destpêkê de heye nas dikin. Ya xortno, ez ji we re dinivîsînim; ji ber ku we yê xerab, mexlûb kirin. Ya zarokno, ez ji we re dinivîsînim; ji ber ku hûn Bav nas dikin.</verse>
				<verse number="14">Ya bavikno, min ji we re nivîsand; ji ber ku hûn yê di destpêkê de heye nas dikin. Ya xortno, min ji we re nivîsand; ji ber ku hûn bihêz in û gotina Xwedê di nav we de dimîne û we yê xerab, mexlûb kirin.</verse>
				<verse number="15">Ji dinê û ji tiştê ku di dinê de ne, hez mekin! Ger kesek ji dinê hez bike, di wî de hezkirina Bav nîne.</verse>
				<verse number="16">Ji ber ku hemû tiştên di dinê de ne, şehweta bedenê, şehweta çavan û jîna madî ya ku xururê dide, ne ji Bav, lê belê ji dinê ye.</verse>
				<verse number="17">Û dinya û şehweta wê derbas dibin, lê belê yê ku xwestina Xwedê tîne cîh, heta bêdawiyê dimîne.</verse>
				<verse number="18">Ya zarokno, ev saeta dawîn e! Û mîna ku we bihîstine, dijberê Mesîh tê; niha jî zehf dijberê Mesîh peyda bûne; ji ber vêya em dizanin ku, ev saeta dawîn e.</verse>
				<verse number="19">Ew ji nav me derketin, lê belê ne ji me bûn; ji ber ku ger ew ji me bûna, dê li cem me bimana. Lê belê veqetandina wan nîşan da ku, ew hemû ne ji me bûn.</verse>
				<verse number="20">Û yê we, ji aliyê yê pîroz ve mesha we heye û hûn bi her tiştî dizanin.</verse>
				<verse number="21">Ne bona ku hûn bi rastiyê nizanin, lê belê ji ber ku hûn bi wê dizanin û dizanin ku her derew ne ji rastiyê ye, min ji we re nivîsand.</verse>
				<verse number="22">Ma yê ku Mesîhiya Îsa înkar dike ne derewçîn be, kî derewçîn e? Yê ku Bav û Law înkar dike, dijberê Mesîh e.</verse>
				<verse number="23">Di her kesê ku Law înkar dike de, Bav jî nîne; di kesê ku Law mukir dike de, Bav jî heye.</verse>
				<verse number="24">Yê ku we ji destpêkê ve bihîstiye, bila di nav we de bimîne! Ger yê ku we ji destpêkê ve bihîstiye di naw we de bimîne, hûn ê jî di Law û di Bav de bimînin.</verse>
				<verse number="25">Û wada ku wî ji me re wad kiriye ev e, jiyana bêdawîn e.</verse>
				<verse number="26">Min van tiştan di derheqê yên ku dixwazin we ji rê ve derxînin de, ji we re nivîsandin.</verse>
				<verse number="27">Û ger em bên we, ew mesha ku we ji wî stendine, dê di we de bimîne û hewcedariya we nîne ku kesek ji we re bide hîn kirinê; lê belê mesha wî di derheqê her tiştî de çawa bi we dide hîn kirin û rasteqîn e û ne derew e û çawa hînî we kiribe, hûn ê di wê de bimînin.</verse>
				<verse number="28">Û niha, ya zarokno, bona ku, ger ew xuya bibe, bila dilawêriya me hebe û di xuyabûna wî de em ji ber wî ne şermin, di wî de bisekinin.</verse>
				<verse number="29">Ger hûn bizanibin ku ew rast e, hûn ê bizanibin ku her kesê dadiyê dike jî ji wî bûyîne.</verse>
			</chapter>
			<chapter number="3">
				<verse number="1">Binêrin, bona ku em bi gotina; zarokên Xwedê bêne bang kirin, Bav çi cûreyê hezkirin da me û em ûsa ne! Ji ber vê sedemê dinê me nas nake, ji ber ku wê wî nas nekir.</verse>
				<verse number="2">Ya xoşewîstno, em niha zarokên Xwedê ne û ji me re hîn nehate nîşandan ku em ê çawa bibin. Ger ew xuya bibe, em dizanin ku em ê bibin mîna wî; ji ber ku ew çawa be, em ê wî ûsa bibînin.</verse>
				<verse number="3">Û her kesê ku hêvî bi wî girê daye, mîna ku ew pak e, ew jî xwe ûsa pak dike.</verse>
				<verse number="4">Her yê ku guneh dike, êrîşî zagonê dike û guneh, êrîşkirina zagonê ye.</verse>
				<verse number="5">Û hûn dizanin ku ew bona rakirina gunehan xuya bûye û di wî de guneh tune ye.</verse>
				<verse number="6">Her kesê ku di wî de disekine, gunehê nake; her yê ku gunehê dike, wî nedîtiye û wî nas nekiriye.</verse>
				<verse number="7">Ya zarokno, bila kes we çewt neke! Çawa ku ew salih e, yê ku rastiyê dike jî salih e.</verse>
				<verse number="8">Yê ku guneh dike, ji Îblîs e; ji ber ku Îblîs ji destpêkê ve gunehan dike. Ji ber vê yekê Lawê Xwedê hate xuya kirin ku, karên Îblîs xera bike.</verse>
				<verse number="9">Her yê ku ji Xwedê ve bûye, gunehê nake; ji ber ku tova wî di wî de dimîne û ew nikare gunehê bike, ji ber ku ew ji Xwedê ve bûye.</verse>
				<verse number="10">Zarokên Xwedê û zarokên Îblîs di vêya de tên kifş kirin; her kesê ku rastiyê nake û ji birayê xwe hez nake, ne ji Xwedê ye.</verse>
				<verse number="11">Ji ber, temiya ku we di destpêkê de bihîstine ev e: Em ji hev û din hez bikin!</verse>
				<verse number="12">Ne mîna Kayînê ku ji yê xerab ve bû û birayê xwe kuşt. Û çima wî ew kuşt? Ji ber ku karên wî xerab, lê belê yên birayê wî salih bûn.</verse>
				<verse number="13">Ya birano, ger dinya ji we bikerihe, xwe şaş mekin!</verse>
				<verse number="14">Em dizanin ku em ji mirinê ve derbasî jiyanê bûne; ji ber ku em ji birayan hez dikin. Yê ku hez nake, di mirinê de dimîne.</verse>
				<verse number="15">Her kesê ku ji birayê xwe ve dikerihe, qesas e û hûn dizanin ku di tu qesasekî de jiyana bêdawî, ya ku di xwe de disekine nîne.</verse>
				<verse number="16">Em bi vêya, bi hezkirinê ve dizanin, ji ber ku wî di oxra me de canê xwe da; hewce ye ku em jî di oxra birayên xwe de canên xwe bidin.</verse>
				<verse number="17">Lê belê, her di kî de malê dinê hebe û birayê xwe di motajiyê de bibîne û li dijî wî şewqata xwe bigire, ma di wî de hezkirina Xwedê dê çawa bimîne?</verse>
				<verse number="18">Ya zarokên min, em ne bi gotin û ziman, lê bi kar û rastiyê hez bikin!</verse>
				<verse number="19">Em ê bi vêya bizanibin ku em ji rastiyê ne û li ber wî dilê xwe aş bikin;</verse>
				<verse number="20">ji ber ku ger dilê me, me mehkûm bike, Xwedê ji dilên me hîn jî mezintir e û her tiştî dizane.</verse>
				<verse number="21">Ya xoşewîstno, ger dilê me, me mehkûm meke, di hizura Xwedê de dilawêriya me dibe</verse>
				<verse number="22">û em her çi bixwazin, em dê ji wî bistînin; ji ber ku em bi emirên wî ve digirin û tiştên ku wî xoşnûd dikin, çê dikin.</verse>
				<verse number="23">Û emirê wî ev e: Mîna ku wî emir daye me, em bi navê Lawê wî Îsa Mesîh baweriyê bînin û ji hev û din hez bikin.</verse>
				<verse number="24">Û yê ku emirên wî digire di wî de û ew jî di wî de dimîne. Û em bi vêya, ji Ruhê ku wî daye me, dizanin ku ew di me de dimîne.</verse>
			</chapter>
			<chapter number="4">
				<verse number="1">Ya xoşewîstno, bi her ruhî ve bawer nebin; lê belê bona ku hûn fêhm bikin, ka ew ji Xwedê ne, wan biceribînin! Ji ber ku gellek peyxamberên sexte belavî dinê bûne.</verse>
				<verse number="2">Hûn ê bi vî awayî Ruhê Xwedê nas bikin: Her ruhê ku qebûl dike, Îsa Mesîh di bedenê de hatiye, ew ji Xwedê ye.</verse>
				<verse number="3">Û her ruhê ku Îsa qebûl nake, ne ji Xwedê ye û ruhê dijberê Mesîh ev e; we hatina wî bihîstin û bi rastî ew ji niha ve di dinê de ye.</verse>
				<verse number="4">Ya zarokno, hûn ji Xwedê ne û we wan mexlûb kirin; ji ber ku yê di we de ye, ji yê li dinê ye hîn jî mezintir e.</verse>
				<verse number="5">Ew ji dinê ne; ji bo vê yekê ji dinê ve dibêjin û dinya guh dide wan.</verse>
				<verse number="6">Em ji Xwedê ne, yê ku Xwedê nas dike, dê me guhdarî bike; yê ku ne ji Xwedê ne, guh nadin me. Em ruhê rasteqîniyê û ruhê rêşaşiyê bi vêya dizanin!</verse>
				<verse number="7">Ya xoşewîstno, em ji hev û din hez bikin! Ji ber ku hezkirin ji Xwedê ye û her kesê ku hez dike ji Xwedê ve bûyiye û bi Xwedê dizane.</verse>
				<verse number="8">Kesê ku hez nake, bi Xwedê ve nizane; ji ber ku Xwedê hezkirin e.</verse>
				<verse number="9">Hezkirina Xwedê bi vêya ji me re hate nişan dayîn, bona ku em bi navgîniya wî bijîn, Xwedê Lawê xwe yê tekane şand dinê.</verse>
				<verse number="10">Hezkirin di vê de ye, ne ku me ji Xwedê ve hez kirin, lê wî ji me hezkir û Lawê xwe ji bo kefareta gunehên me şand.</verse>
				<verse number="11">Ya xoşewîstno, ger Xwedê bi vî awayî ji me hez kiriye, em jî deyndar in ku ji hev û din hez bikin.</verse>
				<verse number="12">Qet kesî Xwedê tu carî nedîtiye; ger em ji hev û din hez bikin, Xwedê di me de dimîne û hezkirina wî di me de rayedar dibe.</verse>
				<verse number="13">Bi Ruhê xwe yî ku daye me, em fêhm dikin ku em di wî de û ew jî di me de dimîne.</verse>
				<verse number="14">Û me dîtin û em şahdeyiyê dikin ku; Bav, Lawê xwe ji bo Xelaskeriya dinê şand.</verse>
				<verse number="15">Her kî mukir bête ku Îsa Lawê Xwedê ye, Xwedê di wî de û ew jî di Xwedê de dimîne.</verse>
				<verse number="16">Û em hezkirina Xwedê, ya bona me ye dizanin û em bi wî bawer bûn. Xwedê hezkirin e û yê ku di hezkirinê de bimîne, di Xwedê de dimîne û Xwedê di wî de dimîne.</verse>
				<verse number="17">Bona ku di roja daraziyê de dilawêriya me hebe, hezkirin bi me, di vêya de, digihêje kamiliyê; ji ber ku ew çawa be, em jî li vê dinê ûsa ne.</verse>
				<verse number="18">Di hezkirinê de tirs tune, lê hezkirina rayedar tirsê davêje derve; ji ber ku di tirsê de lêdan heye û kesê ku ditirse, di hezkirinê de nehatiye rayedar kirin.</verse>
				<verse number="19">Em ji wî hez dikin, ji ber ku wî pêşiyê ji me hez kir.</verse>
				<verse number="20">Ger kesek bibêje: Ez ji Xwedê hez dikim û ji birayê xwe bikeribe, ew derewçîn e; ji ber, ew kesê ku ji birayê xwe yê ku dibîne hez nake, çawa dikare Xwedayê ku wî nedîtiye, hez bike?</verse>
				<verse number="21">Û me vî emrî ji wî stendine, ku dibêje: Kî ji Xwedê hez dike, bila ji birayê xwe jî hez bike.</verse>
			</chapter>
			<chapter number="5">
				<verse number="1">Her kesê ku bawer dike, Îsa Mesîh e, ji Xwedê ve bûyiye û her kesê ku ji yê welidandiye hez dike, ji yê ku ji wî bûyiye jî hez dike.</verse>
				<verse number="2">Ger em ji Xwedê hez bikin û emirên wî bînin cîh, bi vî awayî em dizanin ku, em ji zarokên Xwedê hez dikin.</verse>
				<verse number="3">Ji ber, hezkirina Xwedê ew e ku, em bi emirên wî bigirin û emirên wî ne giran in.</verse>
				<verse number="4">Ji ber, her kesê ku ji Xwedê ve bûyiye, dinê mexlûb dike û serfiraziya ku dinê mexlûb kiriye ev e; yanê, baweriya me ye.</verse>
				<verse number="5">Ma xeynî yê ku bawer dike ku, Îsa Lawê Xwedê ye, kî dikare dinê mexlûb bike?</verse>
				<verse number="6">Yê ku bi navgîniya avê û xwînê ve hatiye Îsa Mesîh e; ew ne tenê bi avê, lê bi avê û bi xwînê ve hatiye. Û yê ku şahdeyiyê dike Ruh e; ji ber ku Ruh rasteqînî ye.</verse>
				<verse number="7">Ji ber ku, yên li ezman şahdeyiyê dikin sisê ne: Bavo, kelam û Ruhê Pîroz û ev her sisiyan yek in</verse>
				<verse number="8">û yên ku li ser erdê şahdeyiyê dikin sisê ne: Ruh, av û xwîn û ev her sisiyan yek in.</verse>
				<verse number="9">Ger me şahdeyiya mirovan qebûl kiribin; şahdeyiya Xwedê hîn jî mezin e; ji ber, şahdeyiya ku Xwedê di derheqê Lawê xwe de kiriye ev e.</verse>
				<verse number="10">Yê ku bawerî bi Lawê Xwedê bîne, di wî de şahdeyiya wî heye; yê ku baweriyê bi Xwedê ve nîne, wî ew kiriye derewçîn; ji ber ku ew bi şahdeyiya ku Xwedê di derheqê Lawê xwe de kiriye, bawer nebûye.</verse>
				<verse number="11">Û şahdetî ev e ku: Xwedê, jiyana abadîn daye me û ev jiyan di Lawê wî de ye.</verse>
				<verse number="12">Di kî de Law hebe, di wî de jiyan heye; di kî de Lawê Xwedê tune be, di wî de jiyan nîne.</verse>
				<verse number="13">Bona hûn bizanibin ku jiyana we ya abadîn heye, ji we re, ji yên ku bi navê Lawê Xwedê ve bawerî anîne re, van tiştan nivîsandim û bi vî awayî hûn (ji niha pê ve jî) bi navê Lawê Xwedê bawer bikin.</verse>
				<verse number="14">Li ber wî ewlebûna me ev e ku; ger li gor xwestina wî, em çi bixwazin, ew dê me bibihîze.</verse>
				<verse number="15">Û ger em bizanibin ku ew di xwestina me yî her tiştî de me dibihîze, em ê bizanibin ku xwestekên em ji wî dixwazin, em distînin.</verse>
				<verse number="16">Ger kesek dibîne ku, birayê wî gunehê nabe mirinê dike, dê bixwaze û ew dê jiyanê bide yên ku gunehê nabe mirinê kirine. Gunehê ku dibe mirinê heye; ez nabêjim ku bila di derheqê vî de rica bike.</verse>
				<verse number="17">Her neheqî guneh e; lê belê gunehê ku nabe mirinê heye.</verse>
				<verse number="18">Em dizanin, her kesê ku ji Xwedê ve bûyiye gunehê nake; lê belê yê ku ji Xwedê ve bûyiye, bi xwe digire û yê xerab nikare dest bi wî de.</verse>
				<verse number="19">Em pê dizanin ku, em ji Xwedê ne û hemûya dinê di yê xerab de ye.</verse>
				<verse number="20">Lê belê em dizanin ku, Lawê Xwedê hatiye û bona em yê rasteqîn nas bikin, fêhmkariyê daye me û em di yê rasteqîn de, yanê, di Lawê wî de, di Îsa Mesîh de ne. Xwedayê rasteqîn û jiyana abadîn ev e.</verse>
				<verse number="21">Ya zarokno, xwe ji seneman ve biparêzin! Amîn.</verse>
			</chapter>
		</book>
		<book number="63">
			<chapter number="1">
				<verse number="1">Ji kalepîr ve, ji pîreka ku hatiye bijartin re û zarokên wê re, ya ku di rasteqîniyê de ez jê hez dikim û ne tenê ez, lê belê hemûyên ku rasteqîniyê nas kirine jî,</verse>
				<verse number="2">ji ber rasteqîniya ku di me de disekine û dê abadîn bi me re be.</verse>
				<verse number="3">Bila ji Bav Xwedê û ji Lawê Bav, Xudan Îsa Mesîh ve, di rasteqîniyê û hezkirinê de xêr, dilovanî û xweşî bi we re be!</verse>
				<verse number="4">Gava min dît hinek zarokên te, mîna ku me emir ji Bav girtine ew ûsa di rêya rastiyê de diçin, ez bo wê pirr kêfxweş bûm.</verse>
				<verse number="5">Û niha, ya xanim, ne mîna ku ez emrekî nû ji te re dinivîsînim, lê ya ku di destpêkê de bi me re bû dinivîsînim û ji te rica dikim: Em ji hev û din hez bikin.</verse>
				<verse number="6">Û hezkirin ev e; li gor emirên wî bimeşin. Mîna ku we di destpêkê de bihîstin, bona hûn di vê de bimeşin, emir ev e.</verse>
				<verse number="7">Ji ber ku, pirr kesên xapînokî li dinê belav bûne; ew hatina Îsa Mesîh di bedenê de qebûl nakin. Yê ku xapînok û dijberê Mesîh e, ev e.</verse>
				<verse number="8">Li xwe miqate bin ku, bona hûn tiştên me ked dayinê winda mekin, lê belê heqê xwe bêkêmasî bistînin!</verse>
				<verse number="9">Hemû kesên ku pêş ve diçin û di hînkariya Mesîh de nasekinin, di wan de Xwedê tune; yê ku di vê hînkariya de disekine, di wî de him Bav û him jî Law heye.</verse>
				<verse number="10">Ger dema kesek were cem we û vê hînkariyê neanî be, wî kesî qebûlî malê mekin û silavê nedin wî!</verse>
				<verse number="11">Ji ber ku yên silavê didin wî, dibin şirîkê karên wî yî xerab.</verse>
				<verse number="12">Hîn pirr tiştên ku ji we re binivîsim hene, min nexwest ku bi kaxizê û hibirê ve binivîsînim; lê belê hêviya min ew e ku ez werim cem we û bi we re rû bi rû biaxifim; da ku, bila dilşayiya me temam bibe.</verse>
				<verse number="13">Zarokên xwuşka te ya ku hatiye bijartin, ji te re silav dikin. Amîn.</verse>
			</chapter>
		</book>
		<book number="64">
			<chapter number="1">
				<verse number="1">Ji vî kalepîrî ve, ji Gayosê xoşewîst, yê ku ez bi rastî jê hez dikim re!</verse>
				<verse number="2">Ya xoşewîst, çawa ku canê te di xweşiyê de ye, ez dixwazim ku, tu di her tiştî de di nav tenduristî û xweşiyê de bî!</verse>
				<verse number="3">Ji ber ku dema birayan hatin; mîna ku tu di rastiyê de dimeşe, bona rasteqîniya te şahdeyî kirin, ez pirr kêfxweş bûm.</verse>
				<verse number="4">Ji ber vêya, xeynî ji bihîstina meşa zarokên min, ya di rastiyê de, kêfxweşiyek minî mezintir nîne.</verse>
				<verse number="5">Ya xoşewîst, ji birayan re û tevî vêya ji xerîban re her tu çi dikî, xebatên dilsoz û ji dil dikî;</verse>
				<verse number="6">wana li ber Dêrê ji hezkirina te re şahdeyiyê kirin. Gava tu wana bi mîna liyaq bûna Xwedê ve bişînî, tuyê qenc bikî.</verse>
				<verse number="7">Ji ber ku ji Neteweyan tiştekî nestendin û di oxra Nav de derketin rê.</verse>
				<verse number="8">Niha, bona ku em di oxra rastiyê de bibin kedkar, em deyndar in ku kesên ûsa qenc qebûl bikin.</verse>
				<verse number="9">Min ji Dêrê re hinek tişt nivîsand, lê belê di nav wan de, yê ku aşiqê meqama herî bilind e, Diyotrefîs me qebûl nake.</verse>
				<verse number="10">Ji ber vê yekê, ger ez werim, ez ê karên wî yên li dijî me bi gotinên xerab û bi îftirayê kirine di bîr de bînim û bi vêya nasekine, ew bi xwe birayan jî qebûl nake û ji yên dixwazin re jî astengiyê derdixe û wan ji Dêrê ve davêje derve.</verse>
				<verse number="11">Ya xoşewîst, ne xerabiyê, lê qenciyê ji xwe re bike mînak. Yê ku qenciyê dike, ji Xwedê ye; yê ku xerabiyê dike, wî Xwedê nedîtiye.</verse>
				<verse number="12">Ji aliyê her kesî ve û bi xwe ji aliyê rasteqîniyê ve jî Dîmîtriyos re şahdeyî tête kirin û em jî şahdeyiyê dikin û tu dizanî ku şahdeyiya me rasteqîn e.</verse>
				<verse number="13">Gellek tiştên min yê ku ji te re binivîsînim hene, lê belê naxwazim ku bi hibirê û pênûskê ve binivîsim.</verse>
				<verse number="14">Lê belê ez hêvîdar im ku di nêzîk de ez ê te bibînim û em ê rû bi rû biaxifin.</verse>
				<verse number="15">Bila xweşî ji te re be! Heval silavê li te dikin. Ji hevalan re bi nav û nav silav bike!</verse>
			</chapter>
		</book>
		<book number="65">
			<chapter number="1">
				<verse number="1">Ji Cihûdayê ku qûlê Îsa Mesîh û birayê Aqûp, ji bangkirên ji aliyê Bavo Xwedê ve hatine hez kirin û di Îsa Mesîh de hatine parastin re:</verse>
				<verse number="2">Bila dilovanî, dilxweşî û hezkirin ji we re zêde bibe!</verse>
				<verse number="3">Ya xoşewîstno, dema gellekî xîret dikirim ku, ez ji we re di derheqê pev re xelas bûna me de binivîsînim; bi gotina rica kirina; hûn bona baweriya ku carekê ji pîrozan re hatiye emanet kirin têkoşînê bikin, ez hewcedar bûm ku ji we re binivîsînim.</verse>
				<verse number="4">Ji ber ku hin kesên bêxwedê, yên ku xêra Xwedayê me ji sefahetê re dikin navdîtî û yek fermandarê me û Xudanê me Îsa Mesîh înkar dikin, bi dizîka ketin nav we; darazbûna wan ji zû ve hatiye nivîsandin.</verse>
				<verse number="5">Hûn vana hemûyan dizanin jî, lê dîsa dixwazim bînim bîra we ku, Xudan gelê xwe pêşiyê ji welatê Misirê xelas kir; lê belê dawiyê yên ku baweriyê neanîne helaq kir.</verse>
				<verse number="6">Û wî, milyaketên di nava sînorên rayedariyên xwe de nemane û ji cîhê ku ji wan re hatiye danîn cuda bûne, bona roja mezin ya daraziyê, bi zincîrên ku venabin ve girê da û hepsî tariyê kir.</verse>
				<verse number="7">Sodom, Gomora û bajarê li dora wan in jî bi awayekî wekhev xwe radestî teqînên fuhş û rêçewtiyê kirin. Ev bajarê ku heta bêdawîbûnê cezaya di agir de şewitînê dikişînin, her yek mînakên ders jê girtinê ne.</verse>
				<verse number="8">Lê belê vana jî bi eynî awayî xeyalan dikin û bedenê gemarî dikin û rayedariyê bi tunehiyê dihesibînin û ji mezinîhayiyan re kufir dikin.</verse>
				<verse number="9">Lê belê heta sermilyaket Mikaîl jî, dema di derheqê cesedê Mûsa de bi Îblîs re têkoşerê dikir, newêriya ku bi kufir kirinê wî daraz bike; lê got: Bila Xudan bi te bipeke!</verse>
				<verse number="10">Lê belê vana, ji heçî tiştên ji wê fêhm nakin re xeberan didin û mîna heywanên bêvac di fêhmkirina tiştên xweza de dê helaq bibin.</verse>
				<verse number="11">Wey li wan! Ji ber ku di rêya Kayîn de çûn û bona qezencê ketin rêşaşiya Balam û di serîhildana Korah de helaq bûn!</verse>
				<verse number="12">Dema vana, di ziyafetên we yî hezkirinê de, bi we re bixwin û vexwin, leke ne, şivanên ku bêtirs xwe xwedî dikin in; ewrên bê baran yên bi ber ba ve diçin, darên payîzê yên bêmêw, yên ji rehê ve hatine kişandin û du caran mirî ne;</verse>
				<verse number="13">şepêlên har yên behrê, yên şermezariyên xwe belav dikin in; mîna stêrkên beredayî ne; tariyek heta bêdawîbûnê bidome li benda wan e.</verse>
				<verse number="14">Henoxê paşî Adem ji nifşeya heftemîn e, ji vana re jî peyxamberitiyê kir û got:</verse>
				<verse number="15">Bona li dijî her kesî cîh anîna daraziyê û di derheqê hemû karên wanî bêxwedê de, yên ku bi bêxwedêtiyê dikin û bona hemû tiştên tund yên ku gunehkarên bêxwedê li dijî wî gotine, bona hemû rêşaşan bêdeng bike, a vay, Xudan bi deh hezarên pîrozên xwe re hat.</verse>
				<verse number="16">Vana yên di berxwe de dibêjin û gazinca dikin; li pey şehwetên xwe diçin in û devê wan gotinên tûmtûrak dibêjin; yên ku bona qezencê hurmetê ji şexsan re dikin in.</verse>
				<verse number="17">Lê belê hûn, ya xoşewîstno, gotinên ku ji berê ve ji aliyê şagirtên Xudanê me Îsa Mesîh ve hatine gotin di bîr de bînin;</verse>
				<verse number="18">ku ji we re: Yên ku di dema dawîn de kêfê dikin, dê yên bêxwedê û li gor şehweta xwe dimeşin bibin, digotin.</verse>
				<verse number="19">Vana yên ku cihêtiyê dikin, bi hebûna mirov ve girêdayî û kesên ku di wan de Ruh tune ne.</verse>
				<verse number="20">Lê belê hûn, ya xoşewîstno, xwe li ser bingeha baweriya xwe ya herî pîroz e ava bikin; di Ruhê Pîroz de dua bikin;</verse>
				<verse number="21">dema hûn li benda dilovaniya Xudanê me Îsa Mesîh ya we bigihînî jiyana abadîn bin, xwe di hezkirina Xwedê de biparêzin.</verse>
				<verse number="22">Û dilovaniyê li hin kesên bêqirar re bikin;</verse>
				<verse number="23">hin kesan ji agir ve bikişînin û xelas bikin û ji hin kesan re jî bi tirsê dilovaniyê bikin û ji kincekî bi bedena biguneh ve hatiye gemar kirin jî bikerihin.</verse>
				<verse number="24">Niha, ji Xelaskerê me Xwedê yê yek e, yê ku hêza wî têra we ji ketinê ve biparêze û we bi kêfxweşiyek mezin û bêleke derxe hizûra xwe, heye re,</verse>
				<verse number="25">bi navgîniya Xudanê me Îsa Mesîh, berî hemû çaxan û niha û heta hemû çaxan bila bilindahî, rewnaqî, serwerî û qudret bibe! Amîn.</verse>
			</chapter>
		</book>
		<book number="66">
			<chapter number="1">
				<verse number="1">Peyxama Îsa Mesîh e. Vêya, Xwedê, bona ku bûyerên dê di dema nêzîk de çê bibin nîşanî qûlên xwe bide, da wî û ew, bi navgîniya milyaketê xwe şand û wê nîşanî qûlê xwe Yûhena da;</verse>
				<verse number="2">wî jî li gotina Xwedê û li şahdeyiya Îsa Mesîh, yanê, li hemûya tiştên ku dîtiye, şahdeyiyê kir.</verse>
				<verse number="3">Xwezî li kesên ku gotinên vê peyxambertiyê dixwînin û guhdarî dikin û bi tiştên ku di wê de hatine nivîsandin digirin! Ji ber ku dem nêzîk e.</verse>
				<verse number="4">Ji Yûhena ve, ji heft Dêrên li Asyayê ne re: Bila ji Mesîh Îsa, yê ku hebû û dê hebe û dê were û ji yê heft ruhê ku li ber texta wî ne û ji şahdeyê dilsoz</verse>
				<verse number="5">û ji miriyan pêşiyê welidiye û serokê qiralên dinê ye ve, xêr û xweşî ji we re be! Ji yê ku ji me hez kiriye û di xwîna xwe de me ji gunehên me ve şuştiye</verse>
				<verse number="6">û ji yê ku, me ji Bavê xwe Xwedê re kiriye qiralan û kahînan re, ji heta bi abadîna abadînan ve bilindahî û qudret bibe! Amîn.</verse>
				<verse number="7">A vay, bi ewran ve tê û dê her çav û yên bedena wî qul kirine jî wî bibînin û bona wî dê hemû neteweyên rûyê erdê li xwe bixin! Belê, Amîn.</verse>
				<verse number="8">Xudan, Xwedayê ku hêza wî têra her tiştên hene, hebûn û dê hebin dike, dibêje: Alfa û Omega ez im.</verse>
				<verse number="9">Ez, yê ku tevî we pardarê tengasî û milyaket û sebra di Îsa de ye, birayê we Yûhena, bona gotina Xwedê û şahdeyiya Îsa, li girava ku navê wê Patmos e, bûm.</verse>
				<verse number="10">Di roja Xudan de, ez di Ruh de bûm û li paşî xwe dengekî bilindî mîna borîjenê bihîstim;</verse>
				<verse number="11">ku digot: Alfa û Omega, yê Yekemîn û Dawîn ez im! Û dîtinên xwe li kitêbekê binivîse û ji heft Dêrên ku li Asyayê ne re bişîne: Ji Efesê re, ji Îzmîrê re, ji Bergamayê re, ji Tiyatêrayê re, ji Sardisê re, ji Fîladelfiyayê re û ji Lawdîkyayê re!</verse>
				<verse number="12">Û bona ez dengê ku bi min re diaxife bibînim, vegeriyam paş xwe û gava vegeriyam, min heft şimadankên zêrîn</verse>
				<verse number="13">û di nava şimadankan de, yekî mîna lawê mirov, kincên li ser wî digihêje lingên wî û sînga wî bi şûtika zêrînî ve hatiye pêçandin dîtim.</verse>
				<verse number="14">Û serê wî û porê wî sipî, mîna hiriyê sipî, mîna berfê bû û çavên wî mîna pêtê agir bûn!</verse>
				<verse number="15">Û lingên wî mîna tûncê dibiriqî yê di firnê de bûye pêtî bû û dengê wî mîna dengê pirr avan bû.</verse>
				<verse number="16">Û di destê wî yê rastê de heft sitêrk hebûn û ji devê wî şûrekî du devî yê tûj derdiket û wecê wî mîna roja bi hemû hêza xwe ve dibiriqe bû.</verse>
				<verse number="17">Û dema min wî dît, ez mîna miriya li ber lingên wî ketim. Û wî destê xwe yî rastê danî ser min û got: Metirse! Yê pêşîn û yê dawîn</verse>
				<verse number="18">û yê zindî ez im û ez miribûm û a vay, ez bi abadîna abadînan ve zindî me û kilîdên mirinê û warê miriyan bi min re ne.</verse>
				<verse number="19">Niha tiştên ku te dîtine, yên ku niha bibin û yên ku ji piştî vêya ve dê bibin binivîsîne.</verse>
				<verse number="20">Raza van heft stêrkan yên ku te di destê minî rastê de dît û heft şimadankên zêrînî, heft sitêrk milyaketên heft Dêran in û heft şimadank jî heft Dêr in.</verse>
			</chapter>
			<chapter number="2">
				<verse number="1">Ji milyaketê Dêra li Efesê ye re binivîsîne: Yê ku heft sitêrkî di destê xwe yî rastê de digre, di nava heft şimadankên zêrînî de dimeşe, ûsa dibêje:</verse>
				<verse number="2">Ez bi karên te û bi xebatkariya te û bi sebra te dizanim û ez dizanim ku tu nikarî ji xeraban re sebir bikî û te yên ku ne şagirt in, lê belê xwe bi şagirtî didin nasîn ceriband û wan derewçîn dît</verse>
				<verse number="3">û tu bisebr î û di oxra navê min de, te li berxwe da û newestiyayî.</verse>
				<verse number="4">Lê belê tiştekî minî li dijî te heye: Te hezkirina xwe yî pêşîn berda.</verse>
				<verse number="5">Niha di bîr de bîne ku tu ji ku ket û tobe bike û karên xwe yî pêşîn bike! Ger tu tobe neke, ez ê bêm te û şimadanka te ji cîh ve rakim!</verse>
				<verse number="6">Lê belê ev di te de heye ku: Tu ji karên alîgirên Nîkolas ve dikerihe; ez jî ji wan dikerihim.</verse>
				<verse number="7">Yê guhê wî hebe, bila bibihîze ku ka Ruh ji Dêran re çi dibêje! Ez ê mafê xwarina ji dara jiyanê ya di bihuşta Xwedê de ye, bidim yê ku serdest bê.</verse>
				<verse number="8">Û ji milyaketê Dêra li Îzmîrê ye re binivîsîne: Yê miriye û dîsa rabûye, yê ku pêşîn û dawîn e ûsa dibêje:</verse>
				<verse number="9">Ez tengasiya te û xizaniya te dizanim; – lê belê tu dewlemend î! – Û ez kufrên kesên ji xwe re dibêjin Cihûd, lê belê yên ne Cihûd in, di mîna kenişta Îblîs de ne dikin dizanim.</verse>
				<verse number="10">Ji tengasiyên ku tu li ber kişandinê ye metirse! A vay, Îblîs bona ku hûn bên ceribandin, dê ji we hin kesan bavêje zîndanê û dê deh roj tengasiya we hebe. Heta mirinê dilsoz be û ez ê taca jiyanê bidim te!</verse>
				<verse number="11">Yê guhê wî hebe, bila bibihîze ku ka Ruh ji Dêran re çi dibêje! Yê ku serdest bê, dê ji mirina duwemîn ve xesarê nebîne.</verse>
				<verse number="12">Û ji milyaketê Dêra li Bergamayê ye re binivîsîne:</verse>
				<verse number="13">Yê ku xwediyê şûrê tûj yê bi dudevî ye, van tiştan dibêje: Ez bi karên te û ka tu li ku derê rûdinî ve dizanim; texta Îblîs li wir e û tu bi şidandî bi navê min ve digirî û di nava we de, li cîhê ku Îblîs lê rûdinî, di rojên kuştina şahdeyê minî dilsoz Antîpa de jî, te baweriya xwe ya bi min ve înkar nekir.</verse>
				<verse number="14">Lê belê li dijî te çend tiştên min hene; ji ber, li wê derê, yên te, ên ku bi hînkariya Balam ve girêdayî mane hene; wî, bona xwarina goştên ji pûtan re hatiye pêşkêş kirin û bona zinê bikin, tilpekî avêtina ber lawên Îsraêl, hînî Balak kir.</verse>
				<verse number="15">Mîna vêya, yên te, ên ku bi fêrkirina Nîkolas, ya ku ez jê dikerihim ve digirin jî hene.</verse>
				<verse number="16">Niha tobe bike! Ya na, ez ê zû werim te û li dijî wan bi şûrê di devê xwe de ve cengê bikim.</verse>
				<verse number="17">Yê ku guhê wî hebe, bila bibihîze ku ka Ruh ji Dêran re çi dibêje! Ez ê ji manna ku veşartiye bidim yê ku serdest bê. Wekî din ez ê kevirekî sipî û navekî nû ya li ser vî kevirî nivîsandiye, navekî ku ji xeynî yê ku bistîne, tu kes pê nizane bidimê.</verse>
				<verse number="18">Û ji milyaketê Dêra li Tiyatîrayê ye re binivîsîne: Lawê Xwedê, yê ku çavên wî yên mîna pêtê agir heye û lingên wî mîna tûncê dibiriqe ne, van tiştan dibêje:</verse>
				<verse number="19">Ez karên te û hezkirin û baweriya te û xizmeta te û sebra te dizanim û ez dizanim ku karên te yî dawîn, ji karên te yî pêşîn hîn jî zêdetir in.</verse>
				<verse number="20">Lê belê li dijî te tiştekî min heye; tu li pîreka bi navê Îzabêl, ya ku ji xwe re peyxamber dibêje bi xweşdîtinê dinihêrî û ew bi hînkariya xwe qûlên min ji rê ve derdixe û ber bi zîna kirinê û xwarina goştên ji pûtan re hatine pêşkêş kirin ve dibe.</verse>
				<verse number="21">Û bona tobe kirina wê, min demekê da wê û naxwaze ku ji zîna xwe ve tobe bike.</verse>
				<verse number="22">A vay, ez ê wê bavêjim nav livînekî û yê bi wê re zîna kirine jî, ger ji karên ku wê kiriye tobe nekin, ez ê wan bavêjim nav tengasiyên mezin.</verse>
				<verse number="23">Û ez ê zarokên wê, bi mirinê ve bikujim û dê hemû Dêr bizanibin, yê ku lêkolînê li gurçik û dilan dike, ez im. Û ez ê li gor karên we her yekî bidim we.</verse>
				<verse number="24">Lê belê ji we re, ji yên dinî li Tiyatîrayê ne re, ji hemûyên ku di wan de ev hînkariya nîne re, mîna ku ew dibêjin, ji yên tiştên Îblîs ên kûr ve nizanin re, dibêjim: Xeynî vêya ez tu barî danaynim ser we.</verse>
				<verse number="25">Lê belê heta ku ez bêm, bi yê ku bi we re ye bi pihêtî ve bigirin!</verse>
				<verse number="26">Û yê ku bi ser bikeve û heta dawîn bi karên min ve bigire, ez jî ji Bavê xwe çawa girtibim, ez ê li ser neteweyan ve serweriyê bidim wî.</verse>
				<verse number="27">Mîna ku qabên kûzker dişkênin, dê ew ê wan bi doqê hesinî ve bajo</verse>
				<verse number="28">û ez ê stêrka sibehê bidim wî.</verse>
				<verse number="29">Yê guhê wî hebe, bila bibihîze ku ka Ruh ji Dêran re çi dibêje!</verse>
			</chapter>
			<chapter number="3">
				<verse number="1">Û ji milyaketê Dêra li Sardisê ye re binivîsîne: Yê ku tê de heft Ruhê Xwedê û heft sitêrk hene, ûsa dibêje: Ez bi karên te dizanim; te bi jiyînê ve nav kiriye û tu mirî yî.</verse>
				<verse number="2">Hişyar bibe û tiştên li paş ve mayîne û li ber mirinê ne xurt bike! Ji ber ku min li ber Xwedayê xwe, karên te temambûyî nedîtin.</verse>
				<verse number="3">Niha, di bîra xwe de bîne ku, ka te çawa girtiye û bihîstiye û pê bigire û tobe bike! Niha, ger tu ne hişyar be, ez ê mîna dizekî werim ser te û tuyê nizanibe ku ez ê di kîjan saetê de bêm ser te.</verse>
				<verse number="4">Lê belê li Sardisê çend kesên te hene ku, wan kincên xwe gemarî nekirine û ew ê bi min re di nava kincên sipî de bimeşin; ji ber ku liyaq in.</verse>
				<verse number="5">Yê ku serdest bê, dê bi vî awayî kincên sipî li xwe bike û ez navê wî ji kitêba jiyanê ve betal nakim û ez ê li berya Bavê xwe û milyaketên wî navê wî kesî mukir bêm.</verse>
				<verse number="6">Yê guhê wî hebe, bila bibihîze ku ka Ruh ji Dêran re çi dibêje!</verse>
				<verse number="7">Û ji milyaketê Dêra li Fîladelfiyayê ye re binivîsîne: Yê pîroz û rast e, yê xwediyê qufleya Dawid e, yê ku vedike û kes nikare bigire û digire û kes nikare veke, ûsa dibêje:</verse>
				<verse number="8">Ez bi karên te dizanim. A vay, min deriyek vekirî ku tu kes nikare bigire danî ber te; ji ber ku hinek hêza te heye û te bi gotina min girt û te navê min înkar nekir.</verse>
				<verse number="9">A vay, ez hin kesên ji kenişta Îblîs, yên çawa ku ne Cihûd in, lê bi derewan ji xwe re dibêjin em Cihûd in, didim; a vay, ez ê wan ûsa bikim ku dê werin û li ber lingên te secde bikin û dê bizanibin ku ez ji te hez dikim.</verse>
				<verse number="10">Madem ku te bi gotina sebra min ve girt, ez ê jî ji saeta ceribandinê ya ku bona kesên li rûyê erdê dijîn biceribîne bê ser hemûya dinê, te biparêzim.</verse>
				<verse number="11">A vay, ez zû têm; bona ku tu kes taca te ji te negire, bi ya ku tu xwediye bi hijdîn pê bigire!</verse>
				<verse number="12">Ez ê yê ku serdest bê, di Perestgeha Xwedayê xwe de bikim stûnekî û ew dê êdî dernekeve derve û ez ê li ser wî navê Xwedayê xwe û navê bajarê Xwedayê xwe, ya ji Xwedayê min, ji ezman ve daketiye, navê Orşelîma nû û navê xwe yî nû binivîsînim.</verse>
				<verse number="13">Yê guhê wî hebe, bila bibihîze ku ka Ruh ji Dêran re çi dibêje!</verse>
				<verse number="14">Û ji milyaketê Dêra li Lawdîkyayê ye re binivîsîne: Yê Amîn, dilsoz û şahdeyê rasteqîn, çavkaniya afirandina Xwedê ûsa dibêje:</verse>
				<verse number="15">Ez bi karên te dizanim, tu ne sar î, ne jî germ. Xwezîka tu sar an jî germ bûya!</verse>
				<verse number="16">Bi vî awayî ji ber ku tu ne germ î ne jî sar, lê bona ku tu sarogermî yî; ez ê te ji devê xwe verşînim.</verse>
				<verse number="17">Ji ber ku tu dibêjî, ez dewlemend im û ez dewlemend bûm û motajiya min ji tu tiştî re nemaye! Û tu nizanî ku tu reben û di rewşekî heyfînî û xizan û kor û tazî de yî.</verse>
				<verse number="18">Bona ku tu bibî dewlemend, zêrê bi agir ve hatiye safî kirin û bona ku tu li xwe bikî û şerma tazîbûna te xuyanî nebe, kincê sipî û bona ku tu bibînî, ji bo tu di çavên xwe de bidî ji min stendina merhema çavan, ez ji te re şîret didim!</verse>
				<verse number="19">Ez bi hemû hezkirê xwe ve dipekim û perwerde dikim. Niha, bi vî awayî were xîretê û tobe bike!</verse>
				<verse number="20">A vay, ez li ber derî sekinî me û li derî dixim; ger kesek dengê min bibihîze û derî veke, ez ê têkevim cem wî û ez bi wî re û ew jî bi min re, em ê bi hev re şîvê bixwin.</verse>
				<verse number="21">Ez çawa bi serdestî hatina xwe û bi Bavê xwe re li texta wî rûniştim, ez ê jî mafê bi min re, li texta min rûniştinê bidim yê ku serdest bê.</verse>
				<verse number="22">Yê guhê wî hebe, bila bibihîze ku ka Ruh ji Dêran re çi dibêje!</verse>
			</chapter>
			<chapter number="4">
				<verse number="1">Paşî van tiştan dîtim û a vay, li ezman deriyek vekirî hebû û axaftina wî yî bi min re bihîstibûm û dengê pêşîn yê mîna borîjenê bû got. Derkeve vir û ez ê bûyerên li pey vêya lazim e ku bibin, nîşanî te bidim!</verse>
				<verse number="2">Û ez hema di Ruh de bûm û a vay, li ezman textekî û yekî li ser wî textî rûniştiye hebû.</verse>
				<verse number="3">Û yê li ser rûniştibû, mîna xuyaniya eqîqa yeşîm û sor bû û keskesorekê zumridê di bîr de dianî li dora text girtîbû.</verse>
				<verse number="4">Û li dora text bîst û çar text û li ser textan rûniştî bîst û çar kalepîrên li ser serê wan tacên zêrîn û kincên sipî li xwe kirî, hebûn.</verse>
				<verse number="5">Û ji text ve birûsk û deng û gurmîniyên ezman derdiketin. Û li ber text, heft pêtaleyên dişewitin hebûn; ew heft Ruhê Xwedê ne.</verse>
				<verse number="6">Û li ber text behrekî mîna billûrê, wekî ji camê hebû û di nav text û dora wê de, çar afirên zindî, yên pêşî û paşiyên wan bi çavan ve tijî ye hebûn.</verse>
				<verse number="7">Û afirê zindî yê yekemîn, mîna şêrekî bû û afirê zindî yê duwemîn, mîna cangeyekî bû û wecê afirê zindî yê sêwemîn, mîna wecê mirovekî bû û afirê zindî yê çaremîn, mîna qertelekî difire bû.</verse>
				<verse number="8">Û ji her yekê ji van çar afirên zindî xwediyê heft bazikî bûn û her alî û hundirê wan bi çavan ve tijî bûn û bi roj û şev, bêsekin û bêrawestin ûsa dibêjin: Pîroz, pîroz, pîroz e, Xudan Xwedayê ku şiyandarê her tiştî ye, yê ku hebû û yê ku heye û yê ku dê were!</verse>
				<verse number="9">Û afirên zindî, her ku ji yê li ser text rûniştiye, yê ku dê bi abadîna abadînan ve bijî re bilindahî û birêzî û şikiryê pêşkêşî dikirin,</verse>
				<verse number="10">bîst û çar kalepîr, li ber yê heta bêdawiyan bijî û li ser text rûniştiye xwe davêtin erdê ber wî û bi wî diperistin û tacên xwe davêjin ber text û dibêjin:</verse>
				<verse number="11">Ya Xudanê me û Xwedayê me! Tu liyaqî girtina bilindahiyê û birêziyê û qudretê yî. Ji ber ku te hemû tiştan afirand û ew bi xwestina te hebûn û hatin afirandin!</verse>
			</chapter>
			<chapter number="5">
				<verse number="1">Û min di destê rastê yê ku li ser text rûniştiye de kitêbek ji hundir û ji derve hatiye nivîsandin û bi heft mohran ve hatiye mohr kirin dît.</verse>
				<verse number="2">Û min milyaketekî xurt bi dengek bilind dibêje: Kî liyaqî vekirina kitêbê û mohran e? dît.</verse>
				<verse number="3">Û ne li ezman û ne li rûyê erdê û ne jî li binê erdê tu kesê ku kitêbê veke û li hundirê wê binihêre tunebû.</verse>
				<verse number="4">Û ez zehf digiriyam; ji ber ku tu kesê liyaqî kitêbê veke û li hundirê wê binihêre nehat dîtin.</verse>
				<verse number="5">Û yekî ji kalepîran ji min re got: Megrî! A vay, Şêrê ji eşîra Cihûda ve ye, reha Dawid, di vekirina kitêbê û heft mohrên wê de serdest hat!</verse>
				<verse number="6">Û di nava text û çar afirên zindî de û di nava kalepîran de, min Berxikekî mîna ku hatibe serjêkirin sekiniye dît; heft qiloç û heft çavên wî hebûn; vana heft Ruhê Xwedê yê ku ji hemûya dinê re hatine şandin in.</verse>
				<verse number="7">Û hat û ji destê rastê yê li ser text rûniştiye kitêbê girt.</verse>
				<verse number="8">Û dema wê girt, çar afirên zindî û bîst û çar kalepîr li ber Berxikê, bi erdê ve secde kirin û di destê her yekî de çenkek û wekî tasên zêrînî yên bi buxurê ve tijî, yên ku duayên pîrozan in; hebûn.</verse>
				<verse number="9">Û wan bi sitrandina qesîdeyek nû digotin: Tu liyaqî girtina kitêbê û vekirina mohrên wê yî; ji ber ku tu hatî serjêkirin û te mirovên ji her eşîrî û ji her zimanî û ji her gelî û ji her neteweyî bi xwîna xwe ve ji bona Xwedê kirîn</verse>
				<verse number="10">û te, wan di xizmeta Xwadayê me de kir qiraliyet û kahînan û ew dê li ser dinê serweriyê bajon!</verse>
				<verse number="11">Û li dora text û afirên zindî û kalepîran ve min gellek milyaketan dît û dengên wan bihîst û hejmara wan bi hezaran hezar, bi dehhezaran dehhezar bû;</verse>
				<verse number="12">bi dengekî bilind digotin: Berxê ku hatiye serjêkirin, liyaqî girtina qudretê û dewlemendiyê û hîkmetê û hêzê û birêziyê û bilindahiyê û pesnahiyê ye!</verse>
				<verse number="13">Û min bihîst ku hemû afirên li ezman û li rûyê erdê û li binê erdê û li ser behrê ne û hemû tiştên ku di wan de ne digotin: Pesnahî û hurmet û bilindahî û qudret heta abadîna abadînan, bila ya yê li ser text ve rûniştiye û ya Berxikê be!</verse>
				<verse number="14">Û çar afirên zindî gotin: Amîn! Û bîst û çar kalepîr bi erdê ve secde kirin û ji yê heta abadîna abadînan dijî re peristin.</verse>
			</chapter>
			<chapter number="6">
				<verse number="1">Û min dît, gava ku Berxikê ji heft mohran yekî vekir û min bihîst ku yekî ji çar afirên zindî, bi dengekî mîna gurmîniya ezmên got: Were!</verse>
				<verse number="2">Û dîtim û a vay, hespekî sipî û kevanekî yê li ser wê siwar e hebû û tacekî bona wî hate dayîn û bona ku serfiraz bê, bi serkeftinê ve derket.</verse>
				<verse number="3">Û Dema mohra duwemîn vekir, min gotina afirê zindî yê duwemîn ku got: Were! bihîst.</verse>
				<verse number="4">Û hespekî din, hespek sor derket û bona aşitî ji dinê ve rake û bona hev û din serjêkirinê rayedarî ji yê ku li ser wê siwar e re hate dayîn û şûrekî mezin ji wî re hate dayîn.</verse>
				<verse number="5">Û dema mohra sêwemîn vekir, min gotina afirê zindî yê sêwemîn ku got: Were! bihîst. Û dîtim û a vay, hespekî reş û şehînek di destê yê ku li ser wê siwar bû de hebû.</verse>
				<verse number="6">Û di nava çar afirên zindî de wekî dengekî ûsa axifî bihîstim: Olçekek genim bi dînarekî û sê olçek ceh bi dînarekî û xesarê nede zeyt û xemrê!</verse>
				<verse number="7">Û dema mohra çaremîn vekir, min gotina afirê zindî yê çaremîn ku got: Were! bihîst.</verse>
				<verse number="8">Û dîtim û a vay, hespekî rengê wê çilmisokî ye; navê suwarê wê Mirin bû û warê miriyan li pey wî dihate. Ji vana re, bona ku bi şûr, bi xela, bi weba û bi ajalên hov yên rûyê erdê ve mirinê biweşînin, li ser çarî yek rûyê erdê rayedarî hate dayîn.</verse>
				<verse number="9">Û dema mohra pêncemîn vekir, min li binya pêşkêşgehê canê yên bona gotina Xwedê û şahdeyiya ku domandine hatine kuştin dît.</verse>
				<verse number="10">Û bi dengekî bilind qêriyan û gotin: Ya Efendiyê pîroz û rast! Bona ku tu yên li rûyê erdê daraz bikî û heyfa xwîna me bistînî, hîn tuyê çiqas bisekinî?</verse>
				<verse number="11">Û ji her yekî ji wan re, qeftanê sipî hate dayîn û ji wan re hate gotin ku bila heta hejmara rêhevalên wanî dîl û birayên wanî mîna wan bên kuştin temam bibe, demekî kurt rehet bikin.</verse>
				<verse number="12">Û dema mohra şeşemîn vekir, min dît û a vay, erdhejînek mezin bû û roj, mîna pertalek ji mûyê be, reş bû û hemûya heyvê bû mîna xwînê</verse>
				<verse number="13">û sitêrkên ezman, gava ku darê hêjîrê bi bayek xurt bête kilkirin çawa hêjîrên xwe yî xag diweşîne, ketin ser rûyê erdê.</verse>
				<verse number="14">Û ezman, mîna tomarek bê pêçandin ji holê ve rabû û her çiya û her girav ji cîhê xwe ve hatin rakirin.</verse>
				<verse number="15">Û qiralên dinê û mezinên wê û fermandarên wê û dewlemendên wê û xurtên wê û hemû azad û mirovên wê yî dîl li şikeftan û di nava zinarên çiyayan de xwe veşartin</verse>
				<verse number="16">û ji çiya û zinaran re digotin: Bi ser me ve bikevin û ji rûyê yê li ser text ve rûniştiye û ji xezeba Berxikê ve me veşêrin!</verse>
				<verse number="17">Ji ber ku roja mezin ya xezeba wî hat û ma kî dikare bisekine?</verse>
			</chapter>
			<chapter number="7">
				<verse number="1">Û paşî vêya, bona ku bi ser erdê ve û bi ser behrê ve û bi ser darê her wekî ve ba nebe, çar milyaketên ku bi girtina çar bayê erdê, li çar aliyê rûyê erdê ve disekinin, dîtim.</verse>
				<verse number="2">Û milyaketekî din, yê ku mohra Xwedayê zindî pê re bû, ji rojhilatê ve derdikeve dîtim û wî ji çar milyaketên ku rayedariya xesariya erd û behrê ji wan re hatiye dayîn re bi dengekî bilind qêriya û got:</verse>
				<verse number="3">Heta ku em qûlên Xwedayê xwe ji eniya wan ve bi mohr bikin, xesarê nedin erd û behr û daran!</verse>
				<verse number="4">Û min hejmara yên ku hatine mohrkirin bihîst: Ji hemû eşîrên Lawên Îsraêl, sed û çel û çar hezar hatibûn mohrkirin.</verse>
				<verse number="5">Ji eşîra Cihûda donzdeh hezar hatibûn mohrkirin; ji eşîra Rûben donzdeh hezar, ji eşîra Gad donzdeh hezar,</verse>
				<verse number="6">ji eşîra Aşer donzdeh hezar, ji eşîra Naftalî donzdeh hezar, ji eşîra Manaşşe donzdeh hezar,</verse>
				<verse number="7">ji eşîra Şîmeûn donzdeh hezar, ji eşîra Lêwî donzdeh hezar, ji eşîra Îsşakar donzdeh hezar,</verse>
				<verse number="8">ji eşîra Zebûlûn donzdeh hezar, ji eşîra Ûsiv donzdeh hezar, ji eşîra Benyamîn donzdeh hezar hatibûn mohrkirin.</verse>
				<verse number="9">Paşî vêya dîtim û a vay, ajaweyek mezin ya ku kes nikare bijmêre, ji her netewî, ji her eşîrî, ji her gelî û ji her zimanî ava bûye, li ber text û li ber Berxikê ve sekinîbûn; qeftanên sipî li xwe kiribûn û di destê wan de guliyên xurmê hebûn.</verse>
				<verse number="10">Û bi dengekî bilind diqêriyan û digotin: Xelaskirin, mexsûsî Xwedayê me yî li ser text ve rûniştî û Berxikê ye!</verse>
				<verse number="11">Û hemû milyaket li dora text û kalepîran û çar afirên zindî ve disekinîn û li ber text xwe bi ser rû davêtin erdê, ji Xwedê re diperistin û digotin:</verse>
				<verse number="12">Amîn! Bila pesnahî û bilindahî û zaniyarî û şikirî û hurmet û hêz û qudret, bi abadîna abadînan ve ji Xwedayê me re be! Amîn.</verse>
				<verse number="13">Û yekî ji kalepîran bersiv da min û got: Vanê ku qeftanê sipî li xwe kirine kî ne û ji ku ve hatine?</verse>
				<verse number="14">Û ji wî re gotim: Ya efendiyê min, tu dizanî! Û wî ji min re got: Vana, yên ji wê tengasiya mezin ve têne ne û wan qeftanên xwe şuştin û wan qeftanên xwe di xwîna Berxikê de sipî kirin.</verse>
				<verse number="15">Bona vêya li ber texta Xwedê ne û roj û şev di Perestgeha wî de, ji wî re xizmetê dikin û yê li ser text ve rûniştiye, dê çadira xwe li ser wan ve vegire.</verse>
				<verse number="16">Û ew dê êdî birçî nebin û êdî tî nebin û ne roj, ne jî germayiyek li wan nexîne;</verse>
				<verse number="17">ji ber ku dê Berxikê ku li nava text e wan bajo û bibe çavkaniyên avên jiyanê û dê Xwedê hemû hêstiran ji çavên wan ve paqij bike.</verse>
			</chapter>
			<chapter number="8">
				<verse number="1">Û dema mohra heftemîn vekir, li ezman, qasî nîv saetî bêdengî çêbû.</verse>
				<verse number="2">Û min heft milyaketên ku li ber Xwedê disekinin dîtin û ji wan re heft borîjen hate dayîn.</verse>
				<verse number="3">Û milyaketekî din hat û buxurdanekî zêrînî di dest de bû, li ber pêşkêşgehê ve sekinî û bona ku li pêşkêşgeha li ber text, tevî duayên pîrozan ve pêşkêş bike, gellek buxur ji wî re hate dayîn.</verse>
				<verse number="4">Û duayên pîrozan û dûyê buxurê, li ber Xwedê ji destê milyaket ve bilind bû.</verse>
				<verse number="5">Û milyaket buxurdanê rahişt û bi agirê pêşkêşîgehê ve dagirt û avêt rûyê erdê û deng û gurmîniyên ezman û birûsk û erdhejîn bûn.</verse>
				<verse number="6">Û heft milyaketên ku heft borîjen bi wan re bûn, bona borîjenê lêxin, amade bûn.</verse>
				<verse number="7">Û milyaketê yekemîn li borîjenê xist û zîpikên bi xwînê ve tevlihev û agir ava bû û bi rûyê erdê ve hatin avêtin. Û ji sisêya yekê erdê şewitî û ji sisêya yekê daran şewitîn û hemû gîhayên hêşîn şewitîn.</verse>
				<verse number="8">Û milyaketê duwemîn li borîjenê xist û wekî ku çiyayekî mezin ê ku bi agir ve tête şewitandin bi hundirê behrê ve hate avêtin û ji sisêyan yekê behrê bû xwîn</verse>
				<verse number="9">û ji sisêyan yekê afirên zindî, yên di behrê de ne mirin û ji sisêyan yekê keştiyan tune bûn.</verse>
				<verse number="10">Û milyaketê sêwemîn li borîjenê xist û ji ezman, sitêrkek mezin mîna pêtalê vêdikeve ket ser ji sisêyan yekê çeman û ket ser çavkaniyên avê</verse>
				<verse number="11">û navê vê stêrka Pelîn e. Û ji sisêyan yekê avan mîna pelînê bûn û gellek mirov ji avan mirin; ji ber ku av tahl bûn.</verse>
				<verse number="12">Û milyaketê çaremîn li borîjenê xist û ji sisêyan yekê rojê û ji sisêyan yekê heyvê û ji sisêyan yekê sitêrkan hatin lêxistin; da ku, ji sisêyan yekê wan vemirîn û ji sisêyan yekê rojê û şevê jî bê ronahî man.</verse>
				<verse number="13">Û min dît û min bihîst ku qertelek di nava ezman de difire û bi dengê bilind digot: Ji ber dengê borîjenên sê milyaketên dinî li borîjenan bixin wey, wey, wey li serê yên ku li ser rûyê erdê rûdinin!</verse>
			</chapter>
			<chapter number="9">
				<verse number="1">Û milyaketê pêncemîn li borîjenê xist û min sitêrkek ji ezman ve ketiye erdê dît û qufleya bîra ku dadikeve kûritiyên bêbinî ji wî re hate dayîn.</verse>
				<verse number="2">Û wî bîra kûritiyên bêbinî vekir, ji bîrê ve dûhekî mîna dûhê ocaxekî mezin derket û ji dûhê bîrê, roj û hewa tarî bûn.</verse>
				<verse number="3">Û ji nava dûhê ve, kulî derketin rûyê erdê; hêzekî mîna dûpişkên rûyê erdê ji vana re hate dayîn.</verse>
				<verse number="4">Û ji wan re hate gotin ku, bila ne gîhayê erdê, ne tiştekî hêşîn û ne jî darekî, lê xesarê bidin mirovên di eniya wan de mohra Xwedê nîne.</verse>
				<verse number="5">Û destûra ne bona ku wan bikujin, lê pênc meh tahdê li wan bikin, ji wan re hate dayîn. Û lêdana wan, mîna êşa, dema dûpişkek bi mirov ve vede dide bû.</verse>
				<verse number="6">Û di wan rojan de dê mirov li mirinê ve bigerin û dê wê nebînin û ew ê bêriya mirinê bikin û dê mirin ji wan ve bireve.</verse>
				<verse number="7">Û şiklên kuliyan, mîna hespên ji cengê re hatine amade kirin bûn û li ser serê wan tacên wekî zêrînî bin hebûn û wecê wan mîna wecê mirovan bû.</verse>
				<verse number="8">Û mîna porên pîreka porên wan hebûn û diranên wan mîna diranê şêran bûn.</verse>
				<verse number="9">Û zirxên wan, zirxên mîna ji hesin ve hebûn û dengê bazikên wan mîna dengê gellek erebeyên hespan, yên ku dibezin şer bû.</verse>
				<verse number="10">Û terî û derziyên wanî mîna yê dûpişkane hebûn û bi teriyên xwe xwediyê hêza ku dikarin pênc mehî xesarê bidin mirovan bûn.</verse>
				<verse number="11">Û li serê wan, bi qiralbûnê milyaketê kûritiyên bêbinî hebû; navê wî bi Îbranîtî Abadon û bi Grekî Apolyon e.</verse>
				<verse number="12">Wey a yekemîn derbas bû, a vay, li pey vêya hîn du weyên din tên!</verse>
				<verse number="13">Û milyaketê şeşemîn li borîjenê xist û min ji çar qiloçên pêşkêşgeha zêrînî, ya ku li ber Xwedê ye dengekî bihîst;</verse>
				<verse number="14">ji milyaketê şeşemîn ya borîjen di destê wî de ye re got: Çar milyaketên li cem çemê Ferata mezin ve girêdayîne veke!</verse>
				<verse number="15">Û çar milyaketên bitûmî bona wê saetê û wê rojê û wê mehê û wê salê amade têne sekinandin, bona ku ji sisêyan yekê mirovan bikujin, hatin vekirin.</verse>
				<verse number="16">Û hejmara artêşên siwaran, du carî deh hezar carî deh hezar bûn, min hejmara wan bihîst.</verse>
				<verse number="17">Û bi vî awayî di xewn û xeyalê de, hespan û yên ku li wan siwar bûne, zirxên wanî mîna ji agir, yaqûtê mor û kewkurdê ve hebûn, dîtim; serê hespan mîna serê şêran bû û ji devê wan agir û dûh û kewkurd derdiketin.</verse>
				<verse number="18">Ji sisiyê yekê mirovan, ji ber agir û dûh û kewkurda ku ji devê vana derdiketin, ji van sê asîwan ve hatin kuştin.</verse>
				<verse number="19">Ji ber ku hêza hespan di dev û teriyê wan de ye û serê teriyên wanî mîna mara ye hene û bi vana ve xesarê didin.</verse>
				<verse number="20">Û mayiyên mirovên ku bi van asîwan ve nehatine kuştin bona ku ji cinan re û ji pûtên darinî, zêr û zîv û tûnc û kevir in û nabînin, nabihîzin û nameşin re secde nekin, ji karên destên xwe ve tobe nekirin.</verse>
				<verse number="21">Û ji qesasiyên xwe û sêrbaziyên xwe û ji zîna û dizî kirinên xwe tobe nekirin.</verse>
			</chapter>
			<chapter number="10">
				<verse number="1">Û min milyaketekî din, yê bihêz ji ezman ve dadikeve dît; xwe bi ewran ve pêça bû û keskesorek li ser serê wî hebû û wecê wî mîna rojê û lingên wî mîna sitûnên agir bûn.</verse>
				<verse number="2">Û di destê wî de kitêbek biçûk, ya ku hatiye vekirin hebû û wî lingê xwe yî rastê avêt ser behrê û yê çepê jî avêt ser erdê</verse>
				<verse number="3">û mîna gurmîniya şêran bi dengekî bilind bang kir û dema wî bang kir, heft gurmîniyên ezman bi dengê xwe bang kirin.</verse>
				<verse number="4">Û dema heft gurmîniyên ezman bang kirin, xwestim ku binivîsim û ji ezman ve dengekî: Gotinên heft gurmîniyên ezman nenivîsîne, wan bi mohr bike! dibêje bihîstim.</verse>
				<verse number="5">Û milyaketê ku min li ser behr û li ser erdê ve wî dît, destê xwe yî rastê ber bi ezman ve rakir</verse>
				<verse number="6">û bona heqê yê ku ezman û yên li ezman in û erd û yên li erdê ne û behr û yên di behrê de ne afirandiye û yê bi abadîna abadînan ve dijî sond xwar û got: Êdî dê muhlet nebe.</verse>
				<verse number="7">Lê belê di rojên dengê milyaketê heftan de, dema dê li borîjenê bixine, wekî ku ji qûlên xwe yî peyxamber ve mizgînî daye, dê raza Xwedê jî biçe serî.</verse>
				<verse number="8">Û dengê ku min ji ezman ve bihîstibû, dîsa bi min re dest bi axaftinê kir û got: Here, kitêba biçûk ya vekirî, ya di destê milyaketê li ser behr û erdê de sekiniye bistîne!</verse>
				<verse number="9">Û ez çûm cem milyaket û jê re gotim ku: Bila kitêba biçûk bide min! Û ji min re got: Bigire û vêya bixwe û dê di zikê te de tahliyek çê bike, lê belê di devê te de dê mîna hungiv şêrîn bibe.</verse>
				<verse number="10">Û min kitêba biçûk ji destê milyaket girt û xwar û di devê min de mîna hungiv şêrîn bû. Lê belê dema min wê xwar, mahdê min tahl bû.</verse>
				<verse number="11">Û wî ji min re got: Hewce ye ku, tu dîsa di derheqê gellek neteweyan û gelan û zimanan û qiralan de peyxambertiyê bikî!</verse>
			</chapter>
			<chapter number="11">
				<verse number="1">Û qamîşekî pîvanê ya mîna şivekê ye, ji min re hate dayîn û hate gotin: Rabe û Perestgeha Xwedê û pêşkêşgehê û yên li wir peristinê dikin bipîve!</verse>
				<verse number="2">Lê belê hewşa Perestgehê ya derve berde û wir nepîve; ji ber ku wir, ji neteweyên ku bajarê pîroz dê çel û du meh bi lingên xwe ve bicûn re hate dayîn.</verse>
				<verse number="3">Û ez ê hêzê bidim du şahdeyên xwe û wekî cilikan li xwe kirî, dê hezar û du sed û şêst rojî peyxambertiyê bikin.</verse>
				<verse number="4">Vana du darên zeytûnê û du şimadankên li ber Xudanê dinê ve sekiniye ne.</verse>
				<verse number="5">Û ger kesek bixwaze ku xesarê bide wan, ji devê wan agir dipejiqe û neyarên wan dixwe û diqedîne û ger kesek bixwaze ku xesarê bide wan, divê ew bi vî awayî bête kuştin.</verse>
				<verse number="6">Rayedariya wan heye ku heta dema peyxambertiyê bikin, bona ku baran nebare dikarin ezmanê bigirin û xwediyê rayedariya avê vegerandina xwînê û çend cara bixwazin dikarin bi her cûreyê asîwê ve li rûyê erdê bixin.</verse>
				<verse number="7">Û ger wexta wanî şahdeyiyê biqede, dê cenawirê ji kûritiyê bêbinî ve derkeve bi wan re cengê bike û wan bindest bike û bikuje.</verse>
				<verse number="8">Û cesedên wan, bi nîşanî dê li rêya mezin ya bajarê mezin ku bi ruhanî, bi navê Sodom û Misirê ve tê binav kirin, bê raxistin; Xudanê wan jî li wê derê hatibû xaçkirin.</verse>
				<verse number="9">Û mirovên ji her netewî û eşîretî û zimanî û gelan dê sê roj û nîv li cesedên wan binihêrin û destûrê nadin ku cesedên wan têxin goristanê.</verse>
				<verse number="10">Û yên li ser rûyê erdê rûdinin, dê li ser wan kêfxweş bibin û cejnê bikin, xelatan ji hev û din re bişînin; ji ber ku van her du peyxamberan, eziyetê li yên ku li ser rûyê erdê rûdinin kiribûn.</verse>
				<verse number="11">Û piştî sê roj û nîvê ji Xwedê ve ruhê jiyanê kete hundirê wan û rabûn ser pêlên xwe û tirsekî mezin ket ser yên ku wan dîtin.</verse>
				<verse number="12">Û ji ezmanan ve ji wan re dengekî bilind yê ku dibêje: Derkevin ser vir! bihîstin. Û di ewr de hilkişiyan ezman û neyarên wan, wan dîtin.</verse>
				<verse number="13">Û tam di wê saetê de, erdhejînek mezin bû û ji dehan yekê bajarê xera bû û di erdhejînê de heft hezar kes can dan û yên li paşê man, bi tirsek mezin ve ketin û Xwedayê ezmanan bilind kirin.</verse>
				<verse number="14">Wey a duwemîn derbas bû; a vay, wey a sêwemîn bi lez tê!</verse>
				<verse number="15">Û milyaketê heftemîn li borîjenê xist û bi gotina: Serweriya dinê bû ya Xudanê me û Mesîhê wî û dê ew ê bi abadîna abadînan ve serweriyê bajo! li ezman dengên bilind çêbûn.</verse>
				<verse number="16">Û bîst û çar kalepîrên li ber Xwedê, li ser textên xwe rûniştibûn bi ser rû ve xwe avêtin erdê û ji Xwedê re peristin û gotin:</verse>
				<verse number="17">Ya Xudan, Xwedayê ku şiyandarê her tiştî ye, yê ku heye û yê ku hebû; em ji te re şikir dikin; ji ber ku te qudreta xwe yî mezin hilgirt û dest bi ajotina serweriyê ve kir!</verse>
				<verse number="18">Û neteweyan bi xezebê ve ketin û xezeba te hat û dema daraz kirina miriyan û dema bi xelat kirina peyxamber û pîrozên, dixwaze bila mezin û dixwaze jî bila biçûk be, yên ji navên te ve ditirsin û qûlên te ne û dema wêran kirina yên ku rûyê erdê wêran dikin hat!</verse>
				<verse number="19">Û Perestgeha Xwedê ya li ezmana ye vebû û di Perestgeha wî de Sindoqa Peymana wî xuyanî bû û birûskan û dengan û gurmîniya ezmanan û erdhejîn û zîpikên mezin çêbûn.</verse>
			</chapter>
			<chapter number="12">
				<verse number="1">Û li ezman ve nîşanek mezin xuya bû: Pîrekek bi rojê ve pêçayiye û di binya lingên wê de heyv û li serê wê tacek ji donzdeh stêrkî ye hebû.</verse>
				<verse number="2">Û ew bi ducanî bû û di nava janên zayinê de vedigevizî û diqêriya.</verse>
				<verse number="3">Û li ezman, nîşanek din xuya bû: Û a vay, bi heft serî û bi deh qiloçî û di ser seriyên wî de heft tac hebûn, ejderhayek mezin û sor hebû.</verse>
				<verse number="4">Û teriya wî ji sisêyan yekê sitêrkên ezmanan kaş dikir û wan avêt rûyê erdê. Û ejderha li ber pîreka ku li ber welidandinê ye, bona ku dema biwelidîne zarokê wê daqurtîne disekinî.</verse>
				<verse number="5">Û wê lawekî, zarokekî mêr, yê ku dê hemû netewan bi darekî hesinî ve bajo anî dinê û zarokê wê hate girtin û birin cem Xwedê û cem texta wî.</verse>
				<verse number="6">Û pîrek reviya çolê, li wir, bona ku hezar û du sed û şêst rojî li wê derê bête xwedî kirin, cîhekî wê, yê ji aliyê Xwedê ve hatiye amade kirin heye.</verse>
				<verse number="7">Û li ezman şer çêbû: Mikaîl û milyaketên xwe, li dijî ejderha ve şer kirin. Û ejderha, bi milyaketên xwe ve li dijberî wan şer kirin,</verse>
				<verse number="8">lê belê ew serfiraz nebûn û cîhên wanî li ezman êdî nehat dîtin.</verse>
				<verse number="9">Û ejderhayê mezin, ew marê kevn ku hemûya dinê ji rê ve derdixist, yê bi navê Îblîs an jî Şeytan ve tê binav kirin û bi milyaketê xwe ve bi rûyê erdê ve hatin avêtin.</verse>
				<verse number="10">Û min bihîst ku li ezman, dengekî bilind ûsa dibêje: Xelaskirina Xwedayê me û hêza wî û serweriya wî û rayedariya Mesîh niha hate cîh! Ji ber ku tawanbarkirê birayên me, yê ku wan li ber Xwedayê me bi roj û şev ve bi tawan xuya dikir, bi jêr ve hate avêtin.</verse>
				<verse number="11">Û wan ji ber sedema xwîna Berxikê û ji ber sedema gotina şahdeyiya xwe ve wî mexlûb kirin û heta mirinê ji canê xwe hez nekirin!</verse>
				<verse number="12">Bona vêya, ya ezmanno û yên di wan de rûdinin, kêfxweş bibin! Wey li erdê û behrê! Ji ber ku Îblîs bi zanebûna dema xwe yî kêm e, bi hêrsekî mezin ve daket ser we.</verse>
				<verse number="13">Û dema ejderha dît ku bi rûyê erdê ve hatiye avêtin, dest bi bera dana pîreka ku zarokê nêr aniye dinê kir.</verse>
				<verse number="14">Û bona ku ji ber mar ber ve çolê, ber ve cîhê xwe ve bifire, her du bazikên qertelê mezin, ji pîrekê re hate dayîn; di demekî û deman û nîv demê de li wê derê tête xwedî kirin.</verse>
				<verse number="15">Û mar, bona pîrekê bi ber ava lehiyê ve bibe, ji devê xwe, li pey wê mîna çemekî av rijand.</verse>
				<verse number="16">Û erd, ji pîrekê re alîkarî kir û erd devê xwe vekir û çemê ku mar ji devê xwe ve rijandiye daqurtand.</verse>
				<verse number="17">Û ejderha li dijî pîrekê hêrs bû û bona ku bi kesên ji nîjada wê, paş ve maye û emirên Xwedê tînin cîh û di wan de şahdeyiya Îsa heye re şer bike çû.</verse>
				<verse number="18">Û ez li ser qûma behrê sekinîm.</verse>
			</chapter>
			<chapter number="13">
				<verse number="1">Û min cenawirekî ji behrê ve derdikeve dît, deh qiloç û heft seriyê wî û li ser qiloçên wî deh heb tacên wî û li ser seriyên wî navên kufrê hebûn.</verse>
				<verse number="2">Û cenawirê ku min dît, mîna parsekî bû û lingên wî mîna lingên hirçan û devê wî mîna devê şêran bû û ejderha, tevî hêz û texta xwe, rayedariyek mezin da wî.</verse>
				<verse number="3">Û ji seriyên wî yekî mîna birînek mirinî stendîbe dîtim û birîna mirinê hate başkirin û hemûya dinê, li pey cenawir ve şaş û metal ma.</verse>
				<verse number="4">Û wan bi ejderhayê rayedariyê daye cenawirê ve peristinê kirin û bi gotina: Ma qey ya mîna cenawir heye? Kî dikare bi wî re şer bike? ji cenawirê re peristîn.</verse>
				<verse number="5">Û devekî gotinên bi quretî û kufiran bike û rayedariyek bi çel û du mehî bişuxulîne ji wî re hate dayîn.</verse>
				<verse number="6">Û bona li dijî Xwedê kufir bike, bona kufiran ji navê wî û mala wî re, yanê, ji yên li ezman ve dijîn re bike, devê xwe vekir.</verse>
				<verse number="7">Û ji wî re destûr hate dayîn ku, bikaribe li dijî pîrozan şer bike û wan bindest bike û ji wî re li ser her eşîr û her gel û her ziman û her neteweyan ve rayedarî hate dayîn.</verse>
				<verse number="8">Û hemûyên li rûyê erdê ve dijîn û ji ava kirina dinê ve navê wan di kitêba jiyanê ya Berxê ku hatiye serjêkirin de nehatiye nivîsîn, dê ji wî re biperistin.</verse>
				<verse number="9">Ger guhên kî hebe, bila bibihîzin!</verse>
				<verse number="10">Ger mirovek bona bindestiyê be, ew dê here bindestiyê. Ger yekî bi şûr ve bikuje be, divê ew bi şûr ve bête kuştin. Sebir û baweriya pîrozan di vê de ye!</verse>
				<verse number="11">Û min cenawirekî dinî ji erdê ve derdikeve dît û mîna berxikekî du qiloçê wî hebûn û mîna ejderha diaxifî.</verse>
				<verse number="12">Û hemû rayedariya cenawirê yekemîn, li ber çavê wî dişuxulîne. Û bi rûyê erdê û heçî kesên li ser wê ve dijîn, ji cenawirê yekemîn, yê birîna wî yî mirinî baş bûye re dide secde kirin.</verse>
				<verse number="13">Û li ber mirovan, mûcîzetên qasî ji ezman ve agir bibarîne rûyê erdê çê dike.</verse>
				<verse number="14">Û ji yên ku li ser rûyê erdê rûdinin re, bona ji cenawirê ku pê re birîna şûr heye û jiya ye sûretekî çêbikin dibêje û ji ber sedema elametên ku bona li ber cenawir bête çêkirin jê re hatine dayîn, yên ku li rûyê erdê ve rûdinin ji rê ve çewt dike.</verse>
				<verse number="15">Û bona ku hilma jiyanê bide senema cenawir, wî biaxifîne û bona hemûyên ku ji wî re peristinê nekin bide kuştin, qudret ji wî re hate dayîn.</verse>
				<verse number="16">Û mohrek li ser destê rastê an jî eniya her kesê biçûk û mezin û dewlemend û xizan û azad û dîl ve dide xistin</verse>
				<verse number="17">û xeynî kesên ku navê cenawir, an jî mohra hejmara navê wî nîşan dide bi wan re ye, tu kes nikare bikire, an jî bifiroşe.</verse>
				<verse number="18">Hîkmet li vir e. Yên dikarin fêhm bikin, bila hejmara aidî cenawir e bihesibînin; ji ber ku hejmara mirovekî ye û hejmara wî şeş sed û şêst û şeş e.</verse>
			</chapter>
			<chapter number="14">
				<verse number="1">Û dîtim û a vay, Berxik li ser Çiyayê Siyonê sekiniye û tevî wî sed û çel û çar hezar kesê li ser eniya wan navê wî û navê Bavê wî hatiye nivîsandin hebûn.</verse>
				<verse number="2">Û ji ezman dengekî mîna dengê gellek avan û mîna dengê gurminiya ezmanan ya mezin bihîstim û dengê ku bihîstim, mîna dengê çenkvanên ku li çenkên xwe dixînin bû.</verse>
				<verse number="3">Û wan li ber text, li ber çar afirên zindî û kalepîran ve wekî qesideyekî nû bistirên û xeynî sed û çel û çar hezar kesên ku ji rûyê erdê ve hatine stendin, tu kes hînî wê qesîdê nabe.</verse>
				<verse number="4">Yên ku xwe bi pîrekan ve bi leke nekirine vana ne; ji ber ku pak in. Vana, Berxik biçe ku, yên li pey wî diçin in. Bona ku ji Xwedê û Berxikê re bibin nûber, vana ji nav mirovan ve hatine stendin.</verse>
				<verse number="5">Û di devê wan de derew nehat dîtin; ji ber ku ew li ber texta Xwedê bêqisûr in.</verse>
				<verse number="6">Û min milyaketekî din, yê ku bona her gelî û nîjadî û zimanî û netewî mizgînî bike, di wî de Mizgîniya abadîn heye û di navenda ezmên de difire dît.</verse>
				<verse number="7">Bi dengekî bilind digot: Ji Xwedê bitirsin û mezinahiyê bidin wî; ji ber ku saeta wî yî daraz kirinê hat û bi yê ezman û erd û behrê û çavkaniyên avê afirandiye ve biperistin!</verse>
				<verse number="8">Û milyaketekî din, yê duwemîn, ji pey wî hat û got: Xera bû, Babîla mezin ya ku ji xemra zînaya xwe yî har bi hemû gelan ve da vexwarinê xera bû!</verse>
				<verse number="9">Û milyaketekî din, yê sêwemîn, yê ji pey wan hat, bi dengekî bilind got: Ger kesek bi cenawir û bi senemekî di mînaka wî de yî biperiste û li ser eniya xwe, an jî li ser destê xwe mohra wî qebûl bike,</verse>
				<verse number="10">dê ew jî ji xemra hêrsa Xwedê ya di kaseya xezeba wî de bi safî hatiye amade kirin vexwe û dê ji wî re, li berya Berxik û milyaketên pîroz ve bi agir û kewkurdê ve lêdan bê kirin.</verse>
				<verse number="11">Û duhê lêdana ku dikişînin, heta abadîna abadînan didome û aramiya yên bi cenawir û bi senemê wî ve diperistin û mohra navê wî qebûl dikin, bi roj û şev nîne.</verse>
				<verse number="12">Sebra pîrozên ku bi emirên Xwedê û baweriya Îsa ve digirin di vê de ye.</verse>
				<verse number="13">Û min dengek ji ezman ve bihîst û ji min re got: Binivîsîne: Ji niha pê ve, xwezî li kesên bi aidbûna Xudan ve bimirin! Ruh dibêje: Belê, dê ji şuxlên xwe ve rawestin; ji ber ku dê kirinên wan li pey wan biçin.</verse>
				<verse number="14">Û min dît û a vay, ewrekî sipî û yekî mîna lawê mirov li ser ewran rûniştî, di serê wî de tacekî zêrînî û di destê wî de oraqekî tûj hebû.</verse>
				<verse number="15">Û milyaketekî dinî ji Perestgehê ve derket, ji yê li ser ewran ve rûniştiye re, bi dengekî bilind bang kir û got: Oraqa xwe dirêj bike û biçîne; ji ber ku saeta çinandinê hat; ji ber ku dexla erdê gîhaştiye!</verse>
				<verse number="16">Û yê li ser ewran rûniştiye, oraqa xwe li ser erdê ve kil kir û dexla erdê hate çinandin.</verse>
				<verse number="17">Û ji Perestgeha li ezman, milyaketekî din derket; oraqek wî yî tûj jî hebû.</verse>
				<verse number="18">Û milyaketek dinî li ser agir ve rayedar e ji pêşkêşgehê derket û ji yê oraqa wî yî tûj heye re, bi dengekî bilind bang kir û got: Oraqa xwe yî tûj bişîne û tiriyên mêwê erdê bicivîne; ji ber ku tiriyên wê gîhaştin!</verse>
				<verse number="19">Û milyaket oraqa xwe avêt ser erdê û tiriyên mêwa erdê berhev kir û avêt mahsera mezin ya hêrsa Xwedê.</verse>
				<verse number="20">Û li derveyî bajêr di mahserê de hate pêlê kirin û ji mahserê, di dûrahiya hezar û şeş sed tîr avêtinê de, xwîn heta lixabê hespan bilind bû.</verse>
			</chapter>
			<chapter number="15">
				<verse number="1">Û min li ezman, nîşanekî dinî mezin û mirovan şaş dike dît: Heft milyaketên ku bi wan re heft belayên dawîn hene; ji ber ku hêrsa Xwedê bi wan ve diçe serî.</verse>
				<verse number="2">Û bi agir ve tevlihev behrekî wekî ji camê be û yên ku cenawir û sûretê wî û hejmarê navê wî mexlûb kirine, wekî çenkên Xwedê di destên wan de be, li ser behra ku ji camê ye sekinîne dîtim.</verse>
				<verse number="3">Û qesîda qûlê Xwedê Mûsa û qesîda Berxikê distirên û dibêjin: Ya Xudan, Xwedayê ku şiyandarê her tiştî ye! Karên te mezin û yên bi wan ve şaş dibin e. Ya qiralê pîrozan, rêyên te rast û bi dad in!</verse>
				<verse number="4">Ya Xudan, ma kî ji te natirse û navê te bilind nake? Ji ber ku tenê tu pîroz î. Belê, dê hemû netewe werin û li ber te biperistin. Ji ber ku karên te yî bi dad, bi eşkeretî hatin dîtin!</verse>
				<verse number="5">Û paşî vêya, min dît û a vay, Perestgeha li ezman, Çadira Şahdeyiyê vebû.</verse>
				<verse number="6">Û heft milyaketê ku heft bela bi wan re hene, bi ketenê pak û dibiriqe û li sînga xwe şûtikên zêrînî girêdayî bûna xwe ve ji Perestgehê ve derketin.</verse>
				<verse number="7">Û yekî ji çar afirên zindî, heft tasên zêrînî yên bi hêrsa Xwedayê bi abadîna abadînan ve dijî ve tijî, da heft milyaketan.</verse>
				<verse number="8">Û Perestgeh bi duhê bilindahî û qudreta Xwedê ve tijî bû û heta ku heft belayên heft milyaketan qediya, kes nikarîbû biketa Perestgehê.</verse>
			</chapter>
			<chapter number="16">
				<verse number="1">Û min dengekî bilind ji Perestgehê bihîst ku, ji heft milyaketan re got: Herin û heft tasên bi hêrsa Xwedê ve tijî li ser rûyê erdê ve valakin!</verse>
				<verse number="2">Û yê yekemîn çû û tasa xwe li ser rûyê erdê vala kir û li ser kesên ku mohra cenawir li wan e û bi pûtê di mînakiya wî de ye diperistin, birînên erjeng û êşê dide çêbûn.</verse>
				<verse number="3">Û yê duwemîn tasa xwe valayî behrê kir û ew bû mîna xwîna miriyan û hemû zindiyên di nav behrê de ne mirin.</verse>
				<verse number="4">Û yê sêwemîn tasa xwe valayî çem û çavkaniyên avê kir û vana vegeriyan xwînê.</verse>
				<verse number="5">Û min bihîst milyaketê ku ji avan ve rayedar e got: Ya Xudanê Pîroz, yê ku heye û yê ku hebû, tu bi dad î; ji ber ku te wusa daraz kir!</verse>
				<verse number="6">Ji ber ku wan xwîna pîrozan û peyxamberan rijandin û te bona vexwarinê xwînê da wan; ji ber ku vêya li xwe heq kirin!</verse>
				<verse number="7">Û min bihîst ku yekî din ji pêşkêşgehê ve dibêje: Belê, ya Xudan, Xwedayê ku şiyandarê her tiştî ye, daraziyên te rast û bi dad in!</verse>
				<verse number="8">Û yê çaremîn, tasa xwe valayî ser rojê kir û hêza bi agir ve qemirandina mirovan jê re hate dayîn.</verse>
				<verse number="9">Û mirovan, bi germiyekî mezin qeliyan û wan ji navê Xwedayê ku serwerê van asîwan e re kufir kirin û tobe nekirin ku bilindahiyê bidin wî.</verse>
				<verse number="10">Û yê pêncemîn, tasa xwe bi ser texta cenawir ve vala kir û serweriya wî tarî bû û wan ji êşê, zimanê xwe gez kirin.</verse>
				<verse number="11">Û ji ber êş û birînên xwe ji Xwedayê ezman re kufir kirin û ji karên xwe tobe nekirin.</verse>
				<verse number="12">Û yê şeşemîn, tasa xwe li ser çemê Ferata mezin ve vala kir û bona ku rêya qiralên ji rojhilatê ve tên amade bibe, avên wê ziwa bûn.</verse>
				<verse number="13">Û min sê ruhê mindar, yên mîna beqan ji devê ejderha û ji devê cenawir û ji devê peyxamberê sexte ve derketin dît.</verse>
				<verse number="14">Ji ber ku vana ruhên cinên mûcîzetan dikin in; bona cenga dê di roja mezin ya Xwedayê ku şiyandarê her tiştî ye de bibe, diçûn civandina hemû qiralên dinyayê.</verse>
				<verse number="15">– A vay, ez mîna dizekî têm! Xwezî li kesê ku bona tazî nemîne û di şermezariyê de nemîne, hişyar dimînin û kincên xwe li ser xwe dihêlin! –</verse>
				<verse number="16">Û wî ew li cîhê ku navê wê di zimanê Îbranî de Armagedon e, civand.</verse>
				<verse number="17">Û yê heftemîn tasa xwe valayî ser hewayê kir û ji Perestgehê, ji textê; bi gotina: Bû! dengekî bilind derket.</verse>
				<verse number="18">Û birûsk û deng û gurmîniyên ezman bûn û erdhejînek mezin çê bû; wusa ku, ji dema ku mirov li rûyê erdê ne ve, mîna wê, erdhejînek ewqas mezin çênebû.</verse>
				<verse number="19">Û bajarê mezin bû sê parî û bajarên netewan têkçûn û bona ku, kaseya bi xemra bi hêrsa xezeba wî ve tijî jê re bête dayîn, Babîla mezin li ber Xwedê ve hate bîr anîn.</verse>
				<verse number="20">Û her girave reviyan û çiya nehatin dîtin.</verse>
				<verse number="21">Û ji ezman, li ser mirovan ve zîpikek mezin ya wekî di giraniya talantekî de be, bariya û mirovan ji ber asîwa zîpikê ji Xwedê re kufir kirin, ji ber ku asîwa wê zehf mezin bû.</verse>
			</chapter>
			<chapter number="17">
				<verse number="1">Û yekî ji heft milyaketên ku heft tasên wan hene, hat û bi min re axifî û got: Were! Ez ê cezayê ji fahîşeya li qeraxa avên mezin ve rûniştiye nîşanî te bidim.</verse>
				<verse number="2">Qiralên erdê, bi wê re zinê kirin û yên li ser rûyê erdê dijîn, bi xemra zînaya wê ve serxweş bûn.</verse>
				<verse number="3">Û wî min di Ruh de bir çolistanê û min li ser cenawirekî sor, yê ku heft serî û deh qiloçên wî hene û bi navên kufrê ve tijî ye, jinikekê siwarbûyî dît.</verse>
				<verse number="4">Û pîrek, kincên erxewanî û sor li xwe kiribû û xwe bi zêr û kevirên bi qîmet û bi înciyan ve xemilandibû û di destê wê de kaseyek zêrînî ya bi tiştên erjeng û bi mindariyên zînaya xwe ve tijî hebû</verse>
				<verse number="5">û li ser eniya wê, navek hatibû nivîsandin: RAZ, BABÎL A MEZIN, DAYÎKA FAHÎŞEYÊN Û ERJENGIYÊN DINÊ.</verse>
				<verse number="6">Û min dît ku, pîrek bi xwîna pîrozan ve û bi xwîna şahidên Îsa ve serxweş bûye û dema min wê dît, ez ketim şaşiyek mezin.</verse>
				<verse number="7">Û milyaket ji min re got: Çima tu şaş ma? Raza pîrekê û ya cenawirê bi heft serî û deh qiloçî ez ê ji te re bibêjim.</verse>
				<verse number="8">Cenawirê ku tu dibînî, demekê hebû û niha tune ye û demek din dê ji kûritiyên bê binî ve derkeve û bi têkçûnê ve biçe. Û kesên li ser rûyê erdê rûdinin û navê wan cergî dinya ava bûye di kitêba jiyanê de nehatiye nivîsîn, dema cenawir bibînin, dê şaş bibin; ji ber ku ew demekê hebû û niha nîne û dê dîsa bibe.</verse>
				<verse number="9">Bona fêhm kirina vêya hewce ji zaniyariyê heye! Heft serî, heft çiyayên ku pîrek li ser wan ve rûniştiye û heft qiral in.</verse>
				<verse number="10">Û pênc heb ketin û yek disekine, yê din jî hîn nehatiye û dema bê, lazim e ku demekî kurt bimîne.</verse>
				<verse number="11">Û cenawirê ku hebû, lê belê niha nîne, bi xwe jî yê heyştemîn e û dê ew ji heftan bibe yek û here têkçûnê.</verse>
				<verse number="12">Û deh qiloçên ku tu dibînî, deh qiralên ku hîn qiraletiyê nestendine nin; lê belê vana, tevî cenawir mîna qiralan, dê bona saetekî rayedariyê bistînin.</verse>
				<verse number="13">Ramanên vana yek in, hêzên xwe û rayedariyên xwe didin cenawir.</verse>
				<verse number="14">Dê vana bi Berxikê re şer bikin û dê Berxik wan bindest bike; ji ber ku ew Xudanê xudanan, Qiralê qiralan e û yên bi wî re ne, yên ku hatine bang kirin, hatine bijartin û yên bi wî re dilsoz maye ne.</verse>
				<verse number="15">Û wî ji min re got: Van avên ku tu dibînî, cîhê ku fahîşe lê rûniştiye, gelan û civakan û neteweyan û zimanan in.</verse>
				<verse number="16">Û deh qiloçên ku te li ser cenawir dît, ew dê ji fahîşê ve bikerihin, wê perîşan bikin û tazî bihêlin û ew dê goştê wê bixwin û wê di agir de bişewitînin.</verse>
				<verse number="17">Ji ber, heta ku gotinên Xwedê biçe serî, Xwedê kirina ramanê xwe û di yek ramanê de bûyînê û qiraletiya xwe bi cenawir ve dayînê xist dilê wan.</verse>
				<verse number="18">Û ev pîreka ku tu dibînî, bajarê mezin yê li ser qiralên dinê qiraletiya wê heye ye.</verse>
			</chapter>
			<chapter number="18">
				<verse number="1">Û piştî vêya dîtim ku, milyaketek din yê ku xwediyê rayedariyên mezin e, ji ezman ve dadikeve û rûyê erdê, bi rewnaqiya wî ve ronahî bû.</verse>
				<verse number="2">Û wî bi dengekî hêzdar bang kir û got: Xera bû, Babîla mezin xera bû û bû warê cinan û zîndana bi her tewrî ruhên xerab û bû sitargeha bi her tewrî civîkên mindar û erjeng in.</verse>
				<verse number="3">Ji ber ku hemû neteweyan, ji xemra wê ya zînaya har vexwarin û qiralên dinê bi wê re zinê kirin û bazirganên dinê ji hêza sefaheta wê ve dewlemend bûn.</verse>
				<verse number="4">Û min dengekî din ji ezmanan ve bihîst û got: Ya gelê min, bona ku hûn nebin şirîkê gunehên wê û rastî belayên ku tên ser wê neyên, ji wir derkevin!</verse>
				<verse number="5">Ji ber ku gunehên wê gîhaştin ezman û Xwedê neheqiyên wê di bîra xwe de anî.</verse>
				<verse number="6">Wê bi xwe çawa daye we, ûsa bidin wê û li gor karên wê bi du qatî ve bidinê! Û du qatê kaseya ku wê ji we re tijî kiriye, jê re tijî bikin!</verse>
				<verse number="7">Qasî ku xwe bilind dikir û di sefahetê de dijiya, êş û keseran bidin wê! Ji ber ku di dilê xwe de dibêje: Ez bi qiralîçetî rûdinim û ez ne bî me û ez ê tu carî şînê negirim!</verse>
				<verse number="8">Bo vê sedemê, dê asîwên wê, mirin û şîn û xela, di nava rojekê de bên û dê ew ê bi agir ve bête şewitandin; ji ber ku Xudan, Xwedayê ku wê daraz dike biqudret e.</verse>
				<verse number="9">Û qiralên dinê yên ku bi wê re zinê û sefahetê kirine, dema duhê şewitandina wê bibînin, dê bona wê bigirîn û li xwe bixînin</verse>
				<verse number="10">û bi tirsa êşa ku ew dikişîne, dê li dûr ve bisekinin û bibêjin: Wey, wey, bajarê mezin, bajarê xurt Babîl! Ji ber ku di nava saetekê de dawiya te hat!</verse>
				<verse number="11">Û bazirganên dinê dê bona wê bigirîn û şînê bigirin; ji ber ku êdî tu kesê ku malên wan bistînin nîn in.</verse>
				<verse number="12">Êdî tu kesê ku, zêran û zîvan û kevirên biqîmet û înciyan û ketena zirav û erxewanî û îpek û qumaşên mor û sor û bi her tewrî darên bi bêhn û bi her tewrî firaqên ji diranê fîlan û bi her tewrî malên ji darên bi herî buha û bi her tewrî malên ji tunc û hesin û mermer û</verse>
				<verse number="13">darçîn û biharat û buxur û rûnê bêhnxweş û tutsî û xemr û zeyt û ardên hûr û genimê wê û gayan û pezan û hespan û erebeyan û beden û canê mirovan bikire nîne.</verse>
				<verse number="14">Û mêwên ku canê te wan dixwest, ji destê te çûn û hemû malên te yî bi qîmet û çavê mirovan digire ji te tune bûn û tuyê êdî carekî din vana nebînî.</verse>
				<verse number="15">Bazirganên van malana difirotin û yê ji wê dewlemend bûbûn, dê bi tirsa êşên ku ew dikişîne li dûr ve bisekinin û bigirîn û şînê bigirin.</verse>
				<verse number="16">Dê bibêjin: Wey, wey! Bajarê mezin, yê ku bi ketenê zirav û bi erxewanî û sor û mor ve hatiye pêçandin û yê bi zêran û bi kevirên bi qîmet û bi înciyan ve hatiye xemilandin!</verse>
				<verse number="17">Ji ber ku ev dewlemendiya ewqasî mezin, di nava saetekî de tune bû! Û serokê her keştiyê û rêwiyên wê û karkerên wê û hemû kesên jiyana xwe bi şuxla behrê ve didomînin</verse>
				<verse number="18">û dema duhê agirê ku wê dişewitîne dîtin, li dûr ve sekinîn û bi gotina: Mînakekî dinî bajarê mezin gelo heye? qêriyan.</verse>
				<verse number="19">Û wan axê bi ser serê xwe ve rijandin û bi girî û şîn girtinê ve qêriyan û gotin: Wey, wey, bajarê mezin! Hemû kesên di behrê de keştiyên wan hebûn, bi malên wê yî bi qîmet ve dewlemend bûbûn! Ji ber ku, ew di saetekê de wêran bû!</verse>
				<verse number="20">Ya ezman û pîroz û şagirt û peyxamberan, li ser wê kêfxweş bibin; ji ber ku Xwedê wê daraz kir û mafê we ji wê stend!</verse>
				<verse number="21">Û milyaketekî bihêz, kevirekî mezin yê wekî kevirê aşê be, rakir û bi gotina: Bajarê mezin, Babîl, dê bi avêtinekî ûsa bête avêtin û êdî tu carî neyê dîtin! wê avêt behrê.</verse>
				<verse number="22">Û êdî dê di te de dengê kesên li çenkan dixin û murxan dixwînin û li bilûr û borîjenê ve dixinin, tu carî neyê bihîstin û êdî dê di te de tu hunermendê hunerekî neyê dîtin û êdî dê di te de tu carî dengê aşê neyê bihîstin.</verse>
				<verse number="23">Û êdî di te de şewqa tu çirayî dê nebiriqe û êdî di te de tu carî dengê bûk û zava dê neyê bihîstin! Ji ber ku bazirganên te mezinên dinê bûn; ji ber ku hemû netewe, bi sêrbaziya te, ji rê ve derketibûn.</verse>
				<verse number="24">Û xwîna peyxamberan û pîrozan û hemû kesên ku li ser rûyê erdê hatine serjêkirin di wê de hate dîtin.</verse>
			</chapter>
			<chapter number="19">
				<verse number="1">Û paşî vêya wekî ji ezmên ve dengekî bilind, yê civakekî mezin bihîstim û digotin: Halelûya! Xelaskarî û bilindahî û hêz mexsûsî Xwedayê me ye!</verse>
				<verse number="2">Ji ber ku daraziyên wî rast in û rasteqîn in; ji ber ku wî, fahîşeya mezin, ya ku rûyê erdê bi zinêya xwe ve xera kir, daraz kir û tola xwîna qûlên xwe ji wê ve stend!</verse>
				<verse number="3">Û wan dîsa gotin: Halelûya! Û dûmana wê dê heta bêdawiyan were.</verse>
				<verse number="4">Û bîst û çar kalepîr û çar afirên zindî xwe avêtin erdê û ji Xwedayê li ser text ve rûniştiye re peristîn û gotin: Amîn! Halelûya!</verse>
				<verse number="5">Û ji text ve dengek derket, got: Ya hemû qûlên wî û hemûyên ku ji wî ditirsin, yê biçûk û yê mezin, ji Xwedayê me re şikir bikin!</verse>
				<verse number="6">Û wekî dengê civakekî mezin, dengekî mîna dengên pirr avan û mîna gurminiya ezman, ya bihêz be, bihîstim û digotin: Halelûya! Ji ber ku Xudan, Xwedayê me, şiyandarê her tiştî, serweriyê dajo!</verse>
				<verse number="7">Em kêfxweş û bicoş bibin û wî bilind bikin! Ji ber ku daweta Berxikê hat û Jina wî xwe amade kir.</verse>
				<verse number="8">Û ji bo ku li xwe ke kincên pak û dibiriqe, ji ketenê zirav e dan wê; ji ber ku ketena zirav, karên pîrozan yên bi dad in.</verse>
				<verse number="9">Û wî ji min re got: Binivîse: Yên bona ziyafeta daweta Berxikê ve hatine bang kirin, çiqas dilxweş in! Û ji min re got: Vana gotinên rasteqîn yên Xwedê ne!</verse>
				<verse number="10">Û bona ku jê re secde bikim, xwe avêtim lingên wî. Û wî ji min re got: Qet meke! Ez rêhevalê te yê xulam û yê birayên te me, yên ku şahdeyiya Îsa di wan de heye; ji Xwedê re secde bike! Ji ber ku şahdeyiya Îsa, ruhê peyxambertiyê ye.</verse>
				<verse number="11">Û ezman vebûyî dîtim û a vay, hespekî sipî li wir sekiniye û ji yê ku li ser wê siwar bûye re: Dilsoz û Rasteqîn tête gotin û bi dadî daraziyê dide û cengê dike.</verse>
				<verse number="12">Û çavên wî mîna agirekî pêt û pêt dişewite ye û di serê wî de, bi gellek hejmaran tac hene û li ser wî, navekî xeynî wî kes nizane hatiye nivîsandin heye.</verse>
				<verse number="13">Û qeftanekî di xwînê de hatiye dakirin li xwe kiriye û ew bi navê: Gotina Xwedê tê bîr anîn.</verse>
				<verse number="14">Û artêşên li ezman yên ketenê zirav yên paqij û sipî li xwe kirine, li hespên sipî siwar bûbûn û li pey wî dihatin.</verse>
				<verse number="15">Û bona ku li netewan bixe, şûrekî tûj ji devê wî ve derdikeve û ew bi xwe, dê wan bi darekî hesinî bajo û cenderaya xemra xezeba bi agir ya Xwedayê ku hêza wî têra her tiştî dike, ew dê bi xwe bişidîne.</verse>
				<verse number="16">Û li ser qeftan û qorikên wî, navê wî yî bi: QIRALÊ QIRALAN Û XUDANÊ XUDANAN hatiye nivîsandin hebû.</verse>
				<verse number="17">Û min milyaketekî di rojê de disekine dît û bi dengekî bilind bang kir û ji hemû civîkên li nava ezman difirin re got:</verse>
				<verse number="18">Bona xwarina goştên hemû qiralan û goştên fermandaran û goştên egîdan û goştên hespan û yên li ser wan siwar dibin û azad û dîl û mezin û biçûk û hemûyan, bicivin û werin ziyafeta Xwedê, ya mezin!</verse>
				<verse number="19">Û min dît ku, cenawir û qiralên dinê û artêşên wan, bona bi yê ku li ser hespê siwar bûye û bi artêşa wî re cengê bikin, li cem hev civiyane.</verse>
				<verse number="20">Û cenawir û peyxamberê sexte, yê ku li ber wî mûcîzetan dikir û bi mûcîzetan ve yên mohra cenawir radihiştin û bi sûretê wî ve diperistin ji rê derxistibû, hatin girtin; ev her du bi saxî bi gola agir, ya bi kewkurdê ve dişewite hatin avêtin.</verse>
				<verse number="21">Û yên li paşê mayîne, bi şûrê ji devê yê li hespê siwar bûye derdikeve ve hatin kuştin û hemû civîk, ji goştên vana ve têr bûn.</verse>
			</chapter>
			<chapter number="20">
				<verse number="1">Û min dît ku milyaketek di destê wî de kilîda kuritiyên bêbinî û zincîrek mezin heye, ji ezman ve dadikeve.</verse>
				<verse number="2">Û wî ejderha, ew marê kevn ku bi navê Îblîs û Şêytan tê binav kirin, girt û bona hezar salî ew girê da.</verse>
				<verse number="3">Û bona heta hezar sal temam bibe, êdî neteweyan ji rê ve dernexe, wî avêt kuritiyên bêbinî, li wir girt û li ser wî bi mohr kir. Û piştî vêya, dê lazim e ku bona demekî kurt serbest bê berdan.</verse>
				<verse number="4">Û min textan dît û ew li ser wan rûniştin û rayedariya daraz kirinê ji wan re hate dayîn û min canê kesên di oxra şahdeyiya Îsa û gotina Xwedê de serê wan hatine jêkirin, yên ku bi cenawir û senemê wî ve peristinê nekirine û li ser enî û destê xwe mohra wî nestendine dîtin û ew vejiyan û bi Mesîh re hezar salî serweriyê ajotin.</verse>
				<verse number="5">Miriyên din, heta ku hezar sal temam nebe, ranebûn. Vejîna yekemîn ev e.</verse>
				<verse number="6">Yên tevî vejîna yekem bûne, pîroz û dilxweş in! Tu rayedariya mirina duwemîn li ser vana nîne; lê belê dê ew bibin kahînên Xwedê û Mesîh û bi wî re hezar sal serweriyê bajon.</verse>
				<verse number="7">Û dema hezar sal temam bibe, dê Îblîs ji zîndana ku hatiye avêtin bê berdan</verse>
				<verse number="8">û bona neteweyên çar hawirdorê rûyê erdê, Gog û Magog ji rê ve derxe û wan bona şer li cem hev bicivîne, dê derkeve; hejmara wan mîna qûma behrê ye.</verse>
				<verse number="9">Û derketin ser firehiya rûyê erdê û dorûbera artêşgeha pîrozan û bajarê xoşewîst girtin û agir ji ezmên ve, ji Xwedê ve daket û wan xwarin.</verse>
				<verse number="10">Û Îblîsê ku wan ji rê derxistiye, bi gola agir û kewkurdê ve hate avêtin, ya ku cenawir û peyxamberê sexte tê de ne û roj û şev, dê bi abadîna abadînan ve lêdan li wan bê kirin.</verse>
				<verse number="11">Textek mezin yê sipî û yê ku li ser wê rûniştiye dîtim; ji ber wî erd û ezman reviyan û ji bo wan cîhek nehat dîtin.</verse>
				<verse number="12">Û min miriyan, yê mezin û yê biçûk, li ber text sekinîne dîtin û kitêb vebûn û kitêbek din, ya ku kitêba jiyanê ye vebû û bi tiştên di kitêban de nivîsandîne, ji miriyan re, li gor karên wan hate darazî kirin.</verse>
				<verse number="13">Û behr, miriyên di xwe de ne, dan û mirin û warê miriyan miriyên di xwe de ne, dan û her yek, li gor karên xwe hatin daraz kirin.</verse>
				<verse number="14">Û mirin û warê miriyan bi gola agir ve hatin avêtin. Gola agir, mirina duwemîn ev e.</verse>
				<verse number="15">Û her kesê ku di kitêba jiyanê de nivîsandî nehate dîtin, hate avêtinî gola agir.</verse>
			</chapter>
			<chapter number="21">
				<verse number="1">Û min ezmanek nû û erdekî nû dît; ji ber ku ezmanê pêşîn û erdê pêşîn derbas bûn û êdî behr nîne.</verse>
				<verse number="2">Û min dît ku bajarê pîroz, Orşelîma nû, mîna bûka ku xwe ji bo zavê amade kiriye û xemilandiye ji ezman, ji cem Xwedê ve daket.</verse>
				<verse number="3">Û min ji textê ve dengekî geş bihîst: A vay, kona Xwedê digel mirovan e! Û ew dê bi xwe di nava wan de rûne û ew dê bibin gelên wî û dê Xwedê bi xwe bi wan re be, Xwedayê wan.</verse>
				<verse number="4">Û dê Xwedê hemû hêstiran ji çavên wan ve paqij bike û êdî dê mirin tune be û êdî dê ne şîn hebin û ne girî û ne jî êş hebin; ji ber ku sazûmana berê ji navendê ve rabûye, digot.</verse>
				<verse number="5">Û yê li ser text rûniştibû got: A vay, ez her tiştî nû dikim! Û wî ji min re got: Binivîse! Ji ber ku ev gotin ewledar û rast in!</verse>
				<verse number="6">Û ji min re got: Bû! Alfa û Omega, destpêk û dawî ez im. Ez ê ji ava kaniya jiyanê ve bê berdêl bidim kesên ku tî bûne!</verse>
				<verse number="7">Yê serdest bê, dê vana bi mêrasî bigire û ez ê ji wî re bibim Xwedê û ew ê ji min re bibe law.</verse>
				<verse number="8">Lê belê, gava em bên kesên tirsok û bêbawerî û mekrûh û mêrkuj û zînekar û yên sêrbaz û senemperest û hemû derewçînan, cîhê wan gola agir ya bi kewkurdê ve dişewite ye; mirina duwemîn ev e.</verse>
				<verse number="9">Û ji heft milyaketên ku bi wan re heft tasên bi heft asîwên dawîn ve tijî ne hene, yek hat, bi min re axifî û got: Were, ez Bûka ku dê ji Berxikê re bibe Jin nîşanî te bidim!</verse>
				<verse number="10">Û min di Ruh de, bir çiyayekî mezin û bilind û bajarê mezin, Orşelîma pîroz, ya ji ezman, ji Xwedê ve dadikeve, nîşanî min da</verse>
				<verse number="11">û di wê de rewnaqiya Xwedê hebû; nûra wê, mîna kevirekî zehf bi qîmet, mîna kevirê hêşînorkê ya wekî billûrê dibiriqe bû.</verse>
				<verse number="12">Dîwarê wê yî mezin û bilind û donzdeh deriyên wê hebûn û di deriyan de donzdeh milyaket hebûn û navên ku li ser deriyan nivîsandîne hebûn; vana navên donzdeh eşîrên lawên Îsraêlê ne.</verse>
				<verse number="13">Li rojhilatê sê derî û li bakurê sê derî û li başûrê sê derî û li rojavayê sê derî hebûn.</verse>
				<verse number="14">Û donzdeh kevirên bingehê dîwarên bajêr û li ser wan, donzdeh navên şagirtên Berxikê hebûn.</verse>
				<verse number="15">Û di destê yê ku bi min re diaxifî de, bona pîvana bajêr û deriyên wê, qamîşekî pîvanê ya zêrînî hebû.</verse>
				<verse number="16">Û bajar çargoşe ye û dirêjiya wê qasî firehiya wê ye. Û wî bajêr bi pîvanê ve pîva û qasî donzdeh hezar tîr avêtinê bû; dirêjiya wê; firehiya wê û bilindahiya wê wek hev in.</verse>
				<verse number="17">Û wî dîwarên wê pîva; li gor pîvana mirovan, yanê, li gor pîvana milyaket, sed û çel û çar arşinî bû.</verse>
				<verse number="18">Û dîwarê wê ji hêşînorkê ve hatibûn çêkirin û bajar di zelaliya camê de, ji safî zêran ve hatibû çêkirin.</verse>
				<verse number="19">Kevirê bingehên dîwarê bajêr, bi her tewrî kevirê biqîmet ve hatibû xemilandin; kevirê bingehê ya yekemîn hêşînork, ya duwemîn yaqûta şîn, ya sêwemîn eqîqa belek, ya çaremîn zimrûd,</verse>
				<verse number="20">ya pêncemîn eqîqa sipî, ya şeşemîn eqîqa sor, ya heftemîn yaqûta zerînî, ya heyştemîn berîl, ya nehemîn yaqûta zer, ya dehemîn zumrida zerikî, ya yanzdehan yaqûta ezmanî û ya donzdehan yaqûta mor bû.</verse>
				<verse number="21">Û donzdeh derî, donzdeh încî bûn; her yekî deriyan ji înciyekî hatibûn çêkirin û rêya bajêr ya mezin di zebloqiya camê de, safî ji zêran ve hatibû ava kirin.</verse>
				<verse number="22">Û min di wê de Perestgeh nedît; ji ber ku Xudan, Xwedayê şiyandarê her tiştî û Berxik, Perestgeha wê ne.</verse>
				<verse number="23">Û bona ronahiya bajêr hewceyî rojê, an jî heyvê nîne; ji ber ku rewnaqiya Xwedê wê ronî dike û Berxik çiraya wê ye.</verse>
				<verse number="24">Û dê neteweyên ku xelas dibin, di ronahiya wê de bimeşin û dê qiralên dinê bilindahî û rûmeta xwe bînin nav wê.</verse>
				<verse number="25">Û deriyên wê dê hemûya rojê qet neyên girtin; ji ber ku dê li wir şev nebe.</verse>
				<verse number="26">Û dê rûmet û dewlemendiya netewan, bînin nav wê.</verse>
				<verse number="27">Û ne yên rêze, an jî kesê pîsitiyê dike û derewan dibêje, lê tenê kesên ku navên wan di kitêba Berxikê, ya jiyanê de hatine nivîsandin dê têkevin wir.</verse>
			</chapter>
			<chapter number="22">
				<verse number="1">Û wî, çemê ava jiyanê ya ji texta Xwedê û Berxikê ve derdikeve û mîna billûrê zelal e, nîşanî min da.</verse>
				<verse number="2">Û li her du aliyan di navbera rêya wê û çem de darê jiyanê ya her meh donzdeh tewr mêwan dide hebû û pelên darê bona şîfaya neteweyan in.</verse>
				<verse number="3">Û êdî dê tu naletek nebe û texta Xwedê û Berxikê dê di nava wê de be û dê qûlên wî ji wî re xizmetê bikin</verse>
				<verse number="4">û ew dê wecê wî bibînin û navê wî li ser eniya wan be.</verse>
				<verse number="5">Û êdî dê şev çênebe û dê ne ji ronahiya çirayê û ne ji ronahiya rojê ve hewcetiya wan namîne; ji ber ku Xudan, Xwedê ji wan re bibe ronahî û ew dê bi abadîna abadînan ve serweriyê bajon.</verse>
				<verse number="6">Û wî ji min re got: Ev gotinan ewledar û rast in û Xudanê, Xwedayê ruhên peyxamberan e, bona ku bûyerên di dema kurt de hewceye bibin nîşanî qûlên xwe bide, milyaketê xwe şand.</verse>
				<verse number="7">Û a vay, ez zû têm! Xwezî li yê ku bi gotinên peyxamberî yên vê kitêba digire re be!</verse>
				<verse number="8">Û yê ku van tiştana bihîstine û dîtine ez, Yûhena me. Û dema van tiştan bihîstim û dîtim, bona ku li ber lingên milyaketê ku van tiştan nîşanî min dane secde bikim, xwe avêtim xwarê.</verse>
				<verse number="9">Û wî ji min re got: Tu carî meke! Ji ber ku ez rêhevalê te yê xulam û yê birayê te peyxamberan û yên ku bi gotinên vê kitêba digirin im; ji Xwedê re secde bike!</verse>
				<verse number="10">Û wî ji min re got: Gotinên peyxamberî yê vê kitêbê bi mohr meke; ji ber ku dem nêzîk e!</verse>
				<verse number="11">Yê ku xerabiyê dike, bila dîsa xerabiyê bike û yê ku mindar e, bila xwe dîsa mindar bike û yê ku rast e, bila dîsa rastiyê bike û yê ku pîroz e, bila dîsa pîroz bibe!</verse>
				<verse number="12">A vay, ez zû têm û ji her kesî re, li gora mîna ku karên wan e, xelata min di destê min de ye.</verse>
				<verse number="13">Alfa û Omega, yê yekemîn û dawîn, yê destpêk û dawî ez im.</verse>
				<verse number="14">Xwezî ji kesên qeftanên xwe dişon û bi vî awayî heqê ji dara jiyanê xwarinê ve qezenc dikin û ji deriyan ve derbas dibin û dikevin bajarê re!</verse>
				<verse number="15">Kûçik û sêrbaz û zînekar û mêrkuj û pûtperest û her kesên ku ji derewan hez dikin û dikin, li derve ne.</verse>
				<verse number="16">Ez Îsa; bona Dêran, bona ku ji we re ji van tiştan re şahdeyiyê bike, milyaketê xwe şandim. Ez reh û nîjada Dawid û sitêrka sibehê ya dibiriqe me.</verse>
				<verse number="17">Û Ruh û Bûk dibêjin: Were! Û bila yê bibihîze, bêje: Were! Û bila yê tî bûye were û yê bixwaze, bila ji ava jiyanê ve bê berdêl bistîne!</verse>
				<verse number="18">Ez şahdeyiyê ji her kesê ku gotinên peyxambertiyê yên vê kitêbê bihîstine re dikim: Ger kesek tiştekî tevî vana bike, dê Xwedê asîwên di vê kitêbê de nivîsandîne, tevî wî bike</verse>
				<verse number="19">û ger kesek tiştekî ji gotinên vê kitêba peyxambertiyê ve derxîne, dê Xwedê ji dara jiyanê û ji bajarê pîroz yên ku di vê kitêbê de nivîsandîne ve, para wî derxîne.</verse>
				<verse number="20">Yê ku ji van tiştan re şahdeyiyê dike, dibêje: Belê, ez zû têm! Amîn! Were, ya Xudan Îsa!</verse>
				<verse number="21">Bila xêra Xudan Îsa Mesîh, bi hemû pîrozan re be! Amîn.</verse>
			</chapter>
		</book>
	</testament>
</bible>
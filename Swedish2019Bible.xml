<?xml version="1.0" encoding="utf-8"?>
<bible translation="Swedish Bible (RFBNT) 2019 - Reformationsbibeln NT" status="No Data">
	<testament name="New">
		<book number="40">
			<chapter number="1">
				<verse number="1">Detta är boken om Jesu Kristi, Davids sons, Abrahams sons, släkttavla.</verse>
				<verse number="2">Abraham födde Isak, Isak födde Jakob, Jakob födde Juda och hans bröder.</verse>
				<verse number="3">Juda födde Peres och Sera med Tamar, Peres födde Hesron, Hesron födde Ram.</verse>
				<verse number="4">Ram födde Amminadab, Amminadab födde Naheson, Naheson födde Salmon.</verse>
				<verse number="5">Salmon födde Boas med Rahab, Boas födde Obed med Rut, Obed födde Isai.</verse>
				<verse number="6">Isai födde kung David, kung David födde Salomo med Urias hustru.</verse>
				<verse number="7">Salomo födde Rehabeam, Rehabeam födde Abia, Abia födde Asa.</verse>
				<verse number="8">Asa födde Josafat, Josafat födde Joram, Joram födde Ussia.</verse>
				<verse number="9">Ussia födde Jotam, Jotam födde Ahas, Ahas födde Hiskia.</verse>
				<verse number="10">Hiskia födde Manasse, Manasse födde Amon, Amon födde Josia.</verse>
				<verse number="11">Josia födde Jekonja och hans bröder, vid tiden för den babyloniska fångenskapen.</verse>
				<verse number="12">Och efter den babyloniska fångenskapen födde Jekonja Sealtiel, Sealtiel födde Serubbabel.</verse>
				<verse number="13">Serubbabel födde Abihud, Abihud födde Eljakim, Eljakim födde Assur.</verse>
				<verse number="14">Assur födde Sadok, Sadok födde Jakim, Jakim födde Eliud.</verse>
				<verse number="15">Eliud födde Eleasar, Eleasar födde Mattan, Mattan födde Jakob.</verse>
				<verse number="16">Jakob födde Josef, Marias man, och av henne föddes Jesus, som kallas Kristus.</verse>
				<verse number="17">Så är alla släktled från Abraham intill David fjorton led och från David till den babyloniska fångenskapen fjorton led och från den babyloniska fångenskapen intill Kristus fjorton led.</verse>
				<verse number="18">Med Jesu Kristi födelse gick det till så: När Maria, hans mor, var trolovad med Josef, visade det sig innan de hade kommit tillsammans, att hon var havande genom den Helige Ande.</verse>
				<verse number="19">Men Josef, hennes man, som var rättfärdig och inte ville utsätta henne för vanära, tänkte i hemlighet skilja sig från henne.</verse>
				<verse number="20">Men när han funderade över detta, se, då uppenbarade sig en Herrens ängel för honom i en dröm och sa: Josef, Davids son, frukta inte att ta Maria, din hustru, till dig, för barnet i henne har blivit till genom den Helige Ande.</verse>
				<verse number="21">Och hon ska föda en Son, och du ska ge honom namnet Jesus, för han ska frälsa sitt folk från deras synder.</verse>
				<verse number="22">Och allt detta hände för att det skulle uppfyllas som Herren hade sagt genom profeten, som sa:</verse>
				<verse number="23">Se, jungfrun ska bli havande och föda en Son, och de ska ge honom namnet Emmanuel, vilket betyder: Gud med oss.</verse>
				<verse number="24">När Josef vaknade upp ur sömnen, gjorde han som Herrens ängel hade befallt honom, och tog sin hustru till sig,</verse>
				<verse number="25">men rörde henne inte, förrän hon hade fött sin Son, den förstfödde, och han gav honom namnet Jesus.</verse>
			</chapter>
			<chapter number="2">
				<verse number="1">När Jesus hade fötts i Betlehem i Judeen i kung Herodes dagar, se, då kom vise män från Östern till Jerusalem,</verse>
				<verse number="2">och sa: Var är judarnas nyfödde Konung? Vi har nämligen sett hans stjärna i östern och har kommit för att tillbe honom.</verse>
				<verse number="3">När kung Herodes hörde det, blev han förskräckt, och hela Jerusalem med honom,</verse>
				<verse number="4">och när han hade kallat samman folkets alla överstepräster och skriftlärda, frågade han ut dem, var Kristus skulle födas.</verse>
				<verse number="5">Då svarade de honom: I Betlehem i Judeen, för så är skrivet genom profeten:</verse>
				<verse number="6">Och du Betlehem i Juda land är inte alls den minste bland Juda furstar, för från dig ska det komma en Furste, som ska vara en Herde för mitt folk Israel.</verse>
				<verse number="7">Då kallade Herodes i hemlighet på de vise männen och förhörde dem noga om tiden då stjärnan hade visat sig.</verse>
				<verse number="8">Sedan skickade han dem till Betlehem och sa: Res dit och forska noga efter barnet, och när ni har funnit honom, underrätta mig, så att också jag kan komma och tillbe honom.</verse>
				<verse number="9">När de hade hört kungen, begav de sig iväg. Och se, stjärnan som de hade sett i öster gick före dem, tills den stannade över den plats där barnet var.</verse>
				<verse number="10">När de såg stjärnan, uppfylldes de av mycket stor glädje.</verse>
				<verse number="11">Och när de hade kommit in i huset såg de barnet med Maria, hans mor, och de föll ner och tillbad honom och öppnade sina skatter och bar fram gåvor åt honom: guld, rökelse och myrra.</verse>
				<verse number="12">Och sedan de i en dröm hade blivit varnade av Gud att de inte skulle återvända till Herodes, tog de en annan väg hem till sitt land.</verse>
				<verse number="13">När de hade gett sig av, se, då uppenbarade sig i en dröm en Herrens ängel för Josef och sa: Stå upp och ta barnet och dess mor och fly till Egypten, och stanna där tills jag säger till dig, för Herodes tänker söka efter barnet för att döda det.</verse>
				<verse number="14">Då stod han upp och tog om natten med sig barnet och dess mor och flydde till Egypten,</verse>
				<verse number="15">och stannade där tills Herodes hade dött, för att det skulle uppfyllas som Herren hade sagt genom profeten, som sa: Ut ur Egypten har jag kallat min Son.</verse>
				<verse number="16">När Herodes nu såg att han hade blivit lurad av de vise männen, blev han mycket vred och sände ut folk och lät döda alla pojkar i Betlehem och i hela dess omgivning, de som var två år och därunder, i enlighet med den tid som han noga hade tagit reda på av de vise männen.</verse>
				<verse number="17">Då uppfylldes det som var sagt av profeten Jeremia, när han sa:</verse>
				<verse number="18">I Rama hördes ett rop, klagan och gråt och mycket jämmer: Rakel begråter sina barn och vill inte låta sig tröstas, eftersom de inte längre finns till.</verse>
				<verse number="19">Men när Herodes hade dött, se, då uppenbarade sig i en dröm en Herrens ängel för Josef i Egypten,</verse>
				<verse number="20">och sa: Stå upp och ta med dig barnet och dess mor och bege dig till Israels land, för de som sökte efter barnets liv är döda.</verse>
				<verse number="21">Då stod han upp och tog barnet och dess mor och kom till Israels land.</verse>
				<verse number="22">Men när han hörde att Arkelaus regerade över Judeen i sin far Herodes ställe, fruktade han för att bege sig dit. Och sedan de i en dröm hade blivit varnade av Gud, drog han bort till Galileens trakter.</verse>
				<verse number="23">Och han kom och bosatte sig i en stad som heter Nasaret, för att det skulle uppfyllas som var sagt genom profeterna: Han ska kallas nasaré.</verse>
			</chapter>
			<chapter number="3">
				<verse number="1">Vid den tiden kom Johannes Döparen och predikade i Judeens öken</verse>
				<verse number="2">och sa: Omvänd er för himmelriket är nära.</verse>
				<verse number="3">För han är den som profeten Jesaja talade om, när han sa: En röst ropar i öknen: Bered Herrens väg, gör hans stigar raka.</verse>
				<verse number="4">Och Johannes hade kläder av kamelhår och ett läderbälte om midjan, och hans mat var gräshoppor och vildhonung.</verse>
				<verse number="5">Då gick Jerusalem, hela Judeen och hela landet kring Jordan ut till honom,</verse>
				<verse number="6">bekände sina synder och lät döpa sig av honom i Jordan.</verse>
				<verse number="7">Men då han såg att många av fariseerna och sadduceerna kom till hans dop, sa han till dem: Ni huggormsyngel, vem har fått er att tro att ni kan fly undan den kommande vreden?</verse>
				<verse number="8">Bär därför sådan frukt som hör till omvändelsen.</verse>
				<verse number="9">Och tänk inte att ni kan säga till er själva: Vi har Abraham till far. För jag säger er att Gud av dessa stenar kan uppväcka barn åt Abraham.</verse>
				<verse number="10">Och redan nu är yxan satt till roten på träden. Därför blir vart och ett träd som inte bär god frukt avhugget och kastat i elden.</verse>
				<verse number="11">Jag döper er i sanning i vatten till omvändelse, men han som kommer efter mig är starkare än jag. Jag är inte värdig att bära hans sandaler. Han ska döpa er med den Helige Ande och eld.</verse>
				<verse number="12">Han har sin kastskovel i handen, och han ska noga rensa sin tröskplats och samla sitt vete i ladan, men agnarna ska han bränna upp i en outsläcklig eld.</verse>
				<verse number="13">Då kom Jesus från Galileen till Jordan, till Johannes, för att låta döpa sig av honom.</verse>
				<verse number="14">Men Johannes försökte hindra honom och sa: Jag behöver döpas av dig, och du kommer till mig?</verse>
				<verse number="15">Då svarade Jesus och sa till honom: Låt det ske nu, för på detta sätt ska vi göra för att uppfylla all rättfärdighet. Då tillät han honom det.</verse>
				<verse number="16">Och när Jesus hade blivit döpt, steg han genast upp ur vattnet, och se, då öppnades himlarna för honom, och han såg Guds Ande sänka sig ner som en duva och komma över honom.</verse>
				<verse number="17">Och se, en röst från himlen sa: Denne är min älskade Son. I honom har jag ett gott behag.</verse>
			</chapter>
			<chapter number="4">
				<verse number="1">Då blev Jesus förd av Anden ut i öknen, för att frestas av djävulen.</verse>
				<verse number="2">Och när han hade fastat i fyrtio dagar och fyrtio nätter, blev han sedan hungrig.</verse>
				<verse number="3">Och frestaren kom fram till honom och sa: Om du är Guds Son, så befall att dessa stenar blir bröd.</verse>
				<verse number="4">Då svarade han och sa: Det står skrivet: Människan ska inte leva bara av bröd, utan av varje ord som utgår från Guds mun.</verse>
				<verse number="5">Då tog djävulen honom med sig till den heliga staden och ställde honom på templets högsta plats</verse>
				<verse number="6">och sa till honom: Om du är Guds Son, så kasta dig ner, för det står skrivet: Han ska ge sina änglar befallning om dig, och de ska bära dig på sina händer, så att du inte stöter din fot mot någon sten.</verse>
				<verse number="7">Jesus sa till honom: Det är också skrivet: Du skall inte sätta Herren, din Gud, på prov.</verse>
				<verse number="8">Åter tog djävulen honom med sig upp på ett mycket högt berg och visade honom alla riken i världen och deras härlighet</verse>
				<verse number="9">och sa till honom: Allt detta vill jag ge dig, om du faller ner och tillber mig.</verse>
				<verse number="10">Då sa Jesus till honom: Gå bort, Satan. För det står skrivet: Herren, din Gud, ska du tillbe, och endast honom ska du tjäna.</verse>
				<verse number="11">Då lämnade djävulen honom, och se, änglar kom fram och tjänade honom.</verse>
				<verse number="12">Då nu Jesus hörde, att Johannes var satt i fängelse, vände han tillbaka till Galileen.</verse>
				<verse number="13">Och sedan han lämnat Nasaret kom han och bodde i Kapernaum, som ligger vid sjön, inom Sebulons och Naftalis områden,</verse>
				<verse number="14">för att det skulle uppfyllas som var sagt genom profeten Jesaja, som sa:</verse>
				<verse number="15">Sebulons land och Naftalis land, vid havsvägen, på andra sidan Jordan, hedningarnas Galileen,</verse>
				<verse number="16">det folk som satt i mörker fick se ett stort ljus, och för dem som satt i dödens land och skugga har ett ljus gått upp.</verse>
				<verse number="17">Från den tiden började Jesus predika och säga: Omvänd er, för himmelriket har kommit nära.</verse>
				<verse number="18">När Jesus gick utmed Galileiska sjön, såg han två bröder, Simon som kallas Petrus och hans bror Andreas, kasta ut ett nät i sjön för de var fiskare.</verse>
				<verse number="19">Då sa han till dem: Följ mig, och jag ska göra er till människofiskare.</verse>
				<verse number="20">Och genast övergav de näten och följde honom.</verse>
				<verse number="21">När han gick längre fram, såg han två andra bröder, Jakob, Sebedeus son, och hans bror Johannes, där de tillsammans med sin far Sebedeus lagade sina nät i båten. Och han kallade på dem,</verse>
				<verse number="22">och genast övergav de båten och sin far och följde honom.</verse>
				<verse number="23">Och Jesus gick omkring i hela Galileen och undervisade i synagogorna och predikade evangelium om riket och botade alla slags sjukdomar och alla slags krämpor bland folket.</verse>
				<verse number="24">Sedan spred sig ryktet om honom över hela Syrien. Och man förde till honom alla sjuka, som led av olika slags sjukdomar och var plågade av smärtor. Dessutom de som var besatta av onda andar, och de som var sinnessjuka och de som var lama. Och han helade dem.</verse>
				<verse number="25">Och mycket folk följde honom från Galileen och från Dekapolis, och från Jerusalem, och från Judeen och från andra sidan Jordan.</verse>
			</chapter>
			<chapter number="5">
				<verse number="1">När han såg folket, steg han upp på berget, och sedan han hade satt sig, kom hans lärjungar fram till honom.</verse>
				<verse number="2">Då öppnade han sin mun, undervisade dem och sa:</verse>
				<verse number="3">Saliga är de som är fattiga i anden, för dem hör himmelriket till.</verse>
				<verse number="4">Saliga är de som sörjer, för de ska bli tröstade.</verse>
				<verse number="5">Saliga är de ödmjuka, för de ska ärva jorden.</verse>
				<verse number="6">Saliga är de som hungrar och törstar efter rättfärdighet, för de ska bli mättade.</verse>
				<verse number="7">Saliga är de barmhärtiga, för de ska få barmhärtighet.</verse>
				<verse number="8">Saliga är de renhjärtade, för de ska se Gud.</verse>
				<verse number="9">Saliga är de som skapar frid, för de ska kallas Guds barn.</verse>
				<verse number="10">Saliga är de som är förföljda för rättfärdighets skull, för dem hör himmelriket till.</verse>
				<verse number="11">Saliga är ni, när människorna hånar och förföljer er och lögnaktigt säger allt ont emot er för min skull.</verse>
				<verse number="12">Gläd er och jubla, för er lön är stor i himlen, för så förföljde de profeterna som var före er.</verse>
				<verse number="13">Ni är jordens salt, men om saltet mister sin sälta, med vad ska man då salta? Till inget annat duger det än att kastas ut och trampas ner av människorna.</verse>
				<verse number="14">Ni är världens ljus. Inte kan en stad döljas, som ligger på ett berg.</verse>
				<verse number="15">Inte heller tänder man ett ljus och sätter det under skäppan, utan på ljusstaken, så att det lyser för alla dem som är i huset.</verse>
				<verse number="16">Så låt ert ljus lysa inför människorna, så att de ser era goda gärningar och prisar er Fader, som är i himlarna.</verse>
				<verse number="17">Tro inte att jag har kommit för att upphäva lagen eller profeterna. Jag kom inte för att upphäva, utan för att fullborda.</verse>
				<verse number="18">För sannerligen säger jag er: Förrän himmel och jord förgås, ska inte en minsta bokstav eller en enda prick i lagen förgås förrän allt har skett.</verse>
				<verse number="19">Därför, den som upphäver ett av dessa minsta bud och lär människorna så, ska kallas den minste i himmelriket, men den som håller dem och lär så, ska kallas stor i himmelriket.</verse>
				<verse number="20">För jag säger er, att om er rättfärdighet inte går långt utöver de skriftlärdas och fariseernas, så ska ni inte alls komma in i himmelriket.</verse>
				<verse number="21">Ni har hört att det blev sagt till dem i forna tider: Du skall inte dräpa, och den som dräper, han blir skyldig under domen.</verse>
				<verse number="22">Men jag säger er, att var och en som blir vred på sin broder utan giltigt skäl, han blir skyldig under domen, och den som säger: Ditt dumhuvud till sin broder, han är skyldig inför Stora rådet. Men den som säger: Din dåre, han är skyldig till helvetets eld.</verse>
				<verse number="23">Därför, om du bär fram din gåva till altaret och där kommer ihåg att din broder har något emot dig,</verse>
				<verse number="24">så lämna din gåva där framför altaret, och gå först bort och försona dig med din broder, och kom sedan och offra din gåva.</verse>
				<verse number="25">Skynda dig att komma överens med din motpart, medan du ännu är med honom på vägen, så att din motpart inte överlämnar dig åt domaren och domaren överlämnar dig åt rättstjänaren och du kastas i fängelse.</verse>
				<verse number="26">Sannerligen säger jag dig: Du ska inte komma ut därifrån, förrän du har betalat till sista öret.</verse>
				<verse number="27">Ni har hört att det blev sagt till dem i forna tider: Du skall inte göra hor.</verse>
				<verse number="28">Men jag säger er: Var och en som med begär ser på en kvinna, han har redan gjort hor med henne i sitt hjärta.</verse>
				<verse number="29">Och om ditt högra öga förleder dig till synd, så riv ut det, och kasta det ifrån dig. För det är bättre för dig, att en del av din kropp går förlorad än att hela din kropp kastas i helvetet.</verse>
				<verse number="30">Och om din högra hand förleder dig till synd, så hugg av den, och kasta den ifrån dig. För det är bättre, att en del av din kropp går förlorad än att hela din kropp kastas i helvetet.</verse>
				<verse number="31">Det är också sagt: Den som skiljer sig från sin hustru, han ska ge henne ett skilsmässobrev.</verse>
				<verse number="32">Men jag säger er: Var och en som skiljer sig från sin hustru, utom för otukts skull, är orsak till att hon begår äktenskapsbrott, och var och en som gifter sig med den frånskilda begår äktenskapsbrott.</verse>
				<verse number="33">Åter har ni hört att det blev sagt till dem i forna tider: Du ska inte svära falskt, utan du ska hålla din ed inför Herren.</verse>
				<verse number="34">Men jag säger er: Ni ska inte svära alls, varken vid himlen, för den är Guds tron,</verse>
				<verse number="35">inte heller vid jorden, för den är hans fotpall, inte heller vid Jerusalem, för det är den store Konungens stad.</verse>
				<verse number="36">Inte heller ska du svära vid ditt huvud, för du kan inte göra ett hårstrå vitt eller svart.</verse>
				<verse number="37">Utan ert tal ska vara ja, ja, nej, nej. Allt utöver det kommer från den onde.</verse>
				<verse number="38">Ni har hört att det är sagt: Öga för öga och tand för tand.</verse>
				<verse number="39">Men jag säger er, att ni inte ska stå emot det onda, utan vem som än slår dig på din högra kind, så vänd också den andra åt honom.</verse>
				<verse number="40">Och om någon vill gå till rätta med dig och ta din livklädnad, så låt honom få din mantel också.</verse>
				<verse number="41">Om någon tvingar dig att gå en mil, så gå två med honom.</verse>
				<verse number="42">Ge åt honom som ber dig, och vänd dig inte bort från honom som vill låna av dig.</verse>
				<verse number="43">Ni har hört att det är sagt: Du ska älska din nästa och hata din fiende.</verse>
				<verse number="44">Men jag säger er: Älska era fiender, välsigna dem som förbannar er, gör väl mot dem som hatar er, och be för dem som hånar er och förföljer er,</verse>
				<verse number="45">så att ni kan vara barn till er Fader som är i himlarna. För han låter sin sol gå upp över onda och goda och låter det regna över rättfärdiga och orättfärdiga.</verse>
				<verse number="46">För om ni älskar dem som älskar er, vad får ni för lön för det? Gör inte också tullindrivarna detsamma?</verse>
				<verse number="47">Och om ni hälsar endast på era bröder, vad gör ni för märkvärdigt med det? Gör inte tullindrivarna det också?</verse>
				<verse number="48">Var därför fullkomliga, såsom er Fader som är i himlarna är fullkomlig.</verse>
			</chapter>
			<chapter number="6">
				<verse number="1">Ge akt på er gåva, så att ni inte ger den inför människorna för att bli sedda av dem. Annars har ni ingen lön hos er Fader, som är i himlarna.</verse>
				<verse number="2">Därför, när du ger en gåva, så låt inte stöta i basun för dig, som hycklarna gör i synagogorna och på gatorna, för att de ska bli prisade av människorna. Sannerligen säger jag er: De har fått ut sin lön.</verse>
				<verse number="3">Men när du ger en gåva, så låt inte din vänstra hand veta vad den högra gör,</verse>
				<verse number="4">så att dina gåvor förblir i det fördolda, och din Fader, som ser i det fördolda, ska själv belöna dig synligt.</verse>
				<verse number="5">Och när du ber, ska du inte vara som hycklarna, för de älskar att stå i synagogorna och i gathörnen för att be, så att människorna ska se dem. Sannerligen säger jag er: De har fått ut sin lön.</verse>
				<verse number="6">Men du, när du ber, gå in i din kammare och när du har stängt din dörr, be till din Fader som är i det fördolda. Och din Fader, som ser i det fördolda, ska belöna dig synligt.</verse>
				<verse number="7">Och när ni ber ska ni inte vara mångordiga som hedningarna, för de menar att de ska bli hörda för sina många ords skull.</verse>
				<verse number="8">Ni ska därför inte likna dem. För er Fader vet vad ni behöver, innan ni ber honom.</verse>
				<verse number="9">Därför ska ni be så: Fader vår som är i himlarna! Helgat vare ditt namn.</verse>
				<verse number="10">Låt ditt rike komma. Ske din vilja, såsom i himlen, så också på jorden.</verse>
				<verse number="11">Ge oss idag vårt dagliga bröd</verse>
				<verse number="12">och förlåt oss våra skulder, såsom också vi förlåter dem som är oss skyldiga.</verse>
				<verse number="13">Och för oss inte in i frestelse, utan fräls oss från det onda, för riket är ditt och makten och härligheten i evighet. Amen.</verse>
				<verse number="14">För om ni förlåter människorna deras överträdelser, så ska också er himmelske Fader förlåta er.</verse>
				<verse number="15">Men om inte ni förlåter människorna deras överträdelser, så ska inte heller er Fader förlåta era överträdelser.</verse>
				<verse number="16">Och när ni fastar, se inte dystra ut som hycklarna. För de vanställer sina ansikten, för att människorna ska se att de fastar. Sannerligen säger jag er: De har fått ut sin lön.</verse>
				<verse number="17">Men när du fastar, smörj ditt huvud och tvätta ditt ansikte,</verse>
				<verse number="18">för att människorna inte ska se att du fastar, utan din Fader som är i det fördolda. Och din Fader, som ser i det fördolda, ska belöna dig synligt.</verse>
				<verse number="19">Samla er inte skatter på jorden, där mal och rost fördärvar, och där tjuvar bryter sig in och stjäl,</verse>
				<verse number="20">utan samla er skatter i himlen, där varken mal eller rost fördärvar, och där tjuvar inte bryter sig in och stjäl.</verse>
				<verse number="21">För där er skatt är, där kommer också ert hjärta att vara.</verse>
				<verse number="22">Ögat är kroppens ljus. Är ditt öga friskt, så får hela din kropp ljus.</verse>
				<verse number="23">Men är ditt öga dåligt, så blir hela din kropp mörk. Är det nu så, att ljuset som är i dig är mörker, hur djupt blir då inte mörkret?</verse>
				<verse number="24">Ingen kan tjäna två herrar. För antingen ska han hata den ene och älska den andre, eller så ska han hålla sig till den ene och förakta den andre. Ni kan inte tjäna både Gud och mammon.</verse>
				<verse number="25">Därför säger jag er: Bekymra er inte för ert liv, vad ni ska äta eller dricka, och inte för er kropp, vad ni ska klä er med. Är inte livet mer än maten, och kroppen mer än kläderna?</verse>
				<verse number="26">Se på himlens fåglar: De sår inte, de skördar inte och samlar inte heller i lador, och ändå föder er himmelske Fader dem. Är inte ni värda mycket mer än de?</verse>
				<verse number="27">Vem är den bland er, som med sin omsorg förmår lägga en aln till sin livslängd?</verse>
				<verse number="28">Och varför bekymrar ni er för kläder? Se på liljorna på marken, hur de växer: De arbetar inte, inte heller spinner de.</verse>
				<verse number="29">Men jag säger er, att inte ens Salomo i all sin härlighet var så klädd som en av dem.</verse>
				<verse number="30">Om nu Gud klär gräset på marken, vilket i dag finns till och i morgon kastas i ugnen, skulle han då inte mycket mer göra det med er, ni klentrogna?</verse>
				<verse number="31">Därför ska ni inte vara bekymrade och säga: Vad ska vi äta? eller: Vad ska vi dricka? eller: Vad ska vi klä oss med?</verse>
				<verse number="32">Efter allt detta söker ju hedningarna, men er himmelske Fader vet att ni behöver allt detta.</verse>
				<verse number="33">Men sök först Guds rike och hans rättfärdighet, så ska ni få allt detta också.</verse>
				<verse number="34">Bekymra er därför inte för morgondagen, för morgondagen ska ha sina egna bekymmer. Var dag har nog av sin egen plåga.</verse>
			</chapter>
			<chapter number="7">
				<verse number="1">Döm inte, så att ni inte blir dömda.</verse>
				<verse number="2">För med den dom ni dömer med ska ni bli dömda, och med det mått som ni mäter med ska det mätas upp tillbaka åt er.</verse>
				<verse number="3">Men varför ser du flisan i din broders öga men märker inte bjälken i ditt eget öga?</verse>
				<verse number="4">Eller hur kan du säga till din broder: Låt mig ta ut flisan ur ditt öga, och se, du har en bjälke i ditt eget öga?</verse>
				<verse number="5">Hycklare, ta först ut bjälken ur ditt eget öga, och sedan kommer du att se klart nog för att ta ut flisan ur din broders öga.</verse>
				<verse number="6">Ge inte det som är heligt åt hundarna, och kasta inte era pärlor för svinen, så att de inte trampar dem under sina fötter och vänder sig om och river sönder er.</verse>
				<verse number="7">Be och ni ska få, sök och ni ska finna, bulta och det ska öppnas för er.</verse>
				<verse number="8">För var och en som ber, han får, och den som söker, han finner, och för honom som bultar ska det öppnas.</verse>
				<verse number="9">Eller vem är den människa bland er, som då hans son ber om bröd, ger honom en sten?</verse>
				<verse number="10">Eller om han ber om en fisk, skulle han då ge honom en orm?</verse>
				<verse number="11">Om nu ni som är onda förstår att ge era barn goda gåvor, hur mycket mer ska inte er Fader, som är i himlarna, ge det som är gott åt dem som ber honom?</verse>
				<verse number="12">Därför, allt det ni vill att människorna ska göra för er, det ska ni också göra för dem, för detta är lagen och profeterna.</verse>
				<verse number="13">Gå in genom den trånga porten. För den port är vid, och den väg är bred som leder till fördärvet, och det är många som går in genom den.</verse>
				<verse number="14">För den port är trång, och den väg är smal som leder till livet, och det är få som finner den.</verse>
				<verse number="15">Men akta er för de falska profeterna, som kommer till er i fårakläder, men i sitt inre är rovgiriga vargar.</verse>
				<verse number="16">Av deras frukt ska ni känna dem. Inte plockar man väl vindruvor från törnen, eller fikon från tistlar?</verse>
				<verse number="17">Så bär vart och ett gott träd god frukt, men ett dåligt träd bär dålig frukt.</verse>
				<verse number="18">Ett gott träd kan inte bära dålig frukt, inte heller kan ett dåligt träd bära god frukt.</verse>
				<verse number="19">Vart och ett träd som inte bär god frukt huggs ner och kastas i elden.</verse>
				<verse number="20">Därför ska ni känna dem av deras frukt.</verse>
				<verse number="21">Inte alla som säger Herre, Herre, till mig ska komma in i himmelriket, utan den som gör min Faders vilja som är i himlarna.</verse>
				<verse number="22">På den dagen ska många säga till mig: Herre, Herre, har vi inte profeterat i ditt namn, och i ditt namn drivit ut onda andar, och i ditt namn gjort många kraftgärningar?</verse>
				<verse number="23">Men då ska jag säga dem som det är: Jag har aldrig känt er. Gå bort ifrån mig, ni lagbrytare.</verse>
				<verse number="24">Därför, var och en som hör dessa mina ord och gör efter dem, honom vill jag likna vid en vis man, som byggde sitt hus på klippan.</verse>
				<verse number="25">Och slagregn föll, och floderna kom, och vindarna blåste och stötte mot huset, men det föll inte omkull, eftersom det var grundat på klippan.</verse>
				<verse number="26">Men var och en som hör dessa mina ord och inte gör efter dem, han liknar en oförståndig man, som byggde sitt hus på sanden.</verse>
				<verse number="27">Och slagregn föll, och floderna kom, och vindarna blåste och stötte mot huset, och det föll omkull, och dess fall var stort.</verse>
				<verse number="28">Och det hände, att när Jesus hade avslutat detta tal, var folket mycket häpna över hans undervisning.</verse>
				<verse number="29">För han undervisade dem med makt, och inte som de skriftlärda.</verse>
			</chapter>
			<chapter number="8">
				<verse number="1">När han gick ner från berget, följde mycket folk honom.</verse>
				<verse number="2">Och se, där kom en spetälsk man och tillbad honom och sa: Herre, om du vill, kan du göra mig ren.</verse>
				<verse number="3">Då räckte Jesus ut handen och rörde vid honom och sa: Jag vill, bli ren. Och genast blev han ren från sin spetälska.</verse>
				<verse number="4">Och Jesus sa till honom: Se till att du inte talar om detta för någon, men gå bort och visa dig för prästen och offra den gåva som Mose har befallt, till ett vittnesbörd för dem.</verse>
				<verse number="5">När Jesus kom in i Kapernaum, gick en officer fram till honom och bad honom,</verse>
				<verse number="6">och sa: Herre, min tjänare ligger lam där hemma och har svåra plågor.</verse>
				<verse number="7">Då sa Jesus till honom: Jag ska komma och bota honom.</verse>
				<verse number="8">Officeren svarade och sa: Herre, jag är inte värdig att du går in under mitt tak, men säg endast ett ord, så blir min tjänare frisk.</verse>
				<verse number="9">För även jag är en människa som står under andras befäl, och jag har soldater under mig själv, och jag säger till den ene: Gå, och han går, och till den andre: Kom, och han kommer, och till min tjänare: Gör det, och han gör så.</verse>
				<verse number="10">När Jesus hörde detta, förundrade han sig och sa till dem som följde honom: Sannerligen säger jag er: Inte ens i Israel har jag funnit en så stor tro.</verse>
				<verse number="11">Men jag säger er, att många ska komma från öster och väster och sitta till bords med Abraham och Isak och Jakob i himmelriket.</verse>
				<verse number="12">Men rikets barn ska bli utkastade i det yttersta mörkret. Där ska vara gråt och tandagnisslan.</verse>
				<verse number="13">Sedan sa Jesus till officeren: Gå, och så som du trodde, ska det ske dig. Och i samma stund blev hans tjänare frisk.</verse>
				<verse number="14">Sedan när Jesus kom in i Petrus hus, såg han att hans svärmor låg sjuk i feber.</verse>
				<verse number="15">Då rörde han vid hennes hand, och febern lämnade henne, och hon stod upp och tjänade dem.</verse>
				<verse number="16">När det blev kväll, förde de till honom många som var besatta av onda andar. Och han drev ut andarna med sitt ord och botade alla som var sjuka,</verse>
				<verse number="17">för att det skulle uppfyllas som var sagt genom profeten Jesaja, som sa: Han tog på sig våra svagheter, och våra sjukdomar bar han.</verse>
				<verse number="18">När Jesus såg de stora folkskarorna omkring sig, befallde han att man skulle fara över till andra sidan.</verse>
				<verse number="19">Då kom en skriftlärd fram och sa till honom: Mästare, jag vill följa dig vart du än går.</verse>
				<verse number="20">Då sa Jesus till honom: Rävarna har lyor och himlens fåglar har bon, men Människosonen har inget ställe där han kan vila sitt huvud.</verse>
				<verse number="21">Och en annan av hans lärjungar sa till honom: Herre, tillåt mig att först gå bort och begrava min far.</verse>
				<verse number="22">Men Jesus sa till honom: Följ mig, och låt de döda begrava sina döda.</verse>
				<verse number="23">Sedan steg han i båten, och hans lärjungar följde honom.</verse>
				<verse number="24">Och se, det blåste upp till full storm på sjön så att vågorna sköljde över båten. Men han sov.</verse>
				<verse number="25">Då gick hans lärjungar fram och väckte honom, och sa: Herre, rädda oss! Vi går under!</verse>
				<verse number="26">Då sa han till dem: Varför är ni rädda, ni klentrogna? Sedan reste han sig upp och talade strängt till vindarna och sjön, och det blev alldeles lugnt.</verse>
				<verse number="27">Men människorna förundrade sig och sa: Vem är han, eftersom både vindarna och sjön lyder honom?</verse>
				<verse number="28">Därefter, när han kom över till andra sidan, till gergesenernas område, kom två besatta av onda andar emot honom, ut från gravarna. De var så våldsamma att ingen kunde ta sig fram på den vägen.</verse>
				<verse number="29">Och se, de ropade och sa: Vad har vi med dig att göra, Jesus, Guds Son? Har du kommit hit för att plåga oss i förtid?</verse>
				<verse number="30">Och långt ifrån dem gick en stor svinhjord och betade.</verse>
				<verse number="31">Då bad de onda andarna honom och sa: Om du driver ut oss, så tillåt oss fara iväg in i svinhjorden.</verse>
				<verse number="32">Då sa han till dem: Ge er iväg! Då kom de ut och for in i svinhjorden, och se, hela svinhjorden störtade utför branten ner i sjön och omkom i vattnet.</verse>
				<verse number="33">Men de som vaktade dem flydde bort och gick in i staden och berättade alltsammans, och hur det hade gått med dem som var besatta av onda andar.</verse>
				<verse number="34">Och se, då gick hela staden ut för att möta Jesus, och när de såg honom, bad de att han skulle gå bort från deras område.</verse>
			</chapter>
			<chapter number="9">
				<verse number="1">Då steg han i båten och for över och kom till sin egen stad.</verse>
				<verse number="2">Och se, de förde till honom en lam, som låg i en säng. När Jesus såg deras tro, sa han till den lame: Son, var vid gott mod. Dina synder har förlåtits dig.</verse>
				<verse number="3">Och se, några av de skriftlärda sa för sig själva: Denne hädar.</verse>
				<verse number="4">Men Jesus såg deras tankar och sa: Varför tänker ni ont i era hjärtan?</verse>
				<verse number="5">Vilket är lättare att säga: Dina synder har förlåtits dig, eller att säga: Stå upp och gå?</verse>
				<verse number="6">Men för att ni ska veta att Människosonen har makt på jorden att förlåta synder – sedan sa han till den lame – stå upp, ta din bädd, och gå hem.</verse>
				<verse number="7">Då stod han upp och gick hem.</verse>
				<verse number="8">När folket såg detta, blev de förvånade och prisade Gud, som hade gett sådan makt åt människor.</verse>
				<verse number="9">När Jesus gick vidare därifrån, såg han en man som hette Matteus sitta vid tullen. Och han sa till honom: Följ mig. Då stod han upp och följde honom.</verse>
				<verse number="10">Och det hände, att när Jesus låg till bords i huset, se, då kom många tullindrivare och syndare och låg till bords med honom och hans lärjungar.</verse>
				<verse number="11">Då fariseerna såg det, sa de till hans lärjungar: Varför äter er mästare med tullindrivare och syndare?</verse>
				<verse number="12">När Jesus hörde detta, sa han till dem: De friska behöver inte läkare utan de sjuka.</verse>
				<verse number="13">Men gå och lär er vad detta betyder: Barmhärtighet vill jag se och inte offer. För jag har inte kommit för att kalla rättfärdiga, utan syndare till omvändelse.</verse>
				<verse number="14">Då kom Johannes lärjungar till honom och sa: Varför fastar inte dina lärjungar, när både vi och fariseerna ofta fastar?</verse>
				<verse number="15">Då sa Jesus till dem: Kan bröllopsfolket sörja, så länge brudgummen är hos dem? Men de dagar ska komma, då brudgummen ska tas ifrån dem, och då ska de fasta.</verse>
				<verse number="16">Och ingen sätter en lapp av okrympt tyg på ett gammalt plagg, för då river den påsatta lappen bort ännu mer av plagget och revan blir värre.</verse>
				<verse number="17">Inte heller slår man nytt vin i gamla skinnsäckar, för då går skinnsäckarna sönder, och vinet spills ut och skinnsäckarna fördärvas. Utan man slår nytt vin i nya skinnsäckar, så att båda blir bevarade.</verse>
				<verse number="18">Medan han talade detta till dem, se, då kom en föreståndare och tillbad honom och sa: Min dotter har just nu dött. Men kom och lägg din hand på henne så får hon liv igen.</verse>
				<verse number="19">Då stod Jesus upp och följde honom med sina lärjungar.</verse>
				<verse number="20">Och se, en kvinna som hade lidit av blödningar i tolv år närmade sig honom bakifrån och rörde vid hörntofsen av hans mantel.</verse>
				<verse number="21">För hon sa för sig själv: Om jag bara får röra vid hans mantel, så blir jag frisk.</verse>
				<verse number="22">Men Jesus vände sig om, och när han såg henne, sa han: Dotter, var vid gott mod. Din tro har helat dig. Och kvinnan var frisk från den stunden.</verse>
				<verse number="23">När Jesus sedan kom in i föreståndarens hus och såg flöjtblåsarna och den högljudda folkskaran,</verse>
				<verse number="24">sa han till dem: Gå härifrån. För flickan är inte död, utan hon sover. Då hånskrattade de åt honom.</verse>
				<verse number="25">När nu folket hade visats ut, gick han in och tog henne vid handen, och flickan stod upp.</verse>
				<verse number="26">Och ryktet om detta gick ut över hela det området.</verse>
				<verse number="27">När Jesus gick därifrån, följde honom två blinda, som ropade och sa: Davids son, förbarma dig över oss!</verse>
				<verse number="28">Och när han kom in i huset, gick de blinda fram till honom, och Jesus sa till dem: Tror ni, att jag kan göra detta? De sa till honom: Ja, Herre.</verse>
				<verse number="29">Då rörde han vid deras ögon och sa: Som ni tror ska det ske med er.</verse>
				<verse number="30">Och deras ögon öppnades, och Jesus sa till dem strängt: Se till, att ingen får veta detta.</verse>
				<verse number="31">Men de gick ut och spred ryktet om honom i hela den trakten.</verse>
				<verse number="32">När dessa gick ut, se, då förde de fram till honom en stum man som var besatt av en ond ande.</verse>
				<verse number="33">Och när den onde anden hade blivit utdriven talade den stumme. Och folket förundrade sig och sa: Aldrig har man sett något sådant i Israel.</verse>
				<verse number="34">Men fariseerna sa: Med de onda andarnas furste driver han ut de onda andarna.</verse>
				<verse number="35">Och Jesus gick omkring i alla städer och byar och undervisade i deras synagogor och predikade evangelium om riket och botade alla sjukdomar och alla krämpor bland folket.</verse>
				<verse number="36">Men när han såg folkskarorna, greps han av medlidande med dem, eftersom de var uppgivna och förskingrade som får utan herde.</verse>
				<verse number="37">Då sa han till sina lärjungar: Sannerligen, skörden är stor, men arbetarna är få.</verse>
				<verse number="38">Be därför skördens Herre, att han sänder ut arbetare till sin skörd.</verse>
			</chapter>
			<chapter number="10">
				<verse number="1">Och när han hade kallat till sig sina tolv lärjungar, gav han dem makt över orena andar, att driva ut dem och bota alla slags sjukdomar och alla slags krämpor.</verse>
				<verse number="2">Och dessa är de tolv apostlarnas namn: först Simon, som kallas Petrus, och hans bror Andreas, Jakob, Sebedeus son, och hans bror Johannes,</verse>
				<verse number="3">Filippus och Bartolomeus, Tomas och Matteus, tullindrivaren, Jakob, Alfeus son, och Lebbeus som kallades Taddeus,</verse>
				<verse number="4">Simon kananiten och Judas Iskariot, han som också förrådde honom.</verse>
				<verse number="5">Dessa tolv sände Jesus ut, och han befallde dem och sa: Gå inte på hedningarnas väg och gå inte in i någon samaritisk stad,</verse>
				<verse number="6">utan gå hellre till de förlorade fåren av Israels hus.</verse>
				<verse number="7">Och där ni går fram ska ni predika och säga: Himmelriket har kommit nära.</verse>
				<verse number="8">Bota sjuka, gör spetälska rena, uppväck döda, driv ut onda andar. Fritt för intet har ni fått, fritt för intet ska ni ge.</verse>
				<verse number="9">Skaffa er inte guld eller silver eller koppar i era bälten,</verse>
				<verse number="10">ingen väska för resan, inte heller två livklädnader, inte sandaler eller stavar. För arbetaren är värd sin mat.</verse>
				<verse number="11">Och i varje stad eller by ni kommer in i, så ta reda på vem i den som är värdig, och stanna där tills ni ska vidare.</verse>
				<verse number="12">Och när ni kommer in i ett hus, så hälsa det.</verse>
				<verse number="13">Sannerligen, om då det huset är värdigt så ska er frid komma över det. Men om det inte är värdigt, så ska er frid vända tillbaka till er.</verse>
				<verse number="14">Och om man inte tar emot er eller hör på era ord, så skaka dammet av era fötter när ni går ut ur det huset eller den staden.</verse>
				<verse number="15">Sannerligen säger jag er: Det ska bli lindrigare för Sodoms och Gomorras land på domens dag än för den staden.</verse>
				<verse number="16">Se, jag sänder iväg er såsom får bland vargar. Var därför kloka såsom ormar och oskyldiga såsom duvor.</verse>
				<verse number="17">Men akta er för människorna. För de ska utlämna er till domstolar, och i sina synagogor ska de piska er.</verse>
				<verse number="18">Och ni ska bli framdragna inför furstar och kungar för min skull, till ett vittnesbörd för dem och för hedningarna.</verse>
				<verse number="19">Men när de utlämnar er, så var inte bekymrade för hur eller vad ni ska tala. För det ska ges er i samma stund vad ni ska tala.</verse>
				<verse number="20">För det är inte ni som talar, utan det är er Faders Ande som talar i er.</verse>
				<verse number="21">Och en bror ska utlämna sin bror till döden, och en far sitt barn, och barnen ska sätta sig upp mot sina föräldrar och döda dem.</verse>
				<verse number="22">Och ni ska bli hatade av alla för mitt namns skull. Men den som håller ut till slutet ska bli frälst.</verse>
				<verse number="23">Men när de förföljer er i den ena staden, så fly till en annan. Sannerligen säger jag er: Ni ska inte ha hunnit igenom Israels städer, förrän Människosonen kommer.</verse>
				<verse number="24">Lärjungen är inte förmer än sin lärare, inte heller är tjänaren förmer än sin herre.</verse>
				<verse number="25">Det är nog för lärjungen att han blir så som sin lärare, och tjänaren, att han blir så som sin herre. Om de har kallat husets herre Beelsebul, hur mycket mer ska de då inte kalla hans egna?</verse>
				<verse number="26">Frukta därför inte för dem. För inget är dolt som inte ska bli uppenbarat, eller gömt som inte ska bli känt.</verse>
				<verse number="27">Vad jag säger er i mörkret ska ni säga i ljuset, och vad ni hör i örat ska ni förkunna på taken.</verse>
				<verse number="28">Och frukta inte för dem som dödar kroppen, men inte har makt att döda själen, utan frukta mer honom som kan fördärva både själ och kropp i helvetet.</verse>
				<verse number="29">Säljs inte två sparvar för ett kopparmynt? Och inte en av dem ska falla till jorden utan er Fader.</verse>
				<verse number="30">Men på er är till och med alla huvudhåren räknade.</verse>
				<verse number="31">Därför ska ni inte frukta. Ni är mer värda än många sparvar.</verse>
				<verse number="32">Därför, var och en som bekänner mig inför människorna, honom ska också jag bekänna inför min Fader, som är i himlen.</verse>
				<verse number="33">Men den som förnekar mig inför människorna, honom ska också jag förneka inför min Fader, som är i himlen.</verse>
				<verse number="34">Ni ska inte tänka att jag har kommit för att sända fred på jorden. Jag har inte kommit för att sända fred, utan svärd.</verse>
				<verse number="35">För jag har kommit för att skilja en man från sin far, och en dotter från sin mor och en sonhustru från sin svärmor,</verse>
				<verse number="36">så att man får sina egna till fiender.</verse>
				<verse number="37">Den som älskar far eller mor mer än mig är mig inte värdig, och den som älskar son eller dotter mer än mig är mig inte värdig.</verse>
				<verse number="38">Och den som inte tar sitt kors på sig och följer mig, han är mig inte värdig.</verse>
				<verse number="39">Den som finner sitt liv ska mista det, och den som mister sitt liv för min skull ska finna det.</verse>
				<verse number="40">Den som tar emot er tar emot mig, och den som tar emot mig tar emot honom som har sänt mig.</verse>
				<verse number="41">Den som tar emot en profet i en profets namn, han ska få en profets lön. Och den som tar emot en rättfärdig i en rättfärdig mans namn, han ska få en rättfärdig mans lön.</verse>
				<verse number="42">Och den som ger en av dessa minsta bara en bägare kallt vatten att dricka, i en lärjunges namn, sannerligen säger jag er: Han ska inte gå miste om sin lön.</verse>
			</chapter>
			<chapter number="11">
				<verse number="1">Och det hände, att när Jesus hade avslutat befallningarna till sina tolv lärjungar, gick han därifrån för att undervisa och predika i deras städer.</verse>
				<verse number="2">När Johannes i fängelset fick höra om Kristi gärningar, skickade han två av sina lärjungar</verse>
				<verse number="3">och sa till honom: Är du den som ska komma, eller ska vi vänta på någon annan?</verse>
				<verse number="4">Jesus svarade och sa till dem: Gå och berätta för Johannes vad ni hör och ser:</verse>
				<verse number="5">Blinda får sin syn och halta går, spetälska blir rena och döva hör, döda står upp, och för fattiga blir evangelium predikat.</verse>
				<verse number="6">Och salig är den som inte tar anstöt av mig.</verse>
				<verse number="7">Men när dessa hade gått, började Jesus tala till folket om Johannes: Vad gick ni ut i öknen för att se? Ett strå som vajar för vinden?</verse>
				<verse number="8">Eller vad gick ni ut för att se? En människa klädd i fina kläder? Se, de som bär fina kläder är i kungapalatsen.</verse>
				<verse number="9">Eller vad gick ni ut för att se? En profet? Ja, jag säger er, ännu mer än en profet.</verse>
				<verse number="10">För han är den, om vilken det står skrivet: Se, jag sänder min budbärare framför ditt ansikte, som ska bereda din väg framför dig.</verse>
				<verse number="11">Sannerligen säger jag er: Bland dem som är födda av kvinnor har det inte uppstått någon större än Johannes Döparen. Men den som är minst i himmelriket är större än han.</verse>
				<verse number="12">Men från Johannes Döparens dagar intill nu utsätts himmelriket för våld, och våldsmän rycker det till sig,</verse>
				<verse number="13">för alla profeterna och lagen har profeterat fram till Johannes,</verse>
				<verse number="14">och om ni vill ta emot det: Han är Elia som skulle komma.</verse>
				<verse number="15">Den som har öron att höra med, han må höra!</verse>
				<verse number="16">Men vad ska jag likna denna generation med? Den är lik barn, som sitter på torget och ropar till sina vänner</verse>
				<verse number="17">och säger: Vi har spelat för er, men ni dansade inte. Vi har sjungit sorgesånger för er, men ni grät inte.</verse>
				<verse number="18">För Johannes kom, och han varken äter eller dricker, och de säger: Han har en ond ande.</verse>
				<verse number="19">Människosonen kom, och han äter och dricker, och de säger: Se, vilken frossare och vindrinkare han är, tullindrivares och syndares vän. Men visdomen har fått rätt av sina barn.</verse>
				<verse number="20">Sedan började han gå till rätta med de städer i vilka de flesta av hans under hade skett, eftersom de inte hade omvänt sig:</verse>
				<verse number="21">Ve dig Korasin, ve dig Betsaida! För om sådana under som blivit gjorda i er hade blivit gjorda i Tyrus och Sidon, skulle de för länge sedan omvänt sig i säck och aska.</verse>
				<verse number="22">Men jag säger er: För Tyrus och Sidon ska det bli lindrigare på domens dag än för er.</verse>
				<verse number="23">Och du Kapernaum, som blivit upphöjd ända till himlen, du ska störtas ner till dödsriket. För hade sådana under skett i Sodom, som blivit gjorda i dig, så hade det stått ännu i dag.</verse>
				<verse number="24">Men jag säger er: För Sodoms land ska det bli lindrigare på domens dag än för dig.</verse>
				<verse number="25">Vid den tiden talade Jesus och sa: Jag prisar dig, Fader, himlens och jordens Herre, att du har dolt detta för de visa och kloka men har uppenbarat det för små barn.</verse>
				<verse number="26">Ja, Fader, så har varit behagligt inför dig.</verse>
				<verse number="27">Allt har blivit överlämnat åt mig av min Fader. Och ingen känner Sonen utom Fadern, inte heller känner någon Fadern utom Sonen, och den som Sonen vill uppenbara det för.</verse>
				<verse number="28">Kom till mig, alla ni som arbetar och är tyngda av bördor, och jag ska ge er vila.</verse>
				<verse number="29">Ta på er mitt ok och lär av mig, för jag är mild och ödmjuk i hjärtat, och ni ska finna ro för era själar.</verse>
				<verse number="30">För mitt ok är milt, och min börda är lätt.</verse>
			</chapter>
			<chapter number="12">
				<verse number="1">Vid den tiden gick Jesus genom sädesfälten på sabbaten, och hans lärjungar var hungriga och började rycka av ax och äta.</verse>
				<verse number="2">Men när fariseerna såg det, sa de till honom: Se, dina lärjungar gör det som inte är tillåtet att göra på sabbaten.</verse>
				<verse number="3">Men han sa till dem: Har ni inte läst vad David gjorde, när han och de som var med honom var hungriga?</verse>
				<verse number="4">Hur han gick in i Guds hus och åt skådebröden, som det inte var tillåtet för honom att äta, inte heller för dem som var med honom, utan endast för prästerna?</verse>
				<verse number="5">Eller har ni inte läst i lagen, att på sabbaten bryter prästerna sabbaten i templet, och är ändå utan skuld?</verse>
				<verse number="6">Men jag säger er, att här är den som är större än templet.</verse>
				<verse number="7">Men hade ni vetat vad detta betyder: Jag vill se barmhärtighet och inte offer, då hade ni inte dömt de oskyldiga.</verse>
				<verse number="8">För Människosonen är Herre också över sabbaten.</verse>
				<verse number="9">Sedan han hade gått därifrån gick han in i deras synagoga.</verse>
				<verse number="10">Och se, där var en man som hade en förtvinad hand. För att kunna anklaga honom frågade de honom och sa: Är det tillåtet att bota på sabbaten?</verse>
				<verse number="11">Men han sa till dem: Vilken är den människa bland er, som har ett får och om det faller i en grop på sabbaten, inte griper tag i det och drar upp det?</verse>
				<verse number="12">Hur mycket mer är inte en människa värd än ett får! Alltså är det tillåtet att göra gott på sabbaten.</verse>
				<verse number="13">Därefter sa han till mannen: Räck ut din hand, och han räckte ut den, och den blev helad och var lika frisk som den andra.</verse>
				<verse number="14">Då gick fariseerna ut och höll rådslag mot honom hur de skulle kunna döda honom.</verse>
				<verse number="15">Men Jesus visste det och drog sig därifrån. Och en stor folkskara följde honom, och han botade dem alla.</verse>
				<verse number="16">Och sa till dem strängt, att de inte skulle göra honom känd,</verse>
				<verse number="17">för att det skulle fullbordas som var sagt genom profeten Jesaja, som sa:</verse>
				<verse number="18">Se, min tjänare, som jag har utvalt, min älskade, i vilken min själ har ett gott behag. Jag ska låta min Ande komma över honom, och han ska förkunna domen för hedningarna.</verse>
				<verse number="19">Han ska inte gräla eller ropa, inte heller ska man höra hans röst på gatorna.</verse>
				<verse number="20">Ett brutet strå ska han inte bryta av, och en rykande veke ska han inte släcka, tills han har fört domen till seger.</verse>
				<verse number="21">Och på hans namn ska hedningarna hoppas.</verse>
				<verse number="22">Sedan förde man fram till honom en som var besatt av en ond ande, som var blind och stum, och han botade honom, så att den blinde och stumme både talade och såg.</verse>
				<verse number="23">Och allt folket blev utom sig av häpnad och sa: Är denne inte Davids son?</verse>
				<verse number="24">Men när fariseerna hörde det, sa de: Han driver inte ut de onda andarna, förutom med hjälp av Beelsebul, de onda andarnas furste.</verse>
				<verse number="25">Men Jesus visste vad de tänkte och sa till dem: Varje rike som kommer i strid med sig självt blir ödelagt, och varje stad eller familj som kommer i strid med sig själv kan inte bestå.</verse>
				<verse number="26">Och om Satan driver ut Satan, har han kommit i strid mot sig själv. Hur kan då hans rike bestå?</verse>
				<verse number="27">Och om jag driver ut de onda andarna genom Beelsebul, genom vem driver då era barn ut dem? Därför ska de vara era domare.</verse>
				<verse number="28">Men om jag driver ut de onda andarna genom Guds Ande, då har Guds rike kommit till er.</verse>
				<verse number="29">Eller hur kan någon gå in i en stark mans hus och plundra honom på vad han äger, utan att han först binder den starke? Sedan kan han plundra hans hus.</verse>
				<verse number="30">Den som inte är med mig är emot mig, och den som inte samlar med mig skingrar.</verse>
				<verse number="31">Därför säger jag er: All synd och hädelse ska människorna få förlåtelse för, men hädelse mot Anden ska inte förlåtas människorna.</verse>
				<verse number="32">Och den som säger något mot Människosonen, han ska få det förlåtet. Men den som talar mot den Helige Ande, han ska inte få förlåtelse, varken i denna tidsålder eller i den kommande.</verse>
				<verse number="33">Antingen bedöm trädet gott och dess frukt god eller bedöm trädet dåligt och dess frukt dålig. För av frukten känner man trädet.</verse>
				<verse number="34">Ni huggormsyngel, hur skulle ni som är onda kunna tala något gott? För det hjärtat är fullt av, det talar munnen.</verse>
				<verse number="35">En god människa bär fram gott ur sitt hjärtas goda förråd, och en ond människa bär fram ont ur sitt onda förråd.</verse>
				<verse number="36">Men jag säger er, att för varje onyttigt ord som människorna talar, ska de göra räkenskap på domens dag.</verse>
				<verse number="37">Ty av dina ord ska du bli rättfärdigad, och av dina ord ska du bli fördömd.</verse>
				<verse number="38">Då svarade några av de skriftlärda och fariseerna och sa: Mästare, vi vill se ett tecken av dig.</verse>
				<verse number="39">Men han svarade och sa till dem: Ett ont och horiskt släkte söker efter ett tecken, men det ska inte få något annat tecken än profeten Jonas tecken.</verse>
				<verse number="40">För såsom Jona var tre dagar och tre nätter i den stora valens buk, så ska Människosonen vara tre dagar och tre nätter i jordens inre.</verse>
				<verse number="41">Män från Nineve ska stå upp vid domen tillsammans med denna generation och fördöma den. För de omvände sig efter Jonas predikan, och se, här är en som är större än Jona.</verse>
				<verse number="42">Drottningen av Söderlandet ska stå upp vid domen med denna generation och fördöma den. För hon kom från jordens ändar för att höra Salomos visdom, och se, här är en som är större än Salomo.</verse>
				<verse number="43">Men när den orene anden har farit ut från en människa, så vandrar han genom torra trakter och söker efter vila, men finner ingen.</verse>
				<verse number="44">Då säger han: Jag vill vända tillbaka till mitt hus, som jag lämnade. Och när han kommer, finner han det tomt, städat och pyntat.</verse>
				<verse number="45">Då går han bort och tar med sig sju andra andar, som är värre än han själv, och de går in och bor där. Så blir för den människan det sista värre än det första. Så ska det också gå för detta onda släkte.</verse>
				<verse number="46">Medan han ännu talade till folket, se, då stod hans mor och hans bröder utanför och ville tala med honom.</verse>
				<verse number="47">Då sa någon till honom: Se, din mor och dina bröder står utanför och vill tala med dig.</verse>
				<verse number="48">Då svarade han och sa till den som talade om detta för honom: Vem är min mor, och vilka är mina bröder?</verse>
				<verse number="49">Och han räckte ut sin hand mot sina lärjungar och sa: Se, min mor och mina bröder!</verse>
				<verse number="50">För var och en som gör min Faders vilja, som är i himlarna, han är min bror och syster och mor.</verse>
			</chapter>
			<chapter number="13">
				<verse number="1">På den dagen gick Jesus ut från huset och satte sig vid sjön.</verse>
				<verse number="2">Då samlades så mycket folk hos honom att han steg i en båt och satte sig, medan allt folket stod på stranden.</verse>
				<verse number="3">Och han talade till dem i liknelser om många saker, och sa: Se, en såningsman gick ut för att så.</verse>
				<verse number="4">Och när han sådde, föll en del vid vägkanten, och fåglarna kom och åt upp det.</verse>
				<verse number="5">Och en del föll på stenig mark, där det inte hade mycket jord, och det kom hastigt upp, eftersom det inte hade djup jord.</verse>
				<verse number="6">Men när solen hade gått upp förbrändes det och vissnade bort eftersom det inte hade någon rot.</verse>
				<verse number="7">Och en del föll bland törnen, och törnbuskarna växte upp och förkvävde det.</verse>
				<verse number="8">Men en del föll i god jord och bar frukt, en del hundrafalt, en del sextiofalt och en del trettiofalt.</verse>
				<verse number="9">Den som har öron till att höra, han må höra!</verse>
				<verse number="10">Då kom lärjungarna fram till honom och sa: Varför talar du till dem i liknelser?</verse>
				<verse number="11">Han svarade dem och sa: Därför att det har blivit givet åt er att få veta himmelrikets hemligheter, men åt dem är det inte givet.</verse>
				<verse number="12">För den som har ska få, och han ska ha i överflöd, men den som inte har, från honom ska tas också det han har.</verse>
				<verse number="13">Därför talar jag till dem i liknelser, eftersom de ser utan att se, och hör utan att höra, inte heller förstår de.</verse>
				<verse number="14">Och på dem fullbordas Jesajas profetia, som säger: När n i hör, ska ni höra men inte förstå, och när ni ser, ska ni se men inte inse.</verse>
				<verse number="15">För detta folks hjärta är förhärdat, och de är tröga att höra med öronen, och sina ögon har de tillslutit, så att de inte ser med ögonen eller hör med öronen eller förstår med hjärtat och vänder om och blir botade av mig.</verse>
				<verse number="16">Men saliga är era ögon, för de ser, och era öron, för de hör.</verse>
				<verse number="17">För sannerligen säger jag er, att många profeter och rättfärdiga har längtat efter att se det ni ser, men fick inte se det, och höra det ni hör, men fick inte höra det.</verse>
				<verse number="18">Hör ni därför denna liknelse om såningsmannen.</verse>
				<verse number="19">När någon hör ordet om riket och inte förstår det, så kommer den onde och river bort det som blev sått i hans hjärta. Detta är sådden vid vägkanten.</verse>
				<verse number="20">Men det som såddes på stenig mark är den som hör ordet och genast tar emot det med glädje,</verse>
				<verse number="21">men som inte har någon rot i sig själv utan han håller ut endast en tid, och när lidande eller förföljelse kommer för ordets skull, kommer han genast på fall.</verse>
				<verse number="22">Och den som tar emot det sådda bland törnbuskarna är den som hör ordet, men där omsorg för denna världen och rikedomens lockelser kväver ordet, och han blir utan frukt.</verse>
				<verse number="23">Men den som tar emot det sådda i den goda jorden är den som hör ordet och förstår det, och som bär frukt, så att en del ger hundrafalt och en del sextiofalt och en del trettiofalt.</verse>
				<verse number="24">En annan liknelse framställde han för dem och sa: Himmelriket är likt en människa, som sådde god säd i sin åker.</verse>
				<verse number="25">Men då folket sov, kom hans ovän och sådde ogräs mitt bland vetet och gick sin väg.</verse>
				<verse number="26">Men när säden växte upp och bar frukt, då visade sig också ogräset.</verse>
				<verse number="27">Då gick tjänarna fram till sin herre och sa till honom: Herre, sådde du inte god säd i din åker, varifrån har den då fått ogräs?</verse>
				<verse number="28">Då sa han till dem: Det har en ovän gjort. Tjänarna sa till honom: Vill du, att vi går och samlar ihop det nu?</verse>
				<verse number="29">Då sa han: Nej, för att ni, när ni samlar ihop ogräset, inte samtidigt ska rycka upp vetet.</verse>
				<verse number="30">Låt båda växa tillsammans intill skördetiden. Och i skördetiden ska jag säga till skördemännen: Samla först ihop ogräset, och bind det i knippen till att brännas upp, men samla in vetet i min lada.</verse>
				<verse number="31">En annan liknelse framställde han för dem och sa: Himmelriket är likt ett senapskorn, som en man tog och sådde i sin åker,</verse>
				<verse number="32">vilket väl är minst av alla frön, men när det har vuxit upp, är det störst bland kryddväxter och blir ett träd, så att fåglarna under himlen kommer och bygger sina bon på dess grenar.</verse>
				<verse number="33">En annan liknelse framställde han för dem: Himmelriket är likt en surdeg, som en kvinna tog och gömde i tre mått mjöl tills alltsammans blev syrat.</verse>
				<verse number="34">Allt detta talade Jesus i liknelser till folket, och utan liknelser talade han inte till dem,</verse>
				<verse number="35">för att det skulle fullbordas, som var sagt genom profeten, som sa: Jag ska öppna min mun i liknelser. Jag ska tala det som har varit dolt sedan världens grund blev lagd.</verse>
				<verse number="36">Sedan skickade Jesus iväg folket och gick in i huset. Och hans lärjungar kom fram till honom och sa: Uttyd för oss liknelsen om ogräset i åkern.</verse>
				<verse number="37">Han svarade och sa till dem: Han som sår den goda säden är Människosonen.</verse>
				<verse number="38">Och åkern är världen. Och den goda säden är rikets barn, men ogräset är den ondes barn.</verse>
				<verse number="39">Ovännen som sådde det är djävulen. Skördetiden är tidsålderns slut, och skördemännen är änglar.</verse>
				<verse number="40">Så som när ogräset samlas ihop och bränns upp i eld, så ska det vara vid denna tidsålderns slut.</verse>
				<verse number="41">Människosonen ska sända ut sina änglar, och de ska samla ihop från hans rike allt som förorsakar synd och dem som lever i laglöshet,</verse>
				<verse number="42">och ska kasta dem i den brinnande ugnen. Där ska vara gråt och tandagnisslan.</verse>
				<verse number="43">Då ska de rättfärdiga skina som solen i sin Faders rike. Den som har öron till att höra, han må höra!</verse>
				<verse number="44">Himmelriket är också likt en skatt som blivit gömd i en åker och som en man fann och gömde, och i sin glädje går han bort och säljer allt det han har och köper den åkern.</verse>
				<verse number="45">Himmelriket är också likt en köpman som sökte efter goda pärlor,</verse>
				<verse number="46">och när han hade funnit en dyrbar pärla, gick han bort och sålde allt han ägde och köpte den.</verse>
				<verse number="47">Himmelriket är också likt ett nät, som kastades i havet och samlade ihop av alla slag,</verse>
				<verse number="48">vilket, när det blev fullt, drogs upp på land och de satte sig ner och samlade de goda i kärl, men de dåliga kastade de bort.</verse>
				<verse number="49">Så ska det också ske vid tidsålderns slut: Änglarna ska gå ut och skilja de onda från de rättfärdiga</verse>
				<verse number="50">och kasta dem i den brinnande ugnen. Där ska vara gråt och tandagnisslan.</verse>
				<verse number="51">Jesus sa till dem: Har ni förstått allt detta? De sa till honom: Ja, Herre.</verse>
				<verse number="52">Då sa han till dem: Därför är var och en skriftlärd, som är lärd angående himmelriket, lik en husfar, som ur sitt förråd bär fram nytt och gammalt.</verse>
				<verse number="53">Och det hände, när Jesus hade avslutat dessa liknelser, att han gick därifrån.</verse>
				<verse number="54">Så kom han till sin hemstad och undervisade i deras synagoga, så att de förundrade sig mycket och sa: Varifrån har denne fått sådan visdom och dessa mäktiga gärningar?</verse>
				<verse number="55">Är han inte timmermannens son? Heter inte hans mor Maria, och hans bröder Jakob och Joses och Simon och Judas?</verse>
				<verse number="56">Och hans systrar, är de inte alla hos oss? Varifrån har han då fått allt detta?</verse>
				<verse number="57">Och de tog anstöt av honom. Men Jesus sa till dem: En profet är inte föraktad utom i sin hemstad och i sitt hem.</verse>
				<verse number="58">Och han gjorde inte många underverk där för deras otros skull.</verse>
			</chapter>
			<chapter number="14">
				<verse number="1">Vid den tiden fick Herodes, tetrarken, höra ryktet om Jesus,</verse>
				<verse number="2">och han sa till sina tjänare: Denne är Johannes Döparen. Han är uppstånden från de döda, och därför verkar dessa krafter i honom.</verse>
				<verse number="3">För Herodes hade gripit Johannes, bundit honom och satt honom i fängelse för Herodias, sin bror Filippus hustrus, skull.</verse>
				<verse number="4">För Johannes hade sagt till honom: Det är inte tillåtet för dig att ha henne.</verse>
				<verse number="5">Och han hade gärna dödat honom, men han var rädd för folket, för de höll honom för en profet.</verse>
				<verse number="6">Men när Herodes födelsedag firades, dansade Herodias dotter inför dem, och gjorde Herodes så förtjust</verse>
				<verse number="7">att han lovade med ed att ge henne vad hon än begärde.</verse>
				<verse number="8">Då sa hon, som hennes mor hade intalat henne: Ge mig här på ett fat Johannes Döparens huvud.</verse>
				<verse number="9">Då blev kungen bedrövad, men för edens skull och för deras skull som låg till bords med honom, befallde han att det skulle ges till henne,</verse>
				<verse number="10">och han skickade bud och lät halshugga Johannes i fängelset.</verse>
				<verse number="11">Och hans huvud blev framburet på ett fat och givet åt flickan, och hon bar det till sin mor.</verse>
				<verse number="12">Och hans lärjungar kom och tog hans kropp och begravde den, och gick sedan och berättade det för Jesus.</verse>
				<verse number="13">När Jesus hörde detta, for han med båt därifrån till en enslig plats, för att vara för sig själv. Och när folket hörde det, följde de efter honom till fots från städerna.</verse>
				<verse number="14">När Jesus kom fram såg han en stor folkskara, och han fylldes av medlidande med dem och botade deras sjuka.</verse>
				<verse number="15">Och när det blev kväll kom hans lärjungar fram till honom och sa: Trakten är öde, och det är redan sent. Sänd iväg folket, så att de kan gå bort till byarna och köpa sig mat.</verse>
				<verse number="16">Men Jesus sa till dem: De behöver inte gå sin väg. Ge ni dem att äta.</verse>
				<verse number="17">Då sa de till honom: Vi har inte mer än fem bröd och två fiskar här.</verse>
				<verse number="18">Men han sa: Ta hit dem till mig.</verse>
				<verse number="19">Sedan befallde han folket att sätta sig ner i gräset. Och han tog de fem bröden och de två fiskarna och såg upp mot himlen och han välsignade och bröt bröden och gav dem till lärjungarna, och lärjungarna till folket.</verse>
				<verse number="20">Och de åt alla och blev mätta. Sedan tog de upp det som var över av bitarna, tolv korgar fulla.</verse>
				<verse number="21">Och de som hade ätit var omkring 5 000 män, förutom kvinnor och barn.</verse>
				<verse number="22">Och strax därefter uppmanade Jesus sina lärjungar att stiga i båten och fara över till andra sidan före honom, medan han skickade i väg folket.</verse>
				<verse number="23">När han hade skickat iväg folket, gick han ensam upp på berget för att be. Och när kvällen kom, var han där ensam.</verse>
				<verse number="24">Men båten var då redan mitt på sjön och var hårt pressad av vågorna, för vinden låg emot.</verse>
				<verse number="25">Men i den fjärde nattväkten kom Jesus till dem, gående på sjön.</verse>
				<verse number="26">Och när lärjungarna såg honom gå på sjön, blev de förskräckta och sa: Det är ett spöke, och skrek av rädsla.</verse>
				<verse number="27">Men Jesus talade genast till dem och sa: Var vid gott mod. Det är jag. Var inte rädda.</verse>
				<verse number="28">Och Petrus svarade honom och sa: Herre, om det är du, så befall mig att komma till dig på vattnet.</verse>
				<verse number="29">Då sa han: Kom. Då steg Petrus ner från båten och gick på vattnet för att komma till Jesus.</verse>
				<verse number="30">Men när han såg hur stark vinden var, blev han rädd och började sjunka. Han ropade och sa: Herre, rädda mig.</verse>
				<verse number="31">Och genast räckte Jesus ut handen och tog tag i honom och sa till honom: O, du klentrogne. Varför tvivlade du?</verse>
				<verse number="32">Och när de hade kommit upp i båten, lade sig vinden.</verse>
				<verse number="33">Då kom de som var i båten och tillbad honom och sa: Du är verkligen Guds Son!</verse>
				<verse number="34">Och när de hade farit över, kom de till Gennesarets land.</verse>
				<verse number="35">När männen där kände igen honom, skickade de ut bud i hela trakten där omkring, och de förde till honom alla som var sjuka.</verse>
				<verse number="36">Och de bad honom att bara få röra vid hörntofsen på hans mantel. Och alla som rörde vid den blev botade.</verse>
			</chapter>
			<chapter number="15">
				<verse number="1">Då kom skriftlärda och fariseer från Jerusalem till Jesus och sa:</verse>
				<verse number="2">Varför bryter dina lärjungar mot de äldstes traditioner? För de tvättar inte sina händer när de ska äta bröd.</verse>
				<verse number="3">Men han svarade och sa till dem: Varför bryter även ni mot Guds bud på grund av era traditioner?</verse>
				<verse number="4">För Gud befallde och sa: Hedra din far och mor. Och den som förbannar sin far eller mor, han ska döden dö.</verse>
				<verse number="5">Men ni säger: Den som säger till sin far eller mor: Gåvan du kunde ha fått av mig till din hjälp, ger jag som offergåva.</verse>
				<verse number="6">Och därmed hedrar han inte sin far eller sin mor. På detta sätt upphäver ni Guds bud för era traditioners skull.</verse>
				<verse number="7">Hycklare, Jesaja profeterade rätt om er när han sa:</verse>
				<verse number="8">Detta folk närmar sig mig med sin mun och ärar mig med läpparna, men deras hjärtan är långt ifrån mig,</verse>
				<verse number="9">och förgäves dyrkar de mig. De lär ut läror som är människors bud.</verse>
				<verse number="10">Och han kallade till sig folket och sa till dem: Hör och förstå.</verse>
				<verse number="11">Det som går in genom munnen orenar inte människan, utan det som går ut från munnen, det orenar människan.</verse>
				<verse number="12">Då gick hans lärjungar fram till honom och sa: Vet du att fariseerna tog anstöt när de hörde vad du sa?</verse>
				<verse number="13">Men han svarade och sa: Varje planta, som min himmelske Fader inte har planterat, ska ryckas upp med roten.</verse>
				<verse number="14">Låt dem vara. De är blinda ledare för blinda. Och om en blind leder en blind, så faller de båda i gropen.</verse>
				<verse number="15">Då svarade Petrus och sa till honom: Förklara denna liknelse för oss.</verse>
				<verse number="16">Då sa Jesus: Är även ni fortfarande oförståndiga?</verse>
				<verse number="17">Förstår ni inte ännu, att allt det som går in genom munnen, det går ner i magen och har sin naturliga utgång?</verse>
				<verse number="18">Men det som går ut ur munnen, kommer från hjärtat, och det orenar människan.</verse>
				<verse number="19">Ty från hjärtat utgår onda tankar, mord, äktenskapsbrott, otukt, stöld, falskt vittnesbörd, hädelse.</verse>
				<verse number="20">Det är detta som orenar människan, men att äta med otvättade händer, det orenar inte människan.</verse>
				<verse number="21">Sedan gick Jesus bort därifrån och drog sig undan till trakten av Tyrus och Sidon.</verse>
				<verse number="22">Och se, en kananeisk kvinna från dessa trakter kom och ropade till honom och sa: O, Herre, Davids Son, förbarma dig över mig. Min dotter plågas svårt av en ond ande.</verse>
				<verse number="23">Men han svarade henne inte ett ord. Då steg hans lärjungar fram och bad honom och sa: Skicka iväg henne, för hon ropar efter oss.</verse>
				<verse number="24">Men han svarade och sa: Jag är inte sänd till andra än de borttappade fåren av Israels hus.</verse>
				<verse number="25">Men hon kom och tillbad honom, och sa: Herre, hjälp mig.</verse>
				<verse number="26">Då svarade han och sa: Det är inte rätt att ta brödet från barnen och kasta det åt hundarna.</verse>
				<verse number="27">Men hon sa: Ja, Herre. Men hundarna äter ju av de smulor som faller från deras herrars bord.</verse>
				<verse number="28">Då svarade Jesus och sa till henne: O kvinna, din tro är stor. Ske dig som du vill. Och hennes dotter var botad i samma stund.</verse>
				<verse number="29">Sedan gick Jesus därifrån och kom till Galileiska sjön, och gick upp på berget och satte sig ner där.</verse>
				<verse number="30">Och mycket folk kom till honom, och de hade med sig lama, blinda, stumma, krymplingar och många andra, och de lade dem för Jesu fötter, och han botade dem,</verse>
				<verse number="31">så att folket förundrade sig, när de såg stumma tala, krymplingar bli friska, lama gå och blinda se. Och de prisade Israels Gud.</verse>
				<verse number="32">Sedan kallade Jesus till sig sina lärjungar och sa: Jag känner medlidande med folket, för de har nu i tre dagar dröjt kvar hos mig, och har ingenting att äta. Och jag vill inte sända iväg dem utan mat, för att de inte ska bli utmattade på vägen.</verse>
				<verse number="33">Då sa hans lärjungar till honom: Var ska vi här i öknen få så mycket bröd, att vi kan mätta så mycket folk?</verse>
				<verse number="34">Då sa Jesus till dem: Hur många bröd har ni? Och de sa: Sju, och några små fiskar.</verse>
				<verse number="35">Då befallde han folket att slå sig ner på marken.</verse>
				<verse number="36">Och han tog de sju bröden och fiskarna, tackade, bröt och gav åt sina lärjungar, och lärjungarna gav åt folket.</verse>
				<verse number="37">Och alla åt och blev mätta. Och de tog upp det som var över av bitarna, sju korgar fulla.</verse>
				<verse number="38">Och de som hade ätit var 4 000 män, förutom kvinnor och barn.</verse>
				<verse number="39">Sedan skickade han iväg folket, steg i båten och for till Magdalas gränser.</verse>
			</chapter>
			<chapter number="16">
				<verse number="1">Sedan kom fariseerna och sadduceerna fram och frestade honom, och bad, att han skulle visa dem ett tecken från himlen.</verse>
				<verse number="2">Men han svarade och sa till dem: På kvällen säger ni: Det blir vackert väder, för himlen är röd,</verse>
				<verse number="3">och på morgonen: Det blir oväder i dag, för himlen är röd och mulen. Ni hycklare! Ni förstår visserligen att tyda himlens utseende, men tidernas tecken kan ni inte tyda.</verse>
				<verse number="4">En ond och horisk generation söker efter tecken, men inget annat tecken ska ges åt den än profeten Jonas tecken. Och han lämnade dem och gick sin väg.</verse>
				<verse number="5">När hans lärjungar kom över till den andra sidan, hade de glömt att ta bröd med sig.</verse>
				<verse number="6">Då sa Jesus till dem: Se till att ni aktar er för fariseernas och sadduceernas surdeg.</verse>
				<verse number="7">Då samtalade de med varandra och sa: Det är därför att vi inte har tagit bröd med oss.</verse>
				<verse number="8">Jesus som visste det sa då till dem: Ni klentrogna, varför samtalar ni med varandra om att ni inte har tagit bröd med er?</verse>
				<verse number="9">Förstår ni inte ännu, eller minns ni inte de fem bröden till de 5 000 och hur många korgar ni fick?</verse>
				<verse number="10">Inte heller de sju bröden till de 4 000 och hur många korgar ni då fick?</verse>
				<verse number="11">Hur kommer det sig, att ni inte kan förstå, att det inte var om bröd då jag sa till er: Akta er för fariseernas och sadduceernas surdeg?</verse>
				<verse number="12">Då förstod de, att han inte hade sagt att de skulle akta sig för surdeg i bröd, utan för fariseernas och sadduceernas lära.</verse>
				<verse number="13">När Jesus kom till trakten av Cesarea Filippi frågade han sina lärjungar och sa: Vem säger folket att jag, Människosonen, är?</verse>
				<verse number="14">Då svarade de: Några säger Johannes Döparen, andra Elia och andra Jeremia eller en av profeterna.</verse>
				<verse number="15">Han sa till dem: Men vem säger ni att jag är?</verse>
				<verse number="16">Då svarade Simon Petrus och sa: Du är Kristus, den levande Gudens Son.</verse>
				<verse number="17">Jesus svarade och sa till honom: Salig är du, Simon, Jonas son. För kött och blod har inte uppenbarat detta för dig, utan min Fader som är i himlarna.</verse>
				<verse number="18">Och jag säger dig, att du är Petrus, och på denna klippa ska jag bygga min församling, och dödsrikets portar ska inte segra över henne.</verse>
				<verse number="19">Och jag ska ge dig himmelrikets nycklar. Och allt vad du binder på jorden ska vara bundet i himlarna, och allt vad du löser på jorden ska vara löst i himlarna.</verse>
				<verse number="20">Sedan befallde han sina lärjungar att inte tala om för någon att han var Jesus Kristus.</verse>
				<verse number="21">Från den tiden började Jesus förklara för sina lärjungar, att han måste gå till Jerusalem och lida mycket genom de äldste och översteprästerna och de skriftlärda, och bli dödad och på tredje dagen uppstå igen.</verse>
				<verse number="22">Då tog Petrus honom åt sidan och började tillrättavisa honom och sa: Skona dig, Herre! Detta ska aldrig hända dig.</verse>
				<verse number="23">Då vände han sig om och sa till Petrus: Gå bort ifrån mig, Satan. Du vill få mig på fall, för dina tankar är inte Guds utan människors.</verse>
				<verse number="24">Då sa Jesus till sina lärjungar: Om någon vill följa mig, ska han förneka sig själv och ta sitt kors och följa mig.</verse>
				<verse number="25">För den som vill bevara sitt liv, ska mista det, men den som mister sitt liv för min skull, ska finna det.</verse>
				<verse number="26">För vad hjälper det en människa, om hon vinner hela världen men förlorar sin själ? Eller vad kan en människa ge till lösen för sin själ?</verse>
				<verse number="27">För Människosonen ska komma i sin Faders härlighet med sina änglar, och då ska han belöna var och en efter hans gärningar.</verse>
				<verse number="28">Sannerligen säger jag er: Några av dem som står här ska inte smaka döden, förrän de får se Människosonen komma i sitt rike.</verse>
			</chapter>
			<chapter number="17">
				<verse number="1">Och sex dagar därefter tog Jesus med sig Petrus och Jakob och hans bror Johannes och förde dem upp på ett högt berg där de var för sig själva.</verse>
				<verse number="2">Och han förvandlades inför dem, och hans ansikte lyste som solen och hans kläder var vita som ljuset.</verse>
				<verse number="3">Och se, Mose och Elia visade sig för dem, och de samtalade med honom.</verse>
				<verse number="4">Då började Petrus tala och sa till Jesus: Herre, det är gott för oss att vara här. Om du vill kan vi göra tre hyddor här, en åt dig och en åt Mose och en åt Elia.</verse>
				<verse number="5">Medan han ännu talade, se, då överskuggades de av en lysande molnsky, och se, en röst ur skyn sa: Denne är min älskade Son, i honom har jag ett gott behag. Lyssna till honom.</verse>
				<verse number="6">När lärjungarna hörde det, föll de ner på sina ansikten och var mycket förskräckta.</verse>
				<verse number="7">Men Jesus gick fram och rörde vid dem och sa: Res er upp och frukta inte.</verse>
				<verse number="8">Och när de lyfte blicken, såg de inga andra, utan bara Jesus.</verse>
				<verse number="9">När de gick ner från berget, befallde Jesus dem och sa: Tala inte om denna syn för någon, förrän Människosonen har uppstått från de döda.</verse>
				<verse number="10">Och hans lärjungar frågade honom och sa: Varför säger då de skriftlärda, att Elia först måste komma?</verse>
				<verse number="11">Jesus svarade och sa till dem: Elia ska i sanning komma först och ställa allt till rätta igen.</verse>
				<verse number="12">Men jag säger er, att Elia redan har kommit, men de kände inte igen honom utan gjorde med honom vad de ville. På samma sätt ska också Människosonen få lida genom dem.</verse>
				<verse number="13">Då förstod lärjungarna att han talade till dem om Johannes Döparen.</verse>
				<verse number="14">När de sedan kom till folket, steg en man fram, böjde knä för honom</verse>
				<verse number="15">och sa: Herre, förbarma dig över min son. För han är sinnessjuk och lider svårt. Ty han faller ofta i elden och i vattnet.</verse>
				<verse number="16">Och jag förde honom till dina lärjungar, men de kunde inte bota honom.</verse>
				<verse number="17">Då svarade Jesus och sa: O, du trolösa och onda släkte, hur länge ska jag vara med er? Hur länge ska jag stå ut med er? För hit honom till mig.</verse>
				<verse number="18">Och Jesus befallde strängt den onde anden, och han for ut ur honom och pojken var botad från den stunden.</verse>
				<verse number="19">Då kom lärjungarna till Jesus när de var ensamma och sa: Varför kunde vi inte driva ut honom?</verse>
				<verse number="20">Då svarade Jesus dem: På grund av er otro. För sannerligen säger jag er: Om ni har tro som ett senapskorn kan ni säga till detta berg: Flytta dig härifrån dit bort, och det ska flytta sig, och inget ska vara omöjligt för er.</verse>
				<verse number="21">Men detta slag går inte ut, annat än genom bön och fasta.</verse>
				<verse number="22">När de vistades i Galileen, sa Jesus till dem: Människosonen ska bli utlämnad i människors händer,</verse>
				<verse number="23">och de ska döda honom, men på tredje dagen ska han uppstå igen. Då blev de mycket bedrövade.</verse>
				<verse number="24">När de sedan kom till Kapernaum, kom de som tog upp tempelskatten till Petrus och sa: Betalar inte er mästare tempelskatt?</verse>
				<verse number="25">Han sa: Jo. Och när han kom in i huset, sa Jesus till honom innan han hunnit säga något: Vad tror du, Simon? Från vilka tar jordens kungar tull eller skatt? Från sina barn eller från andra?</verse>
				<verse number="26">Petrus sa till honom: Från andra. Då sa Jesus till honom: Alltså är barnen fria.</verse>
				<verse number="27">Men för att vi inte ska vara till anstöt för dem, så gå till sjön och kasta ut en krok, och ta den första fisk som du drar upp och när du öppnar dess mun ska du finna ett silvermynt. Ta det och ge det åt dem för mig och dig.</verse>
			</chapter>
			<chapter number="18">
				<verse number="1">I samma stund kom lärjungarna till Jesus och sa: Vem är den störste i himmelriket?</verse>
				<verse number="2">Då kallade Jesus fram ett litet barn till sig och ställde det mitt ibland dem</verse>
				<verse number="3">och sa: Sannerligen säger jag er: Om ni inte omvänder er och blir som små barn, ska ni inte komma in i himmelriket.</verse>
				<verse number="4">Därför, den som ödmjukar sig som detta lilla barn, han är den störste i himmelriket.</verse>
				<verse number="5">Och den som tar emot ett sådant litet barn i mitt namn tar emot mig.</verse>
				<verse number="6">Men den som förleder en av dessa små, som tror på mig, för honom vore det bättre att en stor kvarnsten hängdes om hans hals, och han sänktes ner i havets djup.</verse>
				<verse number="7">Ve världen för förförelsernas skull. Förförelser måste ju komma, men ve den människa, genom vilken förförelsen kommer.</verse>
				<verse number="8">Om nu din hand eller din fot förleder dig till synd, så hugg av den och kasta den ifrån dig. Det är bättre för dig att gå in i livet halt eller stympad, än att ha två händer eller två fötter och kastas i den eviga elden.</verse>
				<verse number="9">Och om ditt öga förleder dig till synd, så riv ut det och kasta det ifrån dig. Det är bättre för dig att gå in i livet enögd, än att du skulle ha två ögon och kastas i helvetets eld.</verse>
				<verse number="10">Se till att ni inte föraktar någon av dessa små. För jag säger er, att deras änglar i himlarna alltid ser min Faders ansikte, som är i himlarna.</verse>
				<verse number="11">För Människosonen har kommit för att frälsa det som var förlorat.</verse>
				<verse number="12">Vad tror ni? Om en man har hundra får och ett av dem kommer bort, lämnar han inte de nittionio i bergen och ger sig ut och letar efter det som har gått vilse?</verse>
				<verse number="13">Och om det händer att han finner det, sannerligen säger jag er: Han gläder sig mer över det än över de nittionio som inte har gått vilse.</verse>
				<verse number="14">Så är det inte heller er Faders vilja, som är i himlarna, att någon av dessa små ska gå förlorad.</verse>
				<verse number="15">Vidare, om din broder syndar mot dig, så gå och tillrättavisa honom enskilt mellan dig och honom. Om han lyssnar på dig, så har du vunnit din broder.</verse>
				<verse number="16">Men om han inte lyssnar till dig, så ta med dig en eller två till, för att var sak ska avgöras efter två eller tre vittnens ord.</verse>
				<verse number="17">Och om han inte lyssnar till dem, så säg det till församlingen. Och om han inte lyssnar till församlingen, ska han vara för dig som en hedning och tullindrivare.</verse>
				<verse number="18">Sannerligen säger jag er: Allt det ni binder på jorden ska vara bundet i himlen, och allt det ni löser på jorden ska vara löst i himlen.</verse>
				<verse number="19">Vidare säger jag er, att om två av er kommer överens på jorden att be om något, vad det än är, så ska min Fader, som är i himlarna, göra det för dem.</verse>
				<verse number="20">För där två eller tre är församlade i mitt namn, där är jag mitt ibland dem.</verse>
				<verse number="21">Då kom Petrus fram till honom och sa: Herre, hur ofta ska jag förlåta min broder, när han syndar mot mig? Upp till sju gånger?</verse>
				<verse number="22">Jesus sa till honom: Jag säger dig: Inte upp till sju gånger utan upp till sjuttio gånger sju.</verse>
				<verse number="23">Därför liknar himmelriket en kung, som ville hålla räkenskap med sina tjänare.</verse>
				<verse number="24">Och när han började räkna, förde man fram till honom en som var skyldig honom tiotusen talenter.</verse>
				<verse number="25">Men eftersom han inget hade att betala med, befallde hans herre att han och hans hustru och barn och allt det han ägde skulle säljas så att betalning kunde ske.</verse>
				<verse number="26">Då föll den tjänaren ner på sina knän inför honom och bad: Herre, ha tålamod med mig, så ska jag betala dig allt.</verse>
				<verse number="27">Då greps tjänarens herre av medlidande och gav honom fri och efterskänkte honom skulden.</verse>
				<verse number="28">Men när tjänaren kom ut fann han en av sina medtjänare, som var skyldig honom hundra denarer. Och han tog fast honom och grep honom om strupen och sa: Betala mig vad du är skyldig.</verse>
				<verse number="29">Då föll hans medtjänare ner vid hans fötter och bad honom, och sa: Ha tålamod med mig, så ska jag betala dig allt.</verse>
				<verse number="30">Men han ville inte, utan gick och lät sätta honom i fängelse, tills han hade betalat skulden.</verse>
				<verse number="31">När hans medtjänare såg vad som hände, tog de mycket illa vid sig och gick och berättade för sin herre allt det som hade hänt.</verse>
				<verse number="32">Då kallade hans herre honom till sig och sa till honom: Du onde tjänare! Hela skulden efterskänkte jag dig, därför att du bad mig.</verse>
				<verse number="33">Borde inte du också ha förbarmat dig över din medtjänare, liksom jag förbarmade mig över dig?</verse>
				<verse number="34">Och hans herre blev vred och överlämnade honom åt dem som torterar, tills han hade betalat allt som han var skyldig honom.</verse>
				<verse number="35">Så ska också min himmelske Fader göra med er, om ni inte, var och en, av hjärtat förlåter sin broder hans överträdelser.</verse>
			</chapter>
			<chapter number="19">
				<verse number="1">När Jesus hade slutat detta tal, hände det att han bröt upp från Galileen och kom till Judeens område, på andra sidan Jordan.</verse>
				<verse number="2">Och mycket folk följde honom, och han botade dem där.</verse>
				<verse number="3">Då gick fariseerna fram till honom, frestade honom och sa till honom: Är det tillåtet för en man att skilja sig från sin hustru av vilken orsak som helst?</verse>
				<verse number="4">Då svarade han och sa till dem: Har ni inte läst att han som gjorde dem från början, gjorde dem till man och kvinna</verse>
				<verse number="5">och sa: Därför ska en man lämna sin far och sin mor och hålla sig till sin hustru, och de två ska vara ett kött?</verse>
				<verse number="6">Så är de inte mer två utan ett kött. Vad nu Gud har fogat samman får människan inte skilja åt.</verse>
				<verse number="7">De sa till honom: Varför befallde då Mose att ge skilsmässobrev och skilja sig från henne?</verse>
				<verse number="8">Han sa till dem: För ert hjärtas hårdhets skull tillät Mose er att skiljas från era hustrur, men från början var det inte så.</verse>
				<verse number="9">Men jag säger er: Var och en som skiljer sig från sin hustru, utom för otukts skull, och gifter sig med en annan, begår äktenskapsbrott, och den som gifter sig med den frånskilda kvinnan begår äktenskapsbrott.</verse>
				<verse number="10">Hans lärjungar sa till honom: Är det så med mannens förhållande till hustrun, är det bäst att inte gifta sig.</verse>
				<verse number="11">Då sa han till dem: Inte alla kan ta emot det ordet, utan bara de, åt vilka det blir givet.</verse>
				<verse number="12">För det finns obrukbara, som har blivit födda så från moderlivet, och de som har blivit obrukbara av människor, och andra som har gjort sig själva till obrukbara för himmelrikets skull. Den som kan ta emot det, han må ta emot det.</verse>
				<verse number="13">Sedan bar man fram småbarn till honom, för att han skulle lägga händerna på dem och be, men lärjungarna hindrade dem.</verse>
				<verse number="14">Då sa Jesus: Låt småbarnen komma till mig och hindra dem inte. För sådana hör himmelriket till.</verse>
				<verse number="15">Och när han hade lagt händerna på dem gick han därifrån.</verse>
				<verse number="16">Och se, en man gick fram och sa till honom: Gode mästare, vad för gott ska jag göra för att få evigt liv?</verse>
				<verse number="17">Då sa han till honom: Varför kallar du mig god? Ingen är god utom en, det är Gud. Men vill du gå in i livet, så håll budorden.</verse>
				<verse number="18">Han sa till honom: Vilka? Jesus sa: Du skall inte dräpa, du skall inte begå äktenskapsbrott, du skall inte stjäla, du skall inte bära falskt vittnesbörd.</verse>
				<verse number="19">Hedra din far och din mor, och du skall älska din nästa så som dig själv.</verse>
				<verse number="20">Den unge mannen sa till honom: Allt detta har jag hållit från min ungdom. Vad är det mer som fattas?</verse>
				<verse number="21">Jesus sa till honom: Om du vill vara fullkomlig, så gå och sälj det du har och ge åt de fattiga, och du ska få en skatt i himlen. Kom sedan och följ mig.</verse>
				<verse number="22">Men när den unge mannen hörde det ordet, gick han bedrövad sin väg, eftersom han hade många ägodelar.</verse>
				<verse number="23">Då sa Jesus till sina lärjungar: Sannerligen säger jag er: Det är svårt för en rik att komma in i himmelriket.</verse>
				<verse number="24">Och ytterligare säger jag er: Det är lättare för en kamel att gå igenom ett nålsöga, än för en rik att komma in i Guds rike.</verse>
				<verse number="25">När hans lärjungar hörde detta, blev de mycket förskräckta och sa: Vem kan då bli frälst?</verse>
				<verse number="26">Då såg Jesus på dem och sa till dem: För människor är det omöjligt, men för Gud är allting möjligt.</verse>
				<verse number="27">Då svarade Petrus och sa till honom: Se, vi har lämnat allt och följt dig. Vad ska vi få för det?</verse>
				<verse number="28">Då sa Jesus till dem: Sannerligen säger jag er, att ni som har följt mig ska i återupprättelsen när Människosonen sitter på sin härlighets tron, också ni sitta på tolv troner och döma Israels tolv stammar.</verse>
				<verse number="29">Och var och en som lämnar hus eller bröder eller systrar eller far eller mor eller hustru eller barn eller åkrar för mitt namns skull, ska få hundrafalt igen och ärva evigt liv.</verse>
				<verse number="30">Men många som är de första ska bli de sista, och de sista ska bli de första.</verse>
			</chapter>
			<chapter number="20">
				<verse number="1">Ty himmelriket är likt en jordägare som gick ut tidigt på morgonen för att hyra arbetare till sin vingård.</verse>
				<verse number="2">Och när han hade kommit överens med arbetarna om en dagslön på en denar, skickade han dem till sin vingård.</verse>
				<verse number="3">Sedan gick han ut vid tredje timmen och såg några andra stå arbetslösa på torget</verse>
				<verse number="4">och sa till dem: Gå också ni till vingården, så ska jag ge er vad som är skäligt.</verse>
				<verse number="5">Och de gick. Vid sjätte och nionde timmen gick han ut igen och gjorde på samma sätt.</verse>
				<verse number="6">Också vid den elfte timmen gick han ut och fann några andra stå arbetslösa och sa till dem: Varför står ni här hela dagen arbetslösa?</verse>
				<verse number="7">De sa till honom: Därför att ingen har hyrt oss. Då sa han till dem: Gå också ni till min vingård, så ska ni få vad som är skäligt.</verse>
				<verse number="8">När kvällen kom, sa vingårdsherren till sin förvaltare: Kalla fram arbetarna och ge dem deras lön, börja med de sista och sluta med de första.</verse>
				<verse number="9">Och när de som kom vid elfte timmen kom fram, fick de var sin denar.</verse>
				<verse number="10">Men när de första kom, trodde de att de skulle få mer, men också de fick var och en sin denar.</verse>
				<verse number="11">När de fick den, klagade de på jordägaren och sa:</verse>
				<verse number="12">Dessa sista har arbetat en timme, och du har jämställt dem med oss som har burit dagens börda och hetta.</verse>
				<verse number="13">Då svarade han en av dem och sa: Min vän, jag gör dig ingen orätt. Kom du inte överens med mig om en denar?</verse>
				<verse number="14">Ta det som tillhör dig och gå din väg. Men jag vill ge denne siste lika mycket som åt dig.</verse>
				<verse number="15">Eller får jag inte göra vad jag vill med det som är mitt? Eller ser du med ont öga för att jag är god?</verse>
				<verse number="16">Så ska de sista bli de första, och de första bli de sista. För många är kallade men få är utvalda.</verse>
				<verse number="17">När Jesus var på väg upp till Jerusalem, tog han de tolv lärjungarna åt sidan på vägen och sa till dem:</verse>
				<verse number="18">Se, vi går upp till Jerusalem, och Människosonen kommer att överlämnas till översteprästerna och de skriftlärda, och de ska döma honom till döden,</verse>
				<verse number="19">och de ska utlämna honom åt hedningarna till att hånas och gisslas och korsfästas. Men på tredje dagen ska han uppstå igen.</verse>
				<verse number="20">Då kom Sebedeus söners mor fram till honom med sina söner, tillbad honom och ville begära något av honom.</verse>
				<verse number="21">Då sa han till henne: Vad vill du? Hon sa till honom: Säg, att dessa mina två söner i ditt rike ska få sitta, den ene på din högra sida, och den andre på den vänstra.</verse>
				<verse number="22">Då svarade Jesus och sa: Ni vet inte vad ni begär. Kan ni dricka den bägare som jag ska dricka, och döpas med det dop som jag döps med? De sa till honom: Det kan vi.</verse>
				<verse number="23">Då sa han till dem: Min bägare ska ni visserligen få dricka, och döpas med det dop som jag döps med, men att sitta på min högra sida och på min vänstra är inte min sak att ge, utan det ska ges åt dem som min Fader har berett det för.</verse>
				<verse number="24">När de tio hörde detta, blev de förargade på de två bröderna.</verse>
				<verse number="25">Då kallade Jesus dem till sig och sa: Ni vet att folkens furstar råder över dem, och de som är mäktiga utövar sin makt över dem.</verse>
				<verse number="26">Men så ska det inte vara bland er. Utan den som vill vara stor bland er, han ska vara er tjänare,</verse>
				<verse number="27">och den bland er som vill vara den främste, han ska vara er tjänare,</verse>
				<verse number="28">liksom Människosonen har kommit, inte för att bli betjänad, utan för att tjäna och ge sitt liv till lösen för många.</verse>
				<verse number="29">När de var på väg ut från Jeriko, följde mycket folk med honom.</verse>
				<verse number="30">Och se, två blinda satt vid vägen. När de hörde att Jesus gick förbi, ropade de och sa: Herre, Davids Son, förbarma dig över oss.</verse>
				<verse number="31">Men folket tillrättavisade dem skarpt att de skulle vara tysta. Då ropade de ännu högre och sa: Herre, Davids Son, förbarma dig över oss.</verse>
				<verse number="32">Då stannade Jesus och kallade på dem och sa: Vad vill ni att jag ska göra för er?</verse>
				<verse number="33">De sa till honom: Herre, att våra ögon ska öppnas.</verse>
				<verse number="34">Då förbarmade sig Jesus över dem och rörde vid deras ögon, och genast kunde de se med sina ögon och de följde honom.</verse>
			</chapter>
			<chapter number="21">
				<verse number="1">Och när de närmade sig Jerusalem och kom till Betfage vid Oljeberget, då sände Jesus iväg två lärjungar</verse>
				<verse number="2">och sa till dem: Gå in i byn som ligger framför er och genast ska ni finna ett åsnesto bundet, och ett föl bredvid henne. Lös dem och led dem till mig.</verse>
				<verse number="3">Och om någon säger något till er, ska ni säga: Herren behöver dem, och genast ska han skicka iväg dem.</verse>
				<verse number="4">Men allt detta hände för att det skulle uppfyllas som var sagt genom profeten, som sa:</verse>
				<verse number="5">Säg till dottern Sion: Se, din Konung kommer till dig, ödmjuk, ridande på en åsna och på ett föl, en arbetsåsnas föl.</verse>
				<verse number="6">Och lärjungarna gav sig iväg och gjorde som Jesus hade befallt dem.</verse>
				<verse number="7">De hämtade åsnestoet och fölet och lade sina kläder på dem, och de satte upp honom på det.</verse>
				<verse number="8">Och den stora folkmassan bredde ut sina kläder på vägen, och andra skar kvistar av träden och strödde på vägen.</verse>
				<verse number="9">Och folket, som gick före och de som följde efter, ropade och sa: Hosianna, Davids Son. Välsignad är han som kommer i Herrens namn. Hosianna i höjden!</verse>
				<verse number="10">Och när han kom in i Jerusalem, kom hela staden i rörelse och man frågade: Vem är denne?</verse>
				<verse number="11">Då sa folket: Det är Jesus, Profeten, från Nasaret i Galileen.</verse>
				<verse number="12">Och Jesus gick in i Guds tempel och drev ut alla som köpte och sålde i templet, och stötte omkull penningväxlarnas bord och stolarna för dem som sålde duvor,</verse>
				<verse number="13">och sa till dem: Det står skrivet: Mitt hus ska kallas ett bönehus. Men ni har gjort det till ett rövarnäste.</verse>
				<verse number="14">Och blinda och lama kom till honom i templet, och han botade dem.</verse>
				<verse number="15">När översteprästerna och de skriftlärda såg de under som han gjorde, och barnen som ropade i templet och sa: Hosianna, Davids Son, blev de mycket upprörda</verse>
				<verse number="16">och sa till honom: Hör du vad dessa säger? Då sa Jesus till dem: Ja. Har ni aldrig läst: Av barns och spädbarns mun har du berett dig lovprisning?</verse>
				<verse number="17">Då lämnade han dem och gick ut ur staden till Betania och övernattade där.</verse>
				<verse number="18">När han tidigt på morgonen återvände till staden blev han hungrig.</verse>
				<verse number="19">Och då han fick se ett fikonträd vid vägen, gick han fram till det, men fann inget på det, utan bara löv. Då sa han till det: Aldrig någonsin mer ska det växa frukt på dig. Och kort därefter vissnade fikonträdet.</verse>
				<verse number="20">När lärjungarna såg detta, förundrade de sig och sa: Hur kunde fikonträdet vissna så plötsligt?</verse>
				<verse number="21">Då svarade Jesus och sa till dem: Sannerligen säger jag er: Om ni har tro och inte tvivlar, ska ni inte bara göra sådant som hände med fikonträdet, utan ni ska också kunna säga till detta berg: Lyft dig upp, och kasta dig i havet, och det ska ske.</verse>
				<verse number="22">Och allt vad ni med tro ber om i er bön, det ska ni få.</verse>
				<verse number="23">När han kom in i templet, gick översteprästerna och folkets äldste till honom medan han undervisade, och sa: Med vilken makt gör du detta? Och vem har gett dig denna makt?</verse>
				<verse number="24">Då svarade Jesus och sa till dem: Också jag har en sak att fråga er. Om ni svarar mig på den, ska också jag säga er med vilken makt jag gör detta.</verse>
				<verse number="25">Varifrån var Johannes dop? Från himlen eller från människor? Då samrådde de med varandra och sa: Om vi säger: Från himlen, så säger han till oss: Varför trodde ni då honom inte?</verse>
				<verse number="26">Men om vi säger: Från människor, så fruktar vi för folket, eftersom alla håller Johannes för en profet.</verse>
				<verse number="27">Då svarade de Jesus och sa: Vi vet inte. Då sa han till dem: Så säger inte heller jag er, med vilken makt jag gör detta.</verse>
				<verse number="28">Men vad anser ni? En man hade två söner. Och han gick till den förste och sa: Min son, gå i dag och arbeta i min vingård.</verse>
				<verse number="29">Han svarade och sa: Jag vill inte. Men efteråt ångrade han sig och gick.</verse>
				<verse number="30">Och han gick till den andre och sa på samma sätt. Då svarade han och sa: Jag går, Herre. Men han gick inte.</verse>
				<verse number="31">Vem av de två gjorde det fadern ville? De sa till honom: Den förste. Jesus sa till dem: Sannerligen säger jag er att tullindrivare och skökor ska gå in i Guds rike före er.</verse>
				<verse number="32">För Johannes kom till er på rättfärdighetens väg, och ni trodde honom inte, men tullindrivarna och skökorna trodde honom. Och när ni såg det, ångrade ni er inte efteråt, så att ni trodde honom.</verse>
				<verse number="33">Hör en annan liknelse: Det var en jordägare, som planterade en vingård och satte ett stängsel omkring den, och grävde ut en vinpress därinne och byggde ett torn, och arrenderade ut den åt vinodlare och for utomlands.</verse>
				<verse number="34">När nu skördetiden kom, skickade han sina tjänare till vinodlarna för att de skulle hämta dess frukt åt honom.</verse>
				<verse number="35">Då tog vinodlarna fast hans tjänare. En piskade de och en annan slog de ihjäl och en annan stenade de.</verse>
				<verse number="36">Åter skickade han andra tjänare, fler än de första. Men de gjorde med dem på samma sätt.</verse>
				<verse number="37">Och till sist skickade han sin son till dem och sa: De kommer att ha respekt för min son.</verse>
				<verse number="38">Men när vinodlarna fick se sonen, sa de till varandra: Denne är arvingen. Kom, låt oss döda honom och ta hans arv.</verse>
				<verse number="39">Och de tog fast honom, drev ut honom ur vingården och dödade honom.</verse>
				<verse number="40">När nu vingårdens herre kommer, vad ska han göra med dessa vinodlare?</verse>
				<verse number="41">De sa till honom: De onda ska han ge en smärtsam död, och sin vingård ska han arrendera ut åt andra vinodlare, som ger honom frukten i rätt tid.</verse>
				<verse number="42">Jesus sa till dem: Har ni aldrig läst i Skrifterna: Den sten som byggnadsarbetarna förkastade, den har blivit en hörnsten. Av Herren har detta blivit gjort, och det är underbart i våra ögon.</verse>
				<verse number="43">Därför säger jag er, att Guds rike ska tas från er och ges åt ett folk som bär dess frukt.</verse>
				<verse number="44">Och den som faller på den stenen, blir krossad, men den som stenen faller på, han ska smulas sönder.</verse>
				<verse number="45">Och när översteprästerna och fariseerna hörde hans liknelser, förstod de att han talade om dem.</verse>
				<verse number="46">De ville gripa honom men var rädda för folket, eftersom de ansåg honom vara en profet.</verse>
			</chapter>
			<chapter number="22">
				<verse number="1">Därefter började Jesus än en gång tala till dem i liknelser, och sa:</verse>
				<verse number="2">Himmelriket är likt en kung, som höll bröllop för sin son</verse>
				<verse number="3">och skickade ut sina tjänare, för att kalla dem till bröllopet som var bjudna, men de ville inte komma.</verse>
				<verse number="4">Återigen skickade han ut andra tjänare, och sa: Säg åt dem som är bjudna: Se, jag har tillrett min måltid, mina oxar och gödkalvarna är slaktade, och allting är redo. Kom till bröllopet.</verse>
				<verse number="5">Men de brydde sig inte om det, utan gick sin väg, den ene till sitt jordbruk, den andre till sina affärer.</verse>
				<verse number="6">Och de andra tog fast hans tjänare och misshandlade och dödade dem.</verse>
				<verse number="7">När kungen hörde det, blev han vred och skickade ut sina härar och lät döda dessa mördare och brände ner deras stad.</verse>
				<verse number="8">Sedan sa han till sina tjänare: Bröllopet är ju färdigt, men de som var bjudna var inte värdiga.</verse>
				<verse number="9">Gå därför ut till vägskälen och bjud alla ni ser till bröllopet.</verse>
				<verse number="10">Och tjänarna gick ut på vägarna och samlade alla, så många de fann, både onda och goda, och bröllopssalen blev fylld av gäster.</verse>
				<verse number="11">När kungen gick in för att se på gästerna, fick han där se en man som inte var klädd i bröllopskläder.</verse>
				<verse number="12">Då sa han till honom: Min vän, hur kom du in här utan bröllopskläder? Men han teg.</verse>
				<verse number="13">Då sa kungen till tjänarna: Bind honom till händer och fötter och för bort honom och kasta honom i det yttersta mörkret. Där ska vara gråt och tandagnisslan.</verse>
				<verse number="14">För många är kallade, men få är utvalda.</verse>
				<verse number="15">Då gick fariseerna bort och gjorde upp planer hur de skulle kunna fånga honom genom hans ord.</verse>
				<verse number="16">Och de sände sina lärjungar till honom, tillsammans med Herodes anhängare, och sa: Mästare, vi vet att du är sanningsenlig och undervisar rätt om Guds väg och bryr dig inte om vad människor tycker, för du gör inte skillnad på människor.</verse>
				<verse number="17">Så säg oss: Vad anser du? Är det tillåtet att man ger kejsaren skatt eller inte?</verse>
				<verse number="18">Men Jesus märkte deras ondska och sa: Varför vill ni sätta mig på prov, ni hycklare?</verse>
				<verse number="19">Visa mig myntet som man betalar skatt med. Då räckte de honom en denar.</verse>
				<verse number="20">Och han sa till dem: Vems bild och inskrift är detta?</verse>
				<verse number="21">De sa till honom: Kejsarens. Då sa han till dem: Ge då kejsaren det som tillhör kejsaren, och Gud det som tillhör Gud.</verse>
				<verse number="22">När de hörde detta, förundrade de sig och lämnade honom och gick sin väg.</verse>
				<verse number="23">Samma dag kom det fram till honom sadduceer, som påstår att det inte finns någon uppståndelse, och frågade honom,</verse>
				<verse number="24">och sa: Mästare, Mose sa: Om någon dör barnlös, ska hans bror gifta sig med hans hustru och så ge barn åt sin bror.</verse>
				<verse number="25">Nu fanns hos oss sju bröder, och den förste gifte sig och dog. Eftersom han inte hade några barn, lämnade han sin hustru åt sin bror.</verse>
				<verse number="26">På samma sätt också den andre och den tredje, ända till den sjunde.</verse>
				<verse number="27">Och sist av alla dog också kvinnan.</verse>
				<verse number="28">Vem av de sju ska hon nu vara hustru till vid uppståndelsen? Alla var ju gifta med henne.</verse>
				<verse number="29">Jesus svarade och sa till dem: Ni tar fel. Ni förstår inte Skrifterna och inte heller Guds kraft.</verse>
				<verse number="30">För vid uppståndelsen gifter man sig inte och blir inte bortgift, utan man är som Guds änglar i himlen.</verse>
				<verse number="31">Men vad angår de dödas uppståndelse, har ni inte läst det som har blivit sagt till er av Gud, som sa:</verse>
				<verse number="32">Jag är Abrahams Gud och Isaks Gud och Jakobs Gud? Gud är inte de dödas Gud, utan de levandes.</verse>
				<verse number="33">Och när folket hörde detta, häpnade de över hans undervisning.</verse>
				<verse number="34">När fariseerna hörde att han hade gjort sadduceerna svarslösa, församlade de sig,</verse>
				<verse number="35">och för att sätta honom på prov frågade en av dem, en laglärd, och sa:</verse>
				<verse number="36">Mästare, vilket är det största budet i lagen?</verse>
				<verse number="37">Då sa Jesus till honom: Du skall älska Herren, din Gud, av hela ditt hjärta och av hela din själ och av hela ditt förstånd.</verse>
				<verse number="38">Detta är det främsta och största budet.</verse>
				<verse number="39">Och det andra är detta likt: Du skall älska din nästa som dig själv.</verse>
				<verse number="40">På dessa två bud hänger hela lagen och profeterna.</verse>
				<verse number="41">Medan fariseerna var samlade, frågade Jesus dem</verse>
				<verse number="42">och sa: Vad anser ni om Kristus? Vems Son är han? De sa till honom: Davids.</verse>
				<verse number="43">Han sa till dem: Hur kan då David i Anden kalla honom Herre och säga:</verse>
				<verse number="44">Herren sa till min Herre: Sätt dig på min högra sida, till dess jag lägger dina fiender åt dig till en fotpall?</verse>
				<verse number="45">Om nu David kallar honom Herre, hur kan han då vara hans son?</verse>
				<verse number="46">Och ingen kunde svara honom ett ord. Och från den dagen vågade inte heller någon fråga honom något mer.</verse>
			</chapter>
			<chapter number="23">
				<verse number="1">Då talade Jesus till folket och till sina lärjungar</verse>
				<verse number="2">och sa: På Moses stol sitter de skriftlärda och fariseerna.</verse>
				<verse number="3">Därför, allt vad de säger till er att ni ska hålla, håll det och gör det. Men gör inte efter deras gärningar, för de säger men gör inte.</verse>
				<verse number="4">För de binder samman tunga bördor som är svåra att bära och lägger dem på människornas skuldror, men själva vill de inte röra dem med ett finger.</verse>
				<verse number="5">Och alla sina gärningar gör de för att bli sedda av människorna. De gör sina böneremsor breda och hörntofsarna på sina kläder stora.</verse>
				<verse number="6">Och de älskar den främsta platsen vid middagarna och de främsta platserna i synagogorna</verse>
				<verse number="7">och vill bli hälsade på torgen och av människorna kallas Rabbi, Rabbi.</verse>
				<verse number="8">Men ni ska inte låta er kallas Rabbi, för en är er Läromästare, Kristus, och ni är alla bröder.</verse>
				<verse number="9">Och ni ska inte kalla någon på jorden er fader, för en är er Fader, han som är i himlarna.</verse>
				<verse number="10">Inte heller ska ni låta någon kalla er mästare, för en är er Mästare, Kristus.</verse>
				<verse number="11">Men den som är störst bland er ska vara er tjänare.</verse>
				<verse number="12">Och var och en som upphöjer sig ska bli ödmjukad, och var och en som ödmjukar sig ska bli upphöjd.</verse>
				<verse number="13">Men ve er, skriftlärda och fariseer, hycklare, för ni stänger till himmelriket för människorna! För själva går ni inte in, och de som är på väg in tillåter ni inte heller att gå in.</verse>
				<verse number="14">Ve er, skriftlärda och fariseer, hycklare, för ni plundrar änkors hus och ber långa böner för syns skull. Därför ska ni få desto hårdare dom.</verse>
				<verse number="15">Ve er, skriftlärda och fariseer, hycklare, som far omkring över land och hav för att göra en proselyt, och när han blivit det, gör ni honom till helvetets barn, två gånger värre än vad ni själva är.</verse>
				<verse number="16">Ve er, blinda ledare, som säger: Om någon svär vid templet, betyder det ingenting. Men om någon svär vid guldet i templet är han bunden vid sin ed.</verse>
				<verse number="17">Ni dårar och blinda, för vilket är förmer, guldet eller templet som helgar guldet?</verse>
				<verse number="18">Och om någon svär vid altaret, betyder det ingenting, men om någon svär vid offret som är på det är han bunden vid sin ed.</verse>
				<verse number="19">Ni dårar och blinda, för vilket är förmer, offret eller altaret som helgar offret?</verse>
				<verse number="20">Därför, den som svär en ed vid altaret, svär vid detta och vid allt det som är på det.</verse>
				<verse number="21">Och den som svär en ed vid templet, svär vid detta och vid honom som bor i det.</verse>
				<verse number="22">Och den som svär en ed vid himlen, svär vid Guds tron och vid honom som sitter på den.</verse>
				<verse number="23">Ve er, skriftlärda och fariseer, hycklare, som ger tionde av mynta och dill och kummin men försummar det viktigaste i lagen: domen och barmhärtigheten och tron. Detta borde ni göra utan att försumma det andra.</verse>
				<verse number="24">Ni blinda ledare, som silar bort myggen men sväljer kamelen.</verse>
				<verse number="25">Ve er, skriftlärda och fariseer, hycklare, för ni gör bägaren och fatet rent utvändigt men invändigt är de fulla av rovgirighet och måttlöshet.</verse>
				<verse number="26">Du blinde farisé, gör först det inre av bägaren och fatet rent, så att också dess utsida kan bli ren.</verse>
				<verse number="27">Ve er, skriftlärda och fariseer, hycklare, för ni liknar vitkalkade gravar som väl utvändigt ser prydliga ut, men invändigt är fulla av de dödas ben och all orenhet.</verse>
				<verse number="28">På samma sätt ser ni också rättfärdiga ut utanpå inför människorna, men inuti är ni fulla av hyckleri och orättfärdighet.</verse>
				<verse number="29">Ve er, skriftlärda och fariseer, hycklare, som bygger upp profeternas gravar och pryder de rättfärdigas gravstenar,</verse>
				<verse number="30">och säger: Om vi hade levt på våra fäders tid, så hade vi inte gjort oss medskyldiga till profeternas blod.</verse>
				<verse number="31">Så vittnar ni om er själva att ni är barn till dem som dödade profeterna.</verse>
				<verse number="32">Fyll också ni era fäders mått!</verse>
				<verse number="33">Ni ormar, ni huggormsyngel, hur ska ni kunna fly undan helvetets dom?</verse>
				<verse number="34">Se, därför sänder jag till er profeter och visa och skriftlärda. Och några av dem ska ni döda och korsfästa, och andra av dem ska ni piska i era synagogor och förfölja från stad till stad,</verse>
				<verse number="35">för att allt rättfärdigt blod som är utgjutet på jorden ska komma över er, från den rättfärdige Abels blod till Sakarias, Barakias sons, blod, som ni dödade mellan templet och altaret.</verse>
				<verse number="36">Sannerligen säger jag er: Allt detta ska komma över detta släkte.</verse>
				<verse number="37">Jerusalem, Jerusalem, du som dödar profeterna och stenar dem som är sända till dig. Hur ofta har jag inte velat samla dina barn, såsom hönan samlar sina kycklingar under sina vingar. Men ni ville inte.</verse>
				<verse number="38">Se, ert hus ska lämnas öde för er.</verse>
				<verse number="39">För jag säger er: Härefter ska ni inte se mig, förrän ni säger: Välsignad är han som kommer i Herrens namn.</verse>
			</chapter>
			<chapter number="24">
				<verse number="1">När Jesus kom ut från templet och var på väg därifrån, då kom hans lärjungar fram till honom för att visa honom templets byggnader.</verse>
				<verse number="2">Då sa Jesus till dem: Ser ni inte allt detta? Sannerligen säger jag er: Här ska inte lämnas sten på sten, som inte ska brytas ner.</verse>
				<verse number="3">När han sedan satt på Oljeberget och de var för sig själva, kom lärjungarna fram till honom och frågade: Säg oss, när ska detta ske, och vad blir tecknet på din återkomst och tidsålderns slut?</verse>
				<verse number="4">Då svarade Jesus och sa till dem: Se upp så att ingen bedrar er.</verse>
				<verse number="5">För många ska komma i mitt namn och säga: Jag är Kristus, och de ska bedra många.</verse>
				<verse number="6">Och ni ska få höra om krig och rykten om krig. Se till, att ni inte blir skrämda, för allt detta måste hända, men det är ännu inte slutet.</verse>
				<verse number="7">För folk ska resa sig mot folk och rike mot rike, och det ska bli hungersnöd och epidemier och jordbävningar på många platser.</verse>
				<verse number="8">Men allt detta är början till födslovärkarna.</verse>
				<verse number="9">Då ska de utlämna er till att plågas och döda er, och ni ska bli hatade av alla folk för mitt namns skull.</verse>
				<verse number="10">Och då ska många komma på fall och de ska förråda varandra och hata varandra.</verse>
				<verse number="11">Och många falska profeter ska träda fram och bedra många.</verse>
				<verse number="12">Och därför att ondskan tilltar, ska kärleken kallna hos många.</verse>
				<verse number="13">Men den som håller ut till slutet, han ska bli frälst.</verse>
				<verse number="14">Och detta evangelium om riket ska bli predikat i hela världen till ett vittnesbörd för alla folk, och sedan ska slutet komma.</verse>
				<verse number="15">När ni nu får se förödelsens styggelse, som omtalats genom profeten Daniel, stå på helig plats – må den som läser förstå det –</verse>
				<verse number="16">då ska de som är i Judeen fly upp till bergen.</verse>
				<verse number="17">Den som är på taket ska inte gå ner för att ta något från sitt hus,</verse>
				<verse number="18">och den som är ute på åkern ska inte vända tillbaka för att hämta sina kläder.</verse>
				<verse number="19">Men ve dem som väntar barn och dem som ammar på den tiden.</verse>
				<verse number="20">Men be att er flykt inte sker under vintern, inte heller på sabbaten.</verse>
				<verse number="21">För då ska det bli en stor vedermöda, som inte har varit från världens begynnelse intill nu, inte heller någonsin mer ska bli.</verse>
				<verse number="22">Och om de dagarna inte blev förkortade, så skulle inget kött bli frälst. Men för de utvaldas skull ska de dagarna bli förkortade.</verse>
				<verse number="23">Om någon då säger till er: Se, här är Kristus eller där, så tro det inte.</verse>
				<verse number="24">För sådana som falskt utger sig för att vara Kristus och falska profeter ska uppstå, och de ska göra stora tecken och under, för att om möjligt bedra även de utvalda.</verse>
				<verse number="25">Se, jag har sagt er det i förväg.</verse>
				<verse number="26">Därför om de säger till er: Se, han är i öknen, så gå inte dit, eller: Se, han är i de inre rummen, så tro det inte.</verse>
				<verse number="27">För såsom blixten kommer från öster och syns ända till väster, så ska också Människosonens återkomst vara.</verse>
				<verse number="28">För varhelst den döda kroppen är, dit samlar sig örnarna.</verse>
				<verse number="29">Men strax efter den tidens vedermöda ska solen förmörkas, och månen ska inte ge sitt sken, och stjärnorna ska falla från himlen, och himlarnas krafter ska skakas.</verse>
				<verse number="30">Och då ska Människosonens tecken synas på himlen, och alla jordens stammar ska då jämra sig. Och de ska få se Människosonen komma på himlens skyar med makt och stor härlighet.</verse>
				<verse number="31">Och han ska sända ut sina änglar med starkt basunljud, och de ska församla hans utvalda från de fyra väderstrecken, från himlens ena ände till den andra.</verse>
				<verse number="32">Lär nu en liknelse från fikonträdet: När dess kvistar blir mjuka och löven börjar spricka ut, så vet ni att sommaren är nära.</verse>
				<verse number="33">Likaså när ni ser allt detta, så vet att det är nära och står för dörren.</verse>
				<verse number="34">Sannerligen säger jag er: Denna generation ska inte förgås, förrän allt detta sker.</verse>
				<verse number="35">Himmel och jord ska förgås, men mina ord ska inte förgås.</verse>
				<verse number="36">Men om den dagen och den stunden vet ingen, inte ens himlens änglar, utan bara min Fader.</verse>
				<verse number="37">Men så som det var på Noas tid, så ska också Människosonens återkomst vara.</verse>
				<verse number="38">För så som det var i dagarna före floden: De åt och drack, gifte sig och blev bortgifta, ända till den dag då Noa gick in i arken,</verse>
				<verse number="39">och de visste ingenting, förrän floden kom och tog bort alla. Så ska också Människosonens återkomst vara.</verse>
				<verse number="40">Då ska två vara ute på åkern, den ene ska tas med och den andre lämnas kvar.</verse>
				<verse number="41">Två ska mala på kvarnen, den ene ska tas med och den andre lämnas kvar.</verse>
				<verse number="42">Vaka därför, för ni vet inte vilken stund er Herre kommer.</verse>
				<verse number="43">Men det ska ni veta att om husägaren visste vid vilken tid på natten tjuven skulle komma, så hade han vakat och inte tillåtit att någon bröt sig in i hans hus.</verse>
				<verse number="44">Var därför också ni redo, för i den stund ni inte tänker det, kommer Människosonen.</verse>
				<verse number="45">Vem är nu en trogen och klok tjänare, som hans herre har satt över sitt husfolk för att ge dem mat i rätt tid?</verse>
				<verse number="46">Salig är den tjänaren som hans herre finner göra så, när han kommer.</verse>
				<verse number="47">Sannerligen säger jag er, att han ska sätta honom över allt han äger.</verse>
				<verse number="48">Men om den onde tjänaren säger i sitt hjärta: Min herre dröjer med att komma,</verse>
				<verse number="49">och börjar slå sina medtjänare, och äter och dricker med de druckna,</verse>
				<verse number="50">då ska den tjänarens herre komma en dag när han inte väntar honom, och i en stund han inte vet om,</verse>
				<verse number="51">och han ska hugga honom i stycken och ge honom hans del med hycklarna. Där ska vara gråt och tandagnisslan.</verse>
			</chapter>
			<chapter number="25">
				<verse number="1">Då ska himmelriket bli likt tio jungfrur som tog sina lampor och gick ut för att möta brudgummen.</verse>
				<verse number="2">Men fem av dem var visa, och fem var oförståndiga.</verse>
				<verse number="3">De oförståndiga tog sina lampor, men tog ingen olja med sig.</verse>
				<verse number="4">Men de visa tog olja i sina kärl, tillsammans med sina lampor.</verse>
				<verse number="5">När brudgummen dröjde, blev de alla sömniga och somnade.</verse>
				<verse number="6">Men vid midnattstid hördes ett rop: Se, brudgummen kommer! Gå ut och möt honom.</verse>
				<verse number="7">Då stod alla dessa jungfrur upp, och gjorde i ordning sina lampor.</verse>
				<verse number="8">Och de oförståndiga sa till de visa: Ge oss av er olja, för våra lampor slocknar.</verse>
				<verse number="9">Men de visa svarade: Den skulle inte räcka till för både oss och er. Utan gå hellre bort till dem som säljer, och köp åt er själva.</verse>
				<verse number="10">Och medan de gick för att köpa, kom brudgummen. Och de som var redo gick in med honom till bröllopet, och dörren stängdes.</verse>
				<verse number="11">Men efteråt kom även de andra jungfrurna och sa: Herre, Herre, öppna för oss.</verse>
				<verse number="12">Då svarade han och sa: Sannerligen säger jag er: Jag känner er inte.</verse>
				<verse number="13">Vaka därför, för ni vet varken dagen eller stunden, när Människosonen kommer.</verse>
				<verse number="14">För det är som när en man skulle resa utomlands. Han kallade på sina tjänare och överlämnade sina ägodelar åt dem,</verse>
				<verse number="15">och gav åt en fem talenter, åt en annan två och åt en annan en – åt var och en efter hans förmåga, och for sedan utomlands.</verse>
				<verse number="16">Då gick den som hade fått fem talenter bort och handlade med dem och tjänade fem talenter till.</verse>
				<verse number="17">Och på samma sätt tjänade också den som hade fått två ytterligare två.</verse>
				<verse number="18">Men den som hade fått en gick och grävde ner den i marken och gömde sin herres pengar.</verse>
				<verse number="19">Men efter en lång tid kom dessa tjänares herre och höll räkenskap med dem.</verse>
				<verse number="20">Då kom han fram, som hade fått fem talenter och lämnade fram fem talenter till och sa: Herre, du överlämnade åt mig fem talenter. Se, fem talenter till har jag vunnit förutom dem.</verse>
				<verse number="21">Och hans herre sa till honom: Bra gjort, du gode och trogne tjänare. Du har varit trogen i det lilla. Jag ska sätta dig över mycket. Gå in i din herres glädje.</verse>
				<verse number="22">Då kom också den fram, som hade fått två talenter och sa: Herre, du överlämnade åt mig två talenter. Se, två talenter till har jag vunnit förutom dem.</verse>
				<verse number="23">Hans herre sa till honom: Bra gjort, du gode och trogne tjänare. Du har varit trogen i det lilla. Jag ska sätta dig över mycket. Gå in i din herres glädje.</verse>
				<verse number="24">Sedan kom också den fram, som hade fått en talent, och sa: Herre, jag visste att du är en sträng man, som skördar där du inte har sått och samlar in där du inte har strött ut.</verse>
				<verse number="25">Och jag var rädd och gick bort och gömde din talent i jorden. Se, här har du det som är ditt.</verse>
				<verse number="26">Då svarade hans herre och sa till honom: Du onde och late tjänare. Du visste att jag skördar där jag inte har sått och samlar in där jag inte har strött ut.</verse>
				<verse number="27">Då borde du ha satt in mina pengar i en bank, så att jag hade kunnat få det som är mitt med ränta när jag kom.</verse>
				<verse number="28">Ta därför ifrån honom talenten och ge den åt honom som har de tio talenterna.</verse>
				<verse number="29">För var och en som har ska få och det i överflöd, men från den som inte har, ska tas också det han har.</verse>
				<verse number="30">Och kasta den oduglige tjänaren i det yttersta mörkret. Där ska vara gråt och tandagnisslan.</verse>
				<verse number="31">Men när Människosonen kommer i sin härlighet, och alla heliga änglar med honom, då ska han sitta på sin härlighets tron.</verse>
				<verse number="32">Och inför honom ska alla folk församlas, och han ska skilja dem, den ene från den andre, som en herde skiljer fåren från getterna.</verse>
				<verse number="33">Och fåren ska han ställa på sin högra sida, och getterna på den vänstra.</verse>
				<verse number="34">Då ska Konungen säga till dem som står på hans högra sida: Kom, ni min Faders välsignade, och ta emot det rike som gjorts i ordning åt er från världens början.</verse>
				<verse number="35">För jag var hungrig och ni gav mig att äta. Jag var törstig och ni gav mig att dricka. Jag var främling och ni gav mig husrum,</verse>
				<verse number="36">naken och ni klädde mig. Jag var sjuk och ni besökte mig. Jag var i fängelse och ni kom till mig.</verse>
				<verse number="37">Då ska de rättfärdiga svara honom och säga: Herre, när såg vi dig hungrig och gav dig mat, eller törstig och gav dig att dricka?</verse>
				<verse number="38">Och när såg vi dig vara främling och gav dig husrum, eller naken och klädde dig?</verse>
				<verse number="39">Eller när såg vi dig sjuk eller i fängelse och kom till dig?</verse>
				<verse number="40">Då ska Konungen svara och säga till dem: Sannerligen säger jag er: Det ni har gjort mot en av dessa mina minsta bröder, det har ni gjort mot mig.</verse>
				<verse number="41">Sedan ska han också säga till dem som står på vänstra sidan: Gå bort från mig, ni förbannade, till den eviga elden, som har ställts i ordning åt djävulen och hans änglar.</verse>
				<verse number="42">För jag var hungrig och ni gav mig inget att äta. Jag var törstig och ni gav mig inget att dricka.</verse>
				<verse number="43">Jag var främling och ni gav mig inte husrum, naken och ni klädde mig inte, sjuk och i fängelse och ni besökte mig inte.</verse>
				<verse number="44">Då ska också de svara honom och säga: Herre, när såg vi dig hungrig eller törstig eller som främling eller naken eller sjuk eller i fängelse, och tjänade dig inte?</verse>
				<verse number="45">Då ska han svara dem och säga: Sannerligen säger jag er: Vad ni inte har gjort mot en av dessa minsta, det har ni inte heller gjort mot mig.</verse>
				<verse number="46">Och dessa ska då gå bort till evigt straff, men de rättfärdiga till evigt liv.</verse>
			</chapter>
			<chapter number="26">
				<verse number="1">Och det hände, att när Jesus hade slutat hela detta tal, sa han till sina lärjungar:</verse>
				<verse number="2">Ni vet att det är påsk om två dagar. Då ska Människosonen utlämnas för att bli korsfäst.</verse>
				<verse number="3">Då samlade sig översteprästerna och de skriftlärda och folkets äldste i översteprästens palats. Han hette Kaifas,</verse>
				<verse number="4">och de planerade att gripa Jesus med list och döda honom.</verse>
				<verse number="5">Men de sa: Inte under högtiden, för att det inte ska bli upplopp bland folket.</verse>
				<verse number="6">Då Jesus var i Betania, i Simon den spetälskes hus,</verse>
				<verse number="7">kom en kvinna fram till honom. Hon hade en alabasterflaska med dyrbar välluktande olja och hällde ut den över hans huvud, där han låg till bords.</verse>
				<verse number="8">Men när hans lärjungar såg det, blev de förargade och sa: Till vad tjänar detta slöseri?</verse>
				<verse number="9">För denna olja hade man kunnat sälja dyrt och ge åt de fattiga.</verse>
				<verse number="10">Men Jesus visste om det och sa till dem: Varför oroar ni kvinnan? För en god gärning har hon gjort mot mig.</verse>
				<verse number="11">För de fattiga har ni alltid ibland er, men mig har ni inte alltid.</verse>
				<verse number="12">Då hon hällde ut denna smörjelse över min kropp, gjorde hon det inför min begravning.</verse>
				<verse number="13">Sannerligen säger jag er: Överallt i hela världen där detta evangelium blir predikat, ska det hon gjorde också bli berättat till minne av henne.</verse>
				<verse number="14">Då gick en av de tolv, han som hette Judas Iskariot, till översteprästerna</verse>
				<verse number="15">och sa: Vad vill ni ge mig, för att jag ska utlämna honom åt er? Då räknade de upp trettio silvermynt åt honom.</verse>
				<verse number="16">Och från den stunden sökte han efter tillfälle att förråda honom.</verse>
				<verse number="17">Men på första dagen i det osyrade brödets högtid kom lärjungarna till Jesus och sa till honom: Var vill du, att vi ska förbereda åt dig att äta påskalammet?</verse>
				<verse number="18">Då sa han: Gå in i staden till den och den och säg till honom: Mästaren säger: Min stund är nära, hos dig vill jag fira påsk med mina lärjungar.</verse>
				<verse number="19">Och lärjungarna gjorde som Jesus hade befallt dem och redde till påskalammet.</verse>
				<verse number="20">När det hade blivit kväll, låg han till bords med de tolv.</verse>
				<verse number="21">Och medan de åt, sa han: Sannerligen säger jag er: En av er ska förråda mig.</verse>
				<verse number="22">Då blev de mycket bedrövade och var och en av dem började säga till honom: Herre, det är väl inte jag?</verse>
				<verse number="23">Då svarade han och sa: Den som tillsammans med mig doppade handen i skålen, han ska förråda mig.</verse>
				<verse number="24">Människosonen går visserligen bort, såsom det står skrivet om honom, men ve den människa genom vilken Människosonen blir förrådd. Det hade varit bättre för den människan, att han aldrig hade blivit född.</verse>
				<verse number="25">Men Judas, som förrådde honom, tog då till orda och sa: Rabbi, det är väl inte jag? Han sa till honom: Du sa det.</verse>
				<verse number="26">Men när de åt, tog Jesus brödet och välsignade det och bröt det och gav åt lärjungarna och sa: Tag och ät. Detta är min kropp.</verse>
				<verse number="27">Och han tog bägaren och tackade och gav åt dem och sa: Drick alla av den.</verse>
				<verse number="28">För detta är mitt blod, det nya förbundet, som blir utgjutet för många till syndernas förlåtelse.</verse>
				<verse number="29">Och jag säger er: Härefter ska jag inte dricka av denna vinträdets frukt förrän den dag då jag dricker det nytt med er i min Faders rike.</verse>
				<verse number="30">Och när de hade sjungit en lovsång, gick de ut till Oljeberget.</verse>
				<verse number="31">Då sa Jesus till dem: I denna natt ska ni alla komma på fall för min skull, för det står skrivet: Jag ska slå Herden, och fåren i hjorden ska bli förskingrade.</verse>
				<verse number="32">Men när jag har uppstått, ska jag gå före er till Galileen.</verse>
				<verse number="33">Då svarade Petrus och sa till honom: Även om alla andra kommer på fall för din skull, kommer jag aldrig någonsin på fall.</verse>
				<verse number="34">Jesus sa till honom: Sannerligen säger jag dig: I denna natt, innan tuppen gal, ska du tre gånger förneka mig.</verse>
				<verse number="35">Petrus sa till honom: Om jag än måste dö med dig, ska jag ändå inte förneka dig. Detsamma sa också alla de andra lärjungarna.</verse>
				<verse number="36">Sedan gick Jesus med dem till en plats som kallas Getsemane, och sa till lärjungarna: Sitt här, medan jag går dit bort och ber.</verse>
				<verse number="37">Och han tog med sig Petrus och Sebedeus två söner och han började bedrövas och ängslas.</verse>
				<verse number="38">Då sa han till dem: Min själ är bedrövad ända till döds. Stanna här och vaka med mig.</verse>
				<verse number="39">Och han gick lite längre fram, föll ner på sitt ansikte, bad och sa: Min Fader, om det är möjligt, låt denna bägare gå ifrån mig. Men inte som jag vill utan som du vill.</verse>
				<verse number="40">Och han kom till lärjungarna och fann dem sovande. Då sa han till Petrus: Så ni kunde inte vaka en timme med mig?</verse>
				<verse number="41">Vaka och be, att ni inte kommer i frestelse. För anden är villig, men köttet är svagt.</verse>
				<verse number="42">På nytt gick han bort för andra gången och bad, och sa: Min Fader, om denna bägare inte kan tas ifrån mig, utan att jag dricker den, så ske din vilja.</verse>
				<verse number="43">När han kom tillbaka, fann han återigen att de sov, för deras ögon var tunga av sömn.</verse>
				<verse number="44">Då lämnade han dem och gick bort på nytt och bad för tredje gången, och sa samma ord.</verse>
				<verse number="45">Därefter kom han till sina lärjungar och sa till dem: Ni sover nu och vilar er. Se, stunden har kommit, då Människosonen ska överlämnas i syndares händer.</verse>
				<verse number="46">Res på er, låt oss gå. Se, han som förråder mig är här.</verse>
				<verse number="47">Och medan han ännu talade, se, då kom Judas, en av de tolv, och med honom en stor folkskara med svärd och påkar, från översteprästerna och folkets äldste.</verse>
				<verse number="48">Men den som förrådde honom hade gett dem ett tecken, och sagt: Den som jag kysser, han är det, grip honom.</verse>
				<verse number="49">Och han gick genast fram till Jesus och sa: Var hälsad, Rabbi, och kysste honom.</verse>
				<verse number="50">Men Jesus sa till honom: Min vän, varför har du kommit? Då gick de fram och grep Jesus och höll fast honom.</verse>
				<verse number="51">Och se, en av dem som var med Jesus räckte ut handen, drog ut sitt svärd och högg till översteprästens tjänare och högg av hans öra.</verse>
				<verse number="52">Då sa Jesus till honom: Stick ditt svärd tillbaka i skidan. För alla de som tar till svärd ska dödas med svärd.</verse>
				<verse number="53">Eller tror du inte att jag nu kan be min Fader, och han skulle genast sända till mig mer än tolv legioner änglar?</verse>
				<verse number="54">Men hur skulle då Skrifterna uppfyllas, som säger att detta måste ske?</verse>
				<verse number="55">I samma stund sa Jesus till skaran: Som mot en rövare har ni gått ut med svärd och påkar för att ta fast mig. Var dag har jag suttit bland er i templet och undervisat, och ni har inte gripit mig.</verse>
				<verse number="56">Men allt detta har skett för att profeternas Skrifter skulle fullbordas. Då övergav alla lärjungarna honom och flydde.</verse>
				<verse number="57">Och de som hade gripit Jesus förde honom till översteprästen Kaifas, där de skriftlärda och de äldste hade samlats.</verse>
				<verse number="58">Men Petrus följde honom på avstånd fram till översteprästens palats och gick in där och satte sig bland tjänarna för att se hur det skulle sluta.</verse>
				<verse number="59">Och översteprästerna och de äldste och hela Stora rådet sökte efter falskt vittnesbörd mot Jesus, för att kunna döda honom.</verse>
				<verse number="60">Men de fann inget. Trots att många falska vittnen trädde fram fann de inget. Slutligen kom det fram två falska vittnen</verse>
				<verse number="61">och sa: Denne har sagt: Jag kan bryta ner Guds tempel och på tre dagar bygga upp det igen.</verse>
				<verse number="62">Då reste sig översteprästen och sa till honom: Svarar du inget på det som dessa vittnar mot dig?</verse>
				<verse number="63">Men Jesus teg. Då tog översteprästen till orda och sa till honom: Jag befaller dig under edsplikt inför den levande Guden, att du säger oss om du är Kristus, Guds Son.</verse>
				<verse number="64">Jesus sa till honom: Du sa det. Men jag säger er: Härefter ska ni se Människosonen sitta på Maktens högra sida och komma på himlens skyar.</verse>
				<verse number="65">Då rev översteprästen sönder sina kläder och sa: Han har hädat. Vad behöver vi fler vittnen till? Se, ni har nu hört hans hädelse!</verse>
				<verse number="66">Vad anser ni? Då svarade de och sa: Han är skyldig till döden.</verse>
				<verse number="67">Då spottade de honom i ansiktet och slog honom, och somliga slog honom med handflatorna</verse>
				<verse number="68">och sa: Profetera för oss, Kristus. Vem var det som slog dig?</verse>
				<verse number="69">Men Petrus satt utanför på palatsets gård. Och en tjänsteflicka kom fram till honom och sa: Du var också med Jesus från Galileen.</verse>
				<verse number="70">Men han nekade inför alla och sa: Jag vet inte vad du menar.</verse>
				<verse number="71">Och när han gick ut genom porten, såg en annan honom och sa till dem som var där: Denne var också med Jesus från Nasaret.</verse>
				<verse number="72">Då nekade han på nytt och svor med en ed: Jag känner inte den mannen.</verse>
				<verse number="73">Och efter en stund kom de som stod där fram till Petrus och sa: Sannerligen, du är också en av dem, för ditt uttal avslöjar dig.</verse>
				<verse number="74">Då började han förbanna sig och svära: Jag känner inte den mannen. Och strax gol en tupp.</verse>
				<verse number="75">Då kom Petrus ihåg Jesu ord, som han hade sagt honom: Förrän tuppen gal, ska du tre gånger förneka mig. Och han gick ut och grät bittert.</verse>
			</chapter>
			<chapter number="27">
				<verse number="1">När det hade blivit morgon, höll alla översteprästerna och folkets äldste råd mot Jesus, för att kunna döda honom.</verse>
				<verse number="2">Och de lät binda honom och förde bort honom och överlämnade honom till landshövdingen Pontius Pilatus.</verse>
				<verse number="3">När Judas, som förrådde honom, såg att han var dömd, blev han ångerfull och bar tillbaka de trettio silvermynten till översteprästerna och de äldste</verse>
				<verse number="4">och sa: Jag har syndat och förrått oskyldigt blod. Då sa de: Vad angår det oss? Det är din sak.</verse>
				<verse number="5">Då kastade han silvermynten i templet och gav sig av. Sedan gick han och hängde sig.</verse>
				<verse number="6">Men översteprästerna tog silvermynten och sa: Det är inte tillåtet att lägga dem i offerkistan, eftersom det är blodspengar.</verse>
				<verse number="7">När de hade hållit råd, köpte de för dem Krukmakarens åker till begravningsplats för främlingar.</verse>
				<verse number="8">Därför kallas den åkern än i dag Blodsåkern.</verse>
				<verse number="9">Då uppfylldes det som var sagt genom profeten Jeremia, som sa: Och de tog de trettio silvermynten, priset han blev värderad till, han som Israels barn hade värderat,</verse>
				<verse number="10">och gav dem för Krukmakarens åker, som Herren hade befallt mig.</verse>
				<verse number="11">Och Jesus stod inför landshövdingen. Och landshövdingen frågade honom och sa: Är du judarnas Konung? Då sa Jesus till honom: Du säger det.</verse>
				<verse number="12">Men när han anklagades av översteprästerna och av de äldste, svarade han inget.</verse>
				<verse number="13">Då sa Pilatus till honom: Hör du inte hur mycket de vittnar mot dig?</verse>
				<verse number="14">Men han svarade honom inte med ett enda ord, så att landshövdingen förundrade sig mycket.</verse>
				<verse number="15">Men vid högtiden brukade landshövdingen frige en fånge åt folket, den de önskade.</verse>
				<verse number="16">Och vid samma tid hade de en beryktad fånge, som hette Barabbas.</verse>
				<verse number="17">När de nu var samlade, sa Pilatus till dem: Vem vill ni att jag ska frige åt er, Barabbas eller Jesus, som kallas Kristus?</verse>
				<verse number="18">För han visste, att de på grund av avund hade utlämnat honom.</verse>
				<verse number="19">Och när han satt på domarsätet, sände hans hustru bud till honom och lät säga: Befatta dig inte med denne rättfärdige man. För jag har i dag lidit mycket i en dröm för hans skull.</verse>
				<verse number="20">Men översteprästerna och de äldste övertalade folket att de skulle begära Barabbas och döda Jesus.</verse>
				<verse number="21">Då tog landshövdingen till orda och sa till dem: Vilken av de två vill ni att jag ska frige åt er? Då sa de: Barabbas.</verse>
				<verse number="22">Pilatus sa till dem: Vad ska jag då göra med Jesus, som kallas Kristus? De sa alla till honom: Korsfäst honom.</verse>
				<verse number="23">Då sa landshövdingen: Vad ont har han då gjort? Då skrek de ännu högre och sa: Korsfäst honom.</verse>
				<verse number="24">När Pilatus såg att han inget kunde uträtta, utan att det snarare höll på att bli uppror, tog han vatten och tvättade sina händer inför folket och sa: Jag är oskyldig till denne rättfärdige mans blod. Detta får bli er sak.</verse>
				<verse number="25">Då svarade allt folket och sa: Låt hans blod komma över oss och över våra barn.</verse>
				<verse number="26">Då frigav han Barabbas åt dem, men Jesus lät han gissla och utlämnade honom till att korsfästas.</verse>
				<verse number="27">Då tog landshövdingens soldater Jesus med sig in i landshövdingens palats och samlade hela vaktstyrkan kring honom.</verse>
				<verse number="28">Och de klädde av honom och satte på honom en scharlakansröd mantel</verse>
				<verse number="29">och flätade en krona av törnen och satte den på hans huvud, och i hans högra hand satte de ett rör och de böjde knä för honom och hånade honom och sa: Var hälsad judarnas Konung!</verse>
				<verse number="30">Och de spottade på honom och tog röret och slog honom i huvudet.</verse>
				<verse number="31">Och när de hade hånat honom, klädde de av honom manteln och klädde på honom hans egna kläder och förde bort honom till att korsfästas.</verse>
				<verse number="32">Och när de kom ut fann de en man från Cyrene som hette Simon. Honom tvingade de att bära hans kors.</verse>
				<verse number="33">Och när de kom till en plats som kallas Golgata, det vill säga huvudskalleplats,</verse>
				<verse number="34">gav de honom ättika att dricka, blandad med galla, och när han hade smakat på det, ville han inte dricka.</verse>
				<verse number="35">När de hade korsfäst honom, delade de hans kläder och kastade lott om dem, för att det skulle uppfyllas som var sagt genom profeten: De har delat mina kläder mellan sig och om min klädnad har de kastat lott.</verse>
				<verse number="36">Och de satt där och höll vakt över honom.</verse>
				<verse number="37">Och över hans huvud satte de anklagelsen mot honom. Där stod skrivet: Denne är Jesus, judarnas Konung.</verse>
				<verse number="38">Då blev två rövare korsfästa med honom, den ene på den högra sidan och den andre på den vänstra.</verse>
				<verse number="39">Men de som gick förbi, smädade honom och skakade på sina huvuden</verse>
				<verse number="40">och sa: Du, som bryter ner templet och inom tre dagar bygger upp det igen, hjälp dig själv, om du är Guds Son, och stig ner från korset.</verse>
				<verse number="41">Och på samma sätt hånade också översteprästerna honom, tillsammans med de skriftlärda och de äldste, och sa:</verse>
				<verse number="42">Andra har han hjälpt, sig själv kan han inte hjälpa. Om han är Israels Konung, så må han nu stiga ner från korset, så ska vi tro honom.</verse>
				<verse number="43">Han förtröstade på Gud, må han nu rädda honom om han har honom kär, för han har sagt: Jag är Guds Son.</verse>
				<verse number="44">Och även rövarna, som var korsfästa med honom, hånade honom.</verse>
				<verse number="45">Men vid sjätte timmen kom över hela landet ett mörker, som varade ända till nionde timmen.</verse>
				<verse number="46">Och omkring den nionde timmen ropade Jesus med hög röst och sa: Eli, Eli, lama sabaktani? Det betyder: Min Gud, min Gud, varför har du övergivit mig?</verse>
				<verse number="47">Men när några av dem som stod där hörde detta, sa de: Han ropar på Elia.</verse>
				<verse number="48">Och en av dem sprang genast och tog en svamp och fyllde den med ättika och satte den på ett rör och gav honom att dricka.</verse>
				<verse number="49">Men de andra sa: Vänta, låt oss se om Elia kommer och räddar honom.</verse>
				<verse number="50">Men Jesus ropade än en gång med hög röst och gav upp andan.</verse>
				<verse number="51">Och se, förlåten i templet brast i två delar, uppifrån och ända ner, och jorden skakade, och klipporna rämnade,</verse>
				<verse number="52">och gravarna öppnades, och många av kropparna till de heliga som hade somnat in stod upp</verse>
				<verse number="53">och gick ut ur sina gravar efter hans uppståndelse och kom in i den heliga staden och uppenbarade sig för många.</verse>
				<verse number="54">Men när officeren och de som tillsammans med honom bevakade Jesus såg jordbävningen och det som hände, blev de mycket förskräckta och sa: Denne var verkligen Guds Son.</verse>
				<verse number="55">Och där var många kvinnor som stod på avstånd och såg på. De som hade följt Jesus från Galileen och tjänat honom.</verse>
				<verse number="56">Bland dem var Maria Magdalena och Maria, Jakobs och Joses mor, och modern till Sebedeus söner.</verse>
				<verse number="57">När det hade blivit kväll, kom en rik man från Arimatea, som hette Josef, som också själv var en Jesu lärjunge.</verse>
				<verse number="58">Han gick till Pilatus och bad att få Jesu kropp. Då befallde Pilatus, att kroppen skulle utlämnas till honom.</verse>
				<verse number="59">Och när Josef hade tagit hans kropp, svepte han den i ett rent linnetyg</verse>
				<verse number="60">och lade den i sin nya grav, som han hade huggit ut i klippan, och han rullade en stor sten för ingången till graven och gick därifrån.</verse>
				<verse number="61">Men Maria Magdalena och den andra Maria var där, och de satt mitt emot graven.</verse>
				<verse number="62">Men nästa dag, som var dagen efter förberedelsedagen, samlades översteprästerna och fariseerna tillsammans hos Pilatus</verse>
				<verse number="63">och sa: Herre, vi kommer ihåg att den bedragaren sa, när han ännu levde: Efter tre dagar ska jag uppstå.</verse>
				<verse number="64">Befall därför, att man bevakar graven intill tredje dagen, så att hans lärjungar inte kommer om natten och stjäl bort honom och säger till folket: Han är uppstånden från de döda. Då blir det sista bedrägeriet värre än det första.</verse>
				<verse number="65">Då sa Pilatus till dem: Där har ni vakt. Gå och bevaka så gott ni kan.</verse>
				<verse number="66">Då gick de och bevakade graven, förseglade stenen och satte ut vakterna.</verse>
			</chapter>
			<chapter number="28">
				<verse number="1">Mot slutet av sabbaten, i gryningen på första dagen i veckan, kom Maria Magdalena och den andra Maria för att se graven.</verse>
				<verse number="2">Och se, det blev en stor jordbävning, för en Herrens ängel steg ner från himlen och gick fram och rullade bort stenen från öppningen och satte sig på den.</verse>
				<verse number="3">Och hans utseende var såsom en blixt och hans kläder var vita som snö.</verse>
				<verse number="4">Och vakterna skakade av fruktan för honom och blev som döda.</verse>
				<verse number="5">Men ängeln tog till orda och sa till kvinnorna: Frukta inte. För jag vet att ni söker Jesus, som blev korsfäst.</verse>
				<verse number="6">Han är inte här, för han har uppstått, som han har sagt. Kom och se platsen, där Herren låg.</verse>
				<verse number="7">Och gå genast och säg till hans lärjungar att han har uppstått från de döda. Och se, han går före er till Galileen. Där ska ni få se honom. Se, jag har sagt er det.</verse>
				<verse number="8">Och de skyndade sig bort från graven med fruktan och stor glädje och sprang för att berätta det för hans lärjungar.</verse>
				<verse number="9">Men när de var på väg för att berätta det för hans lärjungar, se, då mötte Jesus dem och sa: Var hälsade! Då gick de fram och grep om hans fötter och tillbad honom.</verse>
				<verse number="10">Då sa Jesus till dem: Frukta inte. Gå och berätta för mina bröder att de ska gå till Galileen. Där ska de få se mig.</verse>
				<verse number="11">Och medan de var på väg, se, då kom några av vakterna till staden och berättade för översteprästerna allt det som hade hänt.</verse>
				<verse number="12">Och dessa samlades med de äldste, och efter att de hade rådgjort med varandra, gav de soldaterna en stor summa pengar</verse>
				<verse number="13">och sa: Säg att hans lärjungar kom på natten och rövade bort honom medan vi sov.</verse>
				<verse number="14">Och om landshövdingen får höra det, ska vi lugna honom och se till att ni kan vara utan bekymmer.</verse>
				<verse number="15">Och de tog pengarna och gjorde som de hade blivit tillsagda. Och detta tal är utspritt bland judarna ända till denna dag.</verse>
				<verse number="16">Men de elva lärjungarna gick till det berg i Galileen dit Jesus hade befallt dem att gå.</verse>
				<verse number="17">Och när de fick se honom, tillbad de honom, men några tvivlade.</verse>
				<verse number="18">Då trädde Jesus fram och talade till dem och sa: Mig är given all makt i himlen och på jorden.</verse>
				<verse number="19">Gå därför ut och lär alla folk. Döp dem i Faderns och Sonens och den Helige Andes namn.</verse>
				<verse number="20">Lär dem att hålla allt det jag har befallt er. Och se, jag är med er alla dagar till tidens slut. Amen.</verse>
			</chapter>
		</book>
		<book number="41">
			<chapter number="1">
				<verse number="1">Detta är början av Jesu Kristi, Guds Sons, evangelium.</verse>
				<verse number="2">Som det står skrivet hos profeterna: Se, jag sänder min budbärare framför ditt ansikte, som ska bereda din väg framför dig.</verse>
				<verse number="3">En röst ropar i öknen: Bered Herrens väg, gör hans stigar raka.</verse>
				<verse number="4">Johannes trädde fram, döpte i öknen och predikade omvändelsens dop till syndernas förlåtelse.</verse>
				<verse number="5">Och de gick ut till honom, hela Judeens område och de från Jerusalem, och de lät sig alla döpas av honom i floden Jordan och bekände sina synder.</verse>
				<verse number="6">Och Johannes var klädd i kamelhår med ett läderbälte om midjan, och han åt gräshoppor och vildhonung.</verse>
				<verse number="7">Och han predikade och sa: Efter mig kommer den som är mäktigare än jag, vars sandalremmar jag inte ens är värdig att böja mig ner för att knyta upp.</verse>
				<verse number="8">Jag har i sanning döpt er med vatten, men han ska döpa er med den Helige Ande.</verse>
				<verse number="9">Och det hände vid den tiden, att Jesus kom från Nasaret i Galileen och lät sig döpas av Johannes i Jordan.</verse>
				<verse number="10">Och genast då han steg upp ur vattnet, såg han himlarna öppna sig och Anden såsom en duva komma ner över honom.</verse>
				<verse number="11">Och en röst kom från himlen: Du är min älskade Son, i vilken jag har välbehag.</verse>
				<verse number="12">Och Anden drev honom strax ut i öknen.</verse>
				<verse number="13">Och han var där i öknen i fyrtio dagar och frestades av Satan, och var bland de vilda djuren, och änglarna betjänade honom.</verse>
				<verse number="14">Men sedan Johannes hade blivit satt i fängelse, kom Jesus till Galileen och predikade evangelium om Guds rike,</verse>
				<verse number="15">och sa: Tiden är fullbordad, och Guds rike är nära. Omvänd er och tro evangelium.</verse>
				<verse number="16">När han gick utmed Galileiska sjön, såg han Simon och Andreas, hans bror, kasta ut ett nät i sjön, för de var fiskare.</verse>
				<verse number="17">Och Jesus sa till dem: Följ mig, och jag ska göra er till människofiskare.</verse>
				<verse number="18">Och genast lämnade de sina nät och följde honom.</verse>
				<verse number="19">När han hade gått lite längre fram, såg han Jakob, Sebedeus son, och hans bror Johannes, där de satt i båten och lagade näten.</verse>
				<verse number="20">Och genast kallade han på dem. Då lämnade de sin far Sebedeus kvar i båten med de hyrda arbetarna och följde honom.</verse>
				<verse number="21">Sedan gick de in i Kapernaum, och så snart sabbaten kom gick han in i synagogan och undervisade.</verse>
				<verse number="22">Och de blev mycket förvånade över hans lära, för han undervisade dem så som en som har auktoritet och inte så som de skriftlärda.</verse>
				<verse number="23">Men i deras synagoga fanns det en man som var besatt av en oren ande, och han skrek</verse>
				<verse number="24">och sa: Låt oss vara! Vad har vi med dig att göra, Jesus från Nasaret? Har du kommit för att förgöra oss? Jag vet vem du är: Guds Helige.</verse>
				<verse number="25">Men Jesus befallde strängt honom och sa: Tig, och kom ut ur honom.</verse>
				<verse number="26">Då slet den orene anden i honom, skrek högt och for ut ur honom.</verse>
				<verse number="27">Och alla blev så förvånade, att de frågade varandra och sa: Vad är detta? Vilken ny lära är detta? För med makt befaller han till och med de orena andarna, och de lyder honom.</verse>
				<verse number="28">Och ryktet om honom spred sig genast ut i hela trakten omkring Galileen.</verse>
				<verse number="29">Så snart de hade gått ut från synagogan, kom de till Simons och Andreas hus med Jakob och Johannes.</verse>
				<verse number="30">Men Simons svärmor låg sjuk i feber, och de talade genast med honom om henne.</verse>
				<verse number="31">Då gick han fram och tog henne vid handen och reste upp henne. Och genast lämnade febern henne, och hon tjänade dem.</verse>
				<verse number="32">Och på kvällen när solen hade gått ner, förde de till honom alla som var sjuka och besatta av onda andar.</verse>
				<verse number="33">Och hela staden var samlad utanför dörren.</verse>
				<verse number="34">Och han botade många som led av olika slags sjukdomar och drev ut många onda andar. Men han tillät inte de onda andarna att tala, eftersom de visste vem han var.</verse>
				<verse number="35">Och tidigt på morgonen, innan det hade blivit dag, stod han upp och gav sig av bort till en enslig plats och bad där.</verse>
				<verse number="36">Men Simon och de som var med honom skyndade efter honom.</verse>
				<verse number="37">När de hade funnit honom, sa de till honom: Alla söker efter dig.</verse>
				<verse number="38">Då sa han till dem: Låt oss gå till de närmaste städerna, så att jag kan predika där också, för därför har jag kommit.</verse>
				<verse number="39">Och han predikade i deras synagogor över hela Galileen och drev ut de onda andarna.</verse>
				<verse number="40">Och en spetälsk man kom till honom, bad honom och föll på knä inför honom och sa till honom: Om du vill, kan du göra mig ren.</verse>
				<verse number="41">Då fylldes Jesus av medlidande och räckte ut handen och rörde vid honom och sa till honom: Jag vill, bli ren!</verse>
				<verse number="42">Och när han hade sagt det, försvann spetälskan genast från honom och han blev ren.</verse>
				<verse number="43">Och han skickade iväg honom så snart han hade förmanat honom strängt</verse>
				<verse number="44">och sagt till honom: Se till, att du inte talar om detta för någon, men gå och visa dig för prästen och offra för din rening det som Mose har befallt, till ett vittnesbörd för dem.</verse>
				<verse number="45">Men mannen gick därifrån och började ivrigt berätta och gjorde saken känd vida omkring, så att han inte längre kunde gå in i staden öppet utan höll sig utanför i öde trakter. Och de kom till honom från alla håll.</verse>
			</chapter>
			<chapter number="2">
				<verse number="1">Därefter kom han på nytt in i Kapernaum efter några dagar, och ryktet spred sig att han var i huset.</verse>
				<verse number="2">Då samlades genast så många att de inte fick plats, inte ens utanför dörren, och han predikade ordet för dem.</verse>
				<verse number="3">Då kom de fram till honom med en lam, som bars av fyra män.</verse>
				<verse number="4">Och då de inte kunde komma fram till honom för folkmassans skull, tog de bort taket på huset där han var. Och när de hade brutit upp det firade de ner bädden som den lame låg på.</verse>
				<verse number="5">När Jesus såg deras tro, sa han till den lame: Son, dina synder är dig förlåtna.</verse>
				<verse number="6">Nu satt där några skriftlärda, och de tänkte i sina hjärtan:</verse>
				<verse number="7">Varför talar denne sådana hädelser? Vem kan förlåta synder, förutom en, Gud?</verse>
				<verse number="8">Och Jesus förstod genast i sin ande att de tänkte så för sig själva, och han sa till dem: Varför tänker ni så i era hjärtan?</verse>
				<verse number="9">Vilket är lättare att säga till den lame: Dina synder är dig förlåtna, eller att säga: Stå upp och ta din bädd och gå?</verse>
				<verse number="10">Men för att ni ska veta att Människosonen har makt på jorden att förlåta synder, sa han till den lame:</verse>
				<verse number="11">Jag säger dig. Res dig upp och ta din bädd och gå till ditt hem.</verse>
				<verse number="12">Och genast reste han sig upp, tog sin bädd och gick ut inför allas åsyn, så att alla förundrade sig mycket och prisade Gud, och sa: Något sådant har vi aldrig sett.</verse>
				<verse number="13">Och än en gång gick han längs sjön, och allt folket kom till honom, och han undervisade dem.</verse>
				<verse number="14">Och när han passerade, såg han Levi, Alfeus son, sitta vid tullen och sa till honom: Följ mig. Och han reste sig och följde honom.</verse>
				<verse number="15">Och det hände, medan han låg till bords i hans hus, att också många tullindrivare och syndare låg till bords med Jesus och hans lärjungar. För de var många, och de följde honom.</verse>
				<verse number="16">Men när de skriftlärda och fariseerna såg att han åt med tullindrivare och syndare, sa de till hans lärjungar: Hur kommer det sig att han äter och dricker med tullindrivare och syndare?</verse>
				<verse number="17">När Jesus hörde detta sa han till dem: De friska behöver inte läkare, utan de sjuka. Jag har inte kommit för att kalla rättfärdiga utan syndare till omvändelse.</verse>
				<verse number="18">Både Johannes och fariseernas lärjungar brukade fasta och de kom och sa till honom: Varför fastar Johannes och fariseernas lärjungar, men inte dina lärjungar?</verse>
				<verse number="19">Då sa Jesus till dem: Kan väl brudgummens vänner fasta, så länge brudgummen är hos dem? Så länge de har brudgummen hos sig kan de inte fasta.</verse>
				<verse number="20">Men dagar ska komma, då brudgummen ska tas ifrån dem och då i de dagarna ska de fasta.</verse>
				<verse number="21">För ingen syr en lapp av okrympt tyg på ett gammalt plagg, för den nya lappen som täcker, river då bort av det gamla och hålet blir värre.</verse>
				<verse number="22">Och ingen slår nytt vin i gamla skinnsäckar, för då spränger det nya vinet skinnsäckarna, och vinet spills ut, och skinnsäckarna förstörs. Utan nytt vin ska man slå i nya skinnsäckar.</verse>
				<verse number="23">Och det hände att han på sabbaten gick genom sädesfälten, och hans lärjungar började rycka av axen medan de gick.</verse>
				<verse number="24">Då sa fariseerna till honom: Se, varför gör de sådant som inte är tillåtet på sabbaten?</verse>
				<verse number="25">Då sa han till dem: Har ni aldrig läst vad David gjorde, då han och de som var med honom kom i nöd och blev hungriga?</verse>
				<verse number="26">Hur han gick in i Guds hus under översteprästen Abjatars tid, och åt skådebröden, som det inte är tillåtet att äta utom för prästerna och gav även åt dem som var med honom?</verse>
				<verse number="27">Och han sa till dem: Sabbaten blev till för människans skull, och inte människan för sabbatens skull.</verse>
				<verse number="28">Därför är Människosonen Herre också över sabbaten.</verse>
			</chapter>
			<chapter number="3">
				<verse number="1">Därefter gick han på nytt in i synagogan och där fanns en man som hade en förtvinad hand.</verse>
				<verse number="2">Och de höll ögonen på honom ifall han skulle bota honom på sabbaten, för att de skulle kunna anklaga honom.</verse>
				<verse number="3">Då sa han till mannen som hade den förtvinade handen: Ställ dig här i mitten.</verse>
				<verse number="4">Och han sa till dem: Är det tillåtet på sabbaten att göra gott eller att göra ont, att rädda liv eller att döda? Men de teg.</verse>
				<verse number="5">Då såg han sig omkring på dem med vrede, bedrövad över deras hårda hjärtan, och sa till mannen: Räck ut din hand. Och han räckte ut den och hans hand blev bra igen och var lika frisk som den andra.</verse>
				<verse number="6">Men fariseerna gick ut med Herodes anhängare och höll genast råd mot honom, hur de skulle kunna döda honom.</verse>
				<verse number="7">Men Jesus och hans lärjungar drog sig undan till sjön. Och en stor folkskara från Galileen följde med honom. Också från Judeen</verse>
				<verse number="8">och från Jerusalem och från Idumeen och från andra sidan Jordan och de som bodde omkring Tyrus och Sidon, kom en stor folkskara till honom, när de hörde om allt han gjorde.</verse>
				<verse number="9">Och han sa till sina lärjungar, att en båt skulle hållas till hands åt honom för folkets skull, för att de inte skulle tränga sig inpå honom.</verse>
				<verse number="10">För han botade många, så att alla som hade några plågor trängde sig inpå honom för att få röra vid honom.</verse>
				<verse number="11">Och när de orena andarna såg honom, föll de ner för honom och ropade, och sa: Du är Guds Son.</verse>
				<verse number="12">Men han förbjöd dem strängt, att de inte skulle avslöja honom.</verse>
				<verse number="13">Och han steg upp på berget och kallade till sig dem han själv ville, och de kom till honom.</verse>
				<verse number="14">Och han utsåg tolv, för att de skulle vara med honom och för att han skulle sända ut dem till att predika,</verse>
				<verse number="15">och ha makt att bota sjukdomar och driva ut onda andar.</verse>
				<verse number="16">Och Simon gav han namnet Petrus,</verse>
				<verse number="17">sedan Jakob, Sebedeus son, och Johannes, Jakobs bror, vilka han gav namnet Boanerges, det betyder Åskans söner,</verse>
				<verse number="18">sedan Andreas och Filippus och Bartolomeus och Matteus och Tomas och Jakob, Alfeus son, och Taddeus och Simon kananiten</verse>
				<verse number="19">och Judas Iskariot, han som också förrådde honom.</verse>
				<verse number="20">Och de gick in i ett hus. Och folkskaran samlade sig igen, så att de inte ens kunde äta bröd.</verse>
				<verse number="21">När hans anhöriga fick höra det, gick de ut för att ta hand om honom eftersom de sa: Han är från sina sinnen.</verse>
				<verse number="22">Men de skriftlärda som hade kommit ner från Jerusalem sa: Han har Beelsebul, och med de onda andarnas furste driver han ut de onda andarna.</verse>
				<verse number="23">Då kallade han dem till sig och talade till dem i liknelser: Hur kan Satan driva ut Satan?</verse>
				<verse number="24">Och om ett rike kommer i strid med sig självt, så kan det riket inte bestå.</verse>
				<verse number="25">Och om en familj kommer i strid med sig själv, så kan den familjen inte bestå.</verse>
				<verse number="26">Och om Satan sätter sig upp emot sig själv och är i strid med sig själv, så kan han inte bestå, utan det är slut med honom.</verse>
				<verse number="27">Ingen kan gå in i en stark mans hus och plundra honom på hans tillhörigheter, utan att han först binder den starke. Sedan kan han plundra hans hus.</verse>
				<verse number="28">Sannerligen säger jag er: Alla synder ska människors barn få förlåtelse för, också alla hädelser, hur mycket de än hädar,</verse>
				<verse number="29">men den som hädar den Helige Ande, får aldrig i evighet förlåtelse, utan är skyldig till evig dom.</verse>
				<verse number="30">För de sa: Han har en oren ande.</verse>
				<verse number="31">Då kom hans bröder och hans mor, och de stannade utanför och sände bud till honom och kallade på honom.</verse>
				<verse number="32">Och folket satt omkring honom, och de sa till honom: Se, din mor och dina bröder är där ute och söker dig.</verse>
				<verse number="33">Då svarade han dem och sa: Vem är min mor eller mina bröder?</verse>
				<verse number="34">Och han såg sig omkring på dem som satt runt omkring honom och sa: Se, min mor och mina bröder.</verse>
				<verse number="35">För den som gör Guds vilja, han är min bror och min syster och min mor.</verse>
			</chapter>
			<chapter number="4">
				<verse number="1">Sedan började han undervisa vid sjön igen och så mycket folk samlades kring honom att han steg i en båt och satt i den ute på sjön medan allt folket stod på stranden.</verse>
				<verse number="2">Och han lärde dem mycket i liknelser och sa till dem i sin undervisning:</verse>
				<verse number="3">Hör! Se, en såningsman gick ut för att så.</verse>
				<verse number="4">Och det hände när han sådde, att en del föll vid vägen och himlens fåglar kom och åt upp det.</verse>
				<verse number="5">Men en del föll på stenig mark där det inte fanns mycket jord, och det kom snart upp därför att det inte hade djup jord.</verse>
				<verse number="6">Och när solen steg blev det förbränt och torkade bort, eftersom det inte hade någon rot.</verse>
				<verse number="7">Och en del föll bland törnen, och törnena växte upp och kvävde det, så att det inte gav någon skörd.</verse>
				<verse number="8">Men en del föll i god jord, och det kom upp och växte och bar frukt, en del trettiofalt och en del sextiofalt och en del hundrafalt.</verse>
				<verse number="9">Och han sa till dem: Den som har öron till att höra, han må höra.</verse>
				<verse number="10">När han sedan blev ensam med de tolv och de andra som var med honom, frågade de honom om liknelsen.</verse>
				<verse number="11">Och han sa till dem: Åt er är det givet att få veta Guds rikes hemlighet. Men de som är utanför får allt i liknelser,</verse>
				<verse number="12">för att de ska se med sina ögon och ändå inget se, och höra med sina öron och ändå inget förstå, så att de inte omvänder sig och får sina synder förlåtna.</verse>
				<verse number="13">Sedan sa han till dem: Förstår ni inte denna liknelse? Hur ska ni då kunna förstå alla liknelserna?</verse>
				<verse number="14">Såningsmannen sår ordet.</verse>
				<verse number="15">Men de vid vägen är de hos vilka ordet blir sått, men när de har hört det kommer genast Satan och tar bort ordet som blev sått i deras hjärtan.</verse>
				<verse number="16">Och på samma sätt är det med dem som blir sått på stenig mark. När de hör ordet tar de genast emot det med glädje.</verse>
				<verse number="17">Men de har inte någon rot i sig utan uthärdar bara för en tid. När det sedan kommer lidande eller förföljelse för ordets skull, kommer de genast på fall.</verse>
				<verse number="18">Och dessa är de hos vilka det blev sått bland törnena. Det är de som hör ordet,</verse>
				<verse number="19">men omsorger för denna världen, bedräglig rikedom och begär efter annat kommer in och kväver ordet, så att det blir utan frukt.</verse>
				<verse number="20">Och dessa är de som såddes i den goda jorden, de som hör ordet och tar emot det och bär frukt, en del trettiofalt och en del sextiofalt och en del hundrafalt.</verse>
				<verse number="21">Och han sa till dem: Inte tar man fram ett ljus, för att det ska sättas under skäppan eller under sängen? Är det inte för att det skall sättas på ljusstaken?</verse>
				<verse number="22">För inget är dolt, som inte ska uppenbaras, inte heller är något undangömt, som inte ska komma fram i ljuset.</verse>
				<verse number="23">Om någon har öron att höra med, han må höra!</verse>
				<verse number="24">Och han sa till dem: Se till vad ni hör. Med det mått som ni mäter med ska det mätas upp åt er, och ännu mer ska bli givet åt er, som hör.</verse>
				<verse number="25">För den som har, åt honom ska bli givet, men den som inte har, från honom ska tas också det han har.</verse>
				<verse number="26">Och han sa: Så är Guds rike, som när en man sår säd i jorden.</verse>
				<verse number="27">Och han sover och står upp natt och dag, och säden skjuter upp och växer, han vet själv inte hur.</verse>
				<verse number="28">För av sig själv ger jorden gröda, först strå, sedan ax, sedan moget vete i axet.</verse>
				<verse number="29">Och när skörden är mogen, låter han genast lien gå, eftersom skördetiden är inne.</verse>
				<verse number="30">Och han sa: Vad ska vi likna Guds rike med, eller med vilken liknelse ska vi jämföra det?</verse>
				<verse number="31">Det är som ett senapskorn, som när det blir sått i jorden, är mindre än alla frön på jorden.</verse>
				<verse number="32">Men när det blivit sått, växer det upp och blir större än alla kryddväxter och får så stora grenar att himlens fåglar kan bygga bo i dess skugga.</verse>
				<verse number="33">Och med många sådana liknelser talade han ordet till dem, efter deras förmåga att höra det.</verse>
				<verse number="34">Men utan liknelse talade han inte till dem. Men när de var ensamma uttydde han allt för sina lärjungar.</verse>
				<verse number="35">Och samma dag, när det hade blivit kväll, sa han till dem: Låt oss fara över till andra sidan.</verse>
				<verse number="36">När de hade sänt iväg folket, tog de honom med i båten som han redan var i. Och andra små båtar följde också med honom.</verse>
				<verse number="37">Och det blåste upp till kraftig stormvind, och vågorna slog in i båten, så att den höll på att fyllas.</verse>
				<verse number="38">Men han själv låg i aktern och sov på en dyna. Då väckte de honom och sa till honom: Mästare, bryr du dig inte om att vi går under?</verse>
				<verse number="39">Då stod han upp och befallde strängt vinden och sa till sjön: Tig! Var stilla! Då lade sig vinden och det blev alldeles stilla.</verse>
				<verse number="40">Och han sa till dem: Varför är ni så rädda? Hur kommer det sig att ni inte har tro?</verse>
				<verse number="41">Och de blev mycket förskräckta och sa till varandra: Vem är då denne, eftersom både vinden och sjön lyder honom?</verse>
			</chapter>
			<chapter number="5">
				<verse number="1">Så kom de över till den andra sidan av sjön in i gadarenernas land.</verse>
				<verse number="2">När han hade stigit ur båten, kom genast en man emot honom från gravarna. Han var besatt av en oren ande.</verse>
				<verse number="3">Han hade sitt tillhåll bland gravarna, och ingen kunde binda honom, inte ens med kedjor.</verse>
				<verse number="4">För han hade många gånger blivit bunden med fotbojor och kedjor, men kedjorna hade blivit avslitna av honom och fotbojorna hade brutits sönder, och ingen kunde rå på honom.</verse>
				<verse number="5">Och ständigt, natt och dag, höll han till uppe i bergen och bland gravarna och skrek och skar sig själv med stenar.</verse>
				<verse number="6">När han fick se Jesus på långt håll, sprang han fram och föll ner för honom</verse>
				<verse number="7">och skrek med hög röst och sa: Vad har jag med dig att göra, Jesus, du den högste Gudens Son? Lova mig inför Gud, att du inte plågar mig.</verse>
				<verse number="8">För han sa till honom: Kom ut ur mannen, du orena ande.</verse>
				<verse number="9">Och han frågade honom: Vad är ditt namn? Och han svarade och sa: Mitt namn är Legion, för vi är många.</verse>
				<verse number="10">Och han bad honom enträget, att han inte skulle driva bort dem från den trakten.</verse>
				<verse number="11">Och där nära bergen betade en stor svinhjord.</verse>
				<verse number="12">Och alla de onda andarna bad honom och sa: Skicka oss till svinen, så att vi kan fara in i dem.</verse>
				<verse number="13">Och genast tillät Jesus dem det. Då for de orena andarna ut och in i svinen. Och hjorden störtade sig utför branten ner i sjön. Det var omkring tvåtusen, och de drunknade i sjön.</verse>
				<verse number="14">Men de som skötte svinen flydde och berättade det i staden och på landsbygden. Och de gick ut för att se vad som hade hänt.</verse>
				<verse number="15">När de kom till Jesus och såg honom som hade varit besatt av legionen sitta där, klädd och vid sina sinnen, så blev de rädda.</verse>
				<verse number="16">Och de som hade sett det berättade för dem vad som hade hänt med den besatte och med svinen.</verse>
				<verse number="17">Och de började be honom att han skulle lämna deras område.</verse>
				<verse number="18">När han hade stigit i båten, bad han som hade varit besatt, att han skulle få följa med honom.</verse>
				<verse number="19">Men Jesus tillät det inte, utan sa till honom: Gå hem till de dina och berätta för dem hur stora ting Herren har gjort med dig och hur han har förbarmat sig över dig.</verse>
				<verse number="20">Då gick han sin väg och började förkunna i Dekapolis, hur stora ting Jesus hade gjort med honom. Och alla förundrade sig.</verse>
				<verse number="21">När Jesus hade farit tillbaka med båten till andra sidan, samlades mycket folk omkring honom, medan han var där vid sjön.</verse>
				<verse number="22">Och se, en som hette Jairus, en av synagogföreståndarna, kom och då han fick se honom föll han ner för hans fötter</verse>
				<verse number="23">och bönföll honom starkt och sa: Min dotter ligger för döden. Kom och lägg händerna på henne, så att hon blir frisk och får leva.</verse>
				<verse number="24">Då gick han med honom, och mycket folk följde honom, och trängde sig inpå honom.</verse>
				<verse number="25">Och där var en kvinna som hade haft blödningar i tolv år</verse>
				<verse number="26">och som hade lidit mycket hos många läkare och det hade kostat henne allt hon ägde, men ingenting hade hjälpt, utan det hade snarare blivit värre.</verse>
				<verse number="27">När hon hade fått höra om Jesus, kom hon i folkhopen och rörde bakifrån vid hans mantel.</verse>
				<verse number="28">För hon sa: Om jag bara får röra vid hans kläder, så blir jag frisk.</verse>
				<verse number="29">Och genast stannade blodflödet och hon kände i sin kropp att hon var botad från sin plåga.</verse>
				<verse number="30">Men Jesus märkte omedelbart inom sig själv, att kraft hade gått ut från honom, och han vände sig om i folkskaran och sa: Vem rörde vid mina kläder?</verse>
				<verse number="31">Då sa hans lärjungar till honom: Du ser att folket tränger dig på alla sidor och du frågar: Vem rörde vid mig?</verse>
				<verse number="32">Då såg han sig omkring för att få se henne som hade gjort det.</verse>
				<verse number="33">Och kvinnan, som visste vad som hade hänt med henne, kom rädd och darrande fram och föll ner för honom och talade om hela sanningen för honom.</verse>
				<verse number="34">Då sa han till henne: Dotter, din tro har helat dig. Gå i frid, och var frisk från din plåga.</verse>
				<verse number="35">Medan han ännu talade, kom några från synagogföreståndarens hus och sa: Din dotter är död. Varför besvärar du Mästaren längre?</verse>
				<verse number="36">Men så snart som Jesus hörde vad som sades, sa han till synagogföreståndaren: Frukta inte, bara tro!</verse>
				<verse number="37">Och han tillät inte någon att följa med honom utom Petrus och Jakob och Johannes, Jakobs bror.</verse>
				<verse number="38">Så kom han till synagogföreståndarens hus, och han såg en orolig skara som grät och klagade högt.</verse>
				<verse number="39">Och han gick in och sa till dem: Varför skriker ni och gråter? Flickan är inte död, utan hon sover.</verse>
				<verse number="40">Då hånskrattade de åt honom. Men han drev ut allesammans, tog med sig flickans far och mor och dem som var med honom och gick in där flickan låg.</verse>
				<verse number="41">Sedan tog han flickan i handen och sa till henne: Talita kumi! Det betyder: Flicka, jag säger dig, stå upp!</verse>
				<verse number="42">Och genast reste sig flickan och gick omkring, för hon var tolv år. Och de blev utom sig av stor häpnad.</verse>
				<verse number="43">Men han befallde dem strängt att ingen skulle få veta detta och sa åt dem att ge henne något att äta.</verse>
			</chapter>
			<chapter number="6">
				<verse number="1">Därefter gick han ut därifrån och kom till sin hemstad, och hans lärjungar följde honom.</verse>
				<verse number="2">Och när sabbaten kom, började han undervisa i synagogan. Och många som hörde honom förundrade sig mycket och sa: Varifrån har denne fått detta? Och vad är det för visdom som är given åt honom, så att till och med sådana mäktiga gärningar sker genom hans händer?</verse>
				<verse number="3">Är det inte snickaren, Marias son, bror till Jakob och Joses och Judas och Simon? Och är inte hans systrar här hos oss? Och de tog anstöt av honom.</verse>
				<verse number="4">Då sa Jesus till dem: En profet är inte föraktad, utom i sin hemstad och bland sina släktingar och i sitt eget hem.</verse>
				<verse number="5">Och han kunde inte göra några underverk där, förutom att han lade händerna på några få sjuka och botade dem.</verse>
				<verse number="6">Och han förundrade sig över deras otro. Sedan gick han omkring i de kringliggande byarna och undervisade.</verse>
				<verse number="7">Och han kallade till sig de tolv och började sända ut dem, två och två, och gav dem makt över de orena andarna.</verse>
				<verse number="8">Och han befallde dem att de inte skulle ta något med sig på vägen förutom endast en stav, ingen lädersäck, inget bröd och inga pengar i bältet,</verse>
				<verse number="9">men sandaler på fötterna. Och de skulle inte bära två livklädnader.</verse>
				<verse number="10">Och han sa till dem: Varhelst ni går in i något hus, stanna där tills ni lämnar den platsen.</verse>
				<verse number="11">Och vem som helst som inte tar emot er eller inte hör på er, gå bort därifrån och skaka av dammet som är under era fötter, till ett vittnesbörd mot dem. Sannerligen säger jag er: Det ska bli lättare för Sodom och Gomorra på domedagen än för den staden.</verse>
				<verse number="12">Och de gick ut och predikade att människorna skulle omvända sig.</verse>
				<verse number="13">Och de drev ut många onda andar och smorde många sjuka med olja och botade dem.</verse>
				<verse number="14">Och kung Herodes fick höra detta, eftersom hans namn hade blivit känt. Och han sa att Johannes Döparen hade stått upp från de döda och därför verkar dessa krafter i honom.</verse>
				<verse number="15">Andra sa att det är Elia, och andra sa att det är en profet eller som en av profeterna.</verse>
				<verse number="16">Då Herodes hörde detta, sa han: Det är Johannes, som jag lät halshugga. Han har uppstått från de döda.</verse>
				<verse number="17">För Herodes hade själv sänt iväg och låtit gripa och binda Johannes och sätta honom i fängelse, på grund av Herodias, hans bror Filippus hustru, eftersom han hade gift sig med henne.</verse>
				<verse number="18">För Johannes hade sagt till Herodes: Det är inte tillåtet för dig att ha din brors hustru.</verse>
				<verse number="19">Därför var Herodias förbittrad på honom och ville döda honom, men hon kunde inte,</verse>
				<verse number="20">eftersom Herodes fruktade för Johannes. Han visste att denne var en rättfärdig och helig man och skyddade honom. Och när han hade hört honom, rättade han sig mycket efter honom, och han hörde honom gärna.</verse>
				<verse number="21">Så kom en lämplig dag, när Herodes firade sin födelsedag med en fest för sina stormän och för befälhavarna och de främsta i Galileen.</verse>
				<verse number="22">Och när Herodias egen dotter kom in och dansade, så blev Herodes och hans bordsgäster så förtjusta att kungen sa till flickan: Be mig om vad du vill, så ska jag ge dig det.</verse>
				<verse number="23">Och han lovade henne med en ed: Vad du än ber mig om ska jag ge dig, ända till hälften av mitt rike.</verse>
				<verse number="24">Då gick hon ut och sa till sin mor: Vad ska jag be om? Då svarade hon: Johannes Döparens huvud.</verse>
				<verse number="25">Då skyndade hon sig genast in till kungen och bad och sa: Jag vill att du genast ger mig Johannes Döparens huvud på ett fat.</verse>
				<verse number="26">Då blev kungen djupt bedrövad, men för edens skull, och för deras skull som låg till bords med honom, ville han inte neka henne,</verse>
				<verse number="27">utan kungen skickade genast en bödel och befallde honom att hämta hans huvud. Och han gick och halshögg honom i fängelset,</verse>
				<verse number="28">och bar fram hans huvud på ett fat och gav det till flickan, och flickan gav det till sin mor.</verse>
				<verse number="29">När hans lärjungar fick höra det, kom de och tog hans döda kropp och lade den i en grav.</verse>
				<verse number="30">Och apostlarna samlades hos Jesus och berättade för honom allt, både vad de hade gjort och vad de hade undervisat om.</verse>
				<verse number="31">Då sa han till dem: Följ med till en öde plats där ni kan vara ensamma och vila lite. För där fanns många som kom och gick så att de inte ens fick tid att äta.</verse>
				<verse number="32">Och de gav sig av i båten till en öde plats för att få vara för sig själva.</verse>
				<verse number="33">Men folket såg att de for iväg, och många kände igen honom och skyndade dit till fots från alla städer och kom fram före dem och samlades till honom.</verse>
				<verse number="34">När Jesus steg i land, såg han en stor skara människor. Då förbarmade han sig över dem, eftersom de var som får utan herde. Och han började undervisa dem om många saker.</verse>
				<verse number="35">Men när det redan var sent på dagen, kom hans lärjungar fram till honom och sa: Trakten är öde och det är redan sent.</verse>
				<verse number="36">Sänd iväg dem så att de kan gå bort till gårdarna och byarna här omkring och köpa sig bröd, för de har inget att äta.</verse>
				<verse number="37">Men han svarade och sa till dem: Ge ni dem att äta. Då sa de till honom: Ska vi gå och köpa bröd för tvåhundra denarer och ge dem att äta?</verse>
				<verse number="38">Då sa han till dem: Hur många bröd har ni? Gå och se efter. Och de tog reda på det och sa: Fem, och två fiskar.</verse>
				<verse number="39">Då befallde han dem att låta alla sätta sig ner i skilda matlag i det gröna gräset.</verse>
				<verse number="40">Och de satte sig ner i grupper om hundra eller femtio.</verse>
				<verse number="41">Sedan tog han de fem bröden och de två fiskarna, såg upp mot himlen och välsignade och bröt bröden och gav dem åt sina lärjungar, för att de skulle dela ut till dem. Han delade också ut av de två fiskarna till alla.</verse>
				<verse number="42">Och alla åt och blev mätta.</verse>
				<verse number="43">Sedan plockade de upp tolv korgar fulla med brödbitar och fisk.</verse>
				<verse number="44">Och de som hade ätit av bröden var omkring femtusen män.</verse>
				<verse number="45">Strax därefter manade han på sina lärjungar att stiga i båten och fara i förväg över till Betsaida på andra sidan, medan han skickade iväg folket.</verse>
				<verse number="46">Och när han hade skickat iväg dem, gick han upp på berget för att be.</verse>
				<verse number="47">När kvällen kom, var båten mitt på sjön och han var ensam på land.</verse>
				<verse number="48">Och han såg att de var svårt ansatta medan de rodde, för de hade vinden emot sig. Och vid fjärde nattväkten kom han till dem, gående på sjön, och han skulle gå förbi dem.</verse>
				<verse number="49">Men när de såg honom gå på sjön, trodde de att det var ett spöke och skrek till,</verse>
				<verse number="50">eftersom de alla såg honom och blev förskräckta. Men han talade genast till dem och sa till dem: Var lugna. Det är jag. Var inte rädda.</verse>
				<verse number="51">Sedan steg han upp i båten till dem, och vinden lade sig. Och inom sig blev de i högsta grad häpna och förundrade sig,</verse>
				<verse number="52">för de hade inte förstått undret med bröden, utan deras hjärtan var förblindade.</verse>
				<verse number="53">När de hade farit över kom de till Gennesarets land och lade till där.</verse>
				<verse number="54">Så snart de steg ur båten kände man igen honom,</verse>
				<verse number="55">och skyndade ut i hela den trakten, och man började bära de sjuka på bårar dit där de hörde att han var.</verse>
				<verse number="56">Och varhelst han gick in i byar eller städer eller gårdar, där lade man de sjuka på torgen, och bad honom att åtminstone få röra vid hörntofsen av hans mantel. Och alla som rörde vid honom blev friska.</verse>
			</chapter>
			<chapter number="7">
				<verse number="1">Då samlades kring honom fariseerna och några skriftlärda, som hade kommit från Jerusalem.</verse>
				<verse number="2">Och när de fick se att somliga av hans lärjungar åt bröd med orena, det vill säga otvättade händer, klandrade de det.</verse>
				<verse number="3">För fariseerna och alla judar äter inte utan att de noga har tvättat händerna, för att hålla de äldstes traditioner.</verse>
				<verse number="4">Och när de kommer från torget, äter de inte utan att de först har tvättat sig. Och mycket annat sådant finns som de har lärt sig att hålla, som att skölja bägare och kannor och kopparkärl och bänkar.</verse>
				<verse number="5">Då frågade fariseerna och de skriftlärda honom: Varför följer inte dina lärjungar de äldstes traditioner, utan äter bröd med otvättade händer?</verse>
				<verse number="6">Han svarade och sa till dem: Rätt har Jesaja profeterat om er, ni hycklare, som det står skrivet: Detta folk ärar mig med sina läppar, men deras hjärtan är långt ifrån mig.</verse>
				<verse number="7">Och förgäves tjänar de mig, då de lär ut läror som är människobud.</verse>
				<verse number="8">För ni överger Guds bud och håller mänskliga traditioner, såsom att skölja kannor och bägare, och mycket annat sådant gör ni.</verse>
				<verse number="9">Och han sa till dem: Skickligt upphäver ni Guds bud för att hålla era traditioner.</verse>
				<verse number="10">För Mose har sagt: Hedra din far och din mor, och: Den som förbannar sin far eller mor, han ska döden dö.</verse>
				<verse number="11">Men ni säger: Om någon säger till sin far eller mor: Det du skulle ha fått av mig till hjälp ger jag som korban, det vill säga en offergåva,</verse>
				<verse number="12">då tillåter ni inte att han gör något mer för sin far eller för sin mor.</verse>
				<verse number="13">Så upphäver ni Guds ord genom er tradition, som ni har fört vidare. Och mycket annat sådant gör ni.</verse>
				<verse number="14">Sedan kallade han till sig allt folket och sa till dem: Hör på mig allesammans och förstå.</verse>
				<verse number="15">Inget av det som kommer in i människan utifrån kan orena henne, utan det som kommer ut från henne är det som orenar människan.</verse>
				<verse number="16">Den som har öron till att höra, han må höra.</verse>
				<verse number="17">När han sedan hade lämnat folket och kommit in i ett hus, frågade hans lärjungar honom om liknelsen.</verse>
				<verse number="18">Då sa han till dem: Är ni också så oförståndiga? Förstår ni inte att inget som utifrån kommer in i människan kan orena henne?</verse>
				<verse number="19">För det går inte in i hennes hjärta utan ner i magen, genom vilken all mat renas och har sin naturliga utgång.</verse>
				<verse number="20">Och han sa: Det som går ut från människan, det orenar människan.</verse>
				<verse number="21">För inifrån, från människornas hjärtan, utgår de onda tankarna, hor, otukt och mord,</verse>
				<verse number="22">stöld, girighet, ondska, svek, lösaktighet, avund, hädelse, stolthet, dårskap.</verse>
				<verse number="23">Allt detta onda kommer inifrån och gör människan oren.</verse>
				<verse number="24">Sedan reste han sig upp och gick därifrån till Tyrus och Sidons område, och gick in i ett hus och ville inte att någon skulle få veta det. Men han kunde inte förbli dold.</verse>
				<verse number="25">För en kvinna, vars dotter hade en oren ande, kom då hon fick höra om honom och föll ner för hans fötter.</verse>
				<verse number="26">Och det var en grekisk kvinna av syrisk-fenicisk härkomst. Och hon bad honom att han skulle driva ut den onde anden från hennes dotter.</verse>
				<verse number="27">Men Jesus sa till henne: Låt barnen först bli mättade, för det passar sig inte att ta brödet från barnen och kasta det åt hundarna.</verse>
				<verse number="28">Då svarade hon och sa till honom: Ja, Herre, men hundarna äter ju under bordet av barnens smulor.</verse>
				<verse number="29">Då sa han till henne: För det ordets skull, gå. Den onde anden har farit ut ur din dotter.</verse>
				<verse number="30">Och då hon kom hem fann hon dottern ligga på sängen, och den onde anden hade farit ut.</verse>
				<verse number="31">Sedan gick han åter bort från Tyrus och Sidons område, och han gick mitt igenom Dekapolis område till Galileiska sjön.</verse>
				<verse number="32">Och de förde till honom en som var döv och knappt kunde tala, och bad honom att han skulle lägga handen på honom.</verse>
				<verse number="33">Då tog han honom avsides från folket och satte sina fingrar i hans öron och spottade och rörde vid hans tunga,</verse>
				<verse number="34">och såg upp mot himlen, suckade och sa till honom: Effata! Det betyder: Öppna dig!</verse>
				<verse number="35">Och genast öppnades hans öron, och hans tungas band löstes, och han talade rent.</verse>
				<verse number="36">Och han befallde dem, att de inte skulle tala om det för någon, men ju mer han förbjöd dem, desto mer gjorde de det känt.</verse>
				<verse number="37">Och de förundrade sig mycket, och sa: Allt har han gjort väl. Han gör så att både de döva kan höra och de stumma tala.</verse>
			</chapter>
			<chapter number="8">
				<verse number="1">Vid den tiden hade mycket folk samlats och de hade inte något att äta. Då kallade Jesus till sig sina lärjungar och sa till dem:</verse>
				<verse number="2">Jag känner medlidande med folket, för de har varit hos mig i tre dagar, och de har inget att äta.</verse>
				<verse number="3">Och om jag skickar hem dem hungriga blir de helt utmattade på vägen, för några av dem har kommit långväga ifrån.</verse>
				<verse number="4">Då svarade hans lärjungar honom: Varifrån kan man här i öknen få tag i bröd att mätta dessa med?</verse>
				<verse number="5">Då frågade han dem: Hur många bröd har ni? Och de svarade: Sju.</verse>
				<verse number="6">Då befallde han folket att slå sig ner på marken. Och han tog de sju bröden, tackade, bröt dem och gav åt sina lärjungar, för att de skulle dela ut dem, och de delade ut dem åt folket.</verse>
				<verse number="7">De hade också några små fiskar, och han välsignade dem och sa att de skulle dela ut dem också.</verse>
				<verse number="8">Så åt de och blev mätta. Och de samlade ihop sju korgar med överblivna bitar.</verse>
				<verse number="9">Och de som hade ätit var omkring fyratusen. Sedan skickade han iväg dem.</verse>
				<verse number="10">Strax därefter steg han i båten med sina lärjungar och kom till trakten av Dalmanuta.</verse>
				<verse number="11">Och fariseerna kom ut och började diskutera med honom. De begärde ett tecken från himlen av honom, för att sätta honom på prov.</verse>
				<verse number="12">Då suckade han djupt i sin ande och sa: Varför söker denna generation tecken? Sannerligen säger jag er: Inget tecken ska ges åt denna generation.</verse>
				<verse number="13">Så lämnade han dem och steg åter i båten och for över till andra sidan.</verse>
				<verse number="14">Men lärjungarna hade glömt att ta med sig bröd, så att de inte hade mer än ett bröd med sig i båten.</verse>
				<verse number="15">Då varnade han dem och sa: Se till att ni aktar er för fariseernas surdeg och för Herodes surdeg.</verse>
				<verse number="16">Och de talade med varandra, och sa: Det är därför att vi inte har bröd.</verse>
				<verse number="17">Då Jesus märkte detta, sa han till dem: Varför talar ni om att ni inte har bröd? Kan ni ännu inget fatta eller förstå? Är era hjärtan fortfarande förblindade?</verse>
				<verse number="18">Ni har ju ögon, ser ni inget? Ni har ju öron, hör ni inget? Och minns ni inte</verse>
				<verse number="19">när jag bröt de fem bröden åt de femtusen, hur många korgar fulla av brödbitar samlade ni då ihop? De sa till honom: Tolv.</verse>
				<verse number="20">Och när jag bröt de sju åt de fyratusen, hur många korgar fulla av brödbitar samlade ni då ihop? De sa: Sju.</verse>
				<verse number="21">Och han sa till dem: Hur kommer det sig att ni inte förstår?</verse>
				<verse number="22">Sedan kom han till Betsaida. Och de förde till honom en som var blind och bad honom att han skulle röra vid honom.</verse>
				<verse number="23">Då tog han den blinde vid handen och ledde honom utanför byn och spottade på hans ögon och lade händerna på honom, och frågade honom om han såg något.</verse>
				<verse number="24">Då såg han upp och sa: Jag ser människorna gå omkring, de liknar träd.</verse>
				<verse number="25">Då lade han händerna en gång till på hans ögon och fick honom till att se upp. Och han blev botad och såg alla klart.</verse>
				<verse number="26">Och han skickade hem honom och sa: Gå inte in i byn, och berätta det inte heller för någon i byn.</verse>
				<verse number="27">Sedan gick Jesus och hans lärjungar ut till byarna vid Cesarea Filippi. Och under vägen frågade han sina lärjungar och sa till dem: Vem säger människorna att jag är?</verse>
				<verse number="28">Och de svarade: Johannes Döparen, men andra säger Elia, och andra någon av profeterna.</verse>
				<verse number="29">Då sa han till dem: Men vem säger ni att jag är? Och Petrus svarade och sa till honom: Du är Kristus.</verse>
				<verse number="30">Då förbjöd han dem strängt att tala med någon om honom.</verse>
				<verse number="31">Och han började undervisa dem om att Människosonen måste lida mycket och förkastas av de äldste och av översteprästerna och de skriftlärda, och att han skulle dödas, och efter tre dagar uppstå igen.</verse>
				<verse number="32">Och detta sa han helt öppet. Då tog Petrus honom åt sidan och började tillrättavisa honom.</verse>
				<verse number="33">Då vände han sig om och såg på sina lärjungar och tillrättavisade Petrus, och sa: Gå bort ifrån mig, Satan! För dina tankar är inte Guds, utan människors.</verse>
				<verse number="34">Sedan kallade han till sig folket tillsammans med sina lärjungar och sa till dem: Den som vill bli min efterföljare, han måste förneka sig själv och ta sitt kors och följa mig.</verse>
				<verse number="35">För den som vill rädda sitt liv ska mista det, men den som mister sitt liv för min och för evangeliets skull, han ska rädda det.</verse>
				<verse number="36">För vad hjälper det en människa, om hon vinner hela världen, men förlorar sin själ?</verse>
				<verse number="37">Eller vad kan en människa ge till lösen för sin själ?</verse>
				<verse number="38">Men den som skäms för mig och mina ord, i detta horiska och syndiga släkte, för honom ska också Människosonen skämmas, när han kommer i sin Faders härlighet med de heliga änglarna.</verse>
			</chapter>
			<chapter number="9">
				<verse number="1">Därefter sa han till dem: Sannerligen säger jag er, att bland dem som står här är det några som inte ska smaka döden, förrän de får se Guds rike komma i kraft.</verse>
				<verse number="2">Och sex dagar därefter tog Jesus med sig Petrus och Jakob och Johannes och förde dem upp på ett högt berg där de var för sig själva. Och han blev förvandlad inför dem.</verse>
				<verse number="3">Och hans kläder blev glänsande och mycket vita, såsom snö, så vita som inte någon tygberedare på jorden har möjlighet att göra.</verse>
				<verse number="4">Och Elia med Mose visade sig för dem, och de samtalade med Jesus.</verse>
				<verse number="5">Då började Petrus tala och sa till Jesus: Rabbi, det är gott för oss att vara här. Så låt oss göra tre hyddor, en åt dig och en åt Mose och en åt Elia,</verse>
				<verse number="6">för han visste inte vad han skulle säga, för de var förskräckta.</verse>
				<verse number="7">Och en molnsky kom som överskuggade dem, och ur skyn kom en röst, som sa: Denne är min älskade Son. Hör honom!</verse>
				<verse number="8">Och i samma stund när de såg sig omkring, såg de ingen annan, utan endast Jesus var med dem.</verse>
				<verse number="9">Men då de gick ner från berget förbjöd han dem att berätta för någon vad de hade sett, förrän Människosonen hade uppstått från de döda.</verse>
				<verse number="10">Och de höll det ordet för sig själva, och frågade varandra vad som menades med att uppstå från de döda.</verse>
				<verse number="11">Och de frågade honom och sa: Varför säger de skriftlärda att Elia först måste komma?</verse>
				<verse number="12">Då svarade han och sa till dem: Elia ska verkligen komma först och återupprätta allt igen. Och hur står det skrivet om Människosonen? Att han ska lida mycket och bli föraktad.</verse>
				<verse number="13">Men jag säger er, att Elia faktiskt har kommit, och de gjorde som de ville med honom, så som det står skrivet om honom.</verse>
				<verse number="14">När han kom till lärjungarna, såg han mycket folk omkring dem och skriftlärda som diskuterade med dem.</verse>
				<verse number="15">Och så snart allt folket fick se honom, blev de mycket häpna och skyndade fram och hälsade honom.</verse>
				<verse number="16">Och han frågade de skriftlärda: Vad diskuterar ni med dem om?</verse>
				<verse number="17">Då svarade en man i folkskaran och sa: Mästare, jag har fört hit till dig min son, som har en stum ande.</verse>
				<verse number="18">Och så ofta han får tag i honom kastar den omkull honom, och han tuggar fradga och skär tänder och blir stel. Och jag bad dina lärjungar att de skulle driva ut honom, men de kunde inte.</verse>
				<verse number="19">Då svarade han honom och sa: O du trolösa släkte! Hur länge måste jag vara hos er? Hur länge måste jag stå ut med er? För honom till mig.</verse>
				<verse number="20">Och de ledde fram pojken till honom. Då han fick se honom, slet anden genast i honom, och han föll ner till marken, vältrade sig och tuggade fradga.</verse>
				<verse number="21">Och han frågade hans far: Hur länge har det varit så med honom? Då sa han: Från barndomen.</verse>
				<verse number="22">Och han har ofta kastat honom både i elden och i vattnet, för att förgöra honom. Men om du förmår något, så förbarma dig över oss och hjälp oss.</verse>
				<verse number="23">Då sa Jesus till honom: Om du kan tro, allt är möjligt för den som tror.</verse>
				<verse number="24">Och genast ropade pojkens far under tårar och sa: Herre, jag tror. Hjälp min otro!</verse>
				<verse number="25">När Jesus såg att folket strömmade till, befallde han strängt den orene anden och sa till den: Du döve och stumme ande, jag befaller dig: Far ut ur honom och kom aldrig mer in i honom.</verse>
				<verse number="26">Då skrek anden och ryckte våldsamt i honom och for ut. Och han blev som om han hade varit död, så att många sa: Han är död.</verse>
				<verse number="27">Men Jesus tog honom i handen och reste upp honom, och han stod upp.</verse>
				<verse number="28">När han hade kommit in i ett hus och de var ensamma, frågade hans lärjungar honom: Varför kunde inte vi driva ut den?</verse>
				<verse number="29">Då svarade han dem: Detta slag kan inte drivas ut annat än genom bön och fasta.</verse>
				<verse number="30">Sedan gick de därifrån och vandrade genom Galileen, men han ville inte att någon skulle få veta det.</verse>
				<verse number="31">För han undervisade sina lärjungar och sa till dem: Människosonen ska bli utlämnad i människors händer, och de ska döda honom. Men efter att han är dödad ska han på tredje dagen uppstå.</verse>
				<verse number="32">Men de förstod inte vad han sa och vågade inte fråga honom.</verse>
				<verse number="33">Så kom han till Kapernaum. Och när han hade kommit in i huset, frågade han dem: Vad var det ni diskuterade med varandra om på vägen?</verse>
				<verse number="34">Men de teg, eftersom de på vägen hade talat med varandra om vem som var störst.</verse>
				<verse number="35">Och han satte sig ner och kallade på de tolv och sa till dem: Den som vill vara den förste, han ska vara den siste av alla och allas tjänare.</verse>
				<verse number="36">Och han tog ett barn och ställde det mitt ibland dem, och sedan han hade tagit det i sin famn, sa han till dem:</verse>
				<verse number="37">Den som tar emot ett sådant barn i mitt namn, han tar emot mig, och den som tar emot mig, han tar inte emot mig utan honom som har sänt mig.</verse>
				<verse number="38">Då tog Johannes till orda och sa till honom: Mästare, vi såg en som drev ut onda andar i ditt namn, en som inte följer oss, och vi förbjöd honom det, eftersom han inte följer oss.</verse>
				<verse number="39">Men Jesus sa: Förbjud honom inte. För ingen som gör mirakler i mitt namn kan genast efteråt tala illa om mig,</verse>
				<verse number="40">för den som inte är emot oss är för oss.</verse>
				<verse number="41">För den som ger er en bägare vatten att dricka i mitt namn därför att ni tillhör Kristus, sannerligen säger jag er: Han ska inte gå miste om sin lön.</verse>
				<verse number="42">Men den som förleder en av dessa små som tror på mig, för honom är det bättre att en kvarnsten blir hängd om hans hals och han kastas i havet.</verse>
				<verse number="43">Och om din hand förleder dig så hugg av den. Det är bättre för dig att gå in i livet stympad, än att ha båda händerna kvar och komma till helvetet, till elden som aldrig slocknar,</verse>
				<verse number="44">där deras mask inte dör och elden inte släcks.</verse>
				<verse number="45">Och om din fot förleder dig så hugg av den. Det är bättre för dig att gå in i livet halt än att ha båda fötterna kvar och bli kastad till helvetet, till elden som aldrig slocknar,</verse>
				<verse number="46">där deras mask inte dör och elden inte släcks.</verse>
				<verse number="47">Och om ditt öga förleder dig, så riv ut det. Det är bättre för dig att gå in i Guds rike med ett öga, än att ha båda ögonen kvar och kastas i helvetets eld,</verse>
				<verse number="48">där deras mask inte dör och elden inte släcks.</verse>
				<verse number="49">För var och en måste saltas med eld och varje offer måste saltas med salt.</verse>
				<verse number="50">Saltet är bra, men om saltet förlorar sin sälta, vad ska ni då salta det med? Ha salt i er och håll frid med varandra.</verse>
			</chapter>
			<chapter number="10">
				<verse number="1">Sedan bröt han upp därifrån och kom till Judeens område på andra sidan Jordan. Och folkskarorna samlades på nytt omkring honom, och åter undervisade han dem som han brukade.</verse>
				<verse number="2">Då kom fariseerna fram och för att sätta honom på prov frågade de honom: Är det tillåtet för en man att skilja sig från sin hustru?</verse>
				<verse number="3">Då svarade han och sa till dem: Vad har Mose befallt er?</verse>
				<verse number="4">Och de svarade: Mose tillät mannen att skriva skilsmässobrev och att skilja sig från henne.</verse>
				<verse number="5">Då svarade Jesus och sa till dem: På grund av era hårda hjärtan skrev han denna föreskrift åt er.</verse>
				<verse number="6">Men från skapelsens början gjorde Gud dem till man och kvinna.</verse>
				<verse number="7">Därför ska en man lämna sin far och mor och hålla sig till sin hustru.</verse>
				<verse number="8">Och de två ska bli ett kött. Så är de inte mer två, utan ett kött.</verse>
				<verse number="9">Vad nu Gud har fogat samman, det ska människan inte skilja åt.</verse>
				<verse number="10">När de var inne i huset frågade hans lärjungar honom på nytt om detsamma.</verse>
				<verse number="11">Då sa han till dem: Var och en som skiljer sig från sin hustru och gifter sig med en annan, begår äktenskapsbrott mot henne.</verse>
				<verse number="12">Och om en kvinna skiljer sig från sin man och gifter sig med en annan, begår hon äktenskapsbrott.</verse>
				<verse number="13">Och de bar fram barn till honom, för att han skulle röra vid dem, men lärjungarna tillrättavisade dem som bar fram barnen.</verse>
				<verse number="14">Men när Jesus såg detta, blev han upprörd och sa till dem: Låt barnen komma till mig, och hindra dem inte, för sådana hör Guds rike till.</verse>
				<verse number="15">Sannerligen säger jag er: Den som inte tar emot Guds rike såsom ett barn kommer aldrig dit in.</verse>
				<verse number="16">Och han tog upp dem i famnen och lade händerna på dem och välsignade dem.</verse>
				<verse number="17">När han fortsatte sin väg sprang en man fram och föll på knä framför honom och frågade honom: Gode Mästare, vad ska jag göra för att ärva evigt liv?</verse>
				<verse number="18">Då sa Jesus till honom: Varför kallar du mig god? Ingen är god utom en, det är Gud.</verse>
				<verse number="19">Budorden känner du: Du skall inte begå äktenskapsbrott, du skall inte dräpa, du skall inte stjäla, du skall inte bära falskt vittnesbörd, du skall inte bedra någon, hedra din far och din mor.</verse>
				<verse number="20">Då svarade han och sa till honom: Mästare, allt detta har jag hållit från min ungdom.</verse>
				<verse number="21">Och Jesus såg på honom, och älskade honom, och sa till honom: Ett saknar du. Gå och sälj allt det du äger och ge åt de fattiga, och du ska få en skatt i himlen. Kom sedan, ta korset på dig och följ mig.</verse>
				<verse number="22">Men vid de orden blev han dyster och gick bedrövad bort, för han hade många ägodelar.</verse>
				<verse number="23">Då såg Jesus sig omkring och sa till sina lärjungar: Hur svårt är det inte för de rika att komma in i Guds rike!</verse>
				<verse number="24">Men hans lärjungar blev förskräckta över hans ord. Då tog Jesus till orda på nytt och sa till dem: Barn, hur svårt är det inte för dem som förtröstar på rikedomar, att komma in i Guds rike!</verse>
				<verse number="25">Det är lättare för en kamel att gå igenom ett nålsöga än för en rik att komma in i Guds rike.</verse>
				<verse number="26">Då förundrade de sig mycket och sa till varandra: Vem kan då bli frälst?</verse>
				<verse number="27">Men Jesus såg på dem och sa: För människor är det omöjligt men inte för Gud. Ty för Gud är allting möjligt.</verse>
				<verse number="28">Då började Petrus säga till honom: Se, vi har lämnat allt och följt dig.</verse>
				<verse number="29">Och Jesus svarade och sa: Sannerligen säger jag er: Ingen finns, som för min och evangeliets skull har lämnat hus eller bröder eller systrar eller far eller mor eller hustru eller barn eller åkrar,</verse>
				<verse number="30">som inte ska få hundrafalt igen. Redan i denna tiden hus och bröder och systrar och mödrar och barn och åkrar, mitt under förföljelser, och i den kommande världen evigt liv.</verse>
				<verse number="31">Men många som är de första ska bli de sista, och de sista de första.</verse>
				<verse number="32">De var nu på väg upp till Jerusalem och Jesus gick före dem, och de var förvånade. Och de som följde efter var rädda. Då samlade han till sig de tolv igen och började tala om för dem vad som skulle hända med honom:</verse>
				<verse number="33">Se, vi går upp till Jerusalem och Människosonen ska utlämnas åt översteprästerna och de skriftlärda, och de ska döma honom till döden och utlämna honom åt hedningarna.</verse>
				<verse number="34">Och de ska håna honom och gissla honom och spotta på honom och döda honom, men på tredje dagen ska han uppstå igen.</verse>
				<verse number="35">Då gick Jakob och Johannes, Sebedeus söner, fram till honom och sa: Mästare, vi vill att du ska göra för oss vad än vi ber om.</verse>
				<verse number="36">Då sa han till dem: Vad vill ni att jag ska göra för er?</verse>
				<verse number="37">Och de sa till honom: Låt oss få sitta, den ene på din högra sida och den andre på din vänstra, i din härlighet.</verse>
				<verse number="38">Men Jesus sa till dem: Ni vet inte vad ni begär. Kan ni dricka den bägare som jag dricker, och döpas med det dop som jag döps med?</verse>
				<verse number="39">Då sa de till honom: Det kan vi. Då sa Jesus till dem: Ni ska sannerligen dricka den bägare som jag dricker, och det dop som jag döps med ska ni bli döpta med.</verse>
				<verse number="40">Men platsen på min högra och min vänstra sida är det inte min sak att ge, utan det ska tillfalla dem som de är beredda för.</verse>
				<verse number="41">När de tio hörde detta, blev de mycket förargade på Jakob och Johannes.</verse>
				<verse number="42">Men Jesus kallade dem till sig och sa till dem: Ni vet att de som räknas som härskare över folken råder över dem, och att de som är mäktiga utövar sin makt över dem.</verse>
				<verse number="43">Men så ska det inte vara bland er, utan den som vill vara stor bland er ska vara er tjänare,</verse>
				<verse number="44">och den som vill vara den främste bland er ska vara allas tjänare.</verse>
				<verse number="45">Också Människosonen har ju kommit, inte för att bli betjänad, utan för att tjäna och ge sitt liv till lösen för många.</verse>
				<verse number="46">Så kom de till Jeriko. Och när han gick ut från Jeriko med sina lärjungar och en stor folkskara, då satt där vid vägen den blinde, Bartimeus, Timeus son, och tiggde.</verse>
				<verse number="47">Och när han hörde att det var Jesus från Nasaret, började han ropa och säga: Jesus, Davids Son, förbarma dig över mig.</verse>
				<verse number="48">Många sa då strängt till honom att han skulle tiga. Men han ropade ännu mer: Davids Son, förbarma dig över mig.</verse>
				<verse number="49">Då stannade Jesus och sa att de skulle kalla på honom. Och de kallade på den blinde och sa till honom: Var vid gott mod. Res dig, han kallar på dig.</verse>
				<verse number="50">Då kastade han av sig sin mantel, reste sig och kom till Jesus.</verse>
				<verse number="51">Då började Jesus tala och sa till honom: Vad vill du att jag ska göra för dig? Den blinde sa till honom: Rabbuni, att jag får min syn igen.</verse>
				<verse number="52">Då sa Jesus till honom: Gå, din tro har gjort dig frisk. Och genast fick han sin syn och följde Jesus på vägen.</verse>
			</chapter>
			<chapter number="11">
				<verse number="1">Sedan när de kom närmare Jerusalem, till Betfage och Betania vid Oljeberget, sände han iväg två av sina lärjungar</verse>
				<verse number="2">och sa till dem: Gå in i byn som ligger framför er, och så snart ni kommer in i den ska ni finna ett bundet åsneföl som ännu ingen människa har suttit på. Lös det och för hit det.</verse>
				<verse number="3">Och om någon frågar er: Varför gör ni detta? Så säg att Herren behöver det. Då ska han genast sända det hit.</verse>
				<verse number="4">Så gick de iväg och fann fölet bundet utanför porten vid ett ställe där vägen delar sig, och de löste det.</verse>
				<verse number="5">Och några som stod där sa till dem: Vad gör ni, löser ni åsnefölet?</verse>
				<verse number="6">Då sa de till dem så som Jesus hade sagt till dem, och då lät de dem gå.</verse>
				<verse number="7">Och de ledde fölet till Jesus och lade sina kläder på det, och han satte sig upp på det.</verse>
				<verse number="8">Och många bredde ut sina kläder på vägen, andra skar kvistar av träden och strödde dem på vägen.</verse>
				<verse number="9">Och de som gick före och de som följde efter ropade och sa: Hosianna, välsignad är han som kommer i Herrens namn.</verse>
				<verse number="10">Välsignat är vår fader Davids rike som kommer i Herrens namn! Hosianna i höjden!</verse>
				<verse number="11">Så kom Jesus in i Jerusalem och in i templet. Och när han hade sett sig omkring överallt, och det redan hade blivit sent, gick han ut till Betania med de tolv.</verse>
				<verse number="12">Dagen därefter då de gick tillbaka från Betania, blev han hungrig.</verse>
				<verse number="13">Då fick han på långt håll se ett fikonträd som hade löv. Han gick dit för att se om han kanske kunde finna något på det. Men då han kom dit, fann han inget annat än löv, för det var inte fikonens tid.</verse>
				<verse number="14">Och Jesus började tala och sa till det: Aldrig mer ska någon äta frukt av dig. Och hans lärjungar hörde det.</verse>
				<verse number="15">Så kom de till Jerusalem. Och Jesus gick in i templet, och började driva ut dem som sålde och köpte i templet, och välte omkull penningväxlarnas bord och stolarna för dem som sålde duvor,</verse>
				<verse number="16">och tillät inte heller att någon bar något kärl genom templet.</verse>
				<verse number="17">Och han undervisade dem och sa: Är det inte skrivet: Mitt hus ska kallas ett bönehus för alla folk? Men ni har gjort det till ett rövarnäste.</verse>
				<verse number="18">När de skriftlärda och översteprästerna fick höra detta så sökte de efter ett sätt hur de skulle kunna förgöra honom. För de fruktade för honom, eftersom allt folket förundrade sig över hans lära.</verse>
				<verse number="19">Och när kvällen kom, gick han ut ur staden.</verse>
				<verse number="20">När de tidigt på morgonen gick förbi, såg de att fikonträdet var förtorkat ända från roten.</verse>
				<verse number="21">Då kom Petrus ihåg det och sa till honom: Rabbi, se, det fikonträd som du förbannade är förtorkat.</verse>
				<verse number="22">Och Jesus svarade och sa till dem: Ha Guds tro.</verse>
				<verse number="23">För sannerligen säger jag er: Den som säger till detta berg: Lyft dig upp och kasta dig i havet, och inte tvivlar i sitt hjärta, utan tror att det han säger ska ske, han ska få vad än han säger.</verse>
				<verse number="24">Därför säger jag er: Allt vad ni ber om i era böner, tro att ni får det, så ska ni få det.</verse>
				<verse number="25">Och när ni står och ber, så förlåt om ni har något emot någon, för att också er Fader, som är i himlarna, ska förlåta er era överträdelser.</verse>
				<verse number="26">Men om ni inte förlåter, så ska inte heller er Fader, som är i himlarna, förlåta era överträdelser.</verse>
				<verse number="27">Så kom de tillbaka till Jerusalem. Och medan han gick omkring i templet, kom översteprästerna och de skriftlärda och de äldste fram till honom</verse>
				<verse number="28">och frågade honom: Med vilken makt gör du detta? Och vem har gett dig makt till att göra detta?</verse>
				<verse number="29">Men Jesus svarade och sa till dem: Jag vill också fråga er om en sak, och svara mig på den, så ska jag säga er med vilken makt jag gör detta.</verse>
				<verse number="30">Johannes dop, var det från himlen eller från människor? Svara mig.</verse>
				<verse number="31">Och de rådgjorde med varandra och sa: Om vi säger: Från himlen, då säger han: Varför trodde ni då inte på honom?</verse>
				<verse number="32">Men om vi säger: Från människor – Det vågade de inte för folket, eftersom alla ansåg att Johannes verkligen var en profet.</verse>
				<verse number="33">Så de svarade och sa till Jesus: Vi vet inte. Då svarade Jesus och sa till dem: Så säger inte heller jag er, med vilken makt jag gör detta.</verse>
			</chapter>
			<chapter number="12">
				<verse number="1">Sedan började han tala till dem i liknelser: En man planterade en vingård och satte stängsel omkring den och grävde en plats för vinpressen och byggde ett torn, och arrenderade ut den åt vinodlare och reste utomlands.</verse>
				<verse number="2">Och då rätta tiden var inne, skickade han en tjänare till vinodlarna för att han skulle få av vingårdens skörd från vinodlarna.</verse>
				<verse number="3">Men de grep honom och slog honom och skickade iväg honom tomhänt.</verse>
				<verse number="4">Därefter skickade han på nytt till dem en annan tjänare, och på honom kastade de stenar och sårade honom i huvudet och skickade iväg honom efter att ha skymfat honom.</verse>
				<verse number="5">Sedan skickade han ännu en till och honom dödade de, och många andra, en del slog de och andra dödade de.</verse>
				<verse number="6">Nu hade han också en son, som han älskade. Till sist sände han också honom till dem och sa: Min son kommer de att ha respekt för.</verse>
				<verse number="7">Men dessa vinodlare sa till varandra: Denne är arvtagaren. Kom, låt oss döda honom så blir arvet vårt.</verse>
				<verse number="8">Då tog de fast honom och dödade honom och kastade ut honom ur vingården.</verse>
				<verse number="9">Vad ska nu vingårdens herre göra? Han ska komma och döda vinodlarna och lämna vingården åt andra.</verse>
				<verse number="10">Har ni inte läst det här stället i Skriften: Den sten som byggnadsarbetarna förkastade, den har blivit en hörnsten?</verse>
				<verse number="11">Av Herren har detta blivit gjort och det är underbart i våra ögon.</verse>
				<verse number="12">Och de sökte efter att gripa honom, men de var rädda för folket. För de förstod att han talade denna liknelse om dem. Så de lämnade honom och gick sin väg.</verse>
				<verse number="13">Och de sände till honom några av fariseerna och Herodes anhängare, för att de skulle få honom fast genom något ord.</verse>
				<verse number="14">Då de kom, sa de till honom: Mästare, vi vet att du är sanningsenlig och bryr dig inte om vad människor tycker, för du gör inte skillnad på människor, utan undervisar rätt om Guds väg. Är det tillåtet att ge kejsaren skatt eller inte? Ska vi ge eller inte ge?</verse>
				<verse number="15">Men han visste om deras hyckleri och sa till dem: Varför sätter ni mig på prov? Ta hit ett mynt, så att jag får se det.</verse>
				<verse number="16">Och de lämnade fram ett. Då sa han till dem: Vems bild och överskrift är detta? Då sa de till honom: Kejsarens.</verse>
				<verse number="17">Då svarade Jesus och sa till dem: Så ge kejsaren det som tillhör kejsaren, och Gud det som tillhör Gud. Och de förundrade sig över honom.</verse>
				<verse number="18">Så kom det några sadduceer till honom, vilka säger att det inte finns någon uppståndelse, och de frågade honom och sa:</verse>
				<verse number="19">Mästare, Mose har gett oss denna föreskrift, att om någon har en bror som dör och efterlämnar hustru, men inte lämnar några barn efter sig, då ska hans bror ta hans hustru och så ge barn åt sin bror.</verse>
				<verse number="20">Nu fanns det sju bröder. Och den förste gifte sig och dog. Han lämnade inga barn efter sig.</verse>
				<verse number="21">Och den andre gifte sig med henne och dog, och inte heller han lämnade några barn efter sig. Och likaså den tredje.</verse>
				<verse number="22">Och alla sju gifte sig med henne men ingen lämnade barn efter sig. Sist av alla dog också hustrun.</verse>
				<verse number="23">Men vid uppståndelsen, när de uppstår, vem av dessa ska hon då vara hustru till? Alla sju var ju gifta med henne.</verse>
				<verse number="24">Då svarade Jesus och sa till dem: Är det inte därför som ni tar fel, eftersom ni varken förstår Skrifterna eller Guds kraft?</verse>
				<verse number="25">För när de uppstår från de döda, gifter de sig inte, inte heller blir de bortgifta, utan de är som änglar i himlarna.</verse>
				<verse number="26">Men när det gäller de döda, att de uppstår, har ni inte läst i Moseboken, hur Gud talade med honom ifrån törnbusken och sa: Jag är Abrahams Gud och Isaks Gud och Jakobs Gud?</verse>
				<verse number="27">Han är inte de dödas Gud, utan de levandes Gud. Därför misstar ni er fullständigt.</verse>
				<verse number="28">Och en av de skriftlärda, som hade hört dem diskutera, och som insåg att han hade svarat dem bra, frågade honom: Vilket är det främsta av alla buden?</verse>
				<verse number="29">Då svarade Jesus honom: Det främsta av alla buden är detta: Hör, Israel! Herren, vår Gud, Herren är en.</verse>
				<verse number="30">Och du skall älska Herren, din Gud, av hela ditt hjärta och av hela din själ och av hela ditt förstånd och av hela din kraft. Detta är det främsta budet.</verse>
				<verse number="31">Och det andra är likt detta: Du skall älska din nästa som dig själv. Inget annat bud är större än dessa.</verse>
				<verse number="32">Då sa den skriftlärde till honom: Du har rätt, Mästare. Du har sagt sanningen. För Gud är en och det finns inte någon annan förutom honom.</verse>
				<verse number="33">Och att älska honom av hela sitt hjärta och av hela sitt förstånd och av hela sin själ och av hela sin kraft och att älska sin nästa som sig själv, det är mer än alla brännoffer och andra offer.</verse>
				<verse number="34">Då Jesus såg, att han hade svarat förståndigt, sa han till honom: Du är inte långt från Guds rike. Sedan vågade ingen fråga honom mer.</verse>
				<verse number="35">Och Jesus började tala och sa när han undervisade i templet: Hur kan de skriftlärda säga, att Kristus är Davids son?</verse>
				<verse number="36">För David själv säger genom den Helige Ande: Herren sa till min Herre: Sätt dig på min högra sida, tills jag har lagt dina fiender till en fotpall för dina fötter.</verse>
				<verse number="37">Så kallar David själv honom Herre. Hur kan han då vara hans son? Och den stora folkskaran hörde honom gärna.</verse>
				<verse number="38">Sedan sa han till dem i sin undervisning: Akta er för de skriftlärda, som vill gå omkring i långa kläder och bli hälsade på torgen,</verse>
				<verse number="39">och sitta på de främsta sittplatserna i synagogorna och på de främsta platserna vid festmåltiderna.</verse>
				<verse number="40">De äter änkorna ur husen, och ber långa böner för syns skull. De ska få en strängare dom.</verse>
				<verse number="41">Och Jesus satte sig mitt emot offerkistan och såg hur folket lade pengar i offerkistan. Och många rika lade ner mycket.</verse>
				<verse number="42">Men en fattig änka kom och lade ner två små kopparmynt, det är några ören.</verse>
				<verse number="43">Då kallade han sina lärjungar till sig och sa till dem: Sannerligen säger jag er att denna fattiga änka har lagt dit mer än alla de andra som lade något i offerkistan.</verse>
				<verse number="44">För de lade alla dit av sitt överflöd, men hon lade dit av sin fattigdom allt som hon ägde, allt hon hade att leva på.</verse>
			</chapter>
			<chapter number="13">
				<verse number="1">När han gick ut ur templet sa en av hans lärjungar till honom: Mästare, se vilka stenar och vilka byggnader!</verse>
				<verse number="2">Då svarade Jesus och sa till honom: Ser du dessa stora byggnader? Det ska inte lämnas sten på sten, som inte ska brytas ner.</verse>
				<verse number="3">Och då han satt på Oljeberget mitt emot templet, frågade Petrus och Jakob och Johannes och Andreas honom när de var ensamma:</verse>
				<verse number="4">Säg oss när detta ska ske, och vad tecknet ska vara, när allt detta ska uppfyllas?</verse>
				<verse number="5">Då svarade Jesus och började med att säga till dem: Se till att ingen bedrar er.</verse>
				<verse number="6">För många ska komma i mitt namn och säga: Jag Är, och de ska bedra många.</verse>
				<verse number="7">Men när ni får höra om krig och rykten om krig, så bli inte förskräckta. För sådant måste ske, men det är ännu inte slutet.</verse>
				<verse number="8">För folk ska resa sig upp mot folk och rike mot rike, och det ska bli jordbävningar på många olika platser och det ska bli hungersnöd och oroligheter. Detta är början på födslovärkarna.</verse>
				<verse number="9">Men var på er vakt. För de ska utlämna er till domstolar och synagogor, och ni ska bli piskade och ni kommer att ställas inför härskare och kungar för min skull, till ett vittnesbörd för dem.</verse>
				<verse number="10">Men evangeliet måste först bli predikat för alla folk.</verse>
				<verse number="11">Men när de för bort er och utlämnar er, så bekymra er inte för vad ni ska säga och tänk inte på det innan, utan vad som blir givet åt er i samma stund, det ska ni tala. För det är inte ni som talar, utan den Helige Ande.</verse>
				<verse number="12">Och en bror ska utlämna sin bror till döden, och en far sitt barn, och barn ska sätta sig upp mot sina föräldrar och ska orsaka deras död.</verse>
				<verse number="13">Och ni ska bli hatade av alla för mitt namns skull. Men den som håller ut intill slutet ska bli frälst.</verse>
				<verse number="14">Men när ni får se förödelsens styggelse, som profeten Daniel har talat om, stå där den inte ska – den som läser detta bör förstå det – då ska de som är i Judeen fly upp till bergen.</verse>
				<verse number="15">Och den som är på taket ska inte stiga ner i huset och inte gå in för att ta något ut ur sitt hus,</verse>
				<verse number="16">och den som är ute på åkern ska inte vända tillbaka för att hämta sina kläder.</verse>
				<verse number="17">Men ve dem som väntar barn eller dem som ammar i de dagarna.</verse>
				<verse number="18">Och be att er flykt inte sker på vintern.</verse>
				<verse number="19">För i de dagarna ska det bli en sådan vedermöda, att något liknande inte har förekommit sedan begynnelsen av den skapelse som Gud skapade, fram till nu, och aldrig mer ska bli.</verse>
				<verse number="20">Och om Herren inte förkortade de dagarna, så skulle inget kött bli frälst. Men för de utvaldas skull, dem som han har utvalt, har han förkortat de dagarna.</verse>
				<verse number="21">Om då någon säger till er: Se, här är Kristus, eller: Se där, så tro det inte.</verse>
				<verse number="22">För sådana som falskt utger sig för att vara Kristus och falska profeter ska uppstå, och de ska göra tecken och under, för att om möjligt förvilla också de utvalda.</verse>
				<verse number="23">Men var på er vakt! Se, jag har sagt er allt i förväg.</verse>
				<verse number="24">Men i de dagarna efter den vedermödan ska solen förmörkas och månen ska inte ge sitt sken,</verse>
				<verse number="25">och himlens stjärnor ska falla ner och himlens krafter ska skakas.</verse>
				<verse number="26">Och då ska de få se Människosonen komma i skyarna med stor makt och härlighet.</verse>
				<verse number="27">Och då ska han sända ut sina änglar och samla sina utvalda från de fyra väderstrecken, från jordens ände till himlens yttersta gräns.</verse>
				<verse number="28">Lär nu en liknelse av fikonträdet. När dess kvistar blir mjuka och löven börjar spricka ut, så vet ni att sommaren är nära.</verse>
				<verse number="29">På samma sätt ska också ni, när ni ser detta ske, veta att det är nära och står för dörren.</verse>
				<verse number="30">Sannerligen säger jag er: Denna generation ska inte förgås, förrän allt detta har skett.</verse>
				<verse number="31">Himmel och jord ska förgås, men mina ord ska inte förgås.</verse>
				<verse number="32">Men om den dagen eller stunden vet ingen något, inte änglarna som är i himlen, inte heller Sonen, utan bara Fadern.</verse>
				<verse number="33">Var på er vakt, vaka och be, för ni vet inte när tiden är inne.</verse>
				<verse number="34">Såsom när en man reser utomlands och lämnar sitt hus och ger sina tjänare makten, och åt var och en hans uppgift, och befaller dörrvaktaren att vaka.</verse>
				<verse number="35">Vaka därför, för ni vet inte när husets herre kommer, på kvällen eller vid midnattstiden eller när tuppen gal eller på morgonen,</verse>
				<verse number="36">så att han inte plötsligt kommer och finner er sovande.</verse>
				<verse number="37">Men vad jag säger till er, det säger jag till alla: Vaka!</verse>
			</chapter>
			<chapter number="14">
				<verse number="1">Två dagar därefter var det påsk och det osyrade brödets högtid. Och översteprästerna och de skriftlärda sökte efter hur de med list skulle kunna gripa och döda honom.</verse>
				<verse number="2">Men de sa: Inte under högtiden, för att det inte ska bli upplopp bland folket.</verse>
				<verse number="3">Och då han var i Betania, i Simon den spetälskes hus, och där låg till bords, kom en kvinna som hade en alabasterflaska med dyrbar äkta nardusolja. Och hon bröt sönder alabasterflaskan och hällde ut den över hans huvud.</verse>
				<verse number="4">Men där var några som blev upprörda och sa: Varför detta slöseri med oljan?</verse>
				<verse number="5">Den hade ju kunnat säljas för mer än trehundra denarer och ges åt de fattiga. Och de kritiserade henne.</verse>
				<verse number="6">Men Jesus sa: Låt henne vara. Varför oroar ni henne? Hon har gjort en god gärning mot mig.</verse>
				<verse number="7">För de fattiga har ni alltid ibland er, och när ni vill kan ni göra gott mot dem, men mig har ni inte alltid.</verse>
				<verse number="8">Det hon kunde, det gjorde hon. Hon har i förväg smort min kropp till begravningen.</verse>
				<verse number="9">Sannerligen säger jag er: Varhelst i hela världen detta evangelium blir predikat, där ska också det som hon gjorde bli berättat till minne av henne.</verse>
				<verse number="10">Och Judas Iskariot, en av de tolv, gick till översteprästerna för att förråda honom åt dem.</verse>
				<verse number="11">När de hörde detta, blev de glada och lovade att ge honom pengar. Och han sökte efter hur han lämpligast skulle kunna förråda honom.</verse>
				<verse number="12">Och på första dagen i det osyrade brödets högtid, när man slaktade påskalammet, sa hans lärjungar till honom: Vart vill du att vi ska gå och förbereda så att du kan äta påskalammet?</verse>
				<verse number="13">Då skickade han iväg två av sina lärjungar och sa till dem: Gå in i staden och där ska en man som bär en kruka vatten möta er. Följ honom.</verse>
				<verse number="14">Och vart än han går in, säg till husägaren att Mästaren frågar: Var är gästrummet där jag med mina lärjungar kan äta påskalammet?</verse>
				<verse number="15">Då ska han visa er ett stort rum i övervåningen, iordningställt och färdigt. Förbered där åt oss.</verse>
				<verse number="16">Och hans lärjungar gav sig iväg och kom in i staden och fann det så som han hade sagt dem, och de gjorde i ordning påskalammet.</verse>
				<verse number="17">När det blev kväll, kom han med de tolv.</verse>
				<verse number="18">Och när de låg till bords och åt, sa Jesus: Sannerligen säger jag er: En av er skall förråda mig, en som äter med mig.</verse>
				<verse number="19">Men de började bli bedrövade och sa till honom, den ene efter den andre: Inte är det väl jag? Och en annan: Inte är det väl jag?</verse>
				<verse number="20">Och han svarade och sa till dem: Det är en av de tolv, den som doppar med mig i fatet.</verse>
				<verse number="21">Människosonen ska visserligen gå bort, som det står skrivet om honom, men ve den människa genom vilken Människosonen blir förrådd. Det hade varit bättre för den människan om han aldrig blivit född.</verse>
				<verse number="22">Och medan de åt, tog Jesus ett bröd, välsignade och bröt det och gav åt dem och sa: Tag, ät, detta är min kropp.</verse>
				<verse number="23">Och han tog bägaren, tackade och gav åt dem, och de drack alla av det.</verse>
				<verse number="24">Och han sa till dem: Detta är mitt blod, det nya förbundets, som blir utgjutet för många.</verse>
				<verse number="25">Sannerligen säger jag er: Jag ska inte dricka mer av vinträdets frukt förrän den dag då jag dricker det nytt i Guds rike.</verse>
				<verse number="26">Och när de hade sjungit en lovsång, gick de ut till Oljeberget.</verse>
				<verse number="27">Då sa Jesus till dem: I denna natt ska ni alla komma på fall för min skull, för det står skrivet: Jag ska slå Herden, och fåren ska skingras.</verse>
				<verse number="28">Men efter det att jag har uppstått, ska jag gå före er till Galileen.</verse>
				<verse number="29">Då sa Petrus till honom: Även om alla andra kommer på fall, ska jag inte göra det.</verse>
				<verse number="30">Då sa Jesus till honom: Sannerligen säger jag dig, att i dag, i denna natt, innan tuppen har galt två gånger, ska du tre gånger förneka mig.</verse>
				<verse number="31">Då sa han ännu starkare: Om jag än måste dö med dig, ska jag ändå inte förneka dig. Detsamma sa också alla de andra.</verse>
				<verse number="32">Så kom de till en plats som kallas Getsemane och han sa till sina lärjungar: Sitt här, medan jag ber.</verse>
				<verse number="33">Så tog han med sig Petrus och Jakob och Johannes, och han började förskräckas och ängslas,</verse>
				<verse number="34">och sa till dem: Min själ är djupt bedrövad ända till döds. Stanna kvar här och vaka.</verse>
				<verse number="35">Sedan gick han lite längre fram och föll ner på jorden och bad att denna stund om möjligt skulle gå ifrån honom.</verse>
				<verse number="36">Och han sa: Abba, Fader, allt är möjligt för dig. Ta denna bägare ifrån mig. Men inte vad jag vill, utan vad du vill.</verse>
				<verse number="37">Sedan kom han tillbaka och fann dem sovande och sa till Petrus: Simon, sover du? Kunde du inte vaka en stund?</verse>
				<verse number="38">Vaka och be att ni inte kommer i frestelse. Sannerligen, anden är villig, men köttet är svagt.</verse>
				<verse number="39">Och på nytt gick han bort och bad och sa samma ord.</verse>
				<verse number="40">Och då han kom tillbaka fann han igen att de sov, för deras ögon var så tunga, och de visste inte vad de skulle svara honom.</verse>
				<verse number="41">Och han kom för tredje gången och sa till dem: Sover ni fortfarande och vilar er? Det räcker, stunden har kommit. Se, Människosonen ska utlämnas i syndares händer.</verse>
				<verse number="42">Stå upp, låt oss gå, se, den som förråder mig är nära.</verse>
				<verse number="43">Och i samma ögonblick medan han ännu talade, kom Judas, som var en av de tolv, och tillsammans med honom en stor folkskara med svärd och påkar. De kom från översteprästerna och de skriftlärda och de äldste.</verse>
				<verse number="44">Men han som förrådde honom hade gett dem ett tecken och sagt: Den som jag kysser, han är det. Grip honom och för bort honom under säker bevakning.</verse>
				<verse number="45">Och så snart han hade kommit, gick han genast fram till honom och sa till honom: Rabbi, Rabbi, och kysste honom häftigt.</verse>
				<verse number="46">Då lade de händerna på honom och grep honom.</verse>
				<verse number="47">Men en av dem som stod där bredvid drog ut sitt svärd och slog till översteprästens tjänare och högg av honom örat.</verse>
				<verse number="48">Och Jesus började tala och sa till dem: Som mot en rövare har ni gått ut med svärd och påkar för att gripa mig.</verse>
				<verse number="49">Var dag har jag varit ibland er i templet och undervisat, och ni har inte gripit mig. Men Skrifterna måste uppfyllas.</verse>
				<verse number="50">Då övergav alla honom och flydde.</verse>
				<verse number="51">Men en ung man, som hade ett linneskynke kastat över den nakna kroppen, följde honom. Och de unga männen grep honom.</verse>
				<verse number="52">Men han lämnade kvar linneskynket och flydde naken från dem.</verse>
				<verse number="53">Och de förde bort Jesus till översteprästen, och där samlades alla översteprästerna och de äldste och de skriftlärda.</verse>
				<verse number="54">Och Petrus följde honom på avstånd ända in på översteprästens gård. Och han satt där tillsammans med tjänarna och värmde sig vid elden.</verse>
				<verse number="55">Men översteprästerna och hela Stora rådet sökte efter vittnesbörd mot Jesus för att kunna döda honom, men de fann inget.</verse>
				<verse number="56">För många vittnade falskt mot honom, men deras vittnesmål stämde inte överens.</verse>
				<verse number="57">Då stod några upp och vittnade falskt mot honom och sa:</verse>
				<verse number="58">Vi har hört honom säga: Jag ska bryta ner detta tempel, som är gjort med händer, och på tre dagar ska jag bygga upp ett annat, som inte är gjort med händer.</verse>
				<verse number="59">Men inte ens i det fallet stämde deras vittnesbörd överens.</verse>
				<verse number="60">Då reste sig översteprästen, steg fram och frågade Jesus och sa: Svarar du inget på det som dessa vittnar mot dig?</verse>
				<verse number="61">Men han teg och svarade ingenting. Översteprästen frågade honom vidare och sa till honom: Är du Kristus, den Välsignades Son?</verse>
				<verse number="62">Och Jesus sa: Jag Är, och ni ska få se Människosonen sitta på Maktens högra sida och komma på himlens skyar.</verse>
				<verse number="63">Då rev översteprästen sönder sina kläder och sa: Varför behöver vi fler vittnen?</verse>
				<verse number="64">Ni hörde hädelsen. Vad anser ni? Alla dömde honom då skyldig till döden.</verse>
				<verse number="65">Och några började spotta på honom och täcka för hans ansikte och slå honom med knytnävarna, och sa till honom: Profetera. Och tjänarna slog honom med handflatorna.</verse>
				<verse number="66">Och medan Petrus var nere på gården, kom en av översteprästens tjänstekvinnor.</verse>
				<verse number="67">När hon fick se Petrus, där han satt och värmde sig, såg hon på honom och sa: Du var också med Jesus från Nasaret.</verse>
				<verse number="68">Men han nekade och sa: Jag känner honom inte, inte heller förstår jag vad du säger. Sedan gick han ut på den yttre gården. Och tuppen gol.</verse>
				<verse number="69">När tjänstekvinnan fick se honom igen började hon åter säga till dem som stod i närheten: Denne är en av dem.</verse>
				<verse number="70">Men han nekade igen. Och efter en kort stund sa också de som stod där till Petrus: Visst är du en av dem, för du är ju en galilé och din dialekt låter så.</verse>
				<verse number="71">Då började han förbanna sig och svor: Jag känner inte den mannen som ni talar om.</verse>
				<verse number="72">Och för andra gången gol tuppen. Då kom Petrus ihåg de ord som Jesus hade sagt till honom: Innan tuppen har galt två gånger, ska du tre gånger förneka mig. Och när han tänkte på det brast han ut i gråt.</verse>
			</chapter>
			<chapter number="15">
				<verse number="1">Så snart det blev morgon höll översteprästerna råd med de äldste och skriftlärda och hela Stora rådet, och de band Jesus och förde bort honom och utlämnade honom åt Pilatus.</verse>
				<verse number="2">Och Pilatus frågade honom: Är du judarnas Konung? Då svarade han och sa till honom: Du säger det.</verse>
				<verse number="3">Och översteprästerna anklagade honom för många saker, men han svarade ingenting.</verse>
				<verse number="4">Då frågade Pilatus honom på nytt och sa: Svarar du ingenting? Se hur mycket de vittnar mot dig.</verse>
				<verse number="5">Men Jesus svarade ingenting mera, så att Pilatus förundrade sig.</verse>
				<verse number="6">Men vid högtiden brukade han ge dem en fånge lös, den de begärde.</verse>
				<verse number="7">Och där var en som kallades Barabbas som satt fängslad tillsammans med andra upprorsmän som hade begått mord under upproret.</verse>
				<verse number="8">Då ropade folket högt och började begära att han skulle göra som han alltid hade gjort för dem.</verse>
				<verse number="9">Men Pilatus svarade dem och sa: Vill ni att jag ska frige judarnas Konung åt er?</verse>
				<verse number="10">Han visste nämligen att det var av avund som översteprästerna hade utlämnat honom.</verse>
				<verse number="11">Men översteprästerna eggade upp folket att han hellre skulle frige Barabbas åt dem.</verse>
				<verse number="12">Då tog Pilatus till orda på nytt och sa till dem: Vad vill ni då att jag ska göra med honom som ni kallar judarnas Konung?</verse>
				<verse number="13">Då skrek de på nytt: Korsfäst honom!</verse>
				<verse number="14">Men Pilatus sa till dem: Vad ont har han då gjort? Då skrek de ännu högre: Korsfäst honom!</verse>
				<verse number="15">Och då Pilatus ville göra folket till viljes frigav han Barabbas åt dem. Och sedan han hade låtit gissla Jesus, utlämnade han honom till att korsfästas.</verse>
				<verse number="16">Och soldaterna förde in honom på gården, det är landshövdingens palats, och sammankallade hela vaktstyrkan.</verse>
				<verse number="17">Och de klädde på honom en purpurfärgad mantel och vred samman en krona av törnen och satte den på honom.</verse>
				<verse number="18">Sedan började de hälsa honom: Var hälsad, judarnas Konung!</verse>
				<verse number="19">Och de slog hans huvud med ett rör och spottade på honom och föll på knä och tillbad honom.</verse>
				<verse number="20">Och när de hade hånat honom, klädde de av honom den purpurfärgade manteln och klädde på honom hans egna kläder och förde ut honom för att korsfästa honom.</verse>
				<verse number="21">Och de tvingade en som kom förbi på väg in från landsbygden, Simon från Cyrene, far till Alexander och Rufus, att bära hans kors.</verse>
				<verse number="22">Och de ledde honom till en plats som heter Golgata, det betyder huvudskalleplatsen.</verse>
				<verse number="23">Och de gav honom vin blandat med myrra att dricka, men han tog inte emot det.</verse>
				<verse number="24">När de hade korsfäst honom, delade de hans kläder mellan sig och kastade lott om dem för att se vad var och en skulle få.</verse>
				<verse number="25">Och det var vid tredje timmen som de korsfäste honom.</verse>
				<verse number="26">Och det han var anklagad för var skrivet ovanför honom: Judarnas Konung.</verse>
				<verse number="27">Och tillsammans med honom korsfäste de två rövare, den ene på hans högra sida och den andre på hans vänstra.</verse>
				<verse number="28">Så blev Skriften uppfylld, som säger: Och bland lagöverträdare blev han räknad.</verse>
				<verse number="29">Och de som gick där förbi hånade honom, skakade sina huvuden och sa: Ha! Du som bryter ner templet och bygger upp det på tre dagar!</verse>
				<verse number="30">Hjälp dig själv och stig ner från korset.</verse>
				<verse number="31">På samma sätt hånade översteprästerna och de skriftlärda och sa till varandra: Andra har han hjälpt, sig själv kan han inte hjälpa.</verse>
				<verse number="32">Kristus, Israels Konung, må nu stiga ner från korset, så att vi kan se och tro. Också de som var korsfästa tillsammans med honom smädade honom.</verse>
				<verse number="33">Men vid sjätte timmen kom ett mörker över hela landet ända till nionde timmen.</verse>
				<verse number="34">Och vid nionde timmen ropade Jesus med hög röst, och sa: Eloi, Eloi, lama sabaktani? Som översatt blir: Min Gud, min Gud, varför har du övergivit mig.</verse>
				<verse number="35">Och några som stod där bredvid och hörde det, sa: Se, han kallar på Elia.</verse>
				<verse number="36">Då sprang en och fyllde en svamp med ättika och satte den på ett rör och gav honom att dricka, och sa: Vänta, låt oss se om Elia kommer för att ta ner honom.</verse>
				<verse number="37">Då ropade Jesus med hög röst och gav upp andan.</verse>
				<verse number="38">Och förlåten i templet brast i två stycken, uppifrån och ända ner.</verse>
				<verse number="39">När officeren som stod där mitt emot honom såg att han med ett sådant rop gav upp andan, sa han: Den mannen var verkligen Guds Son.</verse>
				<verse number="40">Och där var också några kvinnor, som på långt håll såg på. Bland dem var också Maria Magdalena och Maria, mor till Jakob den yngre och Joses, samt Salome,</verse>
				<verse number="41">som också hade följt honom och tjänat honom, när han var i Galileen, och många andra som hade gått upp till Jerusalem med honom.</verse>
				<verse number="42">Då det nu hade blivit kväll, eftersom det var förberedelsedag, som är dagen före sabbaten,</verse>
				<verse number="43">kom Josef, från Arimatea, en aktad rådsherre, som också väntade på Guds rike, och tog mod till sig och gick in till Pilatus och bad att få Jesu kropp.</verse>
				<verse number="44">Då blev Pilatus förvånad över att han redan var död och kallade till sig officeren och frågade honom om det var länge sedan han hade dött.</verse>
				<verse number="45">Och när han hade fått veta det av officeren, gav han kroppen åt Josef.</verse>
				<verse number="46">Han köpte då ett linnetyg och tog ner honom och svepte honom i linnetyget och lade honom i en grav, som var uthuggen i klippan. Sedan rullade han en sten för ingången till graven.</verse>
				<verse number="47">Men Maria Magdalena och Maria, Joses mor, såg var han blev lagd.</verse>
			</chapter>
			<chapter number="16">
				<verse number="1">När sabbaten var över, köpte Maria Magdalena och Maria, Jakobs mor, och Salome välluktande oljor för att gå och smörja honom.</verse>
				<verse number="2">Och mycket tidigt på första dagen i veckan kom de till graven när solen hade gått upp.</verse>
				<verse number="3">Och de sa till varandra: Vem ska rulla bort stenen åt oss från ingången till graven?</verse>
				<verse number="4">Men när de såg upp, fick de se att stenen var bortrullad. För den var mycket stor.</verse>
				<verse number="5">Och när de kom in i graven fick de se en ung man sitta på högra sidan, klädd i en lång vit dräkt, och de blev förskräckta.</verse>
				<verse number="6">Men han sa till dem: Var inte förskräckta! Ni söker Jesus från Nasaret, som blev korsfäst. Han är uppstånden, han är inte här. Se, platsen där de lade honom.</verse>
				<verse number="7">Men gå och säg till hans lärjungar och Petrus, att han går före er till Galileen, där ska ni få se honom såsom han har sagt er.</verse>
				<verse number="8">Och de gick hastigt ut och flydde från graven. För bävan och förundran hade kommit över dem. Och de sa inget till någon, för de var rädda.</verse>
				<verse number="9">När han hade uppstått tidigt på den första dagen i veckan, visade han sig först för Maria Magdalena, från vilken han hade drivit ut sju onda andar.</verse>
				<verse number="10">Hon gick och berättade det för dem som hade varit med honom, och som nu sörjde och grät.</verse>
				<verse number="11">Men när de fick höra att han levde och hade blivit sedd av henne, trodde de inte.</verse>
				<verse number="12">Därefter visade han sig i en annan gestalt för två av dem som var på väg ut på landet.</verse>
				<verse number="13">De gick också och berättade det för de andra, men de trodde inte heller på dem.</verse>
				<verse number="14">Senare uppenbarade han sig för de elva när de låg till bords, och förebrådde dem deras otro och deras hårda hjärtan, eftersom de inte hade trott på dem som hade sett honom uppstånden.</verse>
				<verse number="15">Och han sa till dem: Gå ut i hela världen och predika evangelium för hela skapelsen.</verse>
				<verse number="16">Den som tror och blir döpt ska bli frälst, men den som inte tror ska bli fördömd.</verse>
				<verse number="17">Och dessa tecken ska följa dem som tror: I mitt namn ska de driva ut onda andar, de ska tala med nya tungor,</verse>
				<verse number="18">de ska ta upp ormar och om de dricker något dödligt, ska det inte skada dem. De ska lägga händerna på sjuka och de ska bli friska.</verse>
				<verse number="19">Därefter, sedan Herren hade talat till dem, togs han upp till himlen och satte sig på Guds högra sida.</verse>
				<verse number="20">Och de gick ut och predikade överallt, och Herren verkade med dem och bekräftade ordet genom de tecken som åtföljde det. Amen.</verse>
			</chapter>
		</book>
		<book number="42">
			<chapter number="1">
				<verse number="1">Eftersom många har tagit sig för att beskriva de händelser som har fått sin uppfyllelse ibland oss,</verse>
				<verse number="2">så som de har berättats för oss av dem som från början var ögonvittnen och ordets tjänare,</verse>
				<verse number="3">så har också jag funnit det rätt, efter att ha grundligt efterforskat allt ända från början, att i ordning skriva ner det för dig, högt ärade Teofilus,</verse>
				<verse number="4">för att du ska veta tillförlitligheten av det du har fått undervisning om.</verse>
				<verse number="5">På den tiden då Herodes var kung i Judeen fanns det en präst vid namn Sakarias, från Abias avdelning, och hans hustru var en av Arons döttrar och hennes namn var Elisabet.</verse>
				<verse number="6">Och de var båda rättfärdiga inför Gud, och levde oklanderligt efter alla Herrens bud och föreskrifter.</verse>
				<verse number="7">Men de hade inga barn eftersom Elisabet var ofruktsam, och båda hade uppnått en hög ålder.</verse>
				<verse number="8">Så hände det, att då han i sin avdelning skulle göra prästerlig tjänst inför Gud,</verse>
				<verse number="9">efter prästämbetets sed, föll det på hans lott att tända rökelsen när han gick in i Herrens tempel.</verse>
				<verse number="10">Och allt folket stod utanför och bad, så länge som rökoffret pågick.</verse>
				<verse number="11">Då visade sig för honom en Herrens ängel, som stod på högra sidan om rökelsealtaret.</verse>
				<verse number="12">Och Sakarias blev förskräckt, då han såg honom och fruktan kom över honom.</verse>
				<verse number="13">Men ängeln sa till honom: Frukta inte, Sakarias, för din bön har blivit hörd, och din hustru Elisabet ska föda en son åt dig, och du ska ge honom namnet Johannes.</verse>
				<verse number="14">Och han ska bli till glädje och fröjd för dig, och många ska glädja sig över hans födelse.</verse>
				<verse number="15">För han ska bli stor inför Herren. Vin och starka drycker ska han inte dricka och redan i moderlivet ska han bli uppfylld av den Helige Ande.</verse>
				<verse number="16">Och många av Israels barn ska han vända tillbaka till Herren, deras Gud.</verse>
				<verse number="17">Och han ska gå före honom i Elias ande och kraft för att vända fädernas hjärtan till barnen och de olydiga till de rättfärdigas sinnelag och skaffa åt Herren ett folk som är berett.</verse>
				<verse number="18">Då sa Sakarias till ängeln: Hur ska jag kunna veta detta? För jag är gammal och min hustru har kommit till hög ålder.</verse>
				<verse number="19">Då svarade ängeln och sa till honom: Jag är Gabriel, som står inför Gud och jag är sänd för att tala till dig och förkunna för dig detta glada budskap.</verse>
				<verse number="20">Och se, du ska bli stum och inte kunna tala förrän den dag detta sker, därför att du inte trodde mina ord, som ska gå i uppfyllelse när tiden är inne.</verse>
				<verse number="21">Och folket väntade på Sakarias och undrade över att han dröjde så länge i templet.</verse>
				<verse number="22">Men när han kom ut kunde han inte tala till dem. Då förstod de att han hade sett någon syn i templet. Och han tecknade åt dem och förblev stum.</verse>
				<verse number="23">Sedan hände det, att han begav sig hem, när dagarna för hans tjänstgöring var slut.</verse>
				<verse number="24">Och någon tid därefter blev hans hustru Elisabet havande och höll sig dold i fem månader och sa:</verse>
				<verse number="25">Så har Herren gjort med mig i de dagar, då han såg till mig för att ta bort min skam bland människor.</verse>
				<verse number="26">Och i den sjätte månaden blev ängeln Gabriel utsänd av Gud till en stad i Galileen som hette Nasaret,</verse>
				<verse number="27">till en jungfru, som var trolovad med en man, vars namn var Josef, av Davids hus, och jungfruns namn var Maria.</verse>
				<verse number="28">Och ängeln kom in till henne och sa: Var hälsad, du som fått nåd. Herren är med dig, välsignad är du bland kvinnor.</verse>
				<verse number="29">Men då hon såg honom, blev hon förskräckt av hans tal och undrade vad denna hälsning kunde betyda.</verse>
				<verse number="30">Då sa ängeln till henne: Frukta inte, Maria, för du har funnit nåd hos Gud.</verse>
				<verse number="31">Och se, du ska bli havande och föda en Son och du ska ge honom namnet Jesus.</verse>
				<verse number="32">Han ska bli stor och kallas den Högstes Son och Herren Gud ska ge honom hans fader Davids tron.</verse>
				<verse number="33">Och han ska vara Konung över Jakobs hus för evigt och hans rike ska aldrig ta slut.</verse>
				<verse number="34">Då sa Maria till ängeln: Hur ska detta gå till? Jag har ju inte haft någon man.</verse>
				<verse number="35">Då svarade ängeln och sa till henne: Den Helige Ande ska komma över dig, och den Högstes kraft ska överskugga dig, därför ska också det Heliga som blir fött av dig kallas Guds Son.</verse>
				<verse number="36">Och se, Elisabet, din släkting, har också blivit havande med en son på sin ålderdom, och detta är sjätte månaden för henne, hon som kallades ofruktsam,</verse>
				<verse number="37">för ingenting är omöjligt för Gud.</verse>
				<verse number="38">Då sa Maria: Se, jag är Herrens tjänarinna, låt det ske med mig som du har sagt. Och ängeln lämnade henne.</verse>
				<verse number="39">Och vid den tiden bröt Maria upp och begav sig med hast upp till bergsbygden, till en stad i Judeen,</verse>
				<verse number="40">och gick in i Sakarias hus och hälsade Elisabet.</verse>
				<verse number="41">Och det hände, att då Elisabet hörde Marias hälsning, spratt barnet till i hennes moderliv. Och Elisabet blev uppfylld av den Helige Ande,</verse>
				<verse number="42">och ropade med hög röst och sa: Välsignad är du bland kvinnor och välsignad är din livsfrukt!</verse>
				<verse number="43">Och hur kommer det sig, att min Herres mor kommer till mig?</verse>
				<verse number="44">För se, så fort ljudet av din hälsning nådde mina öron, spratt barnet till av glädje i mitt moderliv.</verse>
				<verse number="45">Och salig är hon som trodde, för det ska gå i uppfyllelse som blivit sagt till henne från Herren.</verse>
				<verse number="46">Då sa Maria: Min själ upphöjer Herren,</verse>
				<verse number="47">och min ande gläder sig i Gud, min Frälsare.</verse>
				<verse number="48">För han har sett till sin tjänarinnas ringhet, och se, härefter ska alla släkten kalla mig välsignad.</verse>
				<verse number="49">För den Mäktige har gjort stora ting med mig och heligt är hans namn.</verse>
				<verse number="50">Och hans barmhärtighet varar från släkte till släkte över dem som fruktar honom.</verse>
				<verse number="51">Han har visat styrka med sin arm. Han har skingrat dem som är stolta i sina hjärtans tankar.</verse>
				<verse number="52">De mäktiga har han störtat från deras troner och upphöjt de ringa,</verse>
				<verse number="53">de hungriga har han mättat med sitt goda och de rika har han skickat tomhänta bort.</verse>
				<verse number="54">Han har tagit sig an sin tjänare Israel till minne av sin barmhärtighet,</verse>
				<verse number="55">såsom han talade till våra fäder, till Abraham och till hans efterkommande, till evig tid.</verse>
				<verse number="56">Och Maria blev kvar hos henne omkring tre månader och återvände sedan hem.</verse>
				<verse number="57">Så var nu tiden inne för Elisabet att hon skulle föda, och hon födde en son.</verse>
				<verse number="58">När hennes grannar och släktingar fick höra att Herren hade visat henne stor barmhärtighet, då gladde de sig med henne.</verse>
				<verse number="59">Och det hände, att de på åttonde dagen kom för att omskära barnet och de kallade honom Sakarias efter hans fars namn.</verse>
				<verse number="60">Men hans mor svarade och sa: Inte så, utan han ska heta Johannes.</verse>
				<verse number="61">Då sa de till henne: I din släkt finns det ingen som har det namnet.</verse>
				<verse number="62">Och de gjorde tecken åt hans far, vad han ville att han skulle heta.</verse>
				<verse number="63">Då bad han om en tavla, och skrev: Johannes är hans namn. Och alla förundrade sig.</verse>
				<verse number="64">Och genast öppnades hans mun, och hans tunga löstes och han talade och prisade Gud.</verse>
				<verse number="65">Och fruktan kom över alla deras grannar, och i hela Judeens bergsbygd talade man om allt detta som hade hänt.</verse>
				<verse number="66">Och alla som hörde det lade det på sitt hjärta och sa: Vad ska det bli av detta barn? Och Herrens hand var med honom.</verse>
				<verse number="67">Och hans far Sakarias blev uppfylld av den Helige Ande och profeterade och sa:</verse>
				<verse number="68">Prisad vare Herren, Israels Gud, för han har besökt och befriat sitt folk,</verse>
				<verse number="69">och har rest upp åt oss ett frälsningens horn i sin tjänare Davids släkt,</verse>
				<verse number="70">såsom han har talat genom sina heliga profeters mun sedan världens begynnelse,</verse>
				<verse number="71">att han skulle frälsa oss från våra fiender, och från handen på alla dem som hatar oss,</verse>
				<verse number="72">för att visa barmhärtighet mot våra fäder och tänka på sitt heliga förbund,</verse>
				<verse number="73">den ed som han har svurit vår fader Abraham,</verse>
				<verse number="74">att ge oss, att vi, frälsta ur våra fienders hand må tjäna honom utan fruktan,</verse>
				<verse number="75">i helighet och rättfärdighet inför honom under alla våra levnadsdagar.</verse>
				<verse number="76">Och du barn ska kallas den Högstes profet, för du ska gå framför Herrens ansikte för att bereda hans vägar,</verse>
				<verse number="77">för att ge hans folk kunskap om frälsning med förlåtelse för deras synder,</verse>
				<verse number="78">genom vår Guds innerliga barmhärtighet, genom vilken soluppgången från höjden har besökt oss,</verse>
				<verse number="79">för att ge ljus till dem som sitter i mörker och dödsskugga och styra våra fötter in på fridens väg.</verse>
				<verse number="80">Och barnet växte upp och stärktes i anden. Och han vistades i öknen till den dag då han skulle träda fram inför Israels folk.</verse>
			</chapter>
			<chapter number="2">
				<verse number="1">Och det hände vid den tiden att från kejsar Augustus utgick ett påbud, att hela världen skulle skattskrivas.</verse>
				<verse number="2">Denna skattskrivning ägde rum först när Kvirinius var landshövding över Syrien.</verse>
				<verse number="3">Då gick alla för att skattskriva sig, var och en till sin stad.</verse>
				<verse number="4">Så begav sig också Josef från staden Nasaret i Galileen upp till Judeen, till Davids stad, som heter Betlehem, eftersom han var av Davids hus och släkt,</verse>
				<verse number="5">för att skattskriva sig med Maria, sin trolovade hustru, som var havande.</verse>
				<verse number="6">Så hände det medan de var där, att tiden var inne då hon skulle föda.</verse>
				<verse number="7">Och hon födde sin förstfödde son och lindade honom och lade ner honom i en krubba, eftersom det inte fanns plats för dem i härbärget.</verse>
				<verse number="8">Och i samma trakt var några herdar ute på marken och höll vakt om natten över sin hjord.</verse>
				<verse number="9">Och se, en Herrens ängel stod framför dem och Herrens härlighet sken omkring dem, och de blev mycket förskräckta.</verse>
				<verse number="10">Och ängeln sa till dem: Frukta inte. Se, jag förkunnar för er en stor glädje, som ska ske för allt folket.</verse>
				<verse number="11">För i dag har en Frälsare fötts åt er i Davids stad, och han är Kristus, Herren.</verse>
				<verse number="12">Och detta ska vara tecknet för er: Ni ska finna ett barn, som ligger lindat i en krubba.</verse>
				<verse number="13">Och plötsligt var där tillsammans med ängeln en stor himmelsk härskara som prisade Gud och sa:</verse>
				<verse number="14">Ära vare Gud i höjden och frid på jorden, en god vilja mot människor.</verse>
				<verse number="15">Och det hände när änglarna hade farit ifrån dem upp till himlen, att herdarna sa till varandra: Låt oss nu gå till Betlehem och se det som har hänt, vilket Herren har låtit oss få veta.</verse>
				<verse number="16">Och de skyndade iväg och fann Maria och Josef och barnet som låg i krubban.</verse>
				<verse number="17">Och när de hade sett det, berättade de vida omkring vad som hade sagts till dem om detta barn.</verse>
				<verse number="18">Och alla som hörde det förundrade sig över det som blev sagt till dem av herdarna.</verse>
				<verse number="19">Men Maria bevarade och begrundade allt detta i sitt hjärta.</verse>
				<verse number="20">Och herdarna vände tillbaka och prisade och lovade Gud för allt vad de hade hört och sett, så som det hade blivit sagt till dem.</verse>
				<verse number="21">Och när åtta dagar hade gått och barnet skulle omskäras, fick han namnet Jesus, det som ängeln hade gett honom innan han blev avlad i moderlivet.</verse>
				<verse number="22">Och när hennes reningsdagar enligt Mose lag var uppfyllda, förde de honom till Jerusalem, för att de skulle bära fram honom inför Herren,</verse>
				<verse number="23">såsom det står skrivet i Herrens lag: Allt mankön som först öppnar moderlivet ska kallas helgat åt Herren,</verse>
				<verse number="24">och för att de skulle offra, såsom det är sagt i Herrens lag, ett par turturduvor eller två unga duvor.</verse>
				<verse number="25">Och se, i Jerusalem var en man som hette Simeon och den mannen var rättfärdig och gudfruktig och väntade på Israels tröst, och den Helige Ande var över honom.</verse>
				<verse number="26">Och han hade fått det uppenbarat av den Helige Ande, att han inte skulle se döden förrän han hade fått se Herrens Smorde.</verse>
				<verse number="27">Han kom nu ledd av Anden till templet. Och när föräldrarna bar in barnet Jesus, för att de skulle göra med honom så som det var sed enligt lagen,</verse>
				<verse number="28">då tog han honom i sin famn och prisade Gud och sa:</verse>
				<verse number="29">Herre, nu låter du din tjänare bryta upp i frid, enligt ditt ord,</verse>
				<verse number="30">för mina ögon har sett din frälsning,</verse>
				<verse number="31">som du har berett inför alla folks ögon,</verse>
				<verse number="32">ett ljus med uppenbarelse åt hedningarna och en härlighet för ditt folk Israel.</verse>
				<verse number="33">Och Josef och hans mor förundrade sig över det som sades om honom.</verse>
				<verse number="34">Och Simeon välsignade dem och sa till Maria, hans mor: Se, denne är satt till fall och upprättelse för många i Israel, och till ett tecken som blir motsagt.</verse>
				<verse number="35">Ja, också genom din själ ska ett svärd gå, för att många hjärtans tankar ska uppenbaras.</verse>
				<verse number="36">Och där var en profetissa, Hanna, Fanuels dotter, av Asers stam. Hon hade uppnått hög ålder och hade levt i sju år med sin man från den tid hon var jungfru,</verse>
				<verse number="37">och hon var nu änka omkring åttiofyra år gammal. Hon gick aldrig bort från templet, utan tjänade där med fastor och böner natt och dag.</verse>
				<verse number="38">Hon kom dit i samma stund och prisade Herren och talade om honom till alla dem som väntade på befrielse i Jerusalem.</verse>
				<verse number="39">Och sedan de hade fullgjort allt enligt Herrens lag, vände de tillbaka till Galileen, till sin stad Nasaret.</verse>
				<verse number="40">Och barnet växte och blev stark i anden, fylld av vishet, och Guds nåd var över honom.</verse>
				<verse number="41">Och hans föräldrar gick årligen vid påskhögtiden till Jerusalem.</verse>
				<verse number="42">Och då han var tolv år gammal gick de upp till Jerusalem, som seden var vid högtiden.</verse>
				<verse number="43">När de hade avslutat dagarna och gick hem igen, blev pojken Jesus kvar i Jerusalem men Josef och hans mor visste inte om det.</verse>
				<verse number="44">Då de trodde att han var med i ressällskapet, gick de en dagsresa och sökte efter honom bland släktingar och vänner.</verse>
				<verse number="45">När de inte fann honom, gick de till Jerusalem igen och sökte efter honom.</verse>
				<verse number="46">Och det hände efter tre dagar att de fann honom i templet. Han satt mitt bland lärarna och hörde på dem och ställde frågor till dem.</verse>
				<verse number="47">Och alla som hörde honom blev häpna över hans förstånd och svar.</verse>
				<verse number="48">Då de nu fick se honom, förundrade de sig mycket, och hans mor sa till honom: Son, varför har du gjort detta mot oss? Se, din far och jag har med mycket oro sökt efter dig.</verse>
				<verse number="49">Då svarade han dem: Varför sökte ni mig? Visste ni inte att jag måste ägna mig åt det som tillhör min Fader?</verse>
				<verse number="50">Men de förstod inte de ord som han talade till dem.</verse>
				<verse number="51">Därefter följde han med dem ner och kom till Nasaret och var lydig mot dem. Men hans mor bevarade allt detta i sitt hjärta.</verse>
				<verse number="52">Och Jesus växte till i vishet och ålder och välbehag inför Gud och människor.</verse>
			</chapter>
			<chapter number="3">
				<verse number="1">Men i femtonde året av kejsar Tiberius regering när Pontius Pilatus var landshövding i Judeen, och Herodes var tetrark i Galileen, och Filippus, hans bror, tetrark i Itureen och i landet Trakonitis, och Lysanias tetrark i Abilene,</verse>
				<verse number="2">när Hannas och Kaifas var överstepräster, kom Guds ord till Johannes, Sakarias son, i öknen.</verse>
				<verse number="3">Och han gick ut och predikade i hela trakten omkring Jordan omvändelsens dop till syndernas förlåtelse,</verse>
				<verse number="4">såsom det står skrivet i boken med profeten Jesajas ord, då han säger: En röst ropar i öknen: Bered Herrens väg, gör hans stigar raka.</verse>
				<verse number="5">Alla dalar ska fyllas och alla berg och höjder ska sänkas. Och det som är krokigt ska bli rakt, och ojämna vägar ska bli jämna,</verse>
				<verse number="6">och alla människor ska se Guds frälsning.</verse>
				<verse number="7">När folk kom ut i stora skaror för att låta döpa sig av honom sa han till dem: Ni huggormsyngel! Vem har intalat er att ni ska slippa undan den kommande vreden?</verse>
				<verse number="8">Bär därför sådan frukt som tillhör omvändelsen, och börja inte säga för er själva: Vi har Abraham till fader, för jag säger er, att Gud kan uppväcka barn åt Abraham av dessa stenar.</verse>
				<verse number="9">Och redan är också yxan satt till roten på träden. Därför blir vart och ett träd som inte bär god frukt avhugget och kastat i elden.</verse>
				<verse number="10">Och folket frågade honom och sa: Vad ska vi då göra?</verse>
				<verse number="11">Han svarade och sa till dem: Den som har två livklädnader, han ska dela med sig åt den som ingen har, och den som har mat, han ska göra på samma sätt.</verse>
				<verse number="12">Så kom också tullindrivare för att låta döpa sig, och sa till honom: Mästare, vad ska vi göra?</verse>
				<verse number="13">Han sa till dem: Kräv inte mer än vad som är fastställt.</verse>
				<verse number="14">Också soldaterna frågade honom och sa: Vad ska då vi göra? Då sa han till dem: Ni ska inte pressa ut pengar från någon eller komma med falsk anklagelse, utan nöj er med er lön.</verse>
				<verse number="15">Men folket gick i förväntan, och alla undrade i sina hjärtan om inte Johannes kunde vara Kristus.</verse>
				<verse number="16">Johannes svarade och sa till dem alla: Jag döper er visserligen i vatten, men det kommer en som är starkare än jag, vilkens sandalremmar jag inte är värdig att knyta upp. Han ska döpa er med den Helige Ande och eld.</verse>
				<verse number="17">Han har sin kastskovel i handen, och han ska noga rensa sin tröskplats och samla vetet i sin lada, men agnarna ska han bränna upp i en outsläcklig eld.</verse>
				<verse number="18">Han förmanade också om mycket annat när han predikade evangeliet för folket.</verse>
				<verse number="19">Och Herodes, tetrarken, blev tillrättavisad av honom för Herodias skull, hustru till hans bror Filippus, och för allt det onda som Herodes gjorde.</verse>
				<verse number="20">Till allt annat lade han också det att han spärrade in Johannes i fängelse.</verse>
				<verse number="21">När allt folket lät döpa sig, hände det att också Jesus blev döpt. Och medan han bad öppnades himlen,</verse>
				<verse number="22">och den Helige Ande kom ner över honom i kroppslig gestalt såsom en duva, och från himlen kom en röst som sa: Du är min älskade Son, i dig har jag välbehag.</verse>
				<verse number="23">Och Jesus var omkring trettio år då han började, och han ansågs vara Josefs son, som var son till Eli,</verse>
				<verse number="24">som var son till Mattat, som var son till Levi, som var son till Melki, som var son till Janna, som var son till Josef,</verse>
				<verse number="25">som var son till Mattatias, som var son till Amos, som var son till Nahum, som var son till Esli, som var son till Naggai,</verse>
				<verse number="26">som var son till Mahat, som var son till Mattatias, som var son till Semei, som var son till Josef, som var son till Juda,</verse>
				<verse number="27">som var son till Johanan, som var son till Resa, som var son till Serubbabel, som var son till Sealtiel, som var son till Neri,</verse>
				<verse number="28">som var son till Melki, som var son till Addi, som var son till Kosam, som var son till Elmodam, som var son till Er,</verse>
				<verse number="29">som var son till Joses, som var son till Elieser, som var son till Jorim, som var son till Mattat, som var son till Levi,</verse>
				<verse number="30">som var son till Simeon, som var son till Juda, som var son till Josef, som var son till Jona, som var son till Eljakim,</verse>
				<verse number="31">som var son till Melea, som var son till Menan, som var son till Mattata, som var son till Natan, som var son till David,</verse>
				<verse number="32">som var son till Isai, som var son till Obed, som var son till Boas, som var son till Salmon, som var son till Naheson,</verse>
				<verse number="33">som var son till Amminadab, som var son till Aram, som var son till Hesron, som var son till Peres, som var son till Juda,</verse>
				<verse number="34">som var son till Jakob, som var son till Isak, som var son till Abraham, som var son till Tera, som var son till Nahor,</verse>
				<verse number="35">som var son till Serug, som var son till Regu, som var son till Peleg, som var son till Eber, som var son till Sela,</verse>
				<verse number="36">som var son till Kenan, som var son till Arpaksad, som var son till Sem, som var son till Noa, som var son till Lemek,</verse>
				<verse number="37">som var son till Metusala, som var son till Hanok, som var son till Jered, som var son till Mahalalel, som var son till Kenan,</verse>
				<verse number="38">som var son till Enos, som var son till Set, som var son till Adam, som var från Gud.</verse>
			</chapter>
			<chapter number="4">
				<verse number="1">Sedan återvände Jesus från Jordan, full av den Helige Ande, och blev ledd av Anden till öknen</verse>
				<verse number="2">och frestades i fyrtio dagar av djävulen. Och han åt inget under de dagarna, men när de var förbi, var han hungrig.</verse>
				<verse number="3">Då sa djävulen till honom: Om du är Guds Son, så befall denna sten att bli bröd.</verse>
				<verse number="4">Då svarade Jesus och sa till honom: Det står skrivet: Människan ska inte leva bara av bröd, utan av varje ord som kommer från Gud.</verse>
				<verse number="5">Och djävulen tog honom med upp till ett högt berg och visade honom i ett ögonblick alla riken i världen.</verse>
				<verse number="6">Och djävulen sa till honom: All denna makt med dess härlighet vill jag ge dig, för den har överlämnats åt mig och jag kan ge den åt vem jag vill.</verse>
				<verse number="7">Därför ska allt bli ditt om du tillber mig.</verse>
				<verse number="8">Då svarade Jesus och sa till honom: Gå bort ifrån mig Satan, för det står skrivet: Herren din Gud ska du tillbe och endast honom ska du tjäna.</verse>
				<verse number="9">Och han förde honom till Jerusalem och ställde honom på templets högsta plats och sa till honom: Är du Guds Son, så kasta dig ner härifrån.</verse>
				<verse number="10">Det står ju skrivet: Han ska ge sina änglar befallning om dig, att bevara dig,</verse>
				<verse number="11">och de ska bära dig på sina händer, så att du inte stöter din fot mot någon sten.</verse>
				<verse number="12">Då svarade Jesus och sa till honom: Det är sagt: Du ska inte fresta Herren din Gud.</verse>
				<verse number="13">Sedan djävulen hade slutat med alla sina frestelser, lämnade han honom för en tid.</verse>
				<verse number="14">Och Jesus vände i Andens kraft tillbaka till Galileen, och ryktet om honom gick ut i hela området.</verse>
				<verse number="15">Och han undervisade i deras synagogor och blev prisad av alla.</verse>
				<verse number="16">Så kom han till Nasaret, där han hade växt upp. Och på sabbatsdagen gick han in i synagogan, som han brukade, och reste sig för att läsa.</verse>
				<verse number="17">Då räckte man profeten Jesajas bokrulle till honom och när han öppnade bokrullen, fann han det ställe där det står skrivet:</verse>
				<verse number="18">Herrens Ande är över mig, för han har smort mig till att förkunna evangelium för de fattiga. Han har sänt mig till att hela dem som har förkrossade hjärtan, till att predika frihet för de fångna och syn för de blinda, och till att ge de förtryckta frihet,</verse>
				<verse number="19">och till att predika Herrens behagliga år.</verse>
				<verse number="20">Sedan rullade han ihop bokrullen, räckte den åt tjänaren och satte sig. Och alla som var i synagogan hade sina ögon fästa på honom.</verse>
				<verse number="21">Då började han tala till dem: I dag har detta ställe i Skriften gått i uppfyllelse inför er som lyssnar.</verse>
				<verse number="22">Och alla gav honom sitt vittnesbörd och förundrade sig över de nådens ord som kom ut från hans mun. Och de frågade: Är inte denne Josefs son?</verse>
				<verse number="23">Då sa han till dem: Helt säkert ska ni säga till mig detta ordspråk: Läkare, bota dig själv. Vi har hört om allt som hände i Kapernaum, gör det här i din hemstad också!</verse>
				<verse number="24">Så sa han: Sannerligen säger jag er: Ingen profet blir erkänd i sin hemstad.</verse>
				<verse number="25">Men i sanning säger jag er: Det fanns många änkor i Israel på Elias tid, när himlen var stängd i tre år och sex månader, och stor hungersnöd drabbade hela landet.</verse>
				<verse number="26">Men Elia blev inte sänd till någon av dem, utan bara till en änka i Sarepta i Sidon.</verse>
				<verse number="27">Och det fanns många spetälska i Israel på profeten Elisas tid, men ingen av dem blev renad utom Naaman från Syrien.</verse>
				<verse number="28">Och alla de som var i synagogan uppfylldes av vrede när de hörde detta.</verse>
				<verse number="29">Och de reste sig och drev ut honom ur staden och förde honom fram till branten av det berg som deras stad var byggd på, för att störta ner honom.</verse>
				<verse number="30">Men han gick mitt emellan dem och vandrade vidare.</verse>
				<verse number="31">Så kom han ner till Kapernaum, en stad i Galileen, och där undervisade han folket på sabbatsdagarna.</verse>
				<verse number="32">Och de var förvånade över hans undervisning, eftersom hans ord hade auktoritet.</verse>
				<verse number="33">Men i synagogan fanns en man som var besatt av en oren ande. Och han ropade med hög röst,</verse>
				<verse number="34">och sa: Låt oss vara! Vad har du med oss att göra, Jesus av Nasaret? Har du kommit för att förgöra oss? Jag vet vem du är, du Guds Helige!</verse>
				<verse number="35">Men Jesus befallde honom strängt och sa: Tig, och far ut ur honom! Och den onde anden kastade omkull honom mitt ibland dem, och for ut ur honom och gjorde honom ingen skada.</verse>
				<verse number="36">Då blev de alla mycket förvånade och de talade med varandra och sa: Vad är detta för ett ord? För med makt och auktoritet befaller han de orena andarna, och de far ut.</verse>
				<verse number="37">Och ryktet om honom spreds överallt i trakten där omkring.</verse>
				<verse number="38">Så reste han sig och lämnade synagogan och gick in i Simons hus. Och Simons svärmor låg sjuk med hög feber och de bad honom ivrigt för henne.</verse>
				<verse number="39">Då lutade han sig över henne och befallde strängt febern, och den lämnade henne. Och hon stod genast upp och betjänade dem.</verse>
				<verse number="40">Men vid solnedgången kom alla som led av olika slags sjukdomar, och de förde dem till honom. Och han lade händerna på var och en av dem och helade dem.</verse>
				<verse number="41">Och onda andar for också ut ur många, och de skrek och sa: Du är Kristus, Guds Son. Då befallde han dem strängt och tillät dem inte att tala, eftersom de visste att han var Kristus.</verse>
				<verse number="42">När det blev dag, gick han bort till en enslig plats. Och folket sökte efter honom, och när de kom till honom, försökte de hålla honom kvar så att han inte skulle lämna dem.</verse>
				<verse number="43">Men han sa till dem: Jag måste predika evangeliet om Guds rike för de andra städerna också, för till det är jag utsänd.</verse>
				<verse number="44">Och han predikade i synagogorna i Galileen.</verse>
			</chapter>
			<chapter number="5">
				<verse number="1">Och det hände, när han stod vid sjön Gennesaret, att folket trängde sig inpå honom för att få höra Guds ord.</verse>
				<verse number="2">Och han såg två båtar vid sjöstranden, men fiskarna hade gått i land och höll på att rengöra näten.</verse>
				<verse number="3">Då steg han i en av båtarna som tillhörde Simon och bad honom att han skulle lägga ut lite från land. Sedan satte han sig ner och undervisade folket från båten.</verse>
				<verse number="4">Och när han hade slutat att tala, sa han till Simon: Lägg ut på djupet och kasta ut era nät till fångst.</verse>
				<verse number="5">Då svarade Simon och sa till honom: Mästare, vi har arbetat hela natten och ingenting fått, men på ditt ord vill jag kasta ut nätet.</verse>
				<verse number="6">När de hade gjort detta fick de en så stor mängd fiskar att deras nät gick sönder.</verse>
				<verse number="7">Och de vinkade till sina kamrater i den andra båten att de skulle komma och hjälpa dem. Och de kom och fyllde båda båtarna, så att de började sjunka.</verse>
				<verse number="8">Då Simon Petrus såg detta föll han ner vid Jesu knän, och sa: Gå bort ifrån mig, Herre, för jag är en syndig människa.</verse>
				<verse number="9">För han och alla dem som var med honom hade slagits med häpnad över den fångst av fisk som de hade fått,</verse>
				<verse number="10">likaså också Jakob och Johannes, Sebedeus söner, som var tillsammans med Simon. Då sa Jesus till Simon: Frukta inte. Härefter ska du fånga människor.</verse>
				<verse number="11">Och när de hade dragit upp båtarna på land lämnade de allt och följde honom.</verse>
				<verse number="12">Sedan hände detta då han var i en av städerna: Och se, där fanns en man som var full av spetälska. När han fick se Jesus föll han ner på sitt ansikte och bad honom och sa: Herre, om du vill så kan du göra mig ren.</verse>
				<verse number="13">Då räckte han ut handen och rörde vid honom, och sa: Jag vill, bli ren! Och genast försvann spetälskan från honom.</verse>
				<verse number="14">Och han befallde honom att inte berätta det för någon: Men gå och visa dig för prästen och offra för din rening i enlighet med vad Mose har befallt till ett vittnesbörd för dem.</verse>
				<verse number="15">Men ryktet om honom spred sig ännu mer, och stora skaror samlades för att höra honom och bli helade från sina sjukdomar av honom.</verse>
				<verse number="16">Men han drog sig undan till öde trakter och bad.</verse>
				<verse number="17">Och det hände en dag då han undervisade, att där satt fariseer och laglärda, som hade kommit från alla byar i Galileen och Judeen och från Jerusalem. Och Herrens kraft var där till att bota dem.</verse>
				<verse number="18">Och se, några män bar på en bår en man som var lam, som de försökte bära in och lägga ner framför honom.</verse>
				<verse number="19">Men när de för folkmassans skull inte kunde komma på genom vilken väg de skulle bära in honom, gick de upp på taket och firade ner honom med båren genom taket, mitt framför Jesus.</verse>
				<verse number="20">Då han såg deras tro, sa han till honom: Människa, du har fått förlåtelse för dina synder.</verse>
				<verse number="21">Och de skriftlärda och fariseerna började tänka och sa: Vem är denne som uttalar sådana hädelser? Vem kan förlåta synder, förutom endast Gud?</verse>
				<verse number="22">Men då Jesus märkte deras tankar svarade han och sa till dem: Vad tänker ni i era hjärtan?</verse>
				<verse number="23">Vilket är lättare att säga: Dina synder är dig förlåtna, eller att säga: Stå upp och gå?</verse>
				<verse number="24">Men för att ni ska veta, att Människosonen har makt på jorden att förlåta synder, sa han till den lame: Jag säger dig: Stå upp, ta din bädd och gå hem.</verse>
				<verse number="25">Och genast ställde han sig upp inför deras ögon, tog det som han legat på och gick hem medan han prisade Gud.</verse>
				<verse number="26">Alla greps av häpnad och de prisade Gud, och de uppfylldes av fruktan och sa: Det är otroligt, det vi har sett i dag.</verse>
				<verse number="27">Sedan gick han ut därifrån och fick se en tullindrivare vid namn Levi sitta vid tullen, och han sa till honom: Följ mig.</verse>
				<verse number="28">Då lämnade han allt, reste sig och följde honom.</verse>
				<verse number="29">Och Levi gjorde för honom ett stort gästabud i sitt hus. Och där var en stor mängd tullindrivare och andra, som låg till bords tillsammans med dem.</verse>
				<verse number="30">Men de skriftlärda och fariseerna kritiserade hans lärjungar och sa: Varför äter och dricker ni med tullindrivare och syndare?</verse>
				<verse number="31">Då svarade Jesus och sa till dem: Det är inte de friska som behöver läkare utan de sjuka.</verse>
				<verse number="32">Jag har inte kommit för att kalla rättfärdiga, utan syndare till omvändelse.</verse>
				<verse number="33">Då sa de till honom: Varför fastar Johannes lärjungar ofta och ber böner, likaså också fariseernas, men dina äter och dricker?</verse>
				<verse number="34">Då sa han till dem: Ni kan väl inte få bröllopsgästerna att fasta medan brudgummen är hos dem?</verse>
				<verse number="35">Men det ska komma en tid då brudgummen tas ifrån dem. Och då, på den tiden, ska de fasta.</verse>
				<verse number="36">Och han talade också till dem i en liknelse: Ingen lagar ett gammalt plagg med en lapp från ett nytt tyg, för då slits det nya sönder och lappen från det nya passar inte ihop med det gamla.</verse>
				<verse number="37">Och ingen slår nytt vin i gamla skinnsäckar, för då spränger det nya vinet sönder skinnsäckarna, och det spills ut, och skinnsäckarna blir förstörda.</verse>
				<verse number="38">Utan nytt vin ska man slå i nya skinnsäckar och så blir båda bevarade.</verse>
				<verse number="39">Och ingen som har druckit gammalt vin vill genast ha nytt, för han säger: Det gamla är bättre.</verse>
			</chapter>
			<chapter number="6">
				<verse number="1">Och det hände på en sabbat, näst efter den första, att han gick igenom ett sädesfält, och hans lärjungar ryckte av ax och gnuggade sönder dem med händerna och åt.</verse>
				<verse number="2">Då sa några av fariseerna till dem: Varför gör ni det som inte är tillåtet att göra på sabbatsdagarna?</verse>
				<verse number="3">Då svarade Jesus och sa till dem: Har ni inte läst vad David gjorde, då han och de som var med honom blev hungriga,</verse>
				<verse number="4">hur han gick in i Guds hus och tog skådebröden och åt, vilket inte är tillåtet för någon annan än för prästerna att äta, och gav också åt dem som var med honom?</verse>
				<verse number="5">Och han sa till dem: Människosonen är Herre också över sabbaten.</verse>
				<verse number="6">Men det hände även på en annan sabbat, att han gick in i synagogan och undervisade. Och där var en man, vars högra hand var förtvinad.</verse>
				<verse number="7">Och de skriftlärda och fariseerna vaktade noga på honom, ifall han skulle bota någon på sabbaten, för att de skulle finna något att anklaga honom för.</verse>
				<verse number="8">Men han visste deras tankar och sa till mannen som hade den förtvinade handen: Stå upp och ställ dig här i mitten. Då reste han sig och steg fram.</verse>
				<verse number="9">Då sa Jesus till dem: Jag vill fråga er en sak: Är det tillåtet på sabbatsdagarna att göra gott eller att göra ont, att rädda liv eller att förgöra det?</verse>
				<verse number="10">Och han såg sig omkring på dem alla och sa till mannen: Räck ut din hand. Och han gjorde så. Och hans hand blev helad och var lika frisk som den andra.</verse>
				<verse number="11">Men de blev ursinniga och talade med varandra om vad de skulle göra med Jesus.</verse>
				<verse number="12">Så hände det i de dagarna, att han gick iväg upp på berget för att be, och han blev kvar där över natten i bön till Gud.</verse>
				<verse number="13">Men då det blev dag, kallade han till sig sina lärjungar och utvalde bland dem tolv, som han också kallade apostlar:</verse>
				<verse number="14">Simon, som han också kallade Petrus, och Andreas, hans bror, Jakob och Johannes, Filippus och Bartolomeus,</verse>
				<verse number="15">Matteus och Tomas, Jakob, Alfeus son, och Simon, som kallades Seloten,</verse>
				<verse number="16">Judas, Jakobs son, och Judas Iskariot, som också blev förrädare.</verse>
				<verse number="17">Och han gick ner med dem och stannade på en jämn plats. Och där var en stor mängd av hans lärjungar, och mycket folk från hela Judeen och Jerusalem, och från kusten vid Tyrus och Sidon,</verse>
				<verse number="18">vilka hade kommit för att höra honom och bli botade från sina sjukdomar, liksom de som var plågade av orena andar. Och de blev botade.</verse>
				<verse number="19">Och allt folket sökte efter att få röra vid honom, eftersom kraft gick ut från honom och botade alla.</verse>
				<verse number="20">Och han lyfte blicken och såg på sina lärjungar och sa: Saliga är ni som är fattiga, för Guds rike tillhör er.</verse>
				<verse number="21">Saliga är ni som nu hungrar, för ni ska bli mättade. Saliga är ni som nu gråter, för ni ska skratta.</verse>
				<verse number="22">Saliga är ni, då människorna hatar er och utesluter er och smädar er och kastar bort ert namn såsom något ont för Människosonens skull.</verse>
				<verse number="23">Gläd er och hoppa av fröjd på den dagen, för se, er lön är stor i himlen. För på samma sätt gjorde deras fäder med profeterna.</verse>
				<verse number="24">Men ve er som är rika, för ni har fått ut er tröst.</verse>
				<verse number="25">Ve er som är mätta, för ni ska hungra. Ve er som skrattar nu, för ni ska sörja och gråta.</verse>
				<verse number="26">Ve er när alla människor talar väl om er. För på samma sätt gjorde deras fäder med de falska profeterna.</verse>
				<verse number="27">Men till er som hör, säger jag: Älska era fiender och gör gott mot dem som hatar er.</verse>
				<verse number="28">Välsigna dem som förbannar er och be för dem som gör orätt mot er.</verse>
				<verse number="29">Slår någon dig på den ena kinden, så vänd också den andra till. Och tar någon ifrån dig manteln, så hindra honom inte att ta livklädnaden också.</verse>
				<verse number="30">Och ge åt var och en som begär något av dig, och kräv inte tillbaka av den som tar ifrån dig det som är ditt.</verse>
				<verse number="31">Och så som ni vill att människorna ska göra mot er, så ska ni också göra mot dem.</verse>
				<verse number="32">Och om ni älskar dem som älskar er, ska ni ha tack för det? För också syndare älskar dem som de blir älskade av.</verse>
				<verse number="33">Och om ni gör gott mot dem som gör gott mot er, ska ni ha tack för det? För syndare gör också på samma sätt.</verse>
				<verse number="34">Och om ni lånar åt dem som ni hoppas ska ge tillbaka, ska ni ha tack för det? För syndare lånar också åt syndare, för att de ska få lika mycket tillbaka.</verse>
				<verse number="35">Utan älska era fiender, och gör gott och låna utan att hoppas få något tillbaka, då ska er lön bli stor och ni ska vara den Högstes barn, för han är god mot de otacksamma och onda.</verse>
				<verse number="36">Var därför barmhärtiga, såsom också er Fader är barmhärtig.</verse>
				<verse number="37">Döm inte, så ska ni inte bli dömda. Fördöm inte, så ska ni inte bli fördömda. Förlåt, så ska ni bli förlåtna.</verse>
				<verse number="38">Ge, så ska ni få. Ett gott mått, väl packat, skakat och överflödande ska man ge er i famnen. För med samma mått som ni mäter med, ska det mätas upp åt er.</verse>
				<verse number="39">Och han berättade en liknelse för dem: Kan väl en blind leda en blind? Faller de inte båda i gropen?</verse>
				<verse number="40">En lärjunge står inte över sin lärare, men var och en är fullärd när han blir som sin lärare.</verse>
				<verse number="41">Och varför ser du flisan i din broders öga, men märker inte bjälken i ditt eget öga?</verse>
				<verse number="42">Eller hur kan du säga till din broder: Broder, låt mig ta bort flisan som är i ditt öga, när du själv inte ser bjälken i ditt eget öga? Du hycklare, ta först ut bjälken ur ditt eget öga och då kommer du att se klart, så att du kan ta bort flisan som är i din broders öga.</verse>
				<verse number="43">Ett gott träd bär ju inte dålig frukt, inte heller bär något dåligt träd god frukt.</verse>
				<verse number="44">Varje träd känns ju igen av sin frukt. Inte hämtar man väl fikon från törnen, inte heller skördar man vindruvor från törnbuskar.</verse>
				<verse number="45">En god människa bär fram det som är gott ur sitt hjärtas goda förråd, och en ond människa bär fram det som är ont ur sitt hjärtas onda förråd. För vad hjärtat är fullt av talar munnen.</verse>
				<verse number="46">Men varför kallar ni mig Herre, Herre, och gör ändå inte vad jag säger?</verse>
				<verse number="47">Var och en som kommer till mig och hör mina ord och gör därefter, vem han är lik, det ska jag visa er.</verse>
				<verse number="48">Han är lik en man som byggde ett hus och grävde djupt och lade grundvalen på klippan. Och när översvämningen kom, vräkte sig floden mot huset, men den kunde inte skaka det, eftersom det var grundat på klippan.</verse>
				<verse number="49">Men den som hör och inte gör, han är lik en man som byggde ett hus på marken, utan någon grund. Och floden vräkte sig mot det, som genast föll och förödelsen blev stor för det huset.</verse>
			</chapter>
			<chapter number="7">
				<verse number="1">När han hade avslutat hela sitt tal till folket som lyssnade, gick han in i Kapernaum.</verse>
				<verse number="2">Och en officer hade en tjänare som han satte stort värde på och som var sjuk och låg för döden.</verse>
				<verse number="3">Då han fick höra om Jesus, skickade han de äldste av judarna till honom och bad honom, att han skulle komma och bota hans tjänare.</verse>
				<verse number="4">När de kom till Jesus, bad de honom ivrigt och sa: Han är värd att du gör det för honom.</verse>
				<verse number="5">För han älskar vårt folk och han har byggt synagogan åt oss.</verse>
				<verse number="6">Då gick Jesus med dem. Och då han inte var långt från huset, skickade officeren några av sina vänner till honom, vilka sa till honom: Herre, gör dig inte besvär, för jag är inte värd att du går in under mitt tak.</verse>
				<verse number="7">Därför har jag inte heller ansett mig själv värdig att komma till dig. Men säg ett ord så ska min tjänare bli frisk.</verse>
				<verse number="8">För jag är själv en man som står under andras befäl, och jag har soldater under mig. Och jag säger till den ene: Gå, och han går, och till den andre: Kom, och han kommer, och till min tjänare: Gör det, och han gör så.</verse>
				<verse number="9">Då Jesus hörde detta, förundrade han sig över honom och vände sig om och sa till folket som följde honom: Jag säger er: Inte ens i Israel har jag funnit så stark tro.</verse>
				<verse number="10">Och de som skickats ut vände tillbaka till huset och fann att tjänaren, som hade varit sjuk, var frisk.</verse>
				<verse number="11">Och det hände dagen efter att han gick till en stad som heter Nain, och många av hans lärjungar och mycket folk gick med honom.</verse>
				<verse number="12">Då han nu kom nära stadsporten, se, då bars där ut en död. Den döde var sin mors ende son, och hon var änka. Och en stor skara människor från staden följde med henne.</verse>
				<verse number="13">Då Herren fick se henne, förbarmade han sig över henne och sa till henne: Gråt inte.</verse>
				<verse number="14">Och han gick fram och rörde vid båren, och de som bar den stannade. Då sa han: Unge man, jag säger dig: Stå upp!</verse>
				<verse number="15">Då satte sig den döde upp och började tala, och han överlämnade honom åt hans mor.</verse>
				<verse number="16">Och fruktan kom över alla och de prisade Gud och sa: En stor profet har uppstått bland oss, och Gud har besökt sitt folk.</verse>
				<verse number="17">Och ryktet om honom gick ut över hela Judeen och i hela trakten där omkring.</verse>
				<verse number="18">Och Johannes lärjungar berättade allt detta för honom.</verse>
				<verse number="19">Då kallade han till sig två av sina lärjungar och sände dem till Jesus och sa: Är du den som ska komma? Eller ska vi vänta på någon annan?</verse>
				<verse number="20">Då männen kom till honom sa de: Johannes Döparen har sänt oss till dig för att fråga: Är du han som ska komma? Eller ska vi vänta på någon annan?</verse>
				<verse number="21">Och vid samma tillfälle botade han många från sjukdomar och plågor och onda andar och gav åt många blinda deras syn.</verse>
				<verse number="22">Då svarade Jesus och sa till dem: Gå och säg till Johannes vad ni har sett och hört, att blinda ser, lama går, spetälska blir rena, döva hör, döda uppstår och för fattiga blir evangelium predikat.</verse>
				<verse number="23">Och salig är den som inte tar anstöt av mig.</verse>
				<verse number="24">När de som var utsända av Johannes hade gått, började han tala till folket om Johannes: Vad gick ni ut i öknen för att se? Ett strå som vajar för vinden?</verse>
				<verse number="25">Eller vad gick ni ut för att se? En man klädd i fina kläder? Se, de som har praktfulla kläder och lever i lyx finns i kungapalatsen.</verse>
				<verse number="26">Eller vad gick ni ut för att se? En profet? Ja, jag säger er: Ännu mer än en profet.</verse>
				<verse number="27">Det är om honom det står skrivet: Se, jag sänder min budbärare framför ditt ansikte, som ska bereda din väg framför dig.</verse>
				<verse number="28">För jag säger er: Bland dem som är födda av kvinnor finns det ingen större profet än Johannes Döparen. Men den som är minst i Guds rike är större än han.</verse>
				<verse number="29">Och allt folket som hörde honom, även tullindrivarna, gav Gud rätt och lät döpa sig med Johannes dop.</verse>
				<verse number="30">Men fariseerna och de laglärda förkastade Guds plan för dem och lät sig inte döpas av honom.</verse>
				<verse number="31">Och Herren sa: Vid vem ska jag då likna människorna av denna generation? Och vem är de lika?</verse>
				<verse number="32">De är lika barn, som sitter på torget och ropar till varandra och säger: Vi spelade flöjt för er men ni dansade inte. Vi sjöng sorgesång för er men ni grät inte.</verse>
				<verse number="33">För Johannes Döparen har kommit, och han varken äter bröd eller dricker vin, och ni säger: Han har en ond ande.</verse>
				<verse number="34">Människosonen har kommit, och han äter och dricker och ni säger: Se, den mannen är en frossare och drinkare, en vän till tullindrivare och syndare.</verse>
				<verse number="35">Men visdomen har fått rätt av alla sina barn.</verse>
				<verse number="36">Och en av fariseerna inbjöd honom, att han skulle äta med honom, och han gick in i fariséns hus och lade sig till bords.</verse>
				<verse number="37">Och se, där var en kvinna i staden som var en synderska. När hon fick veta att han låg till bords i fariséns hus, kom hon dit med en alabasterflaska med väldoftande olja</verse>
				<verse number="38">och ställde sig bakom honom vid hans fötter och grät, och började väta hans fötter med sina tårar och torkade dem med sitt hår och kysste hans fötter och smorde dem med den väldoftande oljan.</verse>
				<verse number="39">Då farisén som hade inbjudit honom såg detta, sa han till sig själv: Vore denne en profet, så skulle han veta vem och vad för slags kvinna det är som rör vid honom, att hon är en synderska.</verse>
				<verse number="40">Då började Jesus tala och sa till honom: Simon, jag har något att säga dig. Och han sa: Mästare, säg det.</verse>
				<verse number="41">Två män stod i skuld hos en penningutlånare. Den ene var skyldig femhundra denarer och den andre femtio.</verse>
				<verse number="42">Och när de inte hade något att betala med, efterskänkte han skulden för dem båda. Säg mig nu, vilken av dem kommer att älska honom mest?</verse>
				<verse number="43">Simon svarade och sa: Den som fick mest efterskänkt, skulle jag tro. Då sa han till honom: Du har dömt rätt.</verse>
				<verse number="44">Och så vände han sig till kvinnan och sa till Simon: Ser du denna kvinna? Jag kom in i ditt hus, du gav mig inget vatten till mina fötter, men hon har vätt mina fötter med sina tårar och torkat dem med sitt hår.</verse>
				<verse number="45">Du har inte kysst mig, men sedan jag kom in har hon inte upphört att kyssa mina fötter.</verse>
				<verse number="46">Du har inte smort mitt huvud med olja, men hon har smort mina fötter med väldoftande olja.</verse>
				<verse number="47">Därför säger jag dig: Hennes många synder är förlåtna, därför har hon visat stor kärlek. Men den som fått lite förlåtet älskar lite.</verse>
				<verse number="48">Sedan sa han till henne: Dina synder är förlåtna.</verse>
				<verse number="49">Då började de som låg till bords med honom säga till sig själva: Vem är denne som till och med förlåter synder?</verse>
				<verse number="50">Men han sa till kvinnan: Din tro har frälst dig, gå i frid.</verse>
			</chapter>
			<chapter number="8">
				<verse number="1">Och det hände därefter, att han vandrade omkring i städer och byar och predikade och förkunnade evangeliet om Guds rike. Och de tolv var med honom,</verse>
				<verse number="2">samt några kvinnor som han hade botat från onda andar och sjukdomar: Maria, som kallades Magdalena, från vilken sju onda andar hade farit ut,</verse>
				<verse number="3">vidare Johanna, hustru till Kusas, som var Herodes förvaltare, och Susanna och många andra som tjänade honom med sina ägodelar.</verse>
				<verse number="4">Då nu mycket folk hade samlat sig och de hade gått ut till honom från varje stad, talade han i en liknelse:</verse>
				<verse number="5">En såningsman gick ut för att så sin säd. Och då han sådde föll en del vid vägen och blev nertrampat, och himlens fåglar åt upp det.</verse>
				<verse number="6">Och en del föll på stengrunden och när det hade kommit upp torkade det bort, eftersom det inte hade någon fuktighet.</verse>
				<verse number="7">Och en del föll bland törnen och törnena växte upp samtidigt med det och kvävde det.</verse>
				<verse number="8">Och en del föll i den goda jorden, och det växte upp och gav hundrafaldig skörd. Då han sa detta, ropade han: Den som har öron till att höra, han må höra.</verse>
				<verse number="9">Då frågade hans lärjungar honom och sa: Vad betyder denna liknelse?</verse>
				<verse number="10">Och han sa: Åt er är det givet att få veta Guds rikes hemligheter, men åt de andra ges det genom liknelser, för att de med seende ögon inget ska se och med hörande öron inget ska förstå.</verse>
				<verse number="11">Och detta är vad liknelsen betyder: Säden är Guds ord.</verse>
				<verse number="12">Och de vid vägkanten är de som hör, men sedan kommer djävulen och tar bort ordet från deras hjärtan, för att de inte ska tro och bli frälsta.</verse>
				<verse number="13">Och de på stengrunden är de som när de hör tar emot ordet med glädje. Men de har ingen rot. De tror till en tid men i prövningens stund avfaller de.</verse>
				<verse number="14">Och det som föll bland törnena, det är de som hör men under vandringen kvävs av omsorger och rikedom och livets njutningar och bär inte mogen frukt.</verse>
				<verse number="15">Men det som föll i den goda jorden är de som hör ordet och behåller det i ett uppriktigt och gott hjärta och bär frukt med uthållighet.</verse>
				<verse number="16">Och ingen tänder ett ljus och gömmer det under ett kärl eller sätter det under en bänk, utan man sätter det på en ljusstake, för att de som kommer in ska se ljuset.</verse>
				<verse number="17">För inget är dolt som inte ska bli uppenbarat. Och inget är gömt som inte ska bli känt och komma i dagen.</verse>
				<verse number="18">Var därför noga med hur ni lyssnar. För den som har, åt honom ska bli givet, och den som inte har, från honom ska tas också det han tror sig ha.</verse>
				<verse number="19">Så kom hans mor och hans bröder till honom, men de kunde inte komma fram till honom för folkmassans skull.</verse>
				<verse number="20">Då blev det berättat för honom av några som sa: Din mor och dina bröder står här utanför och vill träffa dig.</verse>
				<verse number="21">Men han svarade och sa till dem: Min mor och mina bröder är dessa som hör Guds ord och gör det.</verse>
				<verse number="22">Så hände det en dag, att han steg i en båt tillsammans med sina lärjungar och sa till dem: Låt oss fara över till andra sidan sjön. Och de lade ut.</verse>
				<verse number="23">Men medan de seglade, somnade han. Då kom en stormvind ner över sjön och båten fylldes med vatten, och de var i fara.</verse>
				<verse number="24">Då gick de fram och väckte honom och sa: Mästare, Mästare, vi går under! Då reste han sig upp och talade strängt till vinden och vattnets vågor och de lade sig och det blev lugnt.</verse>
				<verse number="25">Och han sa till dem: Var är er tro? Men de hade blivit förskräckta och förundrade och sa till varandra: Vem är då denne? För han befaller till och med vindarna och vattnet och de lyder honom.</verse>
				<verse number="26">Så seglade de ner till gadarenernas land, som ligger mitt emot Galileen.</verse>
				<verse number="27">När han hade stigit i land, mötte honom en man från staden, vilken sedan en ganska lång tid var besatt av onda andar och som inte hade några kläder på sig och inte heller bodde i något hus, utan bland gravarna.</verse>
				<verse number="28">Då han fick se Jesus, ropade han och föll ner inför honom och sa med hög röst: Vad har du med mig att göra, Jesus, du den Högste Gudens Son? Jag ber dig, plåga mig inte,</verse>
				<verse number="29">för han hade befallt den orene anden att fara ut ur mannen. Han hade länge plågat honom, och mannen hade varit bunden med kedjor och fotbojor och hållits i förvar, men han hade slitit sönder bojorna och hade av den onde anden drivits ut i öknen.</verse>
				<verse number="30">Då frågade Jesus honom och sa: Vad är ditt namn? Då sa han: Legion. För många onda andar hade kommit in i honom.</verse>
				<verse number="31">Och dessa bad honom, att han inte skulle befalla dem att fara ner i avgrunden.</verse>
				<verse number="32">Men där gick en stor svinhjord i bet på berget. Då bad de honom, att han skulle tillåta dem att fara in i dem. Och han tillät dem det.</verse>
				<verse number="33">Då for de onda andarna ut ur mannen och for in i svinen. Och hjorden rusade utför branten ner i sjön och drunknade.</verse>
				<verse number="34">Men när herdarna såg vad som hade skett, flydde de och gav sig iväg och berättade det i staden och ute på landet.</verse>
				<verse number="35">Då gick de ut för att se vad som hade hänt och kom till Jesus och fann mannen, ur vilken de onda andarna hade farit ut, sitta vid Jesu fötter, klädd och vid sina sinnen, och de blev förskräckta.</verse>
				<verse number="36">Också de som hade sett det talade om för dem, hur han som hade varit besatt av onda andar hade blivit helad.</verse>
				<verse number="37">Och allt folket från trakten däromkring i gadarenernas land bad honom att han skulle gå bort från dem, för stor fruktan hade kommit över dem. Då steg han i båten och vände tillbaka.</verse>
				<verse number="38">Men mannen, ur vilken de onda andarna hade farit ut, bad honom att han skulle få följa honom. Men Jesus skickade iväg honom och sa:</verse>
				<verse number="39">Vänd tillbaka hem och berätta vilka stora ting Gud har gjort med dig. Och han gick iväg och förkunnade i hela staden vilka stora ting Jesus hade gjort med honom.</verse>
				<verse number="40">Och det hände då Jesus hade återvänt, att folket välkomnade honom, eftersom alla väntade på honom.</verse>
				<verse number="41">Och se, där kom en man som hette Jairus, och han var föreståndare för synagogan. Och han föll ner för Jesu fötter och bad honom att han skulle komma till hans hus.</verse>
				<verse number="42">För han hade endast en dotter, omkring tolv år gammal, och hon låg för döden. Men medan han var på väg dit, trängde sig folket inpå honom.</verse>
				<verse number="43">Och där fanns en kvinna som hade haft svåra blödningar i tolv år och som hade gjort av med allt hon ägde på läkare, men inte kunnat bli botad av någon.</verse>
				<verse number="44">Hon närmade sig bakifrån och rörde vid hörntofsen av hans mantel, och genast stannade hennes blödning.</verse>
				<verse number="45">Då sa Jesus: Vem var det som rörde vid mig? Då alla nekade, sa Petrus och de som var med honom: Mästare, folket trycker och tränger sig inpå dig, och du säger: Vem rörde vid mig?</verse>
				<verse number="46">Men Jesus sa: Någon har rört vid mig, för jag kände att kraft gick ut från mig.</verse>
				<verse number="47">När kvinnan insåg att det inte gick att dölja, kom hon darrande fram och föll ner för honom och berättade för honom inför allt folket, varför hon hade rört vid honom och hur hon genast hade blivit botad.</verse>
				<verse number="48">Då sa han till henne: Dotter, var vid gott mod, din tro har helat dig. Gå i frid.</verse>
				<verse number="49">Medan han ännu talade, kom någon från synagogföreståndarens hus och sa till honom: Din dotter är död. Besvära inte Mästaren.</verse>
				<verse number="50">Då Jesus hörde detta svarade han och sa till honom: Frukta inte, bara tro, så ska hon bli helad.</verse>
				<verse number="51">Då han kom fram till huset tillät han ingen att gå in, utom Petrus och Jakob och Johannes samt flickans far och mor.</verse>
				<verse number="52">Och alla grät och jämrade sig över henne. Men han sa: Gråt inte, hon är inte död, utan sover.</verse>
				<verse number="53">Då hånskrattade de åt honom, för de visste att hon var död.</verse>
				<verse number="54">Men han drev ut alla och tog henne vid handen och ropade och sa: Flicka, stå upp!</verse>
				<verse number="55">Och hennes ande återvände och hon reste sig genast upp, och han sa till dem att ge henne något att äta.</verse>
				<verse number="56">Och hennes föräldrar förundrade sig mycket. Men han förbjöd dem att berätta för någon vad som hade hänt.</verse>
			</chapter>
			<chapter number="9">
				<verse number="1">Sedan kallade Jesus samman sina tolv lärjungar och gav dem makt och auktoritet över alla onda andar och till att bota sjukdomar.</verse>
				<verse number="2">Och han sände ut dem till att predika Guds rike och till att bota sjuka.</verse>
				<verse number="3">Och han sa till dem: Ta inget med er på vägen, varken stavar eller väska eller bröd eller pengar, och ha inte heller två livklädnader.</verse>
				<verse number="4">Och vilket hus ni än besöker, så stanna där tills ni går vidare därifrån.</verse>
				<verse number="5">Och där de inte tar emot er, så gå bort från den staden, skaka även dammet av era fötter, till ett vittne mot dem.</verse>
				<verse number="6">Och de gick ut och vandrade genom byarna, predikade evangeliet och botade sjuka överallt.</verse>
				<verse number="7">När Herodes, tetrarken, fick höra om allt det som gjordes av honom, så visste han inte vad han skulle tro, för några sa att Johannes hade uppstått från de döda,</verse>
				<verse number="8">och andra att Elia har visat sig, och andra att det är någon av de gamla profeterna som har uppstått.</verse>
				<verse number="9">Men Herodes sa: Johannes har jag halshuggit. Vem är då denne, som jag hör sådant om? Och han önskade att få se honom.</verse>
				<verse number="10">Och apostlarna kom tillbaka och berättade för honom allt det de hade gjort. Då tog han dem med sig och gick avsides till en enslig plats, som ligger vid en stad som heter Betsaida.</verse>
				<verse number="11">Då folket fick veta detta följde de efter honom. Och han tog emot dem och talade till dem om Guds rike och botade dem som hade behov av helande.</verse>
				<verse number="12">Men när dagen började lida mot sitt slut, då kom de tolv fram till honom och sa: Skicka iväg folket så att de kan gå bort till byarna och gårdarna här omkring och skaffa sig husrum och få något att äta, eftersom vi är här på en enslig plats.</verse>
				<verse number="13">Men han sa till dem: Ge ni dem att äta. Då sa de: Vi har inte mer än fem bröd och två fiskar, om vi inte ska gå bort och köpa mat till alla dessa människor.</verse>
				<verse number="14">För de var omkring femtusen män. Då sa han till sina lärjungar: Låt dem slå sig ner i grupper, femtio i varje.</verse>
				<verse number="15">Och de gjorde så och lät alla slå sig ner.</verse>
				<verse number="16">Därefter tog han de fem bröden och de två fiskarna och lyfte blicken mot himlen, välsignade och bröt dem och gav åt sina lärjungar för att de skulle lägga fram för folket.</verse>
				<verse number="17">Och alla åt och blev mätta. Sedan tog man upp de stycken som hade blivit över efter dem, tolv korgar.</verse>
				<verse number="18">Och det hände, då han var ensam och bad, att hans lärjungar var hos honom. Och han frågade dem och sa: Vem säger folket att jag är?</verse>
				<verse number="19">Då svarade de och sa: Johannes Döparen, men några säger Elia, och andra att det är någon av de gamla profeterna som har uppstått.</verse>
				<verse number="20">Då sa han till dem: Men vem säger ni att jag är? Petrus svarade och sa: Guds Smorde.</verse>
				<verse number="21">Då talade han strängt till dem och befallde dem att inte säga detta till någon.</verse>
				<verse number="22">Och han sa: Människosonen måste lida mycket, och förkastas av de äldste och översteprästerna och de skriftlärda och bli dödad, men uppstå på tredje dagen.</verse>
				<verse number="23">Sedan sa han till alla: Om någon vill följa mig, måste han förneka sig själv och ta sitt kors på sig var dag och följa mig.</verse>
				<verse number="24">För den som vill rädda sitt liv, han ska mista det, men den som mister sitt liv för min skull, han ska rädda det.</verse>
				<verse number="25">För vad hjälper det en människa, om hon vinner hela världen, men mister sig själv eller går förlorad?</verse>
				<verse number="26">För den som skäms för mig och mina ord, honom ska Människosonen skämmas för, när han kommer i sin och Faderns och de heliga änglarnas härlighet.</verse>
				<verse number="27">Men sannerligen säger jag er: Det är några av dem som står här som inte ska smaka döden, förrän de får se Guds rike.</verse>
				<verse number="28">Och det hände ungefär åtta dagar efter det att han hade sagt dessa ord, att han tog Petrus och Johannes och Jakob med sig och gick upp på berget för att be.</verse>
				<verse number="29">Och medan han bad, blev hans ansikte förvandlat och hans kläder blev skinande vita.</verse>
				<verse number="30">Och se, två män talade med honom. Det var Mose och Elia.</verse>
				<verse number="31">De visade sig i härlighet och talade om hans bortgång, som han skulle fullborda i Jerusalem.</verse>
				<verse number="32">Men Petrus och de som var med honom sov djupt, och när de vaknade upp, såg de hans härlighet och de två männen som stod tillsammans med honom.</verse>
				<verse number="33">Och det hände när dessa skulle skiljas från honom, att Petrus sa till Jesus: Mästare, det är gott för oss att vara här. Låt oss göra tre hyddor, en åt dig och en åt Mose och en åt Elia. Han visste inte vad han sa.</verse>
				<verse number="34">Medan han sa detta, kom en molnsky och överskuggade dem, och de blev förskräckta när de kom in i molnskyn.</verse>
				<verse number="35">Och ur molnskyn kom en röst, som sa: Denne är min älskade Son, hör honom!</verse>
				<verse number="36">Och i detsamma som rösten hördes, fann de Jesus vara ensam. Och de teg och berättade inget för någon vid den tiden av vad de hade sett.</verse>
				<verse number="37">Och det hände dagen därefter, när de kom ner från berget, att mycket folk mötte honom.</verse>
				<verse number="38">Se, en man ur folkhopen ropade då och sa: Mästare, jag ber dig, se till min son, för han är mitt enda barn.</verse>
				<verse number="39">Och se, en ande griper honom, och så skriker han plötsligt till, och den sliter i honom så att han tuggar fradga. Och det är knappt att den lämnar honom, sedan den misshandlat honom.</verse>
				<verse number="40">Jag bad då dina lärjungar att de skulle driva ut den, men de kunde inte.</verse>
				<verse number="41">Då svarade Jesus och sa: O du fördärvade släkte utan tro. Hur länge ska jag vara hos er och stå ut med er? Hämta hit din son.</verse>
				<verse number="42">Och medan han ännu var på väg fram, kastade den onde anden omkull honom och slet och ryckte i honom. Men Jesus befallde strängt den orene anden och helade pojken och gav honom tillbaka till hans far.</verse>
				<verse number="43">Och alla blev överväldigade av Guds stora makt. Medan alla förundrade sig över allt det Jesus gjorde, sa han till sina lärjungar:</verse>
				<verse number="44">Öppna era öron för det jag nu säger er: För Människosonen ska bli överlämnad i människors händer.</verse>
				<verse number="45">Men de förstod inte det han sa, för det var fördolt för dem så att de inte kunde förstå det. Och de vågade inte fråga honom om det han hade sagt.</verse>
				<verse number="46">Och bland dem kom frågan upp om vem som var störst bland dem.</verse>
				<verse number="47">Då Jesus såg deras hjärtans tankar, tog han ett barn och ställde det bredvid sig</verse>
				<verse number="48">och sa till dem: Den som tar emot detta barn i mitt namn tar emot mig. Och den som tar emot mig tar emot honom som har sänt mig. För den som är minst bland er alla, han ska bli stor.</verse>
				<verse number="49">Då svarade Johannes och sa: Mästare, vi såg en som drev ut onda andar i ditt namn, och vi förbjöd honom det, eftersom han inte följer med oss.</verse>
				<verse number="50">Men Jesus sa till honom: Förbjud honom inte, för den som inte är emot oss, han är för oss.</verse>
				<verse number="51">Och det hände när tiden var inne att han skulle bli upptagen, att han vände sitt ansikte mot Jerusalem för att gå dit.</verse>
				<verse number="52">Och han sände budbärare framför sig, och de gick iväg och kom in i en samaritisk by för att förbereda åt honom.</verse>
				<verse number="53">Men de tog inte emot honom, eftersom han hade vänt sitt ansikte för att gå mot Jerusalem.</verse>
				<verse number="54">Då hans lärjungar Jakob och Johannes såg det, sa de: Herre, vill du att vi ska befalla eld att komma ner från himlen och förtära dem, som också Elia gjorde?</verse>
				<verse number="55">Men han vände sig om och tillrättavisade dem och sa: Ni vet inte av vilken ande ni är.</verse>
				<verse number="56">För Människosonen har inte kommit för att förgöra människoliv, utan för att frälsa dem. Och de gick till en annan by.</verse>
				<verse number="57">Och det hände medan de vandrade vägen fram, att någon sa till honom: Herre, jag vill följa dig vart du än går.</verse>
				<verse number="58">Då sa Jesus till honom: Rävarna har lyor och himlens fåglar har bon, men Människosonen har inte någon plats där han kan vila sitt huvud.</verse>
				<verse number="59">Och han sa till en annan: Följ mig. Men han sa: Herre, låt mig först gå och begrava min far.</verse>
				<verse number="60">Då sa Jesus till honom: Låt de döda begrava sina döda, men gå du och predika Guds rike.</verse>
				<verse number="61">Och ytterligare en annan sa: Herre, jag vill följa dig, men låt mig först gå och ta farväl av dem som är hemma i mitt hus.</verse>
				<verse number="62">Men Jesus sa till honom: Ingen som sätter sin hand till plogen och ser sig tillbaka är lämplig för Guds rike.</verse>
			</chapter>
			<chapter number="10">
				<verse number="1">Därefter utsåg Herren också sjuttio andra och sände dem framför sig, två och två, till varje stad och plats dit han själv tänkte komma.</verse>
				<verse number="2">Så sa han till dem: Skörden är verkligen stor, men arbetarna är få. Be därför skördens Herre att han sänder ut arbetare till sin skörd.</verse>
				<verse number="3">Gå ut. Se, jag sänder er såsom lamm mitt bland vargar.</verse>
				<verse number="4">Bär ingen penningpung, ingen lädersäck, inte heller sandaler, och hälsa inte på någon under vägen.</verse>
				<verse number="5">Men i vilket hus ni än kommer in i, så säg först: Frid vare över detta hus.</verse>
				<verse number="6">Och om fridens barn finns där, så ska er frid vila över det, men om inte, så ska den vända tillbaka till er.</verse>
				<verse number="7">Och stanna i det huset, ät och drick vad de har att ge, för arbetaren är värd sin lön. Flytta inte från hus till hus.</verse>
				<verse number="8">Och i varje stad ni kommer in i, där de tar emot er, så ät vad som sätts fram åt er,</verse>
				<verse number="9">och bota de sjuka som finns där och säg till dem: Guds rike har kommit er nära.</verse>
				<verse number="10">Men i varje stad ni kommer in i, där de inte tar emot er, så gå ut på dess gator och säg:</verse>
				<verse number="11">Till och med dammet som fastnat vid oss från er stad, skakar vi av oss mot er. Men det ska ni veta, att Guds rike har kommit er nära.</verse>
				<verse number="12">Men jag säger er, att på den dagen ska det bli lindrigare för Sodom än för den staden.</verse>
				<verse number="13">Ve dig, Korasin! Ve dig, Betsaida! För hade sådana underverk blivit gjorda i Tyrus och Sidon, som blivit gjorda i er, så hade de för länge sedan omvänt sig och suttit i säck och aska.</verse>
				<verse number="14">Men för Tyrus och Sidon ska det bli lindrigare vid domen än för er.</verse>
				<verse number="15">Och du Kapernaum, som har varit upphöjd ända till himlen, ska bli nedstörtad ända till dödsriket.</verse>
				<verse number="16">Den som lyssnar till er lyssnar till mig, och den som förkastar er förkastar mig. Och den som förkastar mig, han förkastar honom som har sänt mig.</verse>
				<verse number="17">Och de sjuttio kom tillbaka med glädje och sa: Herre, till och med de onda andarna lyder oss i ditt namn.</verse>
				<verse number="18">Då sa han till dem: Jag såg Satan falla ner från himlen såsom en blixt.</verse>
				<verse number="19">Se, jag ger er makt att trampa på ormar och skorpioner och på fiendens hela styrka, och inget ska på något sätt kunna skada er.</verse>
				<verse number="20">Men, gläd er inte över att andarna är er underdåniga, utan gläd er hellre över att era namn är skrivna i himlen.</verse>
				<verse number="21">I samma stund fröjdade sig Jesus i anden och sa: Jag prisar dig, Fader, himlens och jordens Herre, för att du har dolt detta för de visa och kloka men uppenbarat det för dem som är som barn. Ja, Fader, så har varit välbehagligt för dig.</verse>
				<verse number="22">Allt har överlämnats åt mig av min Fader. Och ingen vet vem Sonen är, utom Fadern, inte heller vem Fadern är, utom Sonen och den som Sonen vill uppenbara det för.</verse>
				<verse number="23">Och han vände sig till sina lärjungar när de var ensamma och sa: Saliga är de ögon som ser det ni ser.</verse>
				<verse number="24">För jag säger er: Många profeter och kungar önskade att få se det ni ser, men fick inte se det, och höra det ni hör, men fick inte höra det.</verse>
				<verse number="25">Och se, en laglärd stod upp och ville sätta honom på prov och sa: Mästare, vad ska jag göra för att ärva evigt liv?</verse>
				<verse number="26">Då sa han till honom: Vad står det skrivet i lagen? Hur läser du?</verse>
				<verse number="27">Och han svarade och sa: Du ska älska Herren, din Gud, av hela ditt hjärta och av hela din själ och av hela din kraft och av hela ditt förstånd, och din nästa som dig själv.</verse>
				<verse number="28">Då sa han till honom: Du svarade rätt. Gör det, så får du leva.</verse>
				<verse number="29">Då ville han rättfärdiga sig själv och sa till Jesus: Och vem är min nästa?</verse>
				<verse number="30">Då svarade Jesus och sa: En man var på väg ner från Jerusalem till Jeriko och råkade ut för rövare, som tog av honom kläderna och misshandlade honom och lämnade honom där halvdöd.</verse>
				<verse number="31">Och en präst råkade komma ner samma väg och när han fick se honom, gick han förbi på andra sidan.</verse>
				<verse number="32">Och på samma sätt en levit. När han kom till platsen, gick han fram och såg på honom och gick förbi på andra sidan.</verse>
				<verse number="33">Men en samarit som var på resa kom dit där han var. Och när han såg honom, fylldes han av medlidande</verse>
				<verse number="34">och gick fram till honom, förband hans sår och hällde olja och vin i dem. Sedan lyfte han upp honom på sitt eget lastdjur och förde honom till ett värdshus och skötte om honom.</verse>
				<verse number="35">Dagen därpå när han skulle fortsätta tog han fram två denarer och gav dem till värden och sa till honom: Sköt om honom, och kostar det dig mer ska jag betala dig när jag kommer tillbaka.</verse>
				<verse number="36">Så, vilken av dessa tre anser du har varit den mannens nästa som hade råkat ut för rövare?</verse>
				<verse number="37">Då svarade han: Den som visade honom barmhärtighet. Då sa Jesus till honom: Gå du och gör på samma sätt.</verse>
				<verse number="38">Och det hände när de gick vidare, att han kom in i en by, och en kvinna vid namn Marta tog emot honom i sitt hem.</verse>
				<verse number="39">Och hon hade en syster som hette Maria, som satt vid Jesu fötter och hörde på hans ord.</verse>
				<verse number="40">Men Marta var mycket upptagen av allt tjänande. Och hon kom till honom och sa: Herre, bryr du dig inte om att min syster har lämnat mig ensam att ordna med allt? Säg därför till henne att hon hjälper mig.</verse>
				<verse number="41">Men Jesus svarade och sa till henne: Marta, Marta, du är bekymrad och oroar dig för många saker.</verse>
				<verse number="42">Men bara ett är nödvändigt, och Maria har valt den goda delen, som inte ska tas ifrån henne.</verse>
			</chapter>
			<chapter number="11">
				<verse number="1">Därefter hände det medan han var på ett ställe och bad och hade avslutat sin bön, att en av hans lärjungar sa till honom: Herre, lär oss att be såsom också Johannes lärde sina lärjungar.</verse>
				<verse number="2">Då sa han till dem: När ni ber, så säg: Fader vår, som är i himlarna, helgat vare ditt namn. Låt ditt rike komma. Ske din vilja, såsom i himlen, så också på jorden.</verse>
				<verse number="3">Ge oss var dag vårt dagliga bröd,</verse>
				<verse number="4">och förlåt oss våra synder, för också vi förlåter alla som är oss skyldiga. Och för oss inte in i frestelse, utan fräls oss från det onda.</verse>
				<verse number="5">Och han sa till dem: Om någon av er har en vän, och han går till honom mitt i natten och säger till honom: Käre vän, låna mig tre bröd,</verse>
				<verse number="6">för min vän har kommit resande till mig, och jag har ingenting att sätta fram åt honom.</verse>
				<verse number="7">Och den andre som är innanför svarar och säger: Stör mig inte. Dörren är redan stängd, och mina barn och jag har gått och lagt oss. Jag kan inte stå upp och ge dig något.</verse>
				<verse number="8">Jag säger er: Även om han inte står upp och ger honom det därför att han är hans vän, så kommer han trots det att stå upp och ge honom så mycket han behöver, därför att den andre är så enträgen.</verse>
				<verse number="9">Likaså säger jag er: Be och ni ska få, sök och ni ska finna, bulta och det ska öppnas för er.</verse>
				<verse number="10">För var och en som ber, han får, och den som söker, han finner, och för den som bultar ska det öppnas.</verse>
				<verse number="11">Och vem bland er är den far, som när hans son ber honom om ett bröd, ger honom en sten, eller om han ber om en fisk, ger honom en orm i stället för en fisk,</verse>
				<verse number="12">eller om han ber om ett ägg, räcker honom en skorpion?</verse>
				<verse number="13">Om nu ni, som är onda, vet hur ni ska ge era barn goda gåvor, hur mycket mer ska inte er himmelske Fader ge den Helige Ande åt dem som ber honom?</verse>
				<verse number="14">Och han drev ut en ond ande, och den var stum. Och det hände, när den onde anden hade farit ut, att den stumme talade, och folket var förundrade.</verse>
				<verse number="15">Men några av dem sa: Han driver ut onda andar med Beelsebul, de onda andarnas furste.</verse>
				<verse number="16">Och andra ville sätta honom på prov och begärde ett tecken från himlen av honom.</verse>
				<verse number="17">Men han visste deras tankar och sa till dem: Varje rike som kommer i strid med sig självt blir ödelagt, och en familj som är splittrad med sig själv faller.</verse>
				<verse number="18">Om nu också Satan har kommit i strid med sig själv, hur kan då hans rike bestå? För ni säger att jag driver ut onda andar med Beelsebul.</verse>
				<verse number="19">Men om jag driver ut onda andar med Beelsebul, med vem driver då era söner ut dem? De kommer därför att vara era domare.</verse>
				<verse number="20">Men om det är med Guds finger jag driver ut onda andar, då har Guds rike kommit till er.</verse>
				<verse number="21">När en stark man, fullt beväpnad, bevakar sin gård får hans ägodelar vara i fred.</verse>
				<verse number="22">Men om en starkare kommer över honom och besegrar honom, då tar han ifrån honom alla vapen som han litade på och fördelar hans byte.</verse>
				<verse number="23">Den som inte är med mig är emot mig, och den som inte samlar med mig, han skingrar.</verse>
				<verse number="24">När den orene anden har farit ut ur en människa, vandrar han omkring i torra trakter, söker efter vila och när han inte finner någon, säger han: Jag vill vända tillbaka till mitt hus som jag lämnade.</verse>
				<verse number="25">Och när han kommer dit, finner han det städat och pyntat.</verse>
				<verse number="26">Då går han iväg och tar med sig sju andra andar, som är värre än han själv, och de går in och bor där, och för den människan blir det sista värre än det första.</verse>
				<verse number="27">Och det hände medan han sa detta, att en kvinna i folkskaran höjde sin röst och sa till honom: Välsignat är det moderliv som har burit dig och de bröst som ammat dig.</verse>
				<verse number="28">Men han sa: Säg hellre: Välsignade är de som hör Guds ord och bevarar det.</verse>
				<verse number="29">Och då folket strömmade till, började han tala: Detta är en ond generation. Den begär tecken, men den ska inte få något annat tecken än profeten Jonas tecken.</verse>
				<verse number="30">För såsom Jona var ett tecken för folket i Nineve, så ska också Människosonen vara det för denna generation.</verse>
				<verse number="31">Drottningen från Södern ska stå upp vid domen tillsammans med männen av denna generation och fördöma dem, för hon kom från världens ände för att höra Salomos visdom, och se, här är en som är större än Salomo.</verse>
				<verse number="32">Män från Nineve ska stå upp vid domen med denna generation och fördöma den, för de omvände sig vid Jonas predikan, och se, här är en som är större än Jona.</verse>
				<verse number="33">Ingen tänder ett ljus och sätter det på en undangömd plats eller under skäppan, utan på ljusstaken, för att de som kommer in ska se ljuset.</verse>
				<verse number="34">Ögat är kroppens ljus. Så när ditt öga är friskt får också hela din kropp ljus, men när det är dåligt är också din kropp i mörker.</verse>
				<verse number="35">Se därför till, att ljuset som är i dig inte är mörker.</verse>
				<verse number="36">Om nu hela din kropp är helt upplyst och inte har någon mörk del så är den helt och hållet ljus, såsom när en lampa lyser på dig med sitt klara sken.</verse>
				<verse number="37">När han talade, frågade en viss farisé honom om han ville äta med honom. Då gick han in och lade sig till bords.</verse>
				<verse number="38">Men farisén blev förvånad när han såg att han inte tvättade sig före måltiden.</verse>
				<verse number="39">Då sa Herren till honom: Ni fariseer, ni gör nu utsidan av bägaren och fatet rent, men ert inre är fullt av rovgirighet och ondska.</verse>
				<verse number="40">Ni dårar, den som gjorde det yttre har han inte också gjort det inre?</verse>
				<verse number="41">Men ge hellre som gåva av det som ni har, och se, då är allt rent för er.</verse>
				<verse number="42">Men ve er, ni fariseer, för ni ger tionde av mynta och ruta och alla slags kryddväxter, men domen och Guds kärlek bryr ni er inte om. Detta borde ni göra, utan att försumma det andra.</verse>
				<verse number="43">Ve er, ni fariseer, för ni älskar de främsta platserna i synagogorna och vill bli hälsade på torget.</verse>
				<verse number="44">Ve er, ni skriftlärda och fariseer, ni hycklare, för ni är som gravar som inte syns, som människorna trampar på utan att veta om det.</verse>
				<verse number="45">Då tog en av de laglärda till orda och sa till honom: Mästare, när du säger så, förolämpar du även oss.</verse>
				<verse number="46">Då sa han: Ve också er, ni laglärda, för ni lägger på människorna bördor som är svåra att bära, men själva rör ni inte bördorna med ett enda av era fingrar.</verse>
				<verse number="47">Ve er, ni som bygger upp profeternas gravar, som era fäder dödade.</verse>
				<verse number="48">Så vittnar ni om att ni gillar era fäders gärningar, för de dödade verkligen dem och ni bygger deras gravar.</verse>
				<verse number="49">Därför har också Guds vishet sagt: Jag ska sända profeter och apostlar till dem, och en del av dem ska de döda och förfölja,</verse>
				<verse number="50">för att alla profeters blod, som blev utgjutet från världens skapelse, ska utkrävas av detta släkte,</verse>
				<verse number="51">från Abels blod till Sakarias blod, som dödades mellan altaret och templet. Ja, jag säger er: Det ska utkrävas av detta släkte.</verse>
				<verse number="52">Ve er, ni laglärda, för ni har tagit bort nyckeln till kunskapen. Själva har ni inte gått in, och de som ville gå in har ni hindrat.</verse>
				<verse number="53">När han sa detta till dem, började de skriftlärda och fariseerna att angripa honom och fråga ut honom om många saker.</verse>
				<verse number="54">De vaktade på honom och sökte efter att kunna sätta fast honom för något han sagt som de kunde anklaga honom för.</verse>
			</chapter>
			<chapter number="12">
				<verse number="1">Under tiden hade människor samlats i tiotusental, så att de höll på att trampa ner varandra. Han började tala, först och främst till sina lärjungar: Akta er för fariseernas surdeg, vilket är hyckleri.</verse>
				<verse number="2">För ingenting är dolt som inte ska bli uppenbarat, eller gömt som inte ska bli känt.</verse>
				<verse number="3">Därför ska allt vad ni har sagt i mörkret bli hört i ljuset, och det ni har viskat i örat i enrum ska ropas ut på taken.</verse>
				<verse number="4">Och jag säger till er, mina vänner: Frukta inte för dem som dödar kroppen och sedan inte har makt att göra något mer.</verse>
				<verse number="5">Men jag vill visa er vem ni ska frukta: Frukta honom, som sedan han har dödat, har makt att kasta i helvetet. Ja, jag säger er: Honom ska ni frukta.</verse>
				<verse number="6">Säljs inte fem sparvar för två kopparmynt? Och inte en enda av dem är glömd inför Gud.</verse>
				<verse number="7">Ja, till och med alla hårstrån på ert huvud är räknade. Frukta därför inte. Ni är mer värda än många sparvar.</verse>
				<verse number="8">Men jag säger er: Den som bekänner mig inför människorna, honom ska också Människosonen bekänna inför Guds änglar.</verse>
				<verse number="9">Men den som förnekar mig inför människorna ska bli förnekad inför Guds änglar.</verse>
				<verse number="10">Och den som säger något mot Människosonen, han ska få det förlåtet, men den som hädar den Helige Ande ska inte få det förlåtet.</verse>
				<verse number="11">När de nu drar er fram inför synagogor och makthavare och myndigheter, så ska ni inte bekymra er för hur ni ska försvara er eller vad ni ska säga.</verse>
				<verse number="12">För den Helige Ande ska i samma stund låta er veta vad ni ska säga.</verse>
				<verse number="13">Då sa en i folkskaran till honom: Mästare, säg åt min bror att dela arvet med mig.</verse>
				<verse number="14">Men han sa till honom: Människa, vem har satt mig till domare eller till att skifta mellan er?</verse>
				<verse number="15">Och han sa till dem: Ta er till vara och akta er för girigheten, för en människas liv beror inte på att hon har överflöd på ägodelar.</verse>
				<verse number="16">Och han berättade en liknelse för dem och sa: En rik man hade mark som gav goda skördar.</verse>
				<verse number="17">Då tänkte han för sig själv och sa: Vad ska jag göra? För jag har inte någon plats där jag kan samla allt jag skördar.</verse>
				<verse number="18">Och han sa: Detta ska jag göra: Jag ska riva ner mina lador och bygga upp större, och där ska jag samla in all min säd och mina ägodelar.</verse>
				<verse number="19">Sedan ska jag säga till min själ: Själ, du har förvarat mycket gott för många år. Slå dig nu till ro. Ät, drick och var glad.</verse>
				<verse number="20">Men Gud sa till honom: Du oförståndige, i denna natt ska din själ utkrävas av dig. Vem ska då få det du har skaffat dig?</verse>
				<verse number="21">Så går det med den som samlar skatter åt sig själv, men inte är rik inför Gud.</verse>
				<verse number="22">Och han sa till sina lärjungar: Därför säger jag er: Bekymra er inte för ert liv, vad ni ska äta, inte heller för er kropp, vad ni ska klä er med.</verse>
				<verse number="23">Livet är mer än maten, och kroppen mer än kläderna.</verse>
				<verse number="24">Se på korparna, för de varken sår eller skördar. De har inte heller förrådshus eller lada, och ändå föder Gud dem. Hur mycket mer värda är inte ni än fåglarna?</verse>
				<verse number="25">Och vem av er kan med sin omsorg lägga en enda aln till sin livslängd?</verse>
				<verse number="26">Om ni inte ens förmår att göra det allra minsta, varför bekymrar ni er för allt det andra?</verse>
				<verse number="27">Se på liljorna, hur de växer. De arbetar inte och inte heller spinner de. Men jag säger er: Inte ens Salomo i all sin härlighet var klädd som en av dem.</verse>
				<verse number="28">Och om nu Gud kläder gräset på marken, vilket i dag står och i morgon kastas i ugnen, hur mycket mer ska han då inte klä er, ni klentrogna?</verse>
				<verse number="29">Sök därför inte efter vad ni ska äta eller dricka, och var inte oroliga,</verse>
				<verse number="30">för efter allt detta söker hedningarna i världen, men er Fader vet att ni behöver detta.</verse>
				<verse number="31">Utan sök efter Guds rike, så ska ni få allt detta också.</verse>
				<verse number="32">Frukta inte du lilla hjord, för det är er Faders goda vilja att ge er riket.</verse>
				<verse number="33">Sälj vad ni har och ge en gåva. Skaffa er penningpungar som inte slits ut, en skatt i himlen som aldrig sinar, dit ingen tjuv når och inte heller mal förstör.</verse>
				<verse number="34">För där er skatt är, där kommer också ert hjärta att vara.</verse>
				<verse number="35">Spänn bältet om midjan och håll lamporna brinnande.</verse>
				<verse number="36">Och var ni lika människor som väntar på sin herre, när han återvänder från bröllopet, för att genast kunna öppna för honom, när han kommer och knackar på.</verse>
				<verse number="37">Saliga är de tjänare som deras herre finner vakande då han kommer. Sannerligen säger jag er: Han ska fästa upp sina kläder och låta dem ligga till bords, och han ska gå fram och tjäna dem.</verse>
				<verse number="38">Och om han kommer i den andra nattväkten eller i den tredje nattväkten och finner dem göra så, saliga är de tjänarna.</verse>
				<verse number="39">Men detta ska ni veta, att om husägaren visste vilken stund tjuven skulle komma, så skulle han ju vaka och inte tillåta att någon bröt sig in i hans hus.</verse>
				<verse number="40">Var därför också ni redo, för i den stund som ni inte tänker er, kommer Människosonen.</verse>
				<verse number="41">Då sa Petrus till honom: Herre, talar du denna liknelse till oss eller till alla andra också?</verse>
				<verse number="42">Och Herren svarade: Var finner man en trogen och klok förvaltare, som hans herre kan sätta över sitt tjänstefolk för att ge dem deras mat i rätt tid?</verse>
				<verse number="43">Salig är den tjänaren som hans herre finner göra så då han kommer.</verse>
				<verse number="44">Sannerligen säger jag er: Han ska sätta honom över allt han äger.</verse>
				<verse number="45">Men om den tjänaren säger i sitt hjärta: Det dröjer innan min herre kommer igen, och han börjar slå tjänarna och tjänarinnorna och äta och dricka så att han blir berusad,</verse>
				<verse number="46">så ska den tjänarens herre komma en dag då han inte väntar det, och en stund då han inte anar det, och han ska hugga honom i stycken och ska ge honom hans lott bland de trolösa.</verse>
				<verse number="47">Och den tjänaren som visste sin herres vilja och inte beredde sig och inte heller gjorde efter hans vilja, han ska straffas med många slag.</verse>
				<verse number="48">Men den som inte visste den och ändå gjorde det som förtjänar slag, han ska straffas med få slag. Var och en som har fått mycket, av honom ska det krävas mycket. Och den som har blivit betrodd med mycket, av honom ska det utkrävas så mycket mer.</verse>
				<verse number="49">Jag har kommit för att tända en eld på jorden, och hur gärna vill jag inte att den redan brann?</verse>
				<verse number="50">Men jag måste döpas med ett dop, och hur våndas jag inte tills det är fullbordat.</verse>
				<verse number="51">Tror ni att jag har kommit för att sända fred på jorden? Nej, säger jag er, utan snarare splittring.</verse>
				<verse number="52">För härefter ska fem i ett hus vara splittrade, tre mot två och två mot tre,</verse>
				<verse number="53">far mot son och son mot far, mor mot dotter och dotter mot mor, svärmor mot sonhustru och sonhustru mot svärmor.</verse>
				<verse number="54">Och han sa också till folket: När ni ser ett moln stiga upp i väster, säger ni genast: Det kommer regn, och det blir så.</verse>
				<verse number="55">Och när det blåser sydlig vind, säger ni: Det blir varmt, och det blir så.</verse>
				<verse number="56">Ni hycklare, himlens och jordens utseende förstår ni att tyda, men hur kommer det sig att ni inte tyder den här tiden?</verse>
				<verse number="57">Varför avgör ni då inte själva vad som är rätt?</verse>
				<verse number="58">För när du är på väg till en domstol med din motpart, så gör vad du kan under vägen för att förlikas med honom, så att han inte drar dig inför domaren, och domaren överlämnar dig åt rättstjänaren och rättstjänaren kastar dig i fängelse.</verse>
				<verse number="59">Jag säger dig: Du ska inte komma ut därifrån, förrän du har betalat till sista öret.</verse>
			</chapter>
			<chapter number="13">
				<verse number="1">Men vid samma tillfälle kom några som berättade för honom om de galileer, vilkas blod Pilatus hade blandat med deras offer.</verse>
				<verse number="2">Då svarade Jesus och sa till dem: Tror ni, att dessa galileer var större syndare än alla andra galileer, eftersom de fick lida detta?</verse>
				<verse number="3">Nej, säger jag er, men om ni inte omvänder er, ska ni alla på samma sätt gå förlorade.</verse>
				<verse number="4">Eller de arton som tornet i Siloam föll på och dödade, tror ni att de var större syndare än alla andra människor som bor i Jerusalem?</verse>
				<verse number="5">Nej, säger jag er. Men om ni inte omvänder er, ska ni alla på samma sätt gå förlorade.</verse>
				<verse number="6">Han berättade också denna liknelse: En man hade ett fikonträd planterat i sin vingård och han kom och sökte frukt på det, men fann ingen.</verse>
				<verse number="7">Då sa han till vinodlaren: Se, i tre år har jag kommit och sökt frukt på detta fikonträd utan att finna någon. Hugg ner det. Varför ska det också få suga ut jorden?</verse>
				<verse number="8">Men han svarade och sa till honom: Herre, låt det stå kvar även i år, tills jag har grävt omkring det och gödslat det.</verse>
				<verse number="9">Kanske det då ska bära frukt. Men om inte, kan du därefter hugga ner det.</verse>
				<verse number="10">Och han undervisade i en av synagogorna på sabbaten.</verse>
				<verse number="11">Och se, där var en kvinna som hade haft en sjukdomsande i arton år, och var krokryggig och kunde inte räta på sig helt.</verse>
				<verse number="12">Men när Jesus såg henne, kallade han henne till sig och sa till henne: Kvinna, du är fri från din sjukdom,</verse>
				<verse number="13">och han lade händerna på henne, och genast rätade hon på sig och prisade Gud.</verse>
				<verse number="14">Men synagogföreståndaren, som var vred över att Jesus botade på sabbaten, tog till orda och sa till folket: Det är sex dagar på vilka man ska arbeta. Kom därför för att bli botade på dem och inte på sabbatsdagen.</verse>
				<verse number="15">Då svarade Herren honom och sa: Hycklare, löser inte var och en av er på sabbaten sin oxe eller åsna från krubban och leder bort för att vattna den?</verse>
				<verse number="16">Och denna kvinna, som är en Abrahams dotter, och som Satan har hållit bunden – tänk på det – nu i arton år, borde hon inte få bli löst från denna boja på sabbatsdagen?</verse>
				<verse number="17">När han hade sagt detta skämdes alla hans motståndare, och allt folket gladde sig över allt det underbara som gjordes genom honom.</verse>
				<verse number="18">Sedan sa han: Vad är Guds rike likt? Och med vad ska jag likna det?</verse>
				<verse number="19">Det är likt ett senapskorn, som en man tog och planterade i sin trädgård. Och det växte och blev ett stort träd, och himlens fåglar byggde bon bland grenarna.</verse>
				<verse number="20">Och han sa på nytt: Vad ska jag likna Guds rike med?</verse>
				<verse number="21">Det är likt en surdeg, som en kvinna tog och gömde i tre mått mjöl tills alltsammans blev syrat.</verse>
				<verse number="22">Och han vandrade genom städer och byar och undervisade på sin färd mot Jerusalem.</verse>
				<verse number="23">Och någon sa till honom: Herre, är de få som blir frälsta? Då sa han till dem:</verse>
				<verse number="24">Kämpa för att komma in genom den trånga porten. För jag säger er, många ska söka att komma in men ska inte kunna det.</verse>
				<verse number="25">När väl husets herre har stigit upp och stängt dörren, och ni står utanför och börjar bulta på dörren och säger: Herre, Herre, öppna för oss, så ska han svara och säga till er: Jag känner er inte, varifrån är ni?</verse>
				<verse number="26">Då ska ni börja säga: Vi åt och drack med dig, och du undervisade på våra gator.</verse>
				<verse number="27">Men han ska säga: Jag säger er, jag känner er inte, varifrån är ni? Gå bort ifrån mig, alla ni arbetare i orättfärdighetens tjänst.</verse>
				<verse number="28">Där ska vara gråt och tandagnisslan, när ni ser Abraham, Isak och Jakob och alla profeterna i Guds rike, men ni själva har blivit utkastade.</verse>
				<verse number="29">Och de ska komma från öster och väster och från norr och söder och sitta till bords i Guds rike.</verse>
				<verse number="30">Och se, några av de sista ska bli de första och några av de första ska bli de sista.</verse>
				<verse number="31">Samma dag kom några fariseer fram och sa till honom: Gå härifrån och lämna denna plats, för Herodes vill döda dig.</verse>
				<verse number="32">Då sa han till dem: Gå och hälsa den räven: Se, jag driver ut onda andar och botar i dag och i morgon, och på tredje dagen är jag färdig.</verse>
				<verse number="33">Likväl måste jag vandra vidare i dag och i morgon och övermorgon, för det kan inte ske att en profet dödas någon annanstans än i Jerusalem.</verse>
				<verse number="34">Jerusalem, Jerusalem, du som dödar profeterna och stenar dem som är sända till dig! Hur ofta har jag inte velat samla dina barn, så som hönan samlar sina kycklingar under sina vingar! Men ni ville inte!</verse>
				<verse number="35">Se, ert hus ska lämnas öde åt er. Och sannerligen säger jag er: Ni ska inte se mig förrän den tid kommer, då ni säger: Välsignad är han som kommer i Herrens namn.</verse>
			</chapter>
			<chapter number="14">
				<verse number="1">Därefter hände det, då han gick in i huset till en av fariseernas ledare för att äta en måltid på en sabbat, att de iakttog honom noga.</verse>
				<verse number="2">Och se, en man som led av vatten i kroppen stod framför honom.</verse>
				<verse number="3">Då började Jesus tala och sa till de laglärda och fariseerna: Är det tillåtet att bota någon på sabbaten?</verse>
				<verse number="4">Men de teg. Då tog han honom till sig och botade honom och lät honom gå.</verse>
				<verse number="5">Och han tog till orda och sa till dem: Om någon av er har en åsna eller en oxe som faller i en brunn, går han inte då genast och drar upp den även på sabbatsdagen?</verse>
				<verse number="6">Och de kunde inte svara honom på detta.</verse>
				<verse number="7">När han märkte hur de som var bjudna valde de främsta platserna, berättade han för dem en liknelse, och sa till dem:</verse>
				<verse number="8">När du blir bjuden av någon till bröllop så sätt dig inte på den främsta platsen, för kanske finns det någon bland de bjudna som är mera ansedd än du.</verse>
				<verse number="9">Och när han kommer som har bjudit både dig och honom och säger till dig: Lämna plats åt honom, då måste du med skam inta den nedersta platsen.</verse>
				<verse number="10">Nej, när du är bjuden så gå och sätt dig på den nedersta platsen, så att han som har bjudit dig kan säga till dig när han kommer: Min vän, flytta dig högre upp. Då blir du hedrad inför dem som sitter där till bords med dig.</verse>
				<verse number="11">För var och en som upphöjer sig ska bli ödmjukad, men den som ödmjukar sig ska bli upphöjd.</verse>
				<verse number="12">Och han sa också till honom som hade bjudit honom: När du bjuder på middag eller kvällsmåltid, så bjud inte dina vänner, inte heller dina bröder eller dina släktingar eller rika grannar, för att de ska bjuda dig tillbaka, och du får din belöning.</verse>
				<verse number="13">Utan när du ska ha en bjudning, så bjud fattiga, krymplingar, lama, blinda.</verse>
				<verse number="14">Salig är du då, eftersom de inte kan ge dig något tillbaka, för du ska bli belönad vid de rättfärdigas uppståndelse.</verse>
				<verse number="15">Men då en av dem som låg till bords med honom hörde detta, sa han till honom: Välsignad är den som får äta bröd i Guds rike.</verse>
				<verse number="16">Då sa han till honom: En man förberedde en stor bjudning och bjöd många.</verse>
				<verse number="17">Och när stunden var inne för bjudningen, skickade han ut sin tjänare för att säga till dem som var bjudna: Kom, för nu är allt färdigt.</verse>
				<verse number="18">Och de började allesammans ursäkta sig. Den förste sa till honom: Jag har köpt en åker, och jag måste gå ut och se den. Jag ber dig, ta emot min ursäkt.</verse>
				<verse number="19">Och en annan sa: Jag har köpt fem par oxar, och jag är på väg att se vad de duger till. Jag ber dig, ta emot min ursäkt.</verse>
				<verse number="20">Och en annan sa: Jag har gift mig, och därför kan jag inte komma.</verse>
				<verse number="21">Så kom den tjänaren tillbaka och berättade detta för sin herre. Då blev husets herre vred och sa till sin tjänare: Gå genast ut på gator och gränder i staden, och för in här fattiga och krymplingar och lama och blinda.</verse>
				<verse number="22">Därefter sa tjänaren: Herre, jag har gjort så som du befallde, och här finns ännu plats.</verse>
				<verse number="23">Då sa herren till tjänaren: Gå ut på vägarna och stigarna och uppmana dem enträget att komma in, så att mitt hus kan bli fullt.</verse>
				<verse number="24">För jag säger er, att ingen av de män som var bjudna ska smaka min måltid.</verse>
				<verse number="25">Och mycket folk följde med honom, och han vände sig om och sa till dem:</verse>
				<verse number="26">Om någon kommer till mig och inte älskar mindre sin far och mor och hustru och barn och bröder och systrar och dessutom sitt eget liv än mig, kan han inte vara min lärjunge.</verse>
				<verse number="27">Och den som inte bär sitt kors och följer mig kan inte vara min lärjunge.</verse>
				<verse number="28">För vem av er som vill bygga ett torn, sätter sig inte först ner och beräknar kostnaden, om han har tillräckligt för att fullborda det?</verse>
				<verse number="29">Annars ska alla som får se det, börja håna honom för att han har lagt grunden men sedan inte kan fullborda det,</verse>
				<verse number="30">och säga: Den mannen har börjat bygga, men kunde inte fullborda det.</verse>
				<verse number="31">Eller vilken kung som vill dra ut i krig och strida emot en annan kung, sätter sig inte först ner och tänker efter om han med tio tusen kan möta honom som kommer emot honom med tjugo tusen?</verse>
				<verse number="32">Annars skickar han sändebud och ber om fred, medan den andre ännu är långt borta.</verse>
				<verse number="33">På samma sätt är det med var och en av er: Den som inte avstår från allt det han äger kan inte vara min lärjunge.</verse>
				<verse number="34">Saltet är bra, men om saltet mister sin sälta, hur kan det då bli salt igen?</verse>
				<verse number="35">Varken för jorden eller för gödselhögen duger det. Man kastar bort det. Den som har öron till att höra, han må höra.</verse>
			</chapter>
			<chapter number="15">
				<verse number="1">Och till honom kom alla tullindrivare och syndare för att höra honom.</verse>
				<verse number="2">Och fariseerna och de skriftlärda kritiserade och sa: Denne tar emot syndare och äter med dem.</verse>
				<verse number="3">Då berättade han denna liknelse för dem och sa:</verse>
				<verse number="4">Vilken man bland er, som har hundra får och förlorar ett av dem, lämnar inte de nittionio i öknen och går och letar efter det som är borta tills han finner det?</verse>
				<verse number="5">Och när han har funnit det, lägger han det på sina axlar med glädje.</verse>
				<verse number="6">Och när han kommer hem, kallar han samman sina vänner och grannar och säger till dem: Gläd er med mig, för jag har funnit mitt får som var förlorat.</verse>
				<verse number="7">Jag säger er, att på samma sätt ska det bli större glädje i himlen över en syndare som omvänder sig, än över nittionio rättfärdiga som ingen omvändelse behöver.</verse>
				<verse number="8">Eller vem är den kvinna, som har tio silvermynt och tappar bort ett av dem, som inte tänder ett ljus och sopar huset och söker noga tills hon hittar det?</verse>
				<verse number="9">Och när hon har funnit det, kallar hon samman sina vänner och grannkvinnor och säger: Gläd er med mig, för jag har funnit silvermyntet som jag hade förlorat.</verse>
				<verse number="10">Jag säger er: På samma sätt blir det glädje bland Guds änglar över en enda syndare som omvänder sig.</verse>
				<verse number="11">Och han sa: En man hade två söner.</verse>
				<verse number="12">Och den yngre av dem sa till sin far: Far, ge mig den del av förmögenheten som ska bli min. Och han delade ägodelarna mellan dem.</verse>
				<verse number="13">Och inte många dagar därefter samlade den yngre sonen ihop allt sitt och reste långt bort till ett främmande land. Och där slösade han bort det han ägde i ett utsvävande liv.</verse>
				<verse number="14">När han hade gjort slut på allt, kom det en svår hungersnöd över det landet, och han började lida nöd.</verse>
				<verse number="15">Då gick han bort och tog tjänst hos en som bodde i det landet, och han skickade ut honom på sina marker för att vakta svin.</verse>
				<verse number="16">Och han längtade efter att få fylla sin buk med de fröskidor som svinen åt, men ingen gav honom något.</verse>
				<verse number="17">Då kom han till besinning och sa: Hur många daglönare hos min fader har inte mat i överflöd, och jag håller på att dö av svält.</verse>
				<verse number="18">Jag ska stå upp och gå till min far och säga till honom: Far, jag har syndat mot himlen och inför dig,</verse>
				<verse number="19">och jag är inte mer värd att kallas din son. Låt mig få bli som en av dina daglönare.</verse>
				<verse number="20">Och han stod upp och gick till sin far. Och medan han ännu var långt borta, såg hans far honom och greps av medlidande och sprang emot honom, omfamnade honom och kysste honom.</verse>
				<verse number="21">Men sonen sa till honom: Far, jag har syndat mot himlen och inför dig och är inte längre värd att kallas din son.</verse>
				<verse number="22">Men fadern sa till sina tjänare: Ta fram den bästa dräkten och klä honom i den, och sätt en ring på hans hand och skor på hans fötter.</verse>
				<verse number="23">Och hämta hit den gödda kalven och slakta den och låt oss äta och vara glada,</verse>
				<verse number="24">för denne min son var död men har fått liv igen, han var förlorad men är återfunnen. Och de började glädja sig.</verse>
				<verse number="25">Men hans äldre son var ute på marken. När han nu kom och närmade sig gården, hörde han musik och dans.</verse>
				<verse number="26">Då kallade han till sig en av tjänarna och frågade honom vad det var.</verse>
				<verse number="27">Då sa han till honom: Din bror har kommit och din far har låtit slakta den gödda kalven, därför att han har fått tillbaka honom välbehållen.</verse>
				<verse number="28">Då blev han arg och ville inte gå in. Därför kom hans far ut och försökte övertala honom.</verse>
				<verse number="29">Men han svarade och sa till sin far: Se, i alla dessa år har jag tjänat dig och har aldrig överträtt något av dina bud, och ändå har du aldrig gett mig en killing, så att jag kunde glädja mig med mina vänner.</verse>
				<verse number="30">Men så snart denne din son kom, som har slösat bort dina ägodelar med horor, då har du slaktat den gödda kalven för honom.</verse>
				<verse number="31">Då sa han till honom: Son, du är alltid hos mig, och allt mitt är ditt.</verse>
				<verse number="32">Men nu måste vi glädjas och fröjdas, för denne din bror var död men har fått liv igen, och han var förlorad men är återfunnen.</verse>
			</chapter>
			<chapter number="16">
				<verse number="1">Sedan sa han också till sina lärjungar: Det var en rik man som hade en förvaltare, som blev beskylld för att förskingra hans egendom.</verse>
				<verse number="2">Då kallade han honom till sig och sa till honom: Vad är det jag hör om dig? Lämna redovisning för din förvaltning, för du kan inte längre vara min förvaltare.</verse>
				<verse number="3">Då sa förvaltaren för sig själv: Vad ska jag göra när min herre tar ifrån mig förvaltningen? Gräva orkar jag inte och tigga skäms jag för.</verse>
				<verse number="4">Nu vet jag vad jag ska göra för att de ska ta emot mig i sina hus, när jag blir avsatt från min förvaltning.</verse>
				<verse number="5">Då kallade han till sig dem som var skuldsatta hos hans herre, en i sänder, och frågade den förste: Hur mycket är du skyldig min herre?</verse>
				<verse number="6">Och han sa: Hundra fat olja. Då sa han till honom: Ta ditt skuldebrev och sätt dig genast ner och skriv femtio.</verse>
				<verse number="7">Sedan sa han till en annan: Och du, hur mycket är du skyldig? Och han svarade: Hundra tunnor vete. Då sa han till honom: Ta ditt skuldebrev och skriv åttio.</verse>
				<verse number="8">Och den ohederlige förvaltarens herre berömde honom för att han hade handlat klokt. För denna världens barn är klokare mot sitt eget släkte än ljusets barn.</verse>
				<verse number="9">Och jag säger er: Skaffa er vänner genom den orättfärdige mammon, för att de ska ta emot er i de eviga boningarna när ni slutar.</verse>
				<verse number="10">Den som är trogen i det minsta, är också trogen i stort, och den som är ohederlig i det minsta, är också ohederlig i stort.</verse>
				<verse number="11">Har ni nu inte varit trogna med den orättfärdige mammon, vem vill då anförtro er med det sanna?</verse>
				<verse number="12">Och om ni inte har varit trogna i det som tillhör en annan, vem vill då ge er det som är ert?</verse>
				<verse number="13">Ingen tjänare kan tjäna två herrar. För antingen kommer han att hata den ene och älska den andre, eller så kommer han att hålla sig till den ene och förakta den andre. Ni kan inte tjäna både Gud och Mammon.</verse>
				<verse number="14">Och allt detta hörde också fariseerna, som älskade pengar, och de skrattade åt honom.</verse>
				<verse number="15">Och han sa till dem: Ni är de som gör er själva rättfärdiga inför människor. Men Gud känner era hjärtan, för det som prisas högt bland människor är avskyvärt inför Gud.</verse>
				<verse number="16">Lagen och profeterna varade fram till Johannes. Från den tiden blir evangelium om Guds rike predikat, och var och en tränger sig in i det.</verse>
				<verse number="17">Men snarare ska himmel och jord förgås, än att en enda prick av lagen faller bort.</verse>
				<verse number="18">Alla de som skiljer sig från sin hustru och gifter sig med en annan begår äktenskapsbrott. Och alla de som gifter sig med henne som är skild från sin man begår äktenskapsbrott.</verse>
				<verse number="19">Det var en rik man som klädde sig i purpur och fint linne och levde var dag i glädje och lyx.</verse>
				<verse number="20">Och det var också en fattig man vid namn Lasarus, som full av sår låg vid hans port,</verse>
				<verse number="21">och önskade att få stilla sin hunger med de smulor som föll från den rike mannens bord. Dessutom kom hundarna och slickade hans sår.</verse>
				<verse number="22">Så hände det att den fattige dog och blev förd av änglarna till Abrahams famn. Och den rike dog också och begravdes.</verse>
				<verse number="23">Och i dödsriket, där han låg och plågades, lyfte han blicken och fick se Abraham långt borta och Lasarus vid hans sida.</verse>
				<verse number="24">Då ropade han och sa: Fader Abraham, förbarma dig över mig, och sänd Lasarus så att han kan doppa det yttersta av sitt finger i vatten och svalka min tunga, för jag plågas svårt i dessa lågor.</verse>
				<verse number="25">Då sa Abraham: Son, kom ihåg att du fick ut ditt goda medan du levde, och på samma sätt fick Lasarus det onda. Men nu har han tröst och du pinas.</verse>
				<verse number="26">Och förutom allt detta finns det en stor djup klyfta mellan oss och er, för att de som vill komma härifrån till er inte ska kunna det, och för att inte heller någon därifrån ska kunna komma över till oss.</verse>
				<verse number="27">Då sa han: Då ber jag dig fader, att du skickar honom till min fars hus,</verse>
				<verse number="28">för jag har fem bröder, så att han kan varna dem, att inte de också kommer till detta plågornas ställe.</verse>
				<verse number="29">Abraham sa till honom: De har Mose och profeterna. Dem ska de lyssna till.</verse>
				<verse number="30">Och han sa: Nej, fader Abraham, men om någon kommer till dem från de döda, ska de omvända sig.</verse>
				<verse number="31">Då sa han till honom: Om de inte lyssnar på Mose och profeterna, så kommer de inte heller att bli övertygade även om någon uppstår från de döda.</verse>
			</chapter>
			<chapter number="17">
				<verse number="1">Sedan sa han till sina lärjungar: Det är oundvikligt att förförelser kommer, men ve den genom vilken de kommer.</verse>
				<verse number="2">Det vore bättre för honom att en stor kvarnsten hängdes om hans hals och han kastades i havet, än att han skulle förföra en av dessa små.</verse>
				<verse number="3">Var på er vakt. Om din bror syndar mot dig, så tillrättavisa honom, och om han ångrar sig, så förlåt honom.</verse>
				<verse number="4">Och om han syndar mot dig sju gånger om dagen, och han sju gånger om dagen kommer tillbaka till dig, och säger: Jag ångrar mig, så förlåt honom.</verse>
				<verse number="5">Och apostlarna sa till Herren: Ge oss mer tro.</verse>
				<verse number="6">Då sa Herren: Om ni hade tro som ett senapskorn, så skulle ni kunna säga till detta mullbärsfikonträd: Dra upp dig med rötterna och plantera dig i havet. Och det skulle lyda er.</verse>
				<verse number="7">Men vem av er har en tjänare som går vid plogen eller vaktar boskap, och säger till honom när han kommer hem från marken: Kom genast och slå dig ner vid bordet?</verse>
				<verse number="8">Säger han inte i stället till honom: Gör i ordning maten åt mig och fäst upp dina kläder och tjäna mig medan jag äter och dricker. Sedan får du själv äta och dricka.</verse>
				<verse number="9">Inte tackar han väl den tjänaren för att han gjorde det han var tillsagd att göra? Nej, menar jag.</verse>
				<verse number="10">På samma sätt är det med er: När ni har gjort allt det som ni har fått befallning om, så säg: Vi är onyttiga tjänare: Vi har bara gjort det som var vår plikt att göra.</verse>
				<verse number="11">Och det hände då han gick till Jerusalem, att han tog vägen mitt igenom Samarien och Galileen.</verse>
				<verse number="12">När han kom in i en by, möttes han av tio spetälska män som stannade på avstånd</verse>
				<verse number="13">och ropade och sa: Jesus, Mästare, förbarma dig över oss.</verse>
				<verse number="14">Och när han såg dem, sa han till dem: Gå och visa er för prästerna. Och det skedde medan de var på väg, att de blev rena.</verse>
				<verse number="15">Men när en av dem såg att han hade blivit helad, vände han tillbaka och prisade Gud med hög röst</verse>
				<verse number="16">och föll ner på sitt ansikte för hans fötter och tackade honom. Och han var en samarit.</verse>
				<verse number="17">Då svarade Jesus och sa: Var det inte tio som blev renade? Men var är de nio?</verse>
				<verse number="18">Fanns det ingen som vände tillbaka för att prisa Gud utom denne främling?</verse>
				<verse number="19">Och han sa till honom: Stå upp och gå! Din tro har frälst dig.</verse>
				<verse number="20">Och när han blev tillfrågad av fariseerna när Guds rike skulle komma, svarade han dem och sa: Guds rike kommer inte så att man kan se det med ögonen.</verse>
				<verse number="21">Inte heller ska man kunna säga: Se, här är det, eller: Se, där är det. För se, Guds rike är inom er.</verse>
				<verse number="22">Och han sa till lärjungarna: Den tid ska komma, då ni ska längta efter att få se en av Människosonens dagar, men inte få se den.</verse>
				<verse number="23">Och de ska säga till er: Se här, eller: Se där. Men gå inte dit och följ inte efter.</verse>
				<verse number="24">För liksom blixten flammar till och lyser upp från himlens ena ände till den andra, så ska också Människosonen vara på sin dag.</verse>
				<verse number="25">Men först måste han lida mycket och förkastas av denna generation.</verse>
				<verse number="26">Och så som det var på Noas tid, så ska det också vara i Människosonens dagar.</verse>
				<verse number="27">De åt och drack, de gifte sig och blev bortgifta, ända till den dagen då Noa gick in i arken och floden kom och gjorde slut på dem alla.</verse>
				<verse number="28">På samma sätt var det också på Lots tid: De åt, drack, köpte, sålde, planterade, byggde.</verse>
				<verse number="29">Men på den dagen då Lot gick ut från Sodom, regnade det eld och svavel från himlen och gjorde slut på dem alla.</verse>
				<verse number="30">På samma sätt ska det vara den dag då Människosonen ska uppenbaras.</verse>
				<verse number="31">Den som den dagen är på taket och har sina tillhörigheter i huset, han ska inte gå ner för att hämta dem. Och på samma sätt ska den som är ute på marken inte vända tillbaka.</verse>
				<verse number="32">Kom ihåg Lots hustru!</verse>
				<verse number="33">Den som försöker rädda sitt liv ska mista det, men den som mister det ska bevara det.</verse>
				<verse number="34">Jag säger er: Den natten ska två ligga i en säng. Den ene ska bli upptagen och den andre ska lämnas kvar.</verse>
				<verse number="35">Två ska mala tillsammans. Den ena ska bli upptagen och den andra ska lämnas kvar.</verse>
				<verse number="36">Två ska vara ute på marken. Den ene ska bli upptagen och den andre ska lämnas kvar.</verse>
				<verse number="37">Då tog de till orda och sa till honom: Var då, Herre? Han svarade dem: Där kroppen är, där ska örnarna samlas.</verse>
			</chapter>
			<chapter number="18">
				<verse number="1">Sedan berättade han också en liknelse för dem om att man alltid ska be och inte ge upp.</verse>
				<verse number="2">Han sa: I en stad fanns en domare som inte fruktade Gud och inte heller brydde sig om någon människa.</verse>
				<verse number="3">Och i samma stad fanns en änka som kom till honom och sa: Hjälp mig att få ut min rätt av min motpart.</verse>
				<verse number="4">Och till en tid ville han inte, men sedan sa han till sig själv: Även om jag inte fruktar Gud eller bryr mig om någon människa,</verse>
				<verse number="5">så ska jag ändå ge denna änka rätt, därför att hon orsakar mig besvär, så att hon inte pinar livet ur mig genom sina ständiga besök.</verse>
				<verse number="6">Och Herren sa: Hör vad den orättfärdige domaren säger.</verse>
				<verse number="7">Skulle då inte Gud ge rätt åt sina utvalda som ropar till honom dag och natt, även om han har tålamod med dem?</verse>
				<verse number="8">Jag säger er: Han ska snart ge dem rätt. Men ska Människosonen finna tro på jorden när han kommer?</verse>
				<verse number="9">Han sa också denna liknelse till några som förtröstade på att de själva var rättfärdiga och föraktade andra:</verse>
				<verse number="10">Två män gick upp i templet för att be, den ene en farisé och den andre en tullindrivare.</verse>
				<verse number="11">Farisén stod för sig själv och bad så: Jag tackar dig Gud, att jag inte är som andra människor, roffare, orättfärdiga, horkarlar och inte heller som denne tullindrivare.</verse>
				<verse number="12">Jag fastar två gånger i veckan och ger tionde av allt det jag tjänar.</verse>
				<verse number="13">Men tullindrivaren stod långt ifrån och ville inte ens lyfta blicken mot himlen, utan slog sig för bröstet och sa: Gud, var nådig mot mig, en syndare.</verse>
				<verse number="14">Jag säger er: Denne gick hem mer rättfärdig än den andre. För var och en som upphöjer sig ska bli ödmjukad, och den som ödmjukar sig ska bli upphöjd.</verse>
				<verse number="15">Så bar de också små barn till honom för att han skulle röra vid dem. Men när hans lärjungar såg det, tillrättavisade de dem.</verse>
				<verse number="16">Men Jesus kallade dem till sig och sa: Låt barnen komma till mig och hindra dem inte, för sådana hör Guds rike till.</verse>
				<verse number="17">Sannerligen säger jag er: Den som inte tar emot Guds rike såsom ett barn, ska aldrig komma dit in.</verse>
				<verse number="18">Och en man i hög ställning frågade honom och sa: Gode Mästare, vad ska jag göra för att ärva evigt liv?</verse>
				<verse number="19">Och Jesus sa till honom: Varför kallar du mig god? Ingen är god utom en, det är Gud.</verse>
				<verse number="20">Budorden känner du: Du skall inte begå äktenskapsbrott, du skall inte dräpa, du skall inte stjäla, du skall inte vittna falskt, hedra din far och din mor.</verse>
				<verse number="21">Då sa han: Allt detta har jag hållit från min ungdom.</verse>
				<verse number="22">När Jesus hörde detta, sa han till honom: Ett fattas fortfarande för dig: Sälj allt det du har och dela ut åt de fattiga, och du ska få en skatt i himlen. Kom sedan och följ mig.</verse>
				<verse number="23">Men då han hörde detta, blev han djupt bedrövad, eftersom han var mycket rik.</verse>
				<verse number="24">När Jesus såg att han var djupt bedrövad, sa han: Hur svårt är det inte för dem som har rikedomar att komma in i Guds rike.</verse>
				<verse number="25">För det är lättare för en kamel att gå igenom ett nålsöga, än för en rik att komma in i Guds rike.</verse>
				<verse number="26">Då sa de som hörde detta: Vem kan då bli frälst?</verse>
				<verse number="27">Men han sa: Det som är omöjligt för människor är möjligt för Gud.</verse>
				<verse number="28">Då sa Petrus: Se, vi har övergivit allt och följt dig.</verse>
				<verse number="29">Då sa han till dem: Sannerligen säger jag er: Det finns ingen som har lämnat hus eller föräldrar eller bröder eller hustru eller barn för Guds rikes skull,</verse>
				<verse number="30">som inte ska få mångdubbelt igen i denna tid och evigt liv i den kommande världen.</verse>
				<verse number="31">Sedan tog Jesus till sig de tolv och sa till dem: Se, vi går upp till Jerusalem och allt som är skrivet genom profeterna om Människosonen ska gå i uppfyllelse.</verse>
				<verse number="32">För han ska utlämnas åt hedningarna och de ska håna och skymfa och spotta på honom.</verse>
				<verse number="33">Och sedan de har gisslat honom, ska de döda honom, men på tredje dagen ska han uppstå igen.</verse>
				<verse number="34">Men de förstod ingenting av detta, och detta tal var fördolt för dem och de förstod inte vad han sagt.</verse>
				<verse number="35">Så hände det, att när han kom nära Jeriko, satt en blind man vid vägen och tiggde.</verse>
				<verse number="36">Och när han hörde en stor folkskara passera förbi, frågade han vad som stod på.</verse>
				<verse number="37">Då sa de till honom, att det var Jesus från Nasaret som gick förbi.</verse>
				<verse number="38">Då ropade han och sa: Jesus, Davids Son, förbarma dig över mig.</verse>
				<verse number="39">Men de som gick före befallde honom strängt att han skulle vara tyst. Men han ropade ännu högre: Davids Son, förbarma dig över mig.</verse>
				<verse number="40">Då stannade Jesus och befallde att han skulle ledas fram till honom. När han kom fram frågade han honom,</verse>
				<verse number="41">och sa: Vad vill du att jag ska göra för dig? Då sa han: Herre, låt mig få min syn.</verse>
				<verse number="42">Och Jesus sa till honom: Ha din syn, din tro har frälst dig.</verse>
				<verse number="43">Och genast kunde han se och följde honom och prisade Gud. Och allt folket som såg detta prisade Gud.</verse>
			</chapter>
			<chapter number="19">
				<verse number="1">Därefter kom han in i Jeriko och gick genom den.</verse>
				<verse number="2">Och se, där var en man vid namn Sackeus som var en förman för tullindrivarna och han var rik.</verse>
				<verse number="3">Och han önskade att få se vem Jesus var. Men han kunde det inte för folkets skull, för han var liten till växten.</verse>
				<verse number="4">Då sprang han i förväg och klättrade upp i ett mullbärsfikonträd för att han skulle få se honom, för där skulle han passera.</verse>
				<verse number="5">Och när Jesus kom till den platsen, såg han upp och såg honom och sa till honom: Sackeus, skynda dig och kom ner, för i dag måste jag gästa i ditt hus.</verse>
				<verse number="6">Och han skyndade sig och kom ner och tog emot honom med glädje.</verse>
				<verse number="7">Men alla som såg det mumlade förargat och sa, att han har gått in för att gästa hos en syndare.</verse>
				<verse number="8">Men Sackeus trädde fram och sa till Herren: Se, Herre, hälften av det jag äger ger jag åt de fattiga, och om jag har bedragit någon, så ger jag fyrdubbelt igen.</verse>
				<verse number="9">Då sa Jesus till honom: I dag har frälsning kommit till detta hus, eftersom också han är en Abrahams son.</verse>
				<verse number="10">För Människosonen har kommit för att söka upp och frälsa det som var förlorat.</verse>
				<verse number="11">När de hörde detta, berättade han ytterligare en liknelse, eftersom han var nära Jerusalem, och de trodde att Guds rike genast skulle bli uppenbarat.</verse>
				<verse number="12">Så sa han: En man av ädel börd skulle resa bort till ett avlägset land för att överta ett rike och sedan komma tillbaka.</verse>
				<verse number="13">Då kallade han till sig tio av sina tjänare och gav dem tio pund och sa till dem: Gör affärer med det här, tills jag kommer tillbaka.</verse>
				<verse number="14">Men hans landsmän hatade honom och skickade sändebud efter honom och sa: Vi vill inte att denne ska regera över oss.</verse>
				<verse number="15">Och det hände, när han kom tillbaka och hade fått riket, att han befallde de tjänare som han hade gett pengarna åt, att komma till sig för att han skulle få veta vad var och en hade tjänat genom sin handel.</verse>
				<verse number="16">Så kom den förste och sa: Herre, ditt pund har gett tio pund till.</verse>
				<verse number="17">Och han sa till honom: Bra, du gode tjänare. Eftersom du har varit trogen i det lilla, ska du få regera över tio städer.</verse>
				<verse number="18">Och den andre kom och sa: Herre, ditt pund har gett fem pund.</verse>
				<verse number="19">Och han sa också till honom: Och du ska få fem städer under dig.</verse>
				<verse number="20">Så kom en annan och sa: Herre, se här är ditt pund, som jag har förvarat i en duk.</verse>
				<verse number="21">För jag var rädd för dig, eftersom du är en sträng man. Du tar ut vad du inte har satt in och skördar vad du inte har sått.</verse>
				<verse number="22">Och han sa till honom: Efter dina egna ord dömer jag dig, du onde tjänare. Du visste att jag är en sträng man, som tar ut vad jag inte har satt in och skördar vad jag inte har sått.</verse>
				<verse number="23">Varför satte du då inte in mina pengar i en bank så att jag hade kunnat få ut dem med ränta när jag kom tillbaka?</verse>
				<verse number="24">Och han sa till dem som stod där bredvid: Ta pundet ifrån honom och ge det åt honom som har tio pund.</verse>
				<verse number="25">Då sa de till honom: Herre, han har tio pund.</verse>
				<verse number="26">Ja, men jag säger er, att var och en som har ska få, men från den som inte har, från honom ska tas också det han har.</verse>
				<verse number="27">Men dessa mina fiender som inte ville att jag skulle regera över dem, för hit dem och döda dem här inför mig.</verse>
				<verse number="28">Då Jesus hade sagt detta, gick han framför de andra upp till Jerusalem.</verse>
				<verse number="29">Och det hände, att när han kom nära Betfage och Betania vid det berg som kallas Oljeberget, skickade han iväg två av sina lärjungar</verse>
				<verse number="30">och sa: Gå in i byn som ligger rakt framför er. Och när ni kommer in där ska ni finna ett åsneföl bundet, som ingen människa ännu har suttit på. Lös det och led hit det.</verse>
				<verse number="31">Och om någon frågar er varför ni löser det, så ska ni säga till honom: För att Herren behöver det.</verse>
				<verse number="32">Så gick de som hade blivit sända iväg, och de fann att det var så som han hade sagt dem.</verse>
				<verse number="33">Och när de löste fölet, sa dess ägare till dem: Varför löser ni fölet?</verse>
				<verse number="34">Då sa de: Herren behöver det.</verse>
				<verse number="35">Och de ledde det till Jesus och lade sina kläder på fölet och satte Jesus på det.</verse>
				<verse number="36">Och där han red fram bredde de ut sina kläder på vägen.</verse>
				<verse number="37">Och då han var nära sluttningen av Oljeberget, började hela lärjungaskaran i sin glädje prisa Gud med hög röst för alla de underverk som de hade sett,</verse>
				<verse number="38">och sa: Välsignad är Konungen som kommer i Herrens namn. Frid i himlen och ära i höjden!</verse>
				<verse number="39">Och några fariseer i folkmassan sa till honom: Mästare, tillrättavisa dina lärjungar.</verse>
				<verse number="40">Men han svarade och sa till dem: Jag säger er, att om de tiger, ska stenarna ropa.</verse>
				<verse number="41">Och när han kom närmare såg han staden och grät över den</verse>
				<verse number="42">och sa: Om åtminstone på denna din dag, också du hade förstått vad som tillhör din frid! Men nu är det dolt för dina ögon.</verse>
				<verse number="43">För den tid ska komma över dig, när dina fiender ska kasta upp en belägringsvall runt dig och omringa dig och ansätta dig från alla sidor.</verse>
				<verse number="44">Och de ska slå dig och dina barn i dig till marken, och de ska inte lämna kvar i dig sten på sten, därför att du inte kände den tid då du var besökt.</verse>
				<verse number="45">Så gick han in i templet och började driva ut dem som sålde och köpte där inne</verse>
				<verse number="46">och sa till dem: Det står skrivet: Mitt hus är ett bönehus, men ni har gjort det till ett rövarnäste.</verse>
				<verse number="47">Och han undervisade varje dag i templet. Men översteprästerna och de skriftlärda och folkets ledare försökte röja honom ur vägen.</verse>
				<verse number="48">Men de kunde inte komma på hur de skulle göra, för allt folket höll sig till honom och lyssnade på honom.</verse>
			</chapter>
			<chapter number="20">
				<verse number="1">Under en av dessa dagar, när han undervisade folket i templet och predikade evangeliet, hände det att översteprästerna och de skriftlärda, tillsammans med de äldste, kom fram</verse>
				<verse number="2">och talade till honom och sa: Säg oss, med vilken makt gör du detta? Eller vem är det som har gett dig denna makt?</verse>
				<verse number="3">Då svarade han och sa till dem: Jag vill också fråga er en sak. Svara även ni mig:</verse>
				<verse number="4">Johannes dop, var det från himlen eller från människor?</verse>
				<verse number="5">De samrådde då med varandra och sa: Om vi säger: Från himlen, så säger han: Varför trodde ni honom då inte?</verse>
				<verse number="6">Men om vi säger: Från människor, då stenar allt folket oss, eftersom de är övertygade om att Johannes var en profet.</verse>
				<verse number="7">Därför svarade de, att de inte visste varifrån det var.</verse>
				<verse number="8">Då sa Jesus till dem: Då säger inte heller jag er, med vilken makt jag gör detta.</verse>
				<verse number="9">Sedan började han berätta denna liknelse för folket: En man planterade en vingård och hyrde ut den åt vinodlare och reste utomlands för en längre tid.</verse>
				<verse number="10">När tiden var inne, skickade han en tjänare till vinodlarna, för att de skulle ge honom av vingårdens frukt. Men vinodlarna slog honom och skickade iväg honom tomhänt.</verse>
				<verse number="11">Sedan skickade han en annan tjänare. Också honom slog de och skymfade och skickade iväg honom tomhänt.</verse>
				<verse number="12">Och ännu en gång skickade han en tredje. Men också denne slog de blodig och kastade ut.</verse>
				<verse number="13">Då sa vingårdens herre: Vad ska jag göra? Jag ska sända min älskade son. Honom ska de väl ha respekt för, när de får se honom.</verse>
				<verse number="14">Men när vinodlarna fick se honom, samrådde de med varandra och sa: Denne är arvingen. Kom, låt oss döda honom, så att arvet blir vårt.</verse>
				<verse number="15">Och de drev ut honom ur vingården och dödade honom. Vad ska nu vingårdens herre göra med dem?</verse>
				<verse number="16">Han ska komma och döda dessa vinodlare och lämna vingården åt andra. När de hörde detta, sa de: Det får inte hända!</verse>
				<verse number="17">Då såg han på dem och sa: Vad är då detta som står skrivet: Den sten som byggnadsarbetarna förkastade, den har blivit en hörnsten?</verse>
				<verse number="18">Var och en som faller på den stenen, han ska bli krossad, men den som stenen faller på, han ska smulas sönder.</verse>
				<verse number="19">Och översteprästerna och de skriftlärda sökte gripa honom i samma stund, men de var rädda för folket. För de förstod att det var om dem han hade talat i denna liknelse.</verse>
				<verse number="20">Och de höll honom under uppsikt och skickade ut några spioner som skulle låtsas vara rättfärdiga män, för att få fast honom för något som han sa, så att de skulle kunna utlämna honom åt överheten och i landshövdingens våld.</verse>
				<verse number="21">Och de frågade honom och sa: Mästare, vi vet att du talar och undervisar rätt och inte gör skillnad på människor utan lär ut sanningen om Guds väg.</verse>
				<verse number="22">Är det rätt att vi betalar skatt till kejsaren eller inte?</verse>
				<verse number="23">Men han genomskådade deras list och sa till dem: Varför vill ni sätta mig på prov?</verse>
				<verse number="24">Visa mig en denar. Vems bild och överskrift har den? De svarade och sa: Kejsarens.</verse>
				<verse number="25">Då sa han till dem: Ge då kejsaren det som tillhör kejsaren och Gud det som tillhör Gud.</verse>
				<verse number="26">Och de kunde inte få fast honom inför folket för något som han sa utan de teg, förundrade över hans svar.</verse>
				<verse number="27">Några av sadduceerna, som förnekar att det finns någon uppståndelse, kom då fram till honom och frågade</verse>
				<verse number="28">och sa: Mästare, Mose har gett oss den föreskriften att om någon har en bror som är gift men dör barnlös, då ska han gifta sig med änkan och så ge barn åt sin bror.</verse>
				<verse number="29">Så fanns nu sju bröder. Och den förste gifte sig men dog barnlös.</verse>
				<verse number="30">Och den andre gifte sig med henne och dog också barnlös.</verse>
				<verse number="31">Därefter gifte sig den tredje med henne och på samma sätt också alla sju. Och de dog och lämnade inga barn efter sig.</verse>
				<verse number="32">Sist av alla dog också kvinnan.</verse>
				<verse number="33">Så, vem av dem ska hon vara hustru till vid uppståndelsen? Alla sju har ju varit gifta med henne.</verse>
				<verse number="34">Då svarade Jesus och sa till dem: Barnen av denna världen gifter sig och blir bortgifta.</verse>
				<verse number="35">Men de som anses värdiga att få del i den världen och uppståndelsen från de döda, de varken gifter sig eller blir bortgifta.</verse>
				<verse number="36">För de kan inte heller dö längre, för som uppståndelsens barn är de lika änglarna och är Guds barn.</verse>
				<verse number="37">Men att de döda uppstår, det har också Mose visat vid törnbusken, när han kallar Herren Abrahams Gud och Isaks Gud och Jakobs Gud.</verse>
				<verse number="38">För han är inte de dödas Gud utan de levandes, för alla lever för honom.</verse>
				<verse number="39">Då svarade några av de skriftlärda och sa: Mästare, du har talat rätt.</verse>
				<verse number="40">Sedan vågade de inte ställa någon mer fråga till honom.</verse>
				<verse number="41">Men han sa till dem: Hur kan man säga att Kristus är Davids son?</verse>
				<verse number="42">David säger ju själv i Psaltaren: Herren sa till min Herre: Sätt dig på min högra sida</verse>
				<verse number="43">tills jag har lagt dina fiender till en fotpall för dina fötter.</verse>
				<verse number="44">David kallar honom alltså Herre. Hur kan han då vara hans son?</verse>
				<verse number="45">Sedan sa han till sina lärjungar medan allt folket hörde på:</verse>
				<verse number="46">Akta er för de skriftlärda, som gärna går omkring i långa mantlar och älskar att bli hälsade på torgen och gärna sitter främst i synagogorna och på de främsta platserna vid festmåltiderna.</verse>
				<verse number="47">De utsuger änkornas hus och ber långa böner för syns skull. Dessa ska få en desto strängare dom.</verse>
			</chapter>
			<chapter number="21">
				<verse number="1">När han lyfte blicken såg han hur de rika lade sina gåvor i offerkistan.</verse>
				<verse number="2">Och han såg också en fattig änka som lade dit två kopparmynt.</verse>
				<verse number="3">Då sa han: Sannerligen säger jag er, att denna fattiga änka lade dit mer än alla de andra.</verse>
				<verse number="4">För de gav av sitt överflöd till Guds offer, men hon gav av sin fattigdom allt det hon ägde.</verse>
				<verse number="5">Och när några talade om templet, hur det var utsmyckat med vackra stenar och tempelgåvor, sa han:</verse>
				<verse number="6">Detta som ni ser – det ska komma dagar då det inte ska lämnas sten på sten, som inte ska brytas ner.</verse>
				<verse number="7">Då frågade de honom och sa: Mästare, och när ska detta ske? Och vad är tecknet på att det ska ske?</verse>
				<verse number="8">Då sa han: Se upp så att ingen bedrar er. För många ska komma i mitt namn och säga: Jag Är, och: Tiden är nära. Därför ska ni inte följa efter dem.</verse>
				<verse number="9">Men när ni får höra om krig och uppror, bli inte förskräckta. För sådant måste först ske, men det är ännu inte slutet.</verse>
				<verse number="10">Sedan sa han till dem: Folk ska resa sig upp mot folk och rike mot rike.</verse>
				<verse number="11">Och det ska bli stora jordbävningar på den ena platsen efter den andra och hungersnöd och epidemier. Och fruktansvärda syner och stora tecken från himlen ska ske.</verse>
				<verse number="12">Men innan allt detta ska de gripa er och förfölja er och utlämna er till synagogor och fängelser och dra er inför kungar och härskare för mitt namns skull.</verse>
				<verse number="13">Men det ska bli ett tillfälle för er att vittna.</verse>
				<verse number="14">Så lägg det på era hjärtan, att ni inte i förväg ska tänka ut hur ni ska försvara er.</verse>
				<verse number="15">För jag ska ge er ord och visdom, som ingen av era motståndare ska kunna säga emot eller stå emot.</verse>
				<verse number="16">Ni ska bli förrådda också av föräldrar och bröder och släktingar och vänner, och en del av er ska man döda.</verse>
				<verse number="17">Och ni ska bli hatade av alla för mitt namns skull.</verse>
				<verse number="18">Men inte ett hår på ert huvud ska gå förlorat.</verse>
				<verse number="19">Genom er uthållighet ska ni vinna era själar.</verse>
				<verse number="20">Och när ni ser att Jerusalem blir omringat av krigshärar, då ska ni veta att dess ödeläggelse är nära.</verse>
				<verse number="21">De som då är i Judeen måste fly bort till bergen och de som är mitt inne i staden måste lämna den, och de som är ute på landsbygden ska inte gå dit in.</verse>
				<verse number="22">För detta är hämndens dagar, då allt det som är skrivet ska gå i uppfyllelse.</verse>
				<verse number="23">Men ve dem som väntar barn och dem som ammar i de dagarna. För det ska komma stor nöd i landet och vrede över detta folk.</verse>
				<verse number="24">Och de ska falla för svärdsegg och bli bortförda i fångenskap till alla hednafolk. Och Jerusalem ska bli nertrampat av hedningarna tills hedningarnas tider är uppfyllda.</verse>
				<verse number="25">Och tecken ska ske i solen och i månen och i stjärnorna, och på jorden ska folken gripas av ångest och rådlöshet vid havets och vågornas dån.</verse>
				<verse number="26">Människor ska ge upp andan av skräck och väntan på det som ska komma över världen. För himlarnas krafter ska skakas.</verse>
				<verse number="27">Och då ska de få se Människosonen komma i en molnsky med makt och stor härlighet.</verse>
				<verse number="28">Men när detta börjar ske, res er upp och lyft upp era huvuden, för då närmar sig er befrielse.</verse>
				<verse number="29">Sedan sa han en liknelse till dem: Se på fikonträdet och på alla träd.</verse>
				<verse number="30">När ni ser att de knoppas, förstår ni av er själva att sommaren redan är nära.</verse>
				<verse number="31">På samma sätt kan ni också veta att Guds rike är nära, när ni ser detta ske.</verse>
				<verse number="32">Sannerligen säger jag er: Denna generation ska inte förgås, förrän allt detta sker.</verse>
				<verse number="33">Himmel och jord ska förgås, men mina ord ska inte förgås.</verse>
				<verse number="34">Men akta er så att era hjärtan inte blir nedtyngda av måttlöshet och dryckenskap och av det dagliga livets omsorger, så att den dagen kommer över er plötsligt.</verse>
				<verse number="35">För som en snara ska den komma över alla som bor över hela jordens yta.</verse>
				<verse number="36">Vaka därför och be alltid för att ni ska anses värdiga att kunna fly undan allt detta som kommer att ske, och att kunna bestå inför Människosonen.</verse>
				<verse number="37">Och på dagarna undervisade han i templet, men på kvällarna gick han ut och övernattade på det berg som kallas Oljeberget.</verse>
				<verse number="38">Och tidigt på morgonen kom allt folket till honom i templet för att höra honom.</verse>
			</chapter>
			<chapter number="22">
				<verse number="1">Nu närmade sig det osyrade brödets högtid, som kallas påsk.</verse>
				<verse number="2">Och översteprästerna och de skriftlärda sökte efter hur de skulle kunna döda honom, men de fruktade för folket.</verse>
				<verse number="3">Då for Satan in i Judas, som kallades Iskariot och som var en av de tolv.</verse>
				<verse number="4">Han gick till översteprästerna och ledarna för tempelvakten och talade med dem om hur han skulle kunna utlämna honom åt dem.</verse>
				<verse number="5">Och de blev glada och kom överens med honom om att ge honom pengar.</verse>
				<verse number="6">Och han gick med på det och sökte efter ett lämpligt tillfälle att utlämna honom åt dem utan att folket var med.</verse>
				<verse number="7">Så kom den dag i det osyrade brödets högtid, när påskalammet måste slaktas.</verse>
				<verse number="8">Då sände han iväg Petrus och Johannes och sa: Gå och gör i ordning åt oss, så att vi kan äta påskalammet.</verse>
				<verse number="9">Då sa de till honom: Var vill du att vi ska göra i ordning det?</verse>
				<verse number="10">Och han svarade dem: Se, när ni kommer in i staden, ska ni möta en man som bär en vattenkruka. Följ honom till det hus där han går in.</verse>
				<verse number="11">Och säg till husets herre: Mästaren frågar dig: Var är gästrummet där jag ska äta påskalammet med mina lärjungar?</verse>
				<verse number="12">Och han ska visa er ett stort rum i övre våningen som står färdigt. Gör i ordning där.</verse>
				<verse number="13">Då gick de iväg och fann det så som han hade sagt till dem. Och de gjorde i ordning påskalammet.</verse>
				<verse number="14">Och när stunden var inne, lade han sig till bords, och de tolv apostlarna med honom.</verse>
				<verse number="15">Och han sa till dem: Jag har längtat mycket efter att äta detta påskalamm med er, innan mitt lidande börjar.</verse>
				<verse number="16">För jag säger er, att jag inte kommer att äta av det mer, förrän det har fått sin fullbordan i Guds rike.</verse>
				<verse number="17">Och han tog en bägare, tackade och sa: Ta denna och dela mellan er.</verse>
				<verse number="18">För jag säger er, att jag inte ska dricka av vinträdets frukt förrän Guds rike kommer.</verse>
				<verse number="19">Och han tog ett bröd, tackade och bröt det och gav åt dem och sa: Detta är min kropp som är utgiven för er. Gör detta till minne av mig.</verse>
				<verse number="20">På samma sätt tog han också bägaren efter måltiden, och sa: Denna bägare är det nya förbundet i mitt blod, som är utgjutet för er.</verse>
				<verse number="21">Men se, han som förråder mig har sin hand med mig på bordet.</verse>
				<verse number="22">För Människosonen ska verkligen gå bort som det är bestämt, men ve den människa genom vilken han blir förrådd.</verse>
				<verse number="23">Och de började fråga varandra vem av dem det kunde vara som skulle göra detta.</verse>
				<verse number="24">Så uppstod också en tvist bland dem om vem av dem som skulle anses vara störst.</verse>
				<verse number="25">Då sa han till dem: Hedningarnas kungar uppträder som herrar över dem, och de som har makten kallar sig välgörare.</verse>
				<verse number="26">Men så ska det inte vara bland er, utan den som är störst bland er, han ska vara som den yngste, och den som leder ska vara som den som tjänar.</verse>
				<verse number="27">För vem är större, den som ligger till bords eller den som tjänar? Är det inte den som ligger till bords? Men jag är mitt ibland er som den som tjänar.</verse>
				<verse number="28">Men ni är de som har stannat kvar hos mig under mina prövningar.</verse>
				<verse number="29">Och jag överlämnar ett rike åt er, liksom min Fader har överlämnat det åt mig,</verse>
				<verse number="30">för att ni ska äta och dricka vid mitt bord i mitt rike och sitta på troner och döma Israels tolv stammar.</verse>
				<verse number="31">Sedan sa Herren: Simon, Simon, se, Satan har begärt att få sålla er som vete,</verse>
				<verse number="32">men jag har bett för dig, att din tro inte ska bli om intet. Och när du har vänt om, så styrk dina bröder.</verse>
				<verse number="33">Då sa han till honom: Herre, jag är beredd att gå med dig både i fängelse och i döden.</verse>
				<verse number="34">Då sa han: Jag säger dig, Petrus: I dag ska inte tuppen gala, förrän du tre gånger har förnekat att du känner mig.</verse>
				<verse number="35">Och han sa till dem: När jag sände iväg er utan penningpung, lädersäck och sandaler, saknade ni då något? Och de svarade: Inget.</verse>
				<verse number="36">Då sa han till dem: Men nu, den som har en penningpung ska ta den med sig, och likaså en lädersäck. Och den som inte har, ska sälja sin mantel och köpa ett svärd.</verse>
				<verse number="37">För jag säger er, att på mig måste ytterligare det gå i uppfyllelse som står skrivet: Och han blev räknad bland överträdarna. För också det som gäller mig går mot sin fullbordan.</verse>
				<verse number="38">Då sa de: Herre, se, här är två svärd. Då sa han till dem: Det räcker.</verse>
				<verse number="39">Sedan gick han ut till Oljeberget som han brukade, och hans lärjungar följde honom.</verse>
				<verse number="40">När han kom till platsen, sa han till dem: Be, att ni inte kommer i frestelse.</verse>
				<verse number="41">Och han gick ungefär ett stenkast ifrån dem, och föll ner på sina knän och bad</verse>
				<verse number="42">och sa: Fader, om du vill, så ta denna bägare ifrån mig. Men ske inte min vilja, utan din.</verse>
				<verse number="43">Då visade sig för honom en ängel från himlen och styrkte honom.</verse>
				<verse number="44">Och under svår kamp bad han ännu ivrigare, och hans svett blev som blodsdroppar som droppade ner på marken.</verse>
				<verse number="45">När han reste sig från bönen och kom till sina lärjungar, fann han att de hade somnat av sorg.</verse>
				<verse number="46">Då sa han till dem: Varför sover ni? Stå upp och be, så att ni inte kommer i frestelse.</verse>
				<verse number="47">Och medan han ännu talade, se, då kom en folkskara, och han som hette Judas, en av de tolv, gick före dem. Och han gick fram till Jesus för att kyssa honom.</verse>
				<verse number="48">Men Jesus sa till honom: Judas, förråder du Människosonen med en kyss?</verse>
				<verse number="49">När de som var med honom såg vad som höll på att ske, sa de till honom: Herre, ska vi slå till med svärd?</verse>
				<verse number="50">Och en av dem högg till översteprästens tjänare och högg av honom högra örat.</verse>
				<verse number="51">Då svarade Jesus och sa: Låt det vara nog med detta. Och han rörde vid hans öra och helade honom.</verse>
				<verse number="52">Sedan sa Jesus till översteprästerna och ledarna för tempelvakten och de äldste, som hade kommit emot honom: Som mot en rövare har ni gått ut med svärd och påkar.</verse>
				<verse number="53">När jag dagligen var med er i templet, lyfte ni inte era händer mot mig. Men detta är er stund – när mörkret härskar.</verse>
				<verse number="54">Så grep de honom och förde bort honom in i översteprästens hus. Och Petrus följde efter på avstånd.</verse>
				<verse number="55">Då gjorde de en eld mitt på gården och satte sig tillsammans där, och Petrus satte sig mitt ibland dem.</verse>
				<verse number="56">Men en tjänstekvinna fick se honom sitta vid elden, och hon såg noga på honom och sa: Denne var också med honom.</verse>
				<verse number="57">Men han förnekade honom och sa: Kvinna, jag känner honom inte.</verse>
				<verse number="58">Och kort därefter fick en annan se honom och sa: Du är också en av dem. Men Petrus sa: Människa, det är jag inte.</verse>
				<verse number="59">Och ungefär en timme senare kom en annan och försäkrade bestämt och sa: Visst var denne också med honom, för också han är en galilé.</verse>
				<verse number="60">Men Petrus sa: Människa, jag förstår inte vad du menar. Och genast, medan han ännu talade, gol tuppen.</verse>
				<verse number="61">Då vände Herren sig om och såg på Petrus. Och Petrus kom ihåg Herrens ord, hur han hade sagt till honom: Innan tuppen gal, ska du tre gånger förneka mig.</verse>
				<verse number="62">Och Petrus gick ut och grät bittert.</verse>
				<verse number="63">Och de män som höll Jesus fängslad hånade honom och slog honom</verse>
				<verse number="64">och band för hans ögon, slog honom i ansiktet och frågade honom och sa: Profetera. Vem var det som slog dig?</verse>
				<verse number="65">De sa också mycket annat hånfullt till honom.</verse>
				<verse number="66">Och när det blev dag, samlades folkets äldste, både överstepräster och skriftlärda och de förde honom inför sitt råd</verse>
				<verse number="67">och frågade: Är du Kristus, så säg oss det. Men han svarade dem: Om jag säger er det, så tror ni det inte.</verse>
				<verse number="68">Och om jag också frågar er, så svarar ni mig inte, inte heller släpper ni mig.</verse>
				<verse number="69">Härefter ska Människosonen sitta på Guds, den mäktiges, högra sida.</verse>
				<verse number="70">Då sa de alla: Så är du alltså Guds Son? Och han sa till dem: Ni säger det, för att Jag Är.</verse>
				<verse number="71">Då sa de: Vad behöver vi ytterligare för vittnesbörd? Vi har ju själva hört det från hans egen mun.</verse>
			</chapter>
			<chapter number="23">
				<verse number="1">Sedan bröt alla de församlade upp och förde honom till Pilatus.</verse>
				<verse number="2">Och de började anklaga honom och sa: Vi har funnit att denne förleder folket och förbjuder att ge kejsaren skatt, säger att han själv är Kristus, en Konung.</verse>
				<verse number="3">Då frågade Pilatus honom och sa: Är du judarnas Konung? Han svarade honom och sa: Du säger det.</verse>
				<verse number="4">Då sa Pilatus till översteprästerna och till folket: Jag finner inget brottsligt hos den här mannen.</verse>
				<verse number="5">Men de var påstridiga och sa: Han uppviglar folket över hela Judeen med sin undervisning, med början från Galileen och ända hit.</verse>
				<verse number="6">När Pilatus hörde Galileen nämnas, frågade han om mannen var från Galileen.</verse>
				<verse number="7">Och då han fick veta att han kom från Herodes område, skickade han honom till Herodes som också var i Jerusalem under de dagarna.</verse>
				<verse number="8">Då Herodes fick se Jesus blev han mycket glad, för han hade länge velat se honom. För han hade hört mycket om honom och han hoppades att få se honom göra något tecken.</verse>
				<verse number="9">Och han ställde många frågor till honom, men han svarade honom inget.</verse>
				<verse number="10">Och översteprästerna och de skriftlärda stod där och anklagade honom häftigt.</verse>
				<verse number="11">Men Herodes med sina soldater visade honom sitt förakt och hånade honom, och de klädde honom i en praktfull klädnad och skickade honom tillbaka till Pilatus.</verse>
				<verse number="12">Och Pilatus och Herodes blev vänner med varandra den dagen, för innan hade det rått fiendskap mellan dem.</verse>
				<verse number="13">Sedan Pilatus hade kallat samman översteprästerna, rådsmedlemmarna och folket</verse>
				<verse number="14">sa han till dem: Ni har fört denne man till mig, såsom en som förleder folket. Och se, jag har förhört honom i er närvaro och inte funnit honom skyldig till något av det som ni anklagar honom för.</verse>
				<verse number="15">Och inte heller Herodes, för jag sände er till honom, och se, han har inte gjort något som förtjänar döden.</verse>
				<verse number="16">Därför ska jag bestraffa honom och sedan frige honom.</verse>
				<verse number="17">För vid högtiden måste han frige en fånge åt dem.</verse>
				<verse number="18">Då skrek allesammans och sa: Bort med denne, och frige Barabbas åt oss.</verse>
				<verse number="19">Denne hade blivit kastad i fängelse för ett upplopp som hade skett i staden och för mord.</verse>
				<verse number="20">Pilatus talade till dem igen, eftersom han ville frige Jesus.</verse>
				<verse number="21">Men de ropade och sa: Korsfäst, korsfäst honom!</verse>
				<verse number="22">Då sa han för tredje gången till dem: Vad ont har han då gjort? Jag har inte funnit honom skyldig till något som förtjänar döden. Därför kommer jag bestraffa honom och sedan frige honom.</verse>
				<verse number="23">Men de ansatte honom med höga rop och krävde att han skulle korsfästas, och deras och översteprästernas rop fick övertaget.</verse>
				<verse number="24">Då dömde Pilatus, att så skulle ske som de begärde.</verse>
				<verse number="25">Och han frigav åt dem honom som hade blivit satt i fängelse för upplopp och mord, denne som de hade begärt, men Jesus utlämnade han enligt deras vilja.</verse>
				<verse number="26">När de sedan förde bort honom, fick de tag på en man, Simon från Cyrene, som kom från landet. Och de lade korset på honom, för att han skulle bära det efter Jesus.</verse>
				<verse number="27">Och en stor folkmassa följde honom, även kvinnor som också sörjde och grät över honom.</verse>
				<verse number="28">Då vände sig Jesus om till dem och sa: Jerusalems döttrar, gråt inte över mig, utan gråt över er själva och över era barn.</verse>
				<verse number="29">För se, dagar ska komma då de ska säga: Saliga är de ofruktsamma och de moderliv som inte har fött, och de bröst som inte har ammat.</verse>
				<verse number="30">Då ska de börja säga till bergen: Fall över oss, och till höjderna: Dölj oss.</verse>
				<verse number="31">För om de gör detta med det friska trädet, vad ska inte då ske med det torra?</verse>
				<verse number="32">Och två andra, som var förbrytare, fördes också ut för att avrättas tillsammans med honom.</verse>
				<verse number="33">Och när de kom till det ställe som kallas Huvudskalleplatsen, korsfäste de honom och förbrytarna där, den ene på den högra sidan och den andre på den vänstra.</verse>
				<verse number="34">Då sa Jesus: Fader, förlåt dem, för de vet inte vad de gör. Och de delade hans kläder mellan sig och kastade lott om dem.</verse>
				<verse number="35">Och folket stod och såg på. Och även rådsmedlemmarna tillsammans med dem hånade honom och sa: Andra har han hjälpt, nu får han hjälpa sig själv om han är Kristus, Guds utvalde.</verse>
				<verse number="36">Även soldaterna gick fram och hånade honom och räckte honom ättika</verse>
				<verse number="37">och sa: Är du judarnas Konung, så hjälp dig själv.</verse>
				<verse number="38">Och en överskrift var också uppsatt över honom, skriven med grekiska, latinska och hebreiska bokstäver: Denne är judarnas Konung.</verse>
				<verse number="39">Men en av förbrytarna som hängde där skymfade honom och sa: Om du är Kristus, så hjälp dig själv och oss.</verse>
				<verse number="40">Då svarade och tillrättavisade den andre honom och sa: Fruktar inte heller du Gud, du som är under samma dom?</verse>
				<verse number="41">Det är rätt åt oss att vi lider vad våra gärningar är värda, men denne har inte gjort något ont.</verse>
				<verse number="42">Och han sa till Jesus: Herre, tänk på mig när du kommer in i ditt rike.</verse>
				<verse number="43">Då sa Jesus till honom: Sannerligen säger jag dig, i dag ska du vara med mig i paradiset.</verse>
				<verse number="44">Och det var omkring sjätte timmen och det blev mörkt över hela jorden ända till nionde timmen.</verse>
				<verse number="45">Och solen förmörkades och förlåten i templet brast mitt itu.</verse>
				<verse number="46">Och när Jesus hade ropat med hög röst, sa han: Fader, i dina händer överlämnar jag min ande, och när han hade sagt detta gav han upp andan.</verse>
				<verse number="47">När officeren såg vad som skedde, prisade han Gud och sa: Denne man var sannerligen rättfärdig.</verse>
				<verse number="48">Och när allt folket, som hade kommit tillsammans för att se på, såg vad som skedde, slog de sig för bröstet och vände hem igen.</verse>
				<verse number="49">Men alla hans vänner och de kvinnor som hade följt honom från Galileen, stod på avstånd och såg detta.</verse>
				<verse number="50">Och se, där var en man vid namn Josef, en rådsherre, en god och rättfärdig man,</verse>
				<verse number="51">som inte hade samtyckt till vad de hade beslutat och gjort, och som själv väntade på Guds rike. Han var från den judiska staden Arimatea.</verse>
				<verse number="52">Han gick till Pilatus och bad att få Jesu kropp.</verse>
				<verse number="53">Och han tog ner den och svepte den i ett linnetyg och lade den i en grav som var uthuggen i klippan, där ingen förut hade blivit lagd.</verse>
				<verse number="54">Och det var förberedelsedag, och sabbaten skulle just börja.</verse>
				<verse number="55">Men några kvinnor, som också hade kommit med honom från Galileen, följde efter och såg graven och hur hans kropp lades där.</verse>
				<verse number="56">Sedan vände de tillbaka och gjorde i ordning välluktande kryddor och oljor. Och på sabbaten var de stilla enligt lagens bud.</verse>
			</chapter>
			<chapter number="24">
				<verse number="1">Men på första dagen i veckan kom de tidigt i gryningen till graven tillsammans med några andra. De hade med sig de välluktande kryddor som de hade gjort i ordning.</verse>
				<verse number="2">Då fann de att stenen var bortrullad från graven.</verse>
				<verse number="3">Och de gick in, men fann inte Herren Jesu kropp.</verse>
				<verse number="4">Och det hände, att då de inte visste vad de skulle tro angående detta, se, då stod två män i skinande kläder framför dem.</verse>
				<verse number="5">Då blev de förskräckta och böjde sina ansikten ner mot jorden. De sa till dem: Varför söker ni den levande bland de döda?</verse>
				<verse number="6">Han är inte här, utan är uppstånden. Kom ihåg vad han sa till er, medan han ännu var i Galileen.</verse>
				<verse number="7">Han sa: Människosonen måste bli utlämnad i syndiga människors händer och korsfästas och uppstå på tredje dagen.</verse>
				<verse number="8">Då kom de ihåg hans ord</verse>
				<verse number="9">och vände tillbaka från graven och berättade allt detta för de elva och för alla de andra.</verse>
				<verse number="10">Det var Maria Magdalena och Johanna och Jakobs mor Maria, och de andra som var med dem, som talade om detta för apostlarna.</verse>
				<verse number="11">Men det de berättade uppfattade dessa som tomt prat, och de trodde inte på dem.</verse>
				<verse number="12">Men Petrus stod upp och sprang till graven. Då han lutade sig in, såg han bara linnebindlarna ligga för sig själva. Och han gick därifrån full av undran över det som hade hänt.</verse>
				<verse number="13">Och se, två av dem gick samma dag till en by som hette Emmaus och som låg sextio stadiers väg från Jerusalem.</verse>
				<verse number="14">Och de samtalade med varandra om allt det som hade hänt.</verse>
				<verse number="15">Och medan de var upptagna av sitt samtal och sina frågor, hände det att Jesus själv närmade sig och gick tillsammans med dem.</verse>
				<verse number="16">Men något hindrade deras ögon, så att de inte kände igen honom.</verse>
				<verse number="17">Då sa han till dem: Vad är det ni talar med varandra om, medan ni vandrar omkring och är bedrövade?</verse>
				<verse number="18">Och den ene, som hette Kleopas, svarade då och sa till honom: Är du den ende främlingen i Jerusalem, som inte vet vad som har hänt där under dessa dagar?</verse>
				<verse number="19">Och han frågade dem: Vad? Då sa de till honom: Det som har hänt med Jesus, som var en man från Nasaret, en profet, mäktig i gärning och ord inför Gud och allt folket.</verse>
				<verse number="20">Och hur översteprästerna och våra rådsmedlemmar utlämnade honom till att dömas till döden och korsfäste honom.</verse>
				<verse number="21">Men vi hoppades att han var den som skulle befria Israel. Och till allt detta kommer, att i dag är det den tredje dagen sedan detta hände.</verse>
				<verse number="22">Och dessutom, några av våra kvinnor, som kom tidigt på morgonen till graven, har gjort oss uppskakade.</verse>
				<verse number="23">När de inte fann hans kropp, kom de och sa att de också hade sett en syn av änglar, som sa att han lever.</verse>
				<verse number="24">Och några av dem som var med oss gick till graven och fann det vara så som kvinnorna hade sagt, men honom såg de inte.</verse>
				<verse number="25">Då sa han till dem: O, ni oförståndiga, så tröga ni är av hjärtat till att tro på allt det som profeterna har sagt!</verse>
				<verse number="26">Måste inte Kristus lida detta och så gå in i sin härlighet?</verse>
				<verse number="27">Och han började med Mose och alla profeterna och förklarade för dem det som gällde honom i alla Skrifterna.</verse>
				<verse number="28">Och de närmade sig byn, dit de var på väg, och han såg ut att vilja gå vidare.</verse>
				<verse number="29">Men de bad honom enträget och sa: Bli kvar hos oss, för det går mot kvällen och dagen är snart slut. Och han gick in för att stanna hos dem.</verse>
				<verse number="30">Och det hände, när han låg till bords med dem, att han tog brödet, välsignade och bröt det och gav dem.</verse>
				<verse number="31">Då öppnades deras ögon så att de kände igen honom, och han försvann ur deras åsyn.</verse>
				<verse number="32">Och de sa till varandra: Var inte våra hjärtan brinnande i oss när han talade med oss på vägen och uttydde Skrifterna för oss?</verse>
				<verse number="33">Och i samma stund bröt de upp och vände tillbaka till Jerusalem och de fann de elva och de som var församlade med dem,</verse>
				<verse number="34">vilka sa: Herren har verkligen uppstått och har visat sig för Simon.</verse>
				<verse number="35">Då berättade de vad som hade hänt på vägen, och hur han blev igenkänd av dem när han bröt brödet.</verse>
				<verse number="36">Och medan de talade om detta, stod Jesus själv mitt ibland dem och sa till dem: Frid vare med er.</verse>
				<verse number="37">Men de blev förskräckta och greps av fruktan, de trodde att de såg en ande.</verse>
				<verse number="38">Då sa han till dem: Varför är ni förskräckta? Och varför låter ni tvivel stiga upp i era hjärtan?</verse>
				<verse number="39">Se mina händer och mina fötter, att det är jag själv. Rör vid mig och se, för en ande har inte kött och ben, som ni ser att jag har.</verse>
				<verse number="40">Och när han hade sagt detta, visade han dem sina händer och fötter.</verse>
				<verse number="41">När de på grund av glädje och förundran fortfarande inte trodde, sa han till dem: Har ni något att äta här?</verse>
				<verse number="42">Då gav de honom en bit stekt fisk och en bit honungskaka.</verse>
				<verse number="43">Och han tog och åt det inför deras ögon.</verse>
				<verse number="44">Sedan sa han till dem: Detta är de ord som jag sa till er, medan jag fortfarande var hos er, att allt måste uppfyllas som är skrivet om mig i Mose lag och i profeterna och i psalmerna.</verse>
				<verse number="45">Då öppnade han deras sinnen, så att de förstod Skrifterna.</verse>
				<verse number="46">Och han sa till dem: Så står det skrivet, och därför var det nödvändigt att Kristus skulle lida och på tredje dagen uppstå från de döda,</verse>
				<verse number="47">och att omvändelse och syndernas förlåtelse ska predikas i hans namn för alla folk, med början i Jerusalem.</verse>
				<verse number="48">Och ni är vittnen till detta.</verse>
				<verse number="49">Och se, jag ska sända löftet från min Fader över er. Men ni ska stanna kvar i staden Jerusalem, tills ni blir beklädda med kraft från höjden.</verse>
				<verse number="50">Sedan förde han dem ut ända till Betania, och där lyfte han upp sina händer och välsignade dem.</verse>
				<verse number="51">Och det hände medan han välsignade dem, att han skildes från dem och lyftes upp till himlen.</verse>
				<verse number="52">Och de tillbad honom och vände tillbaka till Jerusalem med stor glädje.</verse>
				<verse number="53">Och de var ständigt i templet och prisade och lovade Gud. Amen.</verse>
			</chapter>
		</book>
		<book number="43">
			<chapter number="1">
				<verse number="1">I begynnelsen var Ordet, och Ordet var hos Gud, och Ordet var Gud.</verse>
				<verse number="2">Den samme var i begynnelsen hos Gud.</verse>
				<verse number="3">Allt blev till genom honom, och utan honom blev ingenting till, som har blivit till.</verse>
				<verse number="4">I honom var liv, och livet var människornas ljus.</verse>
				<verse number="5">Och ljuset lyser i mörkret, och mörkret har inte övervunnit det.</verse>
				<verse number="6">Det kom en man, sänd av Gud. Hans namn var Johannes.</verse>
				<verse number="7">Han kom som ett vittne för att vittna om ljuset, för att alla skulle tro genom honom.</verse>
				<verse number="8">Han var inte ljuset, men han kom för att vittna om ljuset.</verse>
				<verse number="9">Det sanna ljuset, som ger ljus åt alla människor som kommer in i världen.</verse>
				<verse number="10">Han var i världen och världen hade blivit till genom honom, men världen kände honom inte.</verse>
				<verse number="11">Han kom till sitt eget, men hans egna tog inte emot honom.</verse>
				<verse number="12">Men så många som tog emot honom, åt dem gav han rätt att bli Guds barn, åt dem som tror på hans namn.</verse>
				<verse number="13">De som blev födda, inte av blod, inte heller av köttets vilja, inte heller av någon mans vilja, utan av Gud.</verse>
				<verse number="14">Och Ordet blev kött och bodde bland oss, och vi såg hans härlighet, den härlighet som den Enfödde har av Fadern, full av nåd och sanning.</verse>
				<verse number="15">Johannes vittnade om honom och ropade och sa: Det var om honom som jag sa: Han som kommer efter mig är förmer än mig, eftersom han var före mig.</verse>
				<verse number="16">Och av hans fullhet har vi alla fått, och nåd utöver nåd.</verse>
				<verse number="17">För lagen gavs genom Mose, nåden och sanningen kom genom Jesus Kristus.</verse>
				<verse number="18">Ingen har någonsin sett Gud. Den enfödde Sonen, som är vid Faderns bröst, han har förklarat honom.</verse>
				<verse number="19">Och detta är Johannes vittnesbörd, när judarna sände präster och leviter från Jerusalem för att fråga honom: Vem är du?</verse>
				<verse number="20">Då bekände han och förnekade inte, utan bekände: Jag är inte Kristus.</verse>
				<verse number="21">Då frågade de honom: Vem är du då? Är du Elia? Och han sa: Det är jag inte. Är du profeten? Och han svarade: Nej.</verse>
				<verse number="22">Då sa de till honom: Vem är du? Vad säger du om dig själv, så att vi kan ge ett svar till dem som har sänt oss?</verse>
				<verse number="23">Han sa: Jag är rösten av en som ropar i öknen: Gör Herrens väg rak, som profeten Jesaja har sagt.</verse>
				<verse number="24">Och de som var utsända var från fariseerna.</verse>
				<verse number="25">Och de frågade honom och sa till honom: Varför döper du då, om du inte är Kristus, inte heller Elia och inte heller profeten?</verse>
				<verse number="26">Johannes svarade dem och sa: Jag döper med vatten. Men mitt ibland er står en som ni inte känner,</verse>
				<verse number="27">han är den som kommer efter mig, som är förmer än mig, vars sandalremmar jag inte är värdig att knyta upp.</verse>
				<verse number="28">Detta hände i Betabara på andra sidan Jordan, där Johannes döpte.</verse>
				<verse number="29">Nästa dag ser Johannes Jesus komma till sig och säger: Se, Guds lamm, som tar bort världens synd!</verse>
				<verse number="30">Det var om honom som jag sa: Efter mig kommer en man, som är förmer än mig, eftersom han var före mig.</verse>
				<verse number="31">Och jag kände honom inte. Men för att han skulle uppenbaras för Israel, därför har jag kommit och döper med vatten.</verse>
				<verse number="32">Och Johannes vittnade och sa: Jag såg Anden komma ner lik en duva från himlen, och han förblev över honom.</verse>
				<verse number="33">Och jag kände honom inte, men han som sände mig till att döpa med vatten, han sa till mig: Han över vilken du får se Anden komma ner och förbli över, han är den som döper med den Helige Ande.</verse>
				<verse number="34">Och jag har sett och har vittnat att han är Guds Son.</verse>
				<verse number="35">Nästa dag stod Johannes och två av hans lärjungar där igen.</verse>
				<verse number="36">Och när han såg Jesus komma sa han: Se, Guds lamm!</verse>
				<verse number="37">Och de två lärjungarna hörde vad han sa och följde Jesus.</verse>
				<verse number="38">Då vände Jesus sig om, och när han såg att de följde honom, frågade han dem: Vem söker ni? Då sa de till honom: Rabbi (det betyder Lärare), var bor du?</verse>
				<verse number="39">Då sa han till dem: Kom och se. De kom och såg var han bodde och stannade den dagen hos honom, för det var omkring tionde timmen.</verse>
				<verse number="40">En av de två som följde Johannes och hörde vad han sa var Andreas, Simon Petrus bror.</verse>
				<verse number="41">Han fann först sin bror Simon och sa till honom: Vi har funnit Messias, vilket översätts Kristus.</verse>
				<verse number="42">Och han förde honom till Jesus. Och när Jesus såg på honom sa han: Du är Simon, Jonas son, du ska heta Kefas, det betyder en sten.</verse>
				<verse number="43">Nästa dag ville Jesus gå därifrån till Galileen. Han fann då Filippus och sa till honom: Följ mig.</verse>
				<verse number="44">Och Filippus var från Betsaida, Andreas och Petrus stad.</verse>
				<verse number="45">Filippus fann Natanael och sa till honom: Vi har funnit honom som Mose skrev om i lagen, och som profeterna skrev om, Jesus, Josefs son, från Nasaret.</verse>
				<verse number="46">Och Natanael sa till honom: Kan något gott komma från Nasaret? Filippus sa till honom: Kom och se.</verse>
				<verse number="47">Jesus såg att Natanael var på väg till honom och sa om honom: Se, en sann israelit, en som är utan svek.</verse>
				<verse number="48">Natanael frågade honom: Hur kan du känna mig? Jesus svarade och sa till honom: Innan Filippus kallade på dig, då du var under fikonträdet, såg jag dig.</verse>
				<verse number="49">Natanael svarade och sa till honom: Rabbi, du är Guds Son, du är Israels Konung.</verse>
				<verse number="50">Jesus svarade och sa till honom: Tror du, därför att jag sa till dig att jag såg dig under fikonträdet? Större ting än så ska du få se.</verse>
				<verse number="51">Och han sa till honom: Sannerligen, sannerligen säger jag er: Härefter ska ni få se himlen öppen, och Guds änglar fara upp och ner över Människosonen.</verse>
			</chapter>
			<chapter number="2">
				<verse number="1">Och på tredje dagen var det ett bröllop i Kana i Galileen, och Jesu mor var där.</verse>
				<verse number="2">Och både Jesus och hans lärjungar blev bjudna till bröllopet.</verse>
				<verse number="3">Och när vinet började ta slut, sa Jesu mor till honom: De har inget vin.</verse>
				<verse number="4">Jesus sa till henne: Kvinna, vad har jag med dig att göra? Min stund har ännu inte kommit.</verse>
				<verse number="5">Hans mor sa till tjänarna: Vad han än säger till er, gör det.</verse>
				<verse number="6">Nu fanns där sex vattenkrukor av sten för judarnas reningsceremonier, vart och ett rymde två eller tre metreter.</verse>
				<verse number="7">Jesus sa till dem: Fyll vattenkrukorna med vatten. Och de fyllde dem ända till brädden.</verse>
				<verse number="8">Och han sa till dem: Ös nu upp och bär till värden. Och de gjorde det.</verse>
				<verse number="9">När värden smakade på vattnet, som hade blivit vin, så visste han inte varifrån det kom, men tjänarna som hade öst upp vattnet visste det. Då kallade värden på brudgummen</verse>
				<verse number="10">och sa till honom: Var man sätter först fram det goda vinet, och det som är sämre när de har blivit druckna. Du har sparat det goda vinet ända till nu.</verse>
				<verse number="11">Detta första mirakel gjorde Jesus i Kana i Galileen, och det uppenbarade hans härlighet, och hans lärjungar trodde på honom.</verse>
				<verse number="12">Efter detta gick han ner till Kapernaum, han och hans mor och hans bröder och hans lärjungar. Och de stannade där några få dagar.</verse>
				<verse number="13">Judarnas påsk var nu nära, och Jesus gick upp till Jerusalem.</verse>
				<verse number="14">Och han fann i templet dem som sålde oxar och får och duvor, och även växlarna som satt där.</verse>
				<verse number="15">Då gjorde han en piska av rep och drev ut allesammans ur templet, med får och oxar, och slog ut växlarnas pengar och välte omkull borden.</verse>
				<verse number="16">Och han sa till dem som sålde duvor: Ta bort detta härifrån. Gör inte min Faders hus till ett handelshus.</verse>
				<verse number="17">Då kom hans lärjungar ihåg det som står skrivet: Nitälskan för ditt hus har förtärt mig.</verse>
				<verse number="18">Då svarade judarna och sa till honom: Vad för tecken låter du oss se, eftersom du gör detta?</verse>
				<verse number="19">Jesus svarade och sa till dem: Riv ner detta tempel, och inom tre dagar ska jag låta det uppstå.</verse>
				<verse number="20">Då sa judarna: I fyrtiosex år har man byggt på detta tempel, och du vill resa upp det på tre dagar?</verse>
				<verse number="21">Men templet han talade om var hans kropp.</verse>
				<verse number="22">När han sedan hade uppstått från de döda, kom hans lärjungar ihåg att han hade sagt detta till dem, och de trodde Skriften och det ord som Jesus hade sagt.</verse>
				<verse number="23">Medan han nu var i Jerusalem under påsken, vid högtiden, trodde många på hans namn, när de såg de mirakler som han gjorde.</verse>
				<verse number="24">Men själv anförtrodde sig Jesus inte åt dem, eftersom han kände alla.</verse>
				<verse number="25">Och han behövde inte höra någon vittna om människan, för han visste vad som var i människan.</verse>
			</chapter>
			<chapter number="3">
				<verse number="1">Och bland fariseerna fanns en man som hette Nikodemus, en av judarnas rådsherrar.</verse>
				<verse number="2">Han kom till Jesus på natten och sa till honom: Rabbi, vi vet att du är en lärare som har kommit från Gud, för ingen kan göra de mirakler som du gör, utan att Gud är med honom.</verse>
				<verse number="3">Jesus svarade och sa till honom: Sannerligen, sannerligen säger jag dig: Om en människa inte blir född på nytt, kan hon inte se Guds rike.</verse>
				<verse number="4">Nikodemus sa till honom: Hur kan en människa födas när hon är gammal? Inte kan hon väl komma in i moderlivet en gång till och födas?</verse>
				<verse number="5">Jesus svarade: Sannerligen, sannerligen säger jag dig: Om inte en människa blir född av vatten och Ande, kan hon inte komma in i Guds rike.</verse>
				<verse number="6">Det som är fött av köttet är kött, och det som är fött av Anden är ande.</verse>
				<verse number="7">Förundra dig inte över att jag sa till dig: Ni måste födas på nytt.</verse>
				<verse number="8">Vinden blåser vart den vill, och du hör dess sus, men du vet inte varifrån den kommer eller vart den far. Så är det med var och en som är född av Anden.</verse>
				<verse number="9">Nikodemus svarade och sa till honom: Hur kan det ske?</verse>
				<verse number="10">Jesus svarade och sa till honom: Är du Israels lärare och vet inte detta?</verse>
				<verse number="11">Sannerligen, sannerligen säger jag dig: Det vi vet talar vi, och det vi har sett vittnar vi om, men ni tar inte emot vårt vittnesbörd.</verse>
				<verse number="12">Om ni inte tror när jag talar till er om det jordiska, hur ska ni då kunna tro om jag talar till er om det himmelska?</verse>
				<verse number="13">Och ingen har stigit upp till himlen utom han som kom ner från himlen, Människosonen, som är i himlen.</verse>
				<verse number="14">Och såsom Mose lyfte upp ormen i öknen, så måste Människosonen lyftas upp,</verse>
				<verse number="15">för att var och en som tror på honom inte ska gå förlorad, utan ha evigt liv.</verse>
				<verse number="16">Ty så älskade Gud världen att han gav sin enfödde Son, för att var och en som tror på honom inte ska gå förlorad utan ha evigt liv.</verse>
				<verse number="17">För Gud sände inte sin Son till världen för att döma världen utan för att världen skulle bli frälst genom honom.</verse>
				<verse number="18">Den som tror på honom blir inte dömd, men den som inte tror är redan dömd, eftersom han inte har trott på Guds enfödde Sons namn.</verse>
				<verse number="19">Men detta är domen, att ljuset har kommit in i världen, och människorna älskade mörkret mer än ljuset, eftersom deras gärningar var onda.</verse>
				<verse number="20">För var och en som gör det onda hatar ljuset och kommer inte till ljuset, för att hans gärningar inte ska bli avslöjade.</verse>
				<verse number="21">Men den som handlar efter sanningen kommer till ljuset, för att det ska bli uppenbart att hans gärningar är gjorda i Gud.</verse>
				<verse number="22">Därefter kom Jesus och hans lärjungar till Judeen, och han dröjde kvar där med dem och döpte.</verse>
				<verse number="23">Men också Johannes döpte i Ainon nära Salim, eftersom där fanns mycket vatten och folket kom dit och lät döpa sig.</verse>
				<verse number="24">För Johannes hade ännu inte blivit kastad i fängelse.</verse>
				<verse number="25">Då uppstod en tvist om reningen mellan Johannes lärjungar och några judar.</verse>
				<verse number="26">Och de kom till Johannes och sa till honom: Rabbi, den som var hos dig på andra sidan Jordan, den som du vittnade om, se, han döper och alla kommer till honom.</verse>
				<verse number="27">Johannes svarade och sa: En människa kan inte ta emot något utan att det blir givet åt henne från himlen.</verse>
				<verse number="28">Ni kan själva vittna om att jag sa: Jag är inte Kristus, utan jag är sänd före honom.</verse>
				<verse number="29">Brudgum är den som har bruden. Men brudgummens vän som står och hör honom gläder sig mycket över brudgummens röst. Denna min glädje har nu uppfyllts.</verse>
				<verse number="30">Han måste växa till, och jag måste bli mindre.</verse>
				<verse number="31">Han som kommer ovanifrån är över alla. Han som kommer från jorden är av jorden, och av jorden talar han. Han som kommer från himlen är över alla.</verse>
				<verse number="32">Och vad han har sett och hört, det vittnar han om, och hans vittnesbörd tar ingen emot.</verse>
				<verse number="33">Den som tar emot hans vittnesbörd har bekräftat att Gud är sann.</verse>
				<verse number="34">För den som Gud har sänt talar Guds ord, för Gud ger inte Anden efter mått.</verse>
				<verse number="35">Fadern älskar Sonen, och allt har han lagt i hans hand.</verse>
				<verse number="36">Den som tror på Sonen har evigt liv, men den som inte tror på Sonen ska inte få se livet, utan Guds vrede förblir över honom.</verse>
			</chapter>
			<chapter number="4">
				<verse number="1">Då nu Herren visste att fariseerna hade hört att Jesus vann fler lärjungar och döpte fler än Johannes</verse>
				<verse number="2">– men det var inte Jesus själv, utan hans lärjungar som döpte –</verse>
				<verse number="3">lämnade han Judeen och gick tillbaka till Galileen.</verse>
				<verse number="4">Han måste då ta vägen genom Samarien.</verse>
				<verse number="5">Så kom han till en stad i Samarien, som kallas Sykar, nära det jordstycke som Jakob gav åt sin son Josef.</verse>
				<verse number="6">Och där var Jakobs brunn. Eftersom Jesus var trött av vandringen, satte han sig ner vid brunnen. Det var omkring sjätte timmen.</verse>
				<verse number="7">En samaritisk kvinna kom för att hämta vatten. Jesus sa till henne: Ge mig att dricka,</verse>
				<verse number="8">för hans lärjungar hade gått in i staden för att köpa mat.</verse>
				<verse number="9">Då säger den samaritiska kvinnan till honom: Hur kan du som är en jude be om något att dricka av mig, som är en samaritisk kvinna? För judarna umgås inte med samariterna.</verse>
				<verse number="10">Jesus svarade och sa till henne: Om du kände till Guds gåva och vem det är som säger till dig: Ge mig att dricka, då skulle du ha bett honom, och han skulle ha gett dig levande vatten.</verse>
				<verse number="11">Kvinnan sa till honom: Herre, du har inget att hämta upp med, och brunnen är djup. Varifrån får du då det levande vattnet?</verse>
				<verse number="12">Inte är väl du större än vår fader Jakob, som gav oss brunnen och själv drack ur den med sina barn och sin boskap.</verse>
				<verse number="13">Jesus svarade och sa till henne: Var och en som dricker av detta vatten ska törsta igen.</verse>
				<verse number="14">Men den som dricker av det vatten som jag ger honom ska aldrig någonsin törsta. Utan det vatten som jag ger honom ska i honom bli en källa med vatten som väller fram till evigt liv.</verse>
				<verse number="15">Kvinnan sa till honom: Herre, ge mig det vattnet, så att jag inte blir törstig och inte heller behöver komma hit för att hämta vatten.</verse>
				<verse number="16">Jesus sa till henne: Gå och kalla på din man och kom hit.</verse>
				<verse number="17">Kvinnan svarade och sa: Jag har ingen man. Jesus sa till henne: Du sa rätt: Jag har ingen man.</verse>
				<verse number="18">För du har haft fem män och den du nu har är inte din man. Där talade du sanning.</verse>
				<verse number="19">Då sa kvinnan till honom: Herre, jag märker att du är en profet.</verse>
				<verse number="20">Våra fäder tillbad på detta berg, men ni säger att den plats där man ska tillbe finns i Jerusalem.</verse>
				<verse number="21">Jesus sa till henne: Kvinna, tro mig, den tid kommer då ni varken på detta berg eller i Jerusalem ska tillbe Fadern.</verse>
				<verse number="22">Ni tillber det ni inte känner. Vi tillber det vi känner, eftersom frälsningen kommer från judarna.</verse>
				<verse number="23">Men den tid kommer och är redan här, då sanna tillbedjare ska tillbe Fadern i ande och sanning, för sådana tillbedjare är det som Fadern söker.</verse>
				<verse number="24">Gud är ande, och de som tillber honom måste tillbe i ande och sanning.</verse>
				<verse number="25">Kvinnan sa till honom: Jag vet att Messias kommer, han som kallas Kristus. När han kommer ska han låta oss veta allt.</verse>
				<verse number="26">Jesus sa till henne: Jag Är den som talar med dig.</verse>
				<verse number="27">Och i detsamma kom hans lärjungar och de var förvånade över att han talade med en kvinna. Men ingen frågade: Vad vill du henne eller varför talar du med henne?</verse>
				<verse number="28">Då lät kvinnan sin vattenkruka stå och gick in i staden och sa till folket:</verse>
				<verse number="29">Kom och se en man som har sagt mig allt det jag har gjort. Är inte denne Kristus?</verse>
				<verse number="30">Då gick de ut ur staden och kom till honom.</verse>
				<verse number="31">Under tiden bad lärjungarna honom, och sa: Rabbi, ät.</verse>
				<verse number="32">Men han sa till dem: Jag har mat att äta som ni inte känner till.</verse>
				<verse number="33">Då sa lärjungarna till varandra: Inte kan väl någon ha kommit med mat till honom?</verse>
				<verse number="34">Jesus sa till dem: Min mat är att göra hans vilja som har sänt mig och att fullborda hans verk.</verse>
				<verse number="35">Säger ni inte: Det är ännu fyra månader kvar, sedan kommer skördetiden? Se, jag säger er: Lyft blicken och se på fälten, för de har redan vitnat till skörd.</verse>
				<verse number="36">Och den som skördar får lön och samlar frukt till evigt liv, så att både den som sår och den som skördar kan glädja sig tillsammans.</verse>
				<verse number="37">För här är det ordet sant, att en sår och en annan skördar.</verse>
				<verse number="38">Jag sände er att skörda där ni inte har arbetat. Andra har arbetat och ni har gått in i deras arbete.</verse>
				<verse number="39">Och många samariter från den staden trodde på honom på grund av kvinnans ord, när hon vittnade: Han har sagt mig allt vad jag har gjort.</verse>
				<verse number="40">När nu samariterna kom till honom, bad de honom att han skulle stanna hos dem. Och han stannade där i två dagar.</verse>
				<verse number="41">Och många fler trodde på grund av hans ord.</verse>
				<verse number="42">Och de sa till kvinnan: Nu tror vi inte längre på grund av det du sagt. För vi har själva hört och vi vet, att han verkligen är Kristus, världens Frälsare.</verse>
				<verse number="43">Men två dagar därefter gick han därifrån och gick till Galileen,</verse>
				<verse number="44">för Jesus vittnade själv att en profet inte har något anseende i sin hemtrakt.</verse>
				<verse number="45">När han så kom till Galileen, tog galileerna emot honom, efter att de hade sett allt som han hade gjort i Jerusalem under högtiden, för de hade också varit där vid högtiden.</verse>
				<verse number="46">Så kom Jesus tillbaka till Kana i Galileen, där han hade gjort vattnet till vin. Och där var en man i kunglig tjänst, vars son låg sjuk i Kapernaum.</verse>
				<verse number="47">När han hörde att Jesus hade kommit från Judeen till Galileen, gick han till honom och bad honom, att han skulle komma ner och bota hans son som låg för döden.</verse>
				<verse number="48">Då sa Jesus till honom: Om ni inte får se tecken och under, tror ni inte.</verse>
				<verse number="49">Mannen som var i kunglig tjänst sa till honom: Herre, kom ner innan mitt barn dör.</verse>
				<verse number="50">Jesus sa till honom: Gå, din son lever! Då trodde mannen det ord som Jesus sa till honom och gick.</verse>
				<verse number="51">Och medan han gick ner, mötte honom hans tjänare och berättade för honom och sa: Din son lever.</verse>
				<verse number="52">Då frågade han dem vid vilken timme han hade blivit bättre. Och de sa till honom: I går vid sjunde timmen lämnade febern honom.</verse>
				<verse number="53">Då förstod fadern att det var just den timmen då Jesus hade sagt till honom: Din son lever. Och han själv trodde och hela hans hus.</verse>
				<verse number="54">Detta var på nytt ett tecken, det andra som Jesus gjorde sedan han kommit från Judeen till Galileen.</verse>
			</chapter>
			<chapter number="5">
				<verse number="1">Därefter var det en judisk högtid, och Jesus gick upp till Jerusalem.</verse>
				<verse number="2">Men i Jerusalem vid Fårporten finns det en damm, som på hebreiska heter Betesda. Den har fem pelargångar.</verse>
				<verse number="3">I dem låg det en stor mängd sjuka, blinda, halta och lama, som väntade på att vattnet skulle komma i rörelse,</verse>
				<verse number="4">för en ängel steg ner i dammen vid en bestämd tid och rörde upp vattnet. Den som nu först steg ner i vattnet sedan det hade satts i rörelse blev frisk, vilken sjukdom han än hade.</verse>
				<verse number="5">Så var där en man, som hade varit sjuk i trettioåtta år.</verse>
				<verse number="6">Då Jesus såg honom ligga där och visste att han hade varit sjuk så länge, sa han till honom: Vill du bli frisk?</verse>
				<verse number="7">Den sjuke svarade honom: Herre, jag har ingen som kan ta mig ner i dammen när vattnet har kommit i rörelse. Och när jag är på väg, stiger någon annan ner före mig.</verse>
				<verse number="8">Jesus sa till honom: Stå upp, ta din bädd och gå.</verse>
				<verse number="9">Och genast blev mannen frisk och tog sin bädd och gick. Men det var sabbat den dagen.</verse>
				<verse number="10">Därför sa judarna till honom som hade blivit botad: Det är sabbat, det är inte tillåtet att du bär din bädd.</verse>
				<verse number="11">Han svarade dem: Den som gjorde mig frisk, han sa till mig: Ta din bädd och gå.</verse>
				<verse number="12">Då frågade de honom: Vem är den mannen som sa till dig: Ta din bädd och gå?</verse>
				<verse number="13">Men han som hade blivit botad visste inte vem han var, för Jesus hade dragit sig undan, eftersom det var mycket folk på den platsen.</verse>
				<verse number="14">Därefter fann Jesus honom i templet och sa till honom: Se, du har blivit frisk. Synda inte mer, så att det inte händer dig något värre.</verse>
				<verse number="15">Då gick mannen bort och talade om för judarna att det var Jesus som hade gjort honom frisk.</verse>
				<verse number="16">Och på grund av detta förföljde judarna Jesus och sökte efter att döda honom, eftersom han hade gjort detta på sabbaten.</verse>
				<verse number="17">Men Jesus svarade dem: Min Fader verkar ända tills nu, så verkar också jag.</verse>
				<verse number="18">Därför sökte judarna ännu mer efter att döda honom, eftersom han inte bara bröt sabbaten, utan också sa att Gud var hans Fader och gjorde sig själv lik Gud.</verse>
				<verse number="19">Då svarade Jesus och sa till dem: Sannerligen, sannerligen säger jag er: Sonen kan ingenting göra av sig själv, utan endast det han ser Fadern göra. För allt det han gör, det gör också Sonen.</verse>
				<verse number="20">För Fadern älskar Sonen och visar honom allt det han själv gör, och han ska visa honom ännu större gärningar än dessa, så att ni ska förundra er.</verse>
				<verse number="21">För liksom Fadern uppväcker de döda och gör dem levande, så gör också Sonen levande vem han vill.</verse>
				<verse number="22">För inte heller dömer Fadern någon, utan har överlämnat hela domen åt Sonen,</verse>
				<verse number="23">för att alla ska ära Sonen, såsom de ärar Fadern. Den som inte ärar Sonen ärar inte heller Fadern, som har sänt honom.</verse>
				<verse number="24">Sannerligen, sannerligen säger jag er: Den som hör mitt ord och tror på honom som har sänt mig, han har evigt liv och kommer inte under domen utan har övergått från döden till livet.</verse>
				<verse number="25">Sannerligen, sannerligen säger jag er: Det kommer en tid och den är redan här, då de döda ska höra Guds Sons röst, och de som hör ska leva.</verse>
				<verse number="26">För liksom Fadern har liv i sig själv, så har han också gett Sonen att ha liv i sig själv.</verse>
				<verse number="27">Och han har också gett honom makt att döma, eftersom han är Människosonen.</verse>
				<verse number="28">Förvåna er inte över detta, för den stund kommer, då alla som är i gravarna ska höra hans röst</verse>
				<verse number="29">och komma ut. De som har gjort det goda ska uppstå till liv, och de som har gjort det onda ska uppstå till dom.</verse>
				<verse number="30">Jag kan inget göra av mig själv. Som jag hör så dömer jag, och min dom är rätt, för jag söker inte min vilja utan Faderns vilja som har sänt mig.</verse>
				<verse number="31">Om jag vittnar om mig själv, är mitt vittnesbörd inte giltigt.</verse>
				<verse number="32">Det är en annan som vittnar om mig, och jag vet att det vittnesbörd som han vittnar om mig är sant.</verse>
				<verse number="33">Ni har sänt bud till Johannes, och han har vittnat för sanningen.</verse>
				<verse number="34">Men jag tar inte emot vittnesbörd från någon människa, utan jag säger detta för att ni ska bli frälsta.</verse>
				<verse number="35">Han var ett brinnande och skinande ljus, och för en tid ville ni glädja er i hans ljus.</verse>
				<verse number="36">Men jag har ett större vittnesbörd än Johannes. För de gärningar som Fadern har gett mig att fullborda, just de gärningar som jag gör, vittnar om mig att Fadern har sänt mig.</verse>
				<verse number="37">Och Fadern som har sänt mig har själv vittnat om mig. Ni har varken hört hans röst någon gång eller sett hans gestalt.</verse>
				<verse number="38">Och hans ord har inte förblivit i er, för ni tror inte på den som han har sänt.</verse>
				<verse number="39">Ni forskar i Skrifterna, därför att ni tror att ni har evigt liv i dem, och det är dessa som vittnar om mig.</verse>
				<verse number="40">Och ni vill inte komma till mig för att få liv.</verse>
				<verse number="41">Jag tar inte emot ära av människor.</verse>
				<verse number="42">Men jag känner er, att ni inte har Guds kärlek i er.</verse>
				<verse number="43">Jag har kommit i min Faders namn, och ni tar inte emot mig. Om någon annan kommer i sitt eget namn, så kommer ni att ta emot honom.</verse>
				<verse number="44">Hur kan ni tro, ni som tar emot ära av varandra och inte söker den ära som bara kommer från Gud?</verse>
				<verse number="45">Tro inte att jag ska anklaga er inför Fadern. Det finns en som anklagar er, nämligen Mose, den som ni förlitar er på.</verse>
				<verse number="46">För om ni trodde Mose, så skulle ni trott mig, för om mig har han skrivit.</verse>
				<verse number="47">Men om ni inte tror hans Skrifter, hur ska ni då tro mina ord?</verse>
			</chapter>
			<chapter number="6">
				<verse number="1">Därefter for Jesus över Galileiska sjön, Tiberias sjö.</verse>
				<verse number="2">Och mycket folk följde honom, därför att de såg de mirakler som han gjorde på dem som var sjuka.</verse>
				<verse number="3">Och Jesus gick upp på ett berg och satte sig där med sina lärjungar.</verse>
				<verse number="4">Och påsken, judarnas högtid, var nära.</verse>
				<verse number="5">När nu Jesus höjde blicken och såg att mycket folk kom till honom, sa han till Filippus: Var ska vi köpa bröd så att dessa får något att äta?</verse>
				<verse number="6">Detta sa han för att sätta honom på prov, för han visste själv vad han skulle göra.</verse>
				<verse number="7">Filippus svarade honom: Bröd för tvåhundra denarer räcker inte åt dem för att var och en av dem ska få en liten bit.</verse>
				<verse number="8">En av hans lärjungar, Andreas, Simon Petrus bror, sa till honom:</verse>
				<verse number="9">Här är en pojke som har fem kornbröd och två fiskar, men hur långt räcker det till så många?</verse>
				<verse number="10">Då sa Jesus: Låt folket slå sig ner. Och på den platsen var mycket gräs. Då satte de sig ner, till antalet omkring femtusen män.</verse>
				<verse number="11">Och Jesus tog bröden, tackade och gav till lärjungarna, och lärjungarna gav åt dem som hade satt sig ner, och likaså av fiskarna, så mycket de ville ha.</verse>
				<verse number="12">Och när de var mätta, sa han till sina lärjungar: Samla ihop bitarna som blivit över, så att inget blir förstört.</verse>
				<verse number="13">Då samlade de ihop dem och fyllde tolv korgar med bitarna från de fem kornbröden som hade blivit över efter dem som hade ätit.</verse>
				<verse number="14">När nu människorna hade sett det tecken som Jesus hade gjort, sa de: Denne är i sanning profeten som skulle komma till världen.</verse>
				<verse number="15">Eftersom Jesus visste att de tänkte komma och ta honom med våld och göra honom till Konung, drog han sig åter undan till berget för att vara helt för sig själv.</verse>
				<verse number="16">Och när kvällen kom, gick hans lärjungar ner till sjön</verse>
				<verse number="17">och steg i en båt och for över sjön till Kapernaum. Och det var redan mörkt, och Jesus hade inte kommit till dem.</verse>
				<verse number="18">Och sjön gick hög av en stark vind som blåste.</verse>
				<verse number="19">När de nu hade rott ungefär tjugofem eller trettio stadier, fick de se Jesus gå på sjön och närma sig båten, och de blev förskräckta.</verse>
				<verse number="20">Då sa han till dem: Det är jag, var inte rädda!</verse>
				<verse number="21">De ville då ta upp honom i båten, men då var båten redan framme vid stranden som de styrde emot.</verse>
				<verse number="22">Nästa dag upptäckte folket som stod på andra sidan sjön att det inte hade funnits någon annan båt där, förutom den som hans lärjungar hade stigit i, och att Jesus inte hade stigit ombord på båten med sina lärjungar, utan att hans lärjungar hade gett sig av ensamma.</verse>
				<verse number="23">Men andra båtar kom från Tiberias och lade till nära platsen där folket hade ätit brödet, sedan Herren hade uttalat tacksägelsen.</verse>
				<verse number="24">När nu folket såg att Jesus inte var där och inte heller hans lärjungar, steg de också själva i båtarna och kom till Kapernaum och sökte efter Jesus.</verse>
				<verse number="25">Och när de fann honom på andra sidan sjön, sa de till honom: Rabbi, när kom du hit?</verse>
				<verse number="26">Jesus svarade dem och sa: Sannerligen, sannerligen säger jag er: Ni söker mig inte därför att ni har sett tecken, utan därför att ni har ätit av bröden och blivit mätta.</verse>
				<verse number="27">Arbeta inte för den mat som förgås, utan för den som varar till evigt liv, som Människosonen ska ge er. För på honom har Gud, Fadern, satt sitt sigill.</verse>
				<verse number="28">Då sa de till honom: Vad ska vi göra så att vi kan utföra Guds verk?</verse>
				<verse number="29">Jesus svarade och sa till dem: Detta är Guds verk, att ni tror på honom som han har sänt.</verse>
				<verse number="30">Då sa de till honom: Vad gör du då för tecken, så att vi kan se det och tro dig? Vad kan du utföra?</verse>
				<verse number="31">Våra fäder åt manna i öknen, som det står skrivet: Han gav dem bröd från himlen att äta.</verse>
				<verse number="32">Då sa Jesus till dem: Sannerligen, sannerligen säger jag er: Mose gav er inte brödet från himlen, utan min Fader ger er det sanna brödet från himlen,</verse>
				<verse number="33">för Guds bröd är han som kommer ner från himlen och ger världen liv.</verse>
				<verse number="34">Då sa de till honom: Herre, ge oss alltid detta bröd.</verse>
				<verse number="35">Och Jesus sa till dem: Jag är livets bröd. Den som kommer till mig ska aldrig hungra, och den som tror på mig ska aldrig törsta.</verse>
				<verse number="36">Men jag sa till er: Även om ni har sett mig så tror ni inte.</verse>
				<verse number="37">Alla som min Fader ger mig ska komma till mig, och den som kommer till mig ska jag aldrig någonsin kasta ut.</verse>
				<verse number="38">För jag har kommit ner från himlen, inte för att göra min vilja, utan hans vilja som har sänt mig.</verse>
				<verse number="39">Och detta är Faderns vilja, som har sänt mig, att jag inte ska förlora någon av alla som han har gett mig, utan att jag ska uppväcka dem på den yttersta dagen.</verse>
				<verse number="40">Och detta är hans vilja, som har sänt mig, att var och en som ser Sonen och tror på honom ska ha evigt liv, och jag ska uppväcka honom på den yttersta dagen.</verse>
				<verse number="41">Då klagade judarna på honom, därför att han sa: Jag är det bröd som har kommit ner från himlen.</verse>
				<verse number="42">Och de sa: Är denne inte Jesus, Josefs son, vilkens far och mor vi känner? Hur kan han då säga: Jag har kommit ner från himlen?</verse>
				<verse number="43">Då svarade Jesus och sa till dem: Klaga inte er emellan.</verse>
				<verse number="44">Ingen kan komma till mig, om inte Fadern som har sänt mig drar honom, och jag ska uppväcka honom på den yttersta dagen.</verse>
				<verse number="45">Det står skrivet hos profeterna: De ska alla bli undervisade av Gud. Därför, var och en som har hört och lärt av Fadern kommer till mig.</verse>
				<verse number="46">Inte så att någon har sett Fadern, utom den som är från Gud. Han har sett Fadern.</verse>
				<verse number="47">Sannerligen, sannerligen säger jag er: Den som tror på mig har evigt liv.</verse>
				<verse number="48">Jag är livets bröd.</verse>
				<verse number="49">Era fäder åt manna i öknen, och de dog.</verse>
				<verse number="50">Detta är brödet som kommer ner från himlen, för att man ska äta av det och inte dö.</verse>
				<verse number="51">Jag är det levande brödet som kom ner från himlen. Om någon äter av det brödet ska han leva i evighet. Och brödet som jag ska ge är mitt kött, som jag ska ge till liv för världen.</verse>
				<verse number="52">Då tvistade judarna med varandra, och sa: Hur kan denne ge oss sitt kött att äta.</verse>
				<verse number="53">Då sa Jesus till dem: Sannerligen, sannerligen säger jag er: Om ni inte äter Människosonens kött och dricker hans blod, har ni inte liv i er.</verse>
				<verse number="54">Den som äter mitt kött och dricker mitt blod har evigt liv, och jag ska låta honom uppstå på den yttersta dagen.</verse>
				<verse number="55">För mitt kött är sann mat, och mitt blod är sann dryck.</verse>
				<verse number="56">Den som äter mitt kött och dricker mitt blod förblir i mig och jag i honom.</verse>
				<verse number="57">Såsom den levande Fadern har sänt mig, och jag lever därför att Fadern lever, så ska också den som äter mig leva därför att jag lever.</verse>
				<verse number="58">Detta är brödet som kom ner från himlen, inte som mannat era fäder åt och sedan dog. Den som äter detta bröd ska leva i evighet.</verse>
				<verse number="59">Detta sa han när han undervisade i synagogan i Kapernaum.</verse>
				<verse number="60">Då sa många av hans lärjungar när de hörde detta: Detta är hårda ord. Vem står ut med att höra det?</verse>
				<verse number="61">Men Jesus, som visste inom sig själv att hans lärjungar klagade över detta, sa till dem: Tar ni anstöt av detta?</verse>
				<verse number="62">Men om ni då får se Människosonen stiga upp dit där han var förut?</verse>
				<verse number="63">Anden är den som gör levande, köttet är inte till någon nytta. De ord jag talar till er, de är ande och de är liv.</verse>
				<verse number="64">Men det är några bland er som inte tror. För Jesus visste från början vilka de var som inte trodde, och vem det var som skulle förråda honom.</verse>
				<verse number="65">Och han sa: Därför har jag sagt er att ingen kan komma till mig om det inte blir honom givet av min Fader.</verse>
				<verse number="66">Från den tiden drog sig många av hans lärjungar tillbaka och vandrade inte längre med honom.</verse>
				<verse number="67">Då sa Jesus till de tolv: Inte vill väl också ni gå bort?</verse>
				<verse number="68">Då svarade Simon Petrus honom: Herre, till vem ska vi gå? Du har det eviga livets ord,</verse>
				<verse number="69">och vi tror och är övertygade om att du är Kristus, den levande Gudens Son.</verse>
				<verse number="70">Jesus svarade dem: Har jag inte utvalt er tolv, och en av er är en djävul?</verse>
				<verse number="71">Men det sa han om Judas Iskariot, Simons son, för det var han som skulle förråda honom, han som var en av de tolv.</verse>
			</chapter>
			<chapter number="7">
				<verse number="1">Därefter vandrade Jesus omkring i Galileen, för han ville inte vandra omkring i Judeen, eftersom judarna var ute efter att döda honom.</verse>
				<verse number="2">Judarnas lövhyddohögtid var nu nära.</verse>
				<verse number="3">Då sa hans bröder till honom: Bege dig härifrån och gå till Judeen, så att också dina lärjungar kan se dina gärningar, som du gör.</verse>
				<verse number="4">För ingen gör något i hemlighet när han själv önskar bli känd. Om du gör sådana ting, visa dig då för världen.</verse>
				<verse number="5">För inte ens hans bröder trodde på honom.</verse>
				<verse number="6">Då sa Jesus till dem: Min tid har ännu inte kommit, men för er är den rätta tiden alltid inne.</verse>
				<verse number="7">Världen kan inte hata er, men mig hatar den, därför att jag vittnar om den att dess gärningar är onda.</verse>
				<verse number="8">Gå ni upp till denna högtid. Jag går inte upp till denna högtid ännu, eftersom min tid ännu inte är inne.</verse>
				<verse number="9">Sedan han hade sagt detta till dem, stannade han kvar i Galileen.</verse>
				<verse number="10">Men när hans bröder hade gått upp, då gick också han upp till högtiden, inte öppet utan som om det var i hemlighet.</verse>
				<verse number="11">Då sökte judarna efter honom under högtiden och sa: Var är han?</verse>
				<verse number="12">Och bland folket talades det mycket i det tysta om honom. En del sa: Han är god. Andra sa: Nej, utan han vilseleder folket.</verse>
				<verse number="13">Men ingen talade öppet om honom av rädsla för judarna.</verse>
				<verse number="14">Då nu halva högtiden var förbi, gick Jesus upp till templet och undervisade.</verse>
				<verse number="15">Och judarna blev förvånade och sa: Hur kan denne som inte har studerat förstå Skrifterna?</verse>
				<verse number="16">Jesus svarade dem och sa: Min lära är inte min, utan hans som har sänt mig.</verse>
				<verse number="17">Om någon vill göra hans vilja ska han förstå om läran är från Gud eller om jag talar av mig själv.</verse>
				<verse number="18">Den som talar av sig själv, han söker sin egen ära, men den som söker hans ära som har sänt honom, han är sann och orättfärdighet finns inte i honom.</verse>
				<verse number="19">Gav inte Mose er lagen? Och ändå håller ingen av er lagen. Varför vill ni döda mig?</verse>
				<verse number="20">Folket svarade och sa: Du har en ond ande. Vem vill döda dig?</verse>
				<verse number="21">Jesus svarade och sa till dem: En gärning gjorde jag, och ni blev alla förvånade.</verse>
				<verse number="22">Därför gav Mose er omskärelsen – inte så, att den är från Mose, utan den är från fäderna – och ni omskär en människa på sabbaten.</verse>
				<verse number="23">Om nu en människa tar emot omskärelsen på sabbaten, för att man inte ska bryta mot Mose lag, är ni då arga på mig, därför att jag gjorde en människa helt frisk på sabbaten?</verse>
				<verse number="24">Döm inte efter skenet, utan döm en rättvis dom.</verse>
				<verse number="25">Då sa några av dem från Jerusalem: Är det inte honom som de vill döda?</verse>
				<verse number="26">Och se, han talar öppet, och de säger ingenting till honom. Har då rådsherrarna verkligen blivit övertygade om att denne är den sanne Kristus?</verse>
				<verse number="27">Men vi vet varifrån den här mannen är, men när Kristus kommer vet ingen varifrån han är.</verse>
				<verse number="28">Då ropade Jesus medan han undervisade i templet och sa: Ja, ni känner mig och ni vet varifrån jag är. Och jag har inte kommit av mig själv, men den som har sänt mig, han är sann, han som ni inte känner.</verse>
				<verse number="29">Men jag känner honom, för jag är från honom och han har sänt mig.</verse>
				<verse number="30">Då försökte de gripa honom. Men ingen kom med sin hand vid honom, eftersom hans stund ännu inte var inne.</verse>
				<verse number="31">Men många bland folket trodde på honom, och de sa: När Kristus kommer, ska han göra fler mirakler än denne har gjort?</verse>
				<verse number="32">Sådant fick fariseerna höra folket i smyg säga om honom. Då skickade fariseerna och översteprästerna ut tempelvakter för att gripa honom.</verse>
				<verse number="33">Men Jesus sa till dem: Ännu en kort tid är jag hos er, och sedan går jag till honom som har sänt mig.</verse>
				<verse number="34">Ni ska söka efter mig men inte finna mig, och där jag är, dit kan ni inte komma.</verse>
				<verse number="35">Då sa judarna till varandra: Vart tänker denne gå, eftersom vi inte ska finna honom? Inte tänker han väl gå till dem som är kringspridda bland grekerna och undervisa grekerna?</verse>
				<verse number="36">Vad är det för ett ord som han sa: Ni ska söka mig men inte finna mig? Och där jag är, dit kan ni inte komma?</verse>
				<verse number="37">Men på den sista dagen i högtiden, som också var den största, stod Jesus och ropade, och sa: Om någon törstar, så kom till mig och drick.</verse>
				<verse number="38">Den som tror på mig, såsom Skriften säger, ur hans innersta ska strömmar av levande vatten flyta fram.</verse>
				<verse number="39">Men detta sa han om Anden, som de som tror på honom skulle få. För den Helige Ande var ännu inte given, eftersom Jesus inte ännu hade blivit förhärligad.</verse>
				<verse number="40">När därför många av folket hörde detta tal sa de: Denne är i sanning profeten.</verse>
				<verse number="41">Andra sa: Denne är Kristus. Men några sa: Inte kommer väl Kristus från Galileen?</verse>
				<verse number="42">Säger inte Skriften att Kristus kommer från Davids säd och från staden Betlehem, som David kom ifrån?</verse>
				<verse number="43">Då uppstod det delade meningar bland folket för hans skull.</verse>
				<verse number="44">Och några av dem ville gripa honom, men ingen lade sina händer på honom.</verse>
				<verse number="45">Då kom tempelvakterna tillbaka till översteprästerna och fariseerna, och de sa till dem: Varför har ni inte fört hit honom?</verse>
				<verse number="46">Tempelvakterna svarade: Aldrig har någon människa talat så som den mannen.</verse>
				<verse number="47">Då svarade fariseerna dem: Har ni också blivit vilseledda?</verse>
				<verse number="48">Inte har väl någon av rådsherrarna eller fariseerna trott på honom?</verse>
				<verse number="49">Men detta folk, som inte känner lagen, är förbannat.</verse>
				<verse number="50">Nikodemus sa till dem, han som kom till honom om natten och själv var en av dem:</verse>
				<verse number="51">Inte dömer vår lag någon, utan att man först hör honom och får veta vad han gör?</verse>
				<verse number="52">De svarade och sa till honom: Inte är väl du också från Galileen? Undersök och se, att ingen profet har kommit från Galileen.</verse>
				<verse number="53">Och var och en gick hem till sitt.</verse>
			</chapter>
			<chapter number="8">
				<verse number="1">Därefter gick Jesus till Oljeberget.</verse>
				<verse number="2">Men tidigt på morgonen kom han tillbaka till templet, och allt folket kom till honom. Och han satte sig ner och undervisade dem.</verse>
				<verse number="3">Då förde de skriftlärda och fariseerna till honom en kvinna som hade ertappats med äktenskapsbrott. Och när de hade ställt henne i mitten,</verse>
				<verse number="4">sa de till honom: Mästare, denna kvinna greps på bar gärning när hon begick äktenskapsbrott.</verse>
				<verse number="5">Och Mose har befallt oss i lagen, att sådana ska stenas. Men vad säger du?</verse>
				<verse number="6">Men detta sa de för att sätta honom på prov, för att de skulle ha något att anklaga honom för. Men Jesus böjde sig ner och skrev på marken med fingret.</verse>
				<verse number="7">När de nu fortsatte att fråga honom, reste han sig upp och sa till dem: Den av er som är utan synd kastar första stenen på henne.</verse>
				<verse number="8">Och han böjde sig ner igen och skrev på marken.</verse>
				<verse number="9">När de hörde detta och kände sig överbevisade av samvetet, gick de ut, den ene efter den andre, de äldste först ända till de sista, och Jesus blev lämnad ensam kvar med kvinnan som stod där framför honom.</verse>
				<verse number="10">När Jesus reste sig upp och inte såg någon utom kvinnan, sa han till henne: Kvinna, var är dina anklagare? Har ingen dömt dig?</verse>
				<verse number="11">Hon sa: Herre, ingen. Då sa Jesus till henne: Inte heller jag dömer dig. Gå och synda inte mer.</verse>
				<verse number="12">Sedan talade Jesus till dem på nytt och sa: Jag är världens ljus. Den som följer mig ska inte vandra i mörkret utan ska ha livets ljus.</verse>
				<verse number="13">Då sa fariseerna till honom: Du vittnar om dig själv. Ditt vittnesbörd är inte giltigt.</verse>
				<verse number="14">Jesus svarade och sa till dem: Även om jag vittnar om mig själv, så är mitt vittnesbörd giltigt, för jag vet varifrån jag kom och vart jag går, men ni vet inte varifrån jag kom eller vart jag går.</verse>
				<verse number="15">Ni dömer efter köttet. Jag dömer ingen.</verse>
				<verse number="16">Och även om jag dömer, så är min dom rätt, för jag är inte ensam, utan Fadern som har sänt mig är med mig.</verse>
				<verse number="17">Det står också skrivet i er lag att vad två människor vittnar är sant.</verse>
				<verse number="18">Jag är den som vittnar om mig själv, och Fadern som har sänt mig vittnar om mig.</verse>
				<verse number="19">Då sa de till honom: Var är din Fader? Jesus svarade: Ni känner varken mig eller min Fader. Om ni hade känt mig skulle ni också ha känt min Fader.</verse>
				<verse number="20">Dessa ord talade Jesus vid offerkistan, när han undervisade i templet. Men ingen grep honom, eftersom hans stund ännu inte hade kommit.</verse>
				<verse number="21">Då sa Jesus på nytt till dem: Jag går bort, och ni ska söka efter mig, och ni ska dö i er synd. Dit jag går kan ni inte komma.</verse>
				<verse number="22">Då sa judarna: Inte vill han väl döda sig själv, eftersom han säger: Dit jag går kan ni inte komma?</verse>
				<verse number="23">Och han sa till dem: Ni är nerifrån, jag är ovanifrån. Ni är av denna världen. Jag är inte av denna världen.</verse>
				<verse number="24">Därför sa jag till er att ni ska dö i era synder. För om ni inte tror, att Jag Är, ska ni dö i era synder.</verse>
				<verse number="25">Då sa de till honom: Vem är du? Och Jesus sa till dem: Den samme som jag även från början har sagt till er.</verse>
				<verse number="26">Jag har många saker att säga er och döma er för. Men den som har sänt mig är sann, och jag talar till världen det jag har hört från honom.</verse>
				<verse number="27">De förstod inte att han talade till dem om Fadern.</verse>
				<verse number="28">Då sa Jesus till dem: När ni har lyft upp Människosonen, då ska ni förstå, att Jag Är, och att jag inte gör något av mig själv, utan så som min Fader har lärt mig, så talar jag.</verse>
				<verse number="29">Och han som har sänt mig är med mig. Fadern har inte lämnat mig ensam, för jag gör alltid det som behagar honom.</verse>
				<verse number="30">När han talade detta, trodde många på honom.</verse>
				<verse number="31">Då sa Jesus till de judar som trodde på honom: Om ni förblir i mitt ord, är ni verkligen mina lärjungar.</verse>
				<verse number="32">Och ni ska lära känna sanningen, och sanningen ska göra er fria.</verse>
				<verse number="33">De svarade honom: Vi är Abrahams säd och har aldrig varit slavar under någon. Hur kan du säga: Ni ska bli fria?</verse>
				<verse number="34">Jesus svarade dem: Sannerligen, sannerligen säger jag er: Var och en som gör synd är syndens slav.</verse>
				<verse number="35">Men slaven stannar inte kvar i huset för alltid, men Sonen förblir för evigt.</verse>
				<verse number="36">Om nu Sonen gör er fria, så är ni verkligen fria.</verse>
				<verse number="37">Jag vet att ni är Abrahams säd, men ni är ute efter att döda mig, eftersom mitt ord inte finner rum hos er.</verse>
				<verse number="38">Jag talar det som jag har sett hos min Fader, och ni gör det ni har sett hos er fader.</verse>
				<verse number="39">De svarade och sa till honom: Abraham är vår fader. Jesus sa till dem: Om ni vore Abrahams barn, skulle ni göra Abrahams gärningar.</verse>
				<verse number="40">Men nu vill ni döda mig, en man som har sagt er sanningen, som jag har hört av Gud. Så gjorde inte Abraham.</verse>
				<verse number="41">Ni gör er faders gärningar. Då sa de till honom: Vi är inte födda i äktenskapsbrott. Vi har bara en Fader: Gud.</verse>
				<verse number="42">Jesus sa till dem: Om Gud vore er Fader, skulle ni älska mig, eftersom jag har utgått och kommit från Gud. Jag har inte heller kommit av mig själv, utan han har sänt mig.</verse>
				<verse number="43">Varför förstår ni inte mitt tal? Därför att ni inte kan höra mitt ord.</verse>
				<verse number="44">Ni är av djävulen, er far, och vad er far har begär till, det vill ni göra. Han var en mördare från början, och i sanningen står han inte, eftersom sanning inte finns i honom. När han talar lögn, talar han av sitt eget, därför att han är en lögnare och dess fader.</verse>
				<verse number="45">Men eftersom jag säger er sanningen, tror ni mig inte.</verse>
				<verse number="46">Vem av er överbevisar mig om synd? Och om jag säger sanningen, varför tror ni mig inte?</verse>
				<verse number="47">Den som är från Gud, han hör Guds ord. Därför hör ni inte, eftersom ni inte är från Gud.</verse>
				<verse number="48">Då svarade judarna och sa till honom: Säger vi inte rätt, att du är en samarit och har en ond ande?</verse>
				<verse number="49">Jesus svarade: Jag har inte någon ond ande, utan jag ärar min Fader, men ni vanärar mig.</verse>
				<verse number="50">Och jag söker inte min ära. Det finns en som söker den och som dömer.</verse>
				<verse number="51">Sannerligen, sannerligen säger jag er: Om någon håller mitt ord ska han aldrig någonsin se döden.</verse>
				<verse number="52">Då sa judarna till honom: Nu vet vi att du har en ond ande. Abraham är död och även profeterna, och du säger: Om någon håller mitt ord ska han aldrig någonsin smaka döden.</verse>
				<verse number="53">Är du större än vår fader Abraham som är död? Profeterna är också döda. Till vem gör du dig själv?</verse>
				<verse number="54">Jesus svarade: Om jag ärar mig själv, är min ära ingenting värd. Det är min Fader som ärar mig, han som ni säger är er Gud,</verse>
				<verse number="55">ändå har ni inte lärt känna honom, men jag känner honom. Och om jag skulle säga att jag inte känner honom, skulle jag vara en lögnare som ni. Men jag känner honom och håller hans ord.</verse>
				<verse number="56">Abraham, er far, gladde sig över att han skulle få se min dag, och han såg den och blev glad.</verse>
				<verse number="57">Då sa judarna till honom: Du är inte femtio år än, och du har sett Abraham?</verse>
				<verse number="58">Jesus sa till dem: Sannerligen, sannerligen säger jag er: Jag Är, innan Abraham blev till.</verse>
				<verse number="59">Då tog de upp stenar för att kasta på honom. Men Jesus gömde sig och gick ut från templet. Han gick rakt igenom dem och kom förbi på det sättet.</verse>
			</chapter>
			<chapter number="9">
				<verse number="1">Och när han gick vidare, såg han en man som var född blind.</verse>
				<verse number="2">Och hans lärjungar frågade honom och sa: Rabbi, vem syndade, denne eller hans föräldrar, eftersom han föddes blind?</verse>
				<verse number="3">Jesus svarade: Varken denne eller hans föräldrar har syndat, utan detta har skett för att Guds gärningar skulle uppenbaras på honom.</verse>
				<verse number="4">Jag måste göra hans gärningar som har sänt mig, medan det är dag. Natten kommer, då ingen kan arbeta.</verse>
				<verse number="5">Så länge jag är i världen, är jag världens ljus.</verse>
				<verse number="6">När han hade sagt detta, spottade han på jorden och gjorde en lera med saliven och strök leran på den blindes ögon</verse>
				<verse number="7">och sa till honom: Gå bort och tvätta dig i dammen Siloam, som betyder utsänd. Han gick då iväg och tvättade sig och kom tillbaka seende.</verse>
				<verse number="8">Då sa grannarna och de som förut hade sett honom att han var blind: Är det inte han som satt och tiggde?</verse>
				<verse number="9">Några sa: Det är han. Men andra sa: Han är lik honom. Men han själv sa: Det är jag.</verse>
				<verse number="10">Då sa de till honom: Hur blev dina ögon öppnade?</verse>
				<verse number="11">Han svarade och sa: En man som heter Jesus gjorde en lera och smorde mina ögon och sa till mig: Gå till dammen Siloam och tvätta dig. Och jag gick och tvättade mig och fick min syn.</verse>
				<verse number="12">Då sa de till honom: Var är han? Han sa: Jag vet inte.</verse>
				<verse number="13">De förde honom som hade varit blind till fariseerna.</verse>
				<verse number="14">Och det var på en sabbatsdag som Jesus gjorde leran och öppnade hans ögon.</verse>
				<verse number="15">Då frågade också fariseerna honom ännu en gång, hur han hade fått sin syn. Han sa till dem: Han lade lera på mina ögon, och jag tvättade mig och jag ser.</verse>
				<verse number="16">Då sa några av fariseerna: Denne man är inte från Gud, eftersom han inte håller sabbaten. Andra sa: Hur kan en syndig människa göra sådana mirakler? Och det uppstod oenighet bland dem.</verse>
				<verse number="17">De sa till den blinde igen: Vad säger du om honom, eftersom han öppnade dina ögon? Han svarade: Han är en profet.</verse>
				<verse number="18">Men judarna trodde inte när det gällde honom, att han hade varit blind och fått sin syn, förrän de kallade till sig föräldrarna till mannen som hade fått sin syn.</verse>
				<verse number="19">Och de frågade dem och sa: Är denne er son, som ni säger är född blind? Hur kan han då se nu?</verse>
				<verse number="20">Hans föräldrar svarade dem och sa: Vi vet att denne är vår son och att han föddes blind.</verse>
				<verse number="21">Men hur han nu kan se, det vet vi inte. Inte heller vet vi vem som har öppnat hans ögon. Fråga honom, han är gammal nog. Han kan svara för sig själv.</verse>
				<verse number="22">Detta sa hans föräldrar, därför att de fruktade för judarna. För judarna hade redan då kommit överens om, att om någon bekände honom vara Kristus, skulle han uteslutas ur synagogan.</verse>
				<verse number="23">Därför sa hans föräldrar: Han är gammal nog. Fråga honom.</verse>
				<verse number="24">Då kallade de för andra gången till sig mannen som hade varit blind och sa till honom: Ge Gud äran. Vi vet att denne man är en syndare.</verse>
				<verse number="25">Han svarade och sa: Om han är en syndare, vet jag inte. Ett vet jag, att jag som var blind nu ser.</verse>
				<verse number="26">Då sa de på nytt till honom: Vad gjorde han med dig? Hur öppnade han dina ögon?</verse>
				<verse number="27">Han svarade dem: Jag har redan sagt er det, men ni hörde inte på. Varför vill ni höra det igen? Vill ni också bli hans lärjungar?</verse>
				<verse number="28">Då snäste de av honom och sa: Du är hans lärjunge, men vi är Moses lärjungar.</verse>
				<verse number="29">Vi vet att Gud har talat till Mose, men varifrån denne är, det vet vi inte.</verse>
				<verse number="30">Mannen svarade och sa till dem: Ja, det underliga i detta är, att ni inte vet varifrån han är, och ändå har han öppnat mina ögon.</verse>
				<verse number="31">Och vi vet att Gud inte hör syndare, men om någon fruktar Gud och gör hans vilja, då hör han honom.</verse>
				<verse number="32">Ifrån världens begynnelse har man inte hört att någon har öppnat ögonen på en som var född blind.</verse>
				<verse number="33">Om denne man inte vore från Gud, så kunde han inget göra.</verse>
				<verse number="34">De svarade och sa till honom: Du är helt och hållet född i synd, och du undervisar oss? Och de kastade ut honom.</verse>
				<verse number="35">Jesus hörde att de hade kastat ut honom, och när han fann honom, sa han till honom: Tror du på Guds Son?</verse>
				<verse number="36">Han svarade och sa: Vem är han, Herre, så att jag kan tro på honom?</verse>
				<verse number="37">Och Jesus sa till honom: Du har redan sett honom, och det är han som talar med dig.</verse>
				<verse number="38">Då sa han: Herre, jag tror. Och han tillbad honom.</verse>
				<verse number="39">Och Jesus sa: Till en dom har jag kommit i denna världen, för att de som inte ser ska se, och de som ser ska bli blinda.</verse>
				<verse number="40">Och de av fariseerna som var med honom hörde detta, och de sa till honom: Är vi också blinda?</verse>
				<verse number="41">Jesus sa till dem: Om ni vore blinda skulle ni inte ha någon synd. Men nu säger ni: Vi ser. Därför står er synd kvar.</verse>
			</chapter>
			<chapter number="10">
				<verse number="1">Sannerligen, sannerligen säger jag er: Den som inte går in genom dörren till fårahuset, utan klättrar in på något annat ställe, han är en tjuv och en rövare.</verse>
				<verse number="2">Men den som går in genom dörren är fårens herde.</verse>
				<verse number="3">För honom öppnar dörrvaktaren, och fåren hör hans röst, och han kallar sina egna får vid namn och för ut dem.</verse>
				<verse number="4">Och när han har släppt ut sina egna får, går han före dem, och fåren följer honom, för de känner hans röst.</verse>
				<verse number="5">Men en främling följer de inte utan flyr från honom, därför att de inte känner igen främlingars röst.</verse>
				<verse number="6">Denna liknelse talade Jesus till dem, men de förstod inte vad det var han talade till dem om.</verse>
				<verse number="7">Då sa Jesus än en gång till dem: Sannerligen, sannerligen säger jag er: Jag är dörren till fåren.</verse>
				<verse number="8">Alla som har kommit före mig är tjuvar och rövare, men fåren hörde inte på dem.</verse>
				<verse number="9">Jag är dörren. Om någon går in genom mig ska han bli frälst, och han ska gå in och gå ut och finna bete.</verse>
				<verse number="10">Tjuven kommer inte, utom för att stjäla, slakta och förgöra. Jag har kommit för att de ska ha liv och ha det i överflöd.</verse>
				<verse number="11">Jag är den gode Herden. Den gode Herden ger sitt liv för fåren.</verse>
				<verse number="12">Men när den som arbetar för lön och inte är herden, och som inte äger fåren, ser vargen komma, då överger han fåren och flyr. Och vargen rövar bort dem och skingrar fåren.</verse>
				<verse number="13">Men den som arbetar för lön flyr och bryr sig inte om fåren, eftersom han arbetar för lön.</verse>
				<verse number="14">Jag är den gode herden, och jag känner mina får, och mina får känner mig.</verse>
				<verse number="15">Såsom Fadern känner mig, så känner också jag Fadern, och jag ger mitt liv för fåren.</verse>
				<verse number="16">Jag har också andra får, som inte hör till detta fårahus. Dem måste jag också leda, och de ska höra min röst, och det ska bli en hjord och en herde.</verse>
				<verse number="17">Därför älskar Fadern mig, eftersom jag ger mitt liv för att sedan ta det tillbaka.</verse>
				<verse number="18">Ingen tar det ifrån mig, utan jag ger det av mig själv. Jag har makt att ge det, och jag har makt att ta det tillbaka. Det budet har jag fått av min Fader.</verse>
				<verse number="19">Därför blev det oenighet på nytt bland judarna för de ordens skull.</verse>
				<verse number="20">Och många av dem sa: Han har en ond ande och är från sina sinnen. Varför hör ni på honom?</verse>
				<verse number="21">Andra sa: Sådana ord kommer inte från en som har en ond ande. Inte kan en ond ande öppna ögonen på blinda?</verse>
				<verse number="22">Nu inföll tempelinvigningens högtid i Jerusalem, och det var vinter.</verse>
				<verse number="23">Och Jesus gick omkring i Salomos pelargång i templet.</verse>
				<verse number="24">Då samlade sig judarna omkring honom och sa till honom: Hur länge ska du hålla oss i ovisshet? Om du är Kristus, så säg det öppet till oss.</verse>
				<verse number="25">Jesus svarade dem: Jag har sagt er det, och ni tror det inte. De gärningar som jag gör i min Faders namn, de vittnar om mig.</verse>
				<verse number="26">Men ni tror inte, eftersom ni inte är av mina får. Som jag sa till er:</verse>
				<verse number="27">Mina får hör min röst, och jag känner dem, och de följer mig.</verse>
				<verse number="28">Och jag ger dem evigt liv, och de ska aldrig någonsin förgås, och ingen ska rycka dem ur min hand.</verse>
				<verse number="29">Min Fader, som har gett dem åt mig, är större än alla, och ingen kan rycka dem ur min Faders hand.</verse>
				<verse number="30">Jag och Fadern är ett.</verse>
				<verse number="31">Då tog judarna på nytt upp stenar för att stena honom.</verse>
				<verse number="32">Jesus svarade dem: Jag har låtit er se många goda gärningar från min Fader. För vilken av dessa gärningar stenar ni mig?</verse>
				<verse number="33">Judarna svarade honom och sa: Vi stenar dig inte för någon god gärning, utan för hädelse, och därför att du som är en människa gör dig själv till Gud.</verse>
				<verse number="34">Jesus svarade dem: Är det inte skrivet i er lag: Jag sa, ni är gudar?</verse>
				<verse number="35">Om han har kallat dem gudar, som Guds ord kom till, och Skriften kan inte upphävas,</verse>
				<verse number="36">så säger ni om honom som Fadern har helgat och sänt till världen: Du hädar, därför att jag sa: Jag är Guds Son.</verse>
				<verse number="37">Om jag inte gör min Faders gärningar, så tro mig inte.</verse>
				<verse number="38">Men om jag gör dem, tro då gärningarna, om ni inte tror mig, för att ni ska veta och tro att Fadern är i mig och jag i honom.</verse>
				<verse number="39">Då försökte de på nytt gripa honom, men han kom undan deras händer.</verse>
				<verse number="40">Sedan begav han sig på nytt till den plats på andra sidan Jordan, där Johannes först döpte, och stannade där.</verse>
				<verse number="41">Och många kom till honom och sa: Johannes gjorde inget mirakel, men allt vad Johannes sa om denne var sant.</verse>
				<verse number="42">Och många trodde på honom där.</verse>
			</chapter>
			<chapter number="11">
				<verse number="1">Nu låg en man som hette Lasarus sjuk. Han var från Betania, Marias och hennes syster Martas by.</verse>
				<verse number="2">Det var Maria som smorde Herren med välluktande olja och torkade hans fötter med sitt hår. Lasarus som låg sjuk var hennes bror.</verse>
				<verse number="3">Då skickade systrarna bud till honom och sa: Herre, se, den som du har kär ligger sjuk.</verse>
				<verse number="4">När Jesus hörde detta, sa han: Denna sjukdom är inte till döds, utan till Guds ära, för att Guds Son ska bli förhärligad genom den.</verse>
				<verse number="5">Och Jesus älskade Marta och hennes syster och Lasarus.</verse>
				<verse number="6">När han nu hörde att han var sjuk, stannade han två dagar till på den plats där han befann sig.</verse>
				<verse number="7">Därefter sa han till lärjungarna: Låt oss gå tillbaka till Judeen.</verse>
				<verse number="8">Lärjungarna sa till honom: Rabbi, nyss ville judarna stena dig, och nu går du dit igen?</verse>
				<verse number="9">Jesus svarade: Är det inte tolv timmar om dagen? Om någon vandrar på dagen så snubblar han inte, eftersom han ser denna världens ljus.</verse>
				<verse number="10">Men om någon vandrar på natten så snubblar han, därför att ljuset inte finns i honom.</verse>
				<verse number="11">Detta sa han och efter det sa han till dem: Vår vän Lasarus sover, men jag går för att väcka upp honom.</verse>
				<verse number="12">Då sa hans lärjungar: Herre, om han sover, så blir han frisk.</verse>
				<verse number="13">Men Jesus hade talat om hans död, men de trodde att han talade om vanlig sömn.</verse>
				<verse number="14">Men då sa Jesus rent ut till dem: Lasarus är död.</verse>
				<verse number="15">Och jag är glad för er skull, att jag inte var där, för att ni ska tro. Men låt oss gå till honom.</verse>
				<verse number="16">Då sa Tomas, som kallas Tvillingen, till de andra lärjungarna: Låt också oss gå, för att vi må dö med honom.</verse>
				<verse number="17">Då Jesus kom, fann han att han redan hade legat fyra dagar i graven.</verse>
				<verse number="18">Och Betania låg nära Jerusalem, ungefär femton stadier därifrån.</verse>
				<verse number="19">Och många av judarna hade kommit till Marta och Maria för att trösta dem i sorgen över deras bror.</verse>
				<verse number="20">När nu Marta hörde att Jesus var på väg gick hon och mötte honom. Men Maria satt kvar hemma.</verse>
				<verse number="21">Då sa Marta till Jesus: Herre, om du hade varit här hade min bror inte dött.</verse>
				<verse number="22">Men nu vet jag också, att vad du än ber Gud om, det ska Gud ge dig.</verse>
				<verse number="23">Jesus sa till henne: Din bror ska stå upp igen.</verse>
				<verse number="24">Marta sa till honom: Jag vet, att han ska uppstå vid uppståndelsen på den yttersta dagen.</verse>
				<verse number="25">Jesus sa till henne: Jag är uppståndelsen och livet. Den som tror på mig, han ska leva, om han än dör.</verse>
				<verse number="26">Och var och en som lever och tror på mig ska aldrig i evighet dö. Tror du detta?</verse>
				<verse number="27">Hon sa till honom: Ja, Herre, jag tror att du är Kristus, Guds Son, som skulle komma i världen.</verse>
				<verse number="28">Och när hon hade sagt detta, gick hon iväg och kallade på Maria, sin syster, utan att det märktes och sa: Mästaren är här och kallar på dig.</verse>
				<verse number="29">Så snart hon hörde det, reste hon sig snabbt och kom till honom.</verse>
				<verse number="30">Men Jesus hade ännu inte kommit in i byn, utan var kvar på det ställe där Marta hade mött honom.</verse>
				<verse number="31">Då nu de judar som var hemma hos henne och tröstade henne, såg att Maria hastigt reste sig och gick ut, följde de henne och sa: Hon går till graven för att gråta där.</verse>
				<verse number="32">När nu Maria kom dit där Jesus var och fick se honom, föll hon ner för hans fötter och sa till honom: Herre, om du hade varit här hade min bror inte dött.</verse>
				<verse number="33">När Jesus såg henne gråta och att judarna som hade följt med henne också grät, blev han upprörd i anden och själv skakad</verse>
				<verse number="34">och sa: Var har ni lagt honom? De sa till honom: Herre, kom och se.</verse>
				<verse number="35">Jesus grät.</verse>
				<verse number="36">Då sa judarna: Se, hur han älskade honom!</verse>
				<verse number="37">Men några av dem sa: Kunde inte han som öppnade den blindes ögon också ha gjort så att denne inte hade dött?</verse>
				<verse number="38">Då blev Jesus upprörd på nytt i sitt innersta och gick till graven. Det var en grotta, och en sten låg ovanpå den.</verse>
				<verse number="39">Jesus sa: Ta bort stenen. Den dödes syster Marta sa till honom: Herre, han luktar redan. Det är ju fjärde dagen.</verse>
				<verse number="40">Jesus sa till henne: Sa jag dig inte att om du trodde, skulle du få se Guds härlighet?</verse>
				<verse number="41">Då tog de bort stenen från stället där den döde låg. Och Jesus lyfte blicken och sa: Fader, jag tackar dig att du har hört mig.</verse>
				<verse number="42">Och jag vet att du alltid hör mig, men för folkets skull, som står här omkring, säger jag detta, för att de ska tro att du har sänt mig.</verse>
				<verse number="43">Och då han hade sagt detta, ropade han med hög röst: Lasarus, kom ut.</verse>
				<verse number="44">Då kom den döde ut, inlindad om händer och fötter med bindlar, och hans ansikte var ombundet med en duk. Jesus sa till dem: Lös honom och låt honom gå.</verse>
				<verse number="45">Många av judarna, som hade kommit till Maria och sett vad Jesus gjorde, trodde då på honom.</verse>
				<verse number="46">Men några av dem gick iväg till fariseerna och talade om för dem vad Jesus hade gjort.</verse>
				<verse number="47">Då kallade översteprästerna och fariseerna samman Rådet och sa: Vad gör vi? För denne man gör många mirakler.</verse>
				<verse number="48">Om vi låter honom vara, så kommer alla att tro på honom och romarna kommer och tar ifrån oss både vårt land och folk.</verse>
				<verse number="49">Men en av dem, Kaifas, som var överstepräst det året, sa till dem: Ni förstår ingenting!</verse>
				<verse number="50">Inte heller tänker ni på att det är bättre för oss, att en man dör för folket än att hela folket går förlorat.</verse>
				<verse number="51">Men detta sa han inte av sig själv, utan som överstepräst det året profeterade han att Jesus skulle dö för folket.</verse>
				<verse number="52">Och inte endast för folket, utan också för att han skulle samla Guds barn som skingrats till ett.</verse>
				<verse number="53">Så från den dagen beslöt de att döda honom.</verse>
				<verse number="54">Därför vandrade inte Jesus längre öppet omkring bland judarna utan begav sig därifrån till landsbygden nära öknen, till en stad som hette Efraim och där höll han till med sina lärjungar.</verse>
				<verse number="55">Och judarnas påsk var nära, och många gick från landsbygden upp till Jerusalem före påsken för att rena sig.</verse>
				<verse number="56">Då sökte de efter Jesus och sa till varandra, där de stod i templet: Vad tror ni, kommer han inte till högtiden?</verse>
				<verse number="57">Nu hade både översteprästerna och fariseerna gett befallning att om någon visste var han fanns skulle han anmäla det, så att de kunde gripa honom.</verse>
			</chapter>
			<chapter number="12">
				<verse number="1">Sedan kom Jesus sex dagar före påsk till Betania, där Lasarus var, han som hade varit död, och som han uppväckte från de döda.</verse>
				<verse number="2">Då ordnade de en kvällsmåltid för honom där, och Marta tjänade dem, och Lasarus var en av dem som låg till bords med honom.</verse>
				<verse number="3">Då tog Maria en flaska av dyrbar äkta nardusolja och smorde Jesu fötter och torkade hans fötter med sitt hår. Och huset blev uppfyllt av doften från oljan.</verse>
				<verse number="4">Då sa en av hans lärjungar, Judas Iskariot, Simons son, som skulle förråda honom:</verse>
				<verse number="5">Varför sålde man inte den här oljan för trehundra denarer och gav åt de fattiga?</verse>
				<verse number="6">Men han sa inte detta därför att han brydde sig om de fattiga, utan därför att han var en tjuv och hade hand om kassan och tog av det som lades i den.</verse>
				<verse number="7">Då sa Jesus: Låt henne vara. Hon har sparat den till min begravningsdag.</verse>
				<verse number="8">För de fattiga har ni alltid ibland er, men mig har ni inte alltid.</verse>
				<verse number="9">Många av judarna fick nu veta att han var där, och de kom dit, inte bara för Jesu skull, utan också för att få se Lasarus, som han hade uppväckt från de döda.</verse>
				<verse number="10">Översteprästerna beslöt då att döda också Lasarus,</verse>
				<verse number="11">eftersom många av judarna för hans skull lämnade dem och trodde på Jesus.</verse>
				<verse number="12">Nästa dag, när mycket folk som hade kommit till högtiden fick höra att Jesus var på väg till Jerusalem,</verse>
				<verse number="13">tog de palmkvistar och gick ut för att möta honom och ropade: Hosianna, välsignad är han som kommer i Herrens namn, Israels Konung.</verse>
				<verse number="14">Och Jesus fann en ung åsna och satte sig på den, såsom det står skrivet:</verse>
				<verse number="15">Frukta inte, dotter Sion. Se, din Konung kommer, ridande på ett åsneföl.</verse>
				<verse number="16">Detta förstod inte hans lärjungar till att börja med, men när Jesus hade blivit förhärligad, då kom de ihåg att detta var skrivet om honom, och att man hade gjort detta med honom.</verse>
				<verse number="17">Folket vittnade därför om honom, de som hade varit med honom när han kallade Lasarus ut ur graven och uppväckte honom från de döda.</verse>
				<verse number="18">Det var också därför folket gick ut för att möta honom, eftersom de hörde att han hade gjort detta mirakel.</verse>
				<verse number="19">Då sa fariseerna till varandra: Ni ser att ingenting hjälper. Se, hela världen följer efter honom.</verse>
				<verse number="20">Och bland dem som kommit upp för att tillbe under högtiden fanns några greker.</verse>
				<verse number="21">De gick till Filippus, som var från Betsaida i Galileen, bad honom och sa: Herre, vi vill se Jesus.</verse>
				<verse number="22">Filippus gick och talade om det för Andreas och därefter sa Andreas och Filippus det till Jesus.</verse>
				<verse number="23">Men Jesus svarade dem och sa: Stunden har kommit då Människosonen ska bli förhärligad.</verse>
				<verse number="24">Sannerligen, sannerligen säger jag er: Om inte vetekornet faller i jorden och dör, förblir det ensamt, men om det dör, bär det mycket frukt.</verse>
				<verse number="25">Den som älskar sitt liv ska mista det, och den som hatar sitt liv i denna världen ska bevara det till evigt liv.</verse>
				<verse number="26">Om någon tjänar mig, ska han följa mig, och där jag är, där ska också min tjänare vara. Om någon tjänar mig ska Fadern ära honom.</verse>
				<verse number="27">Nu är min själ bedrövad, och vad ska jag säga? Fader, fräls mig från denna stund? Nej, just därför har jag kommit till denna stund.</verse>
				<verse number="28">Fader, förhärliga ditt namn. Då kom en röst från himlen: Jag har både förhärligat det och jag ska förhärliga det på nytt.</verse>
				<verse number="29">Då sa folket som stod och hörde detta: Det var åskan. Andra sa: En ängel talade med honom.</verse>
				<verse number="30">Jesus svarade och sa: Denna röst kom inte för min skull, utan för er skull.</verse>
				<verse number="31">Nu går en dom över denna världen. Nu ska denna världens furste kastas ut.</verse>
				<verse number="32">Och när jag blir upphöjd från jorden ska jag dra alla till mig.</verse>
				<verse number="33">Men detta sa han för att ge till känna med vilken död han skulle dö.</verse>
				<verse number="34">Folket svarade honom: Vi har hört från lagen att Kristus förblir för evigt, hur kan du då säga att Människosonen måste upphöjas? Vem är denne Människoson?</verse>
				<verse number="35">Då sa Jesus till dem: Ännu en kort tid är ljuset hos er. Vandra medan ni har ljuset, så att mörkret inte överraskar er. För den som vandrar i mörkret vet inte vart han går.</verse>
				<verse number="36">Tro på ljuset medan ni har ljuset, så att ni blir ljusets barn. När Jesus hade sagt detta gick han iväg och dolde sig för dem.</verse>
				<verse number="37">Fastän han hade gjort så många mirakler inför dem, trodde de inte på honom,</verse>
				<verse number="38">för att det ordet skulle uppfyllas, som profeten Jesaja hade sagt: Herre, vem trodde vår predikan, och för vem blev Herrens arm uppenbarad?</verse>
				<verse number="39">För den skull kunde de inte tro, därför sa Jesaja på nytt:</verse>
				<verse number="40">Han har förblindat deras ögon och förhärdat deras hjärtan, så att de inte kan se med ögonen och förstå med hjärtat och bli omvända, så att jag får hela dem.</verse>
				<verse number="41">Detta sa Jesaja, när han såg hans härlighet och talade om honom.</verse>
				<verse number="42">Men ändå fanns det många också bland rådsherrarna som trodde på honom. Men de bekände det inte, för fariseernas skull, för att de inte skulle bli uteslutna ur synagogan,</verse>
				<verse number="43">för de älskade människors ära mer än Guds ära.</verse>
				<verse number="44">Då ropade Jesus och sa: Den som tror på mig, han tror inte på mig utan på honom som har sänt mig.</verse>
				<verse number="45">Och den som ser mig, han ser honom som har sänt mig.</verse>
				<verse number="46">Jag har kommit som ett ljus till världen, för att var och en som tror på mig inte ska bli kvar i mörkret.</verse>
				<verse number="47">Och om någon hör mina ord och inte tror, så dömer inte jag honom. För jag har inte kommit för att döma världen utan för att frälsa världen.</verse>
				<verse number="48">Den som förkastar mig och inte tar emot mina ord, han har en som dömer honom: det ord som jag har talat ska döma honom på den yttersta dagen.</verse>
				<verse number="49">För jag har inte talat av mig själv, utan Fadern som har sänt mig, han har befallt mig vad jag ska säga och vad jag ska tala.</verse>
				<verse number="50">Och jag vet att hans bud är evigt liv. Därför, vad jag talar, det talar jag så som Fadern har sagt mig.</verse>
			</chapter>
			<chapter number="13">
				<verse number="1">Påskhögtiden stod nu för dörren. Jesus visste att hans stund hade kommit, då han skulle lämna den här världen och gå till Fadern. Han hade älskat sina egna, som var i världen, och han älskade dem in i det sista.</verse>
				<verse number="2">Då kvällsmåltiden var avslutad hade djävulen redan ingivit Judas Iskariot, Simons son, i hjärtat att han skulle förråda honom.</verse>
				<verse number="3">Jesus visste, att Fadern hade gett honom allt i hans händer, och att han hade utgått från Gud och skulle gå till Gud.</verse>
				<verse number="4">Han reste sig upp från måltiden och lade av sig manteln och tog en handduk och band den om sig.</verse>
				<verse number="5">Sedan hällde han vatten i ett fat och började tvätta lärjungarnas fötter och torkade dem med handduken som han hade bundit om sig.</verse>
				<verse number="6">När han kom till Simon Petrus, så sa han till honom: Herre, ska du tvätta mina fötter?</verse>
				<verse number="7">Jesus svarade och sa till honom: Vad jag gör förstår du inte nu, men längre fram ska du förstå det.</verse>
				<verse number="8">Petrus sa till honom: Aldrig någonsin ska du tvätta mina fötter. Jesus svarade honom: Om jag inte tvättar dig, så har du ingen del med mig.</verse>
				<verse number="9">Simon Petrus sa till honom: Herre, inte bara mina fötter utan också händerna och huvudet!</verse>
				<verse number="10">Jesus sa till honom: Den som blivit tvättad, behöver sedan bara tvätta fötterna, så är han helt ren. Och ni är rena, men inte alla.</verse>
				<verse number="11">För han visste vem det var som skulle förråda honom. Därför sa han: Ni är inte alla rena.</verse>
				<verse number="12">Sedan han hade tvättat deras fötter och tagit på sig manteln och lagt sig ner igen, sa han till dem: Förstår ni vad jag har gjort med er?</verse>
				<verse number="13">Ni kallar mig Mästare och Herre, och ni säger rätt, för det är jag.</verse>
				<verse number="14">Om nu jag, er Herre och Mästare, har tvättat era fötter, är också ni skyldiga att tvätta varandras fötter.</verse>
				<verse number="15">För jag har gett er ett exempel, för att ni ska göra så som jag har gjort med er.</verse>
				<verse number="16">Sannerligen, sannerligen säger jag er: Tjänaren är inte större än sin herre, inte heller är budbäraren större än den som har sänt honom.</verse>
				<verse number="17">Om ni vet detta, saliga är ni, om ni också gör det.</verse>
				<verse number="18">Jag talar inte om er alla. Jag vet vilka jag har utvalt. Men Skriften måste uppfyllas: Den som äter brödet med mig har lyft sin häl mot mig.</verse>
				<verse number="19">Redan nu säger jag det till er, innan det sker, för att ni, när det har skett, ska tro att Jag Är.</verse>
				<verse number="20">Sannerligen, sannerligen säger jag er: Den som tar emot någon som jag sänder, han tar emot mig, och den som tar emot mig, han tar emot honom som har sänt mig.</verse>
				<verse number="21">När Jesus hade sagt detta, blev han upprörd i sin ande och vittnade och sa: Sannerligen, sannerligen säger jag er: En av er ska förråda mig.</verse>
				<verse number="22">Då såg lärjungarna på varandra och undrade vem han talade om.</verse>
				<verse number="23">Nu var där en av hans lärjungar, den som Jesus älskade, som lutade sig mot Jesu bröst.</verse>
				<verse number="24">Då gav Simon Petrus ett tecken till honom, att han skulle fråga vem det kunde vara som han talade om.</verse>
				<verse number="25">Och han som var lutad mot Jesu bröst sa till honom: Herre, vem är det?</verse>
				<verse number="26">Jesus svarade: Det är han som jag ska ge en bit bröd när jag har doppat det. Och när han hade doppat brödstycket, gav han det åt Judas Iskariot, Simons son.</verse>
				<verse number="27">Och efter det brödstycket for Satan in i honom. Jesus sa då till honom: Vad du gör, gör det snart.</verse>
				<verse number="28">Men ingen av dem som låg till bords förstod varför han sa detta till honom.</verse>
				<verse number="29">För några trodde, att eftersom Judas hade hand om kassan, hade Jesus sagt till honom: Köp vad vi behöver till högtiden, eller att han skulle ge något till de fattiga.</verse>
				<verse number="30">När han då hade tagit emot brödstycket, gick han genast ut. Och det var natt.</verse>
				<verse number="31">När han då hade gått ut, sa Jesus: Nu är Människosonen förhärligad, och Gud är förhärligad i honom.</verse>
				<verse number="32">Om Gud är förhärligad i honom, så ska också Gud förhärliga honom i sig själv, och han ska snart förhärliga honom.</verse>
				<verse number="33">Barn, ännu en kort tid är jag hos er. Ni kommer att söka efter mig, och som jag sa till judarna, så säger jag också nu till er: Dit jag går kan ni inte komma.</verse>
				<verse number="34">Ett nytt bud ger jag er, att ni ska älska varandra. Såsom jag har älskat er så ska också ni älska varandra.</verse>
				<verse number="35">Om ni har kärlek till varandra, ska alla genom det förstå att ni är mina lärjungar.</verse>
				<verse number="36">Simon Petrus sa till honom: Herre, vart går du? Jesus svarade honom: Dit jag går, kan du inte följa mig nu, men längre fram ska du följa mig.</verse>
				<verse number="37">Petrus sa till honom: Herre, varför kan jag inte följa dig nu? Mitt liv vill jag ge för dig.</verse>
				<verse number="38">Jesus svarade honom: Vill du ge ditt liv för mig? Sannerligen, sannerligen säger jag dig: Tuppen ska inte gala, förrän du tre gånger har förnekat mig.</verse>
			</chapter>
			<chapter number="14">
				<verse number="1">Låt inte era hjärtan oroas. Ni tror på Gud, tro också på mig.</verse>
				<verse number="2">I min Faders hus finns många boningar. Och om det inte vore så, skulle jag ha sagt er det. Jag går bort för att bereda plats åt er.</verse>
				<verse number="3">Och när jag har gått bort för att bereda plats åt er, ska jag komma tillbaka och ta er till mig, för att också ni ska vara där jag är.</verse>
				<verse number="4">Och vart jag går, vet ni, och vägen vet ni.</verse>
				<verse number="5">Tomas sa till honom: Herre, vi vet inte vart du går, så hur kan vi veta vägen?</verse>
				<verse number="6">Jesus sa till honom: Jag är vägen, sanningen och livet. Ingen kommer till Fadern utom genom mig.</verse>
				<verse number="7">Om ni hade känt mig, så hade ni också känt min Fader. Från och med nu känner ni honom och har sett honom.</verse>
				<verse number="8">Filippus sa till honom: Herre, låt oss få se Fadern, så är det nog för oss.</verse>
				<verse number="9">Jesus sa till honom: Så lång tid har jag varit hos er, och du känner mig inte, Filippus? Den som har sett mig, han har sett Fadern, så hur kan du då säga: Låt oss se Fadern?</verse>
				<verse number="10">Tror du inte att jag är i Fadern och Fadern i mig? Orden som jag talar till er, talar jag inte av mig själv. Men Fadern som bor i mig, han gör gärningarna.</verse>
				<verse number="11">Tro mig att jag är i Fadern och Fadern i mig. Om inte, så tro mig för själva gärningarnas skull.</verse>
				<verse number="12">Sannerligen, sannerligen säger jag er: Den som tror på mig, han ska också göra de gärningar som jag gör, och ännu större än dessa ska han göra, för jag går till min Fader.</verse>
				<verse number="13">Och vad ni än ber om i mitt namn, det ska jag göra, för att Fadern ska bli förhärligad i Sonen.</verse>
				<verse number="14">Om ni ber om något i mitt namn, ska jag göra det.</verse>
				<verse number="15">Om ni älskar mig, så håll mina bud.</verse>
				<verse number="16">Och jag ska be Fadern, och han ska ge er en annan Hjälpare, för att han ska vara hos er för alltid,</verse>
				<verse number="17">sanningens Ande, som världen inte kan ta emot, eftersom den inte ser honom och inte känner honom. Men ni känner honom, eftersom han förblir hos er och ska vara i er.</verse>
				<verse number="18">Jag ska inte lämna er faderlösa, jag ska komma till er.</verse>
				<verse number="19">Ännu en liten tid, och världen ser mig inte mer, men ni ser mig. Eftersom jag lever ska ni också leva.</verse>
				<verse number="20">På den dagen ska ni förstå att jag är i min Fader, och ni i mig och jag i er.</verse>
				<verse number="21">Den som har mina bud och håller dem, han är den som älskar mig. Och den som älskar mig, han ska bli älskad av min Fader, och jag ska älska honom, och ska uppenbara mig för honom.</verse>
				<verse number="22">Judas, inte Iskariot, frågade honom: Herre, hur kommer det sig att du vill uppenbara dig själv för oss och inte för världen?</verse>
				<verse number="23">Jesus svarade och sa till honom: Om någon älskar mig, så håller han mitt ord. Och min Fader ska älska honom, och vi ska komma till honom och ta vår boning hos honom.</verse>
				<verse number="24">Den som inte älskar mig håller inte mina ord. Och det ord som ni hör är inte mitt utan från Fadern som har sänt mig.</verse>
				<verse number="25">Detta har jag talat till er, medan jag är kvar hos er.</verse>
				<verse number="26">Men Hjälparen, den Helige Ande, som Fadern ska sända i mitt namn, han ska lära er allt och påminna er om allt det jag har sagt er.</verse>
				<verse number="27">Frid lämnar jag åt er. Min frid ger jag er. Inte ger jag er så som världen ger. Låt inte era hjärtan oroas och var inte rädda.</verse>
				<verse number="28">Ni har hört att jag har sagt er: Jag går bort, och jag kommer tillbaka till er. Om ni älskade mig, skulle ni glädjas att jag sa: Jag går till Fadern, för min Fader är större än jag.</verse>
				<verse number="29">Och nu har jag sagt det till er innan det sker, för att ni ska tro när det har skett.</verse>
				<verse number="30">Nu kommer jag inte längre att tala mycket mer med er, för denna världens furste kommer. Och i mig har han ingenting.</verse>
				<verse number="31">Men för att världen ska förstå att jag älskar Fadern, så gör jag som Fadern har befallt mig. Stå upp, låt oss gå härifrån.</verse>
			</chapter>
			<chapter number="15">
				<verse number="1">Jag är det sanna vinträdet, och min Fader är vingårdsmannen.</verse>
				<verse number="2">Varje gren i mig som inte bär frukt tar han bort, och varje gren som bär frukt rensar han, för att den ska bära mer frukt.</verse>
				<verse number="3">Ni är redan nu rena på grund av det ord som jag har talat till er.</verse>
				<verse number="4">Förbli i mig, och jag i er. Såsom grenen inte kan bära frukt av sig själv, om den inte förblir i vinträdet, så kan inte heller ni det, om ni inte förblir i mig.</verse>
				<verse number="5">Jag är vinträdet, ni är grenarna. Den som förblir i mig, och jag i honom, han bär rik frukt. För utan mig kan ni ingenting göra.</verse>
				<verse number="6">Om någon inte förblir i mig, kastas han ut som en gren och torkar bort, och man samlar ihop dem och kastar dem i elden för att brännas.</verse>
				<verse number="7">Om ni förblir i mig, och mina ord förblir i er, kan ni be om vad ni vill, och det ska bli gjort för er.</verse>
				<verse number="8">Min Fader blir förhärligad genom att ni bär rik frukt och ni ska vara mina lärjungar.</verse>
				<verse number="9">Såsom Fadern har älskat mig, så har också jag älskat er. Förbli i min kärlek.</verse>
				<verse number="10">Om ni håller mina bud, blir ni kvar i min kärlek, liksom jag har hållit min Faders bud och är kvar i hans kärlek.</verse>
				<verse number="11">Detta har jag sagt till er för att min glädje ska vara kvar i er och för att er glädje ska bli fullkomlig.</verse>
				<verse number="12">Detta är mitt bud, att ni ska älska varandra såsom jag har älskat er.</verse>
				<verse number="13">Ingen har större kärlek än denna, att man ger sitt liv för sina vänner.</verse>
				<verse number="14">Ni är mina vänner, om ni gör vad än jag befaller er.</verse>
				<verse number="15">Jag kallar er inte längre tjänare, för tjänaren vet inte vad hans herre gör, utan vänner har jag kallat er, eftersom jag låtit er veta allt vad jag har hört av min Fader.</verse>
				<verse number="16">Ni har inte utvalt mig, utan jag har utvalt er och bestämt er till att ni ska gå ut och bära frukt, och att er frukt ska bestå, för att Fadern må ge er vad ni än ber honom om i mitt namn.</verse>
				<verse number="17">Detta befaller jag er, att ni älskar varandra.</verse>
				<verse number="18">Om världen hatar er, så ska ni veta att den har hatat mig före er.</verse>
				<verse number="19">Om ni vore av världen, skulle världen älska sitt eget. Men eftersom ni inte är av världen, utan jag har utvalt er ur världen, därför hatar världen er.</verse>
				<verse number="20">Kom ihåg det ord som jag sa till er: Tjänaren är inte större än sin herre. Om de har förföljt mig, ska de också förfölja er. Om de har hållit mitt ord, ska de också hålla ert.</verse>
				<verse number="21">Men allt detta ska de göra mot er för mitt namns skull, därför att de inte känner honom som har sänt mig.</verse>
				<verse number="22">Om jag inte hade kommit och talat till dem, skulle de inte ha synd, men nu har de ingen ursäkt för sin synd.</verse>
				<verse number="23">Den som hatar mig hatar också min Fader.</verse>
				<verse number="24">Om jag inte bland dem hade gjort sådana gärningar som ingen annan har gjort, skulle de inte ha synd. Men nu har de både sett dem och har hatat både mig och min Fader.</verse>
				<verse number="25">Men detta har skett, för att det ordet skulle uppfyllas som står skrivet i deras lag: De har hatat mig utan anledning.</verse>
				<verse number="26">Men när Hjälparen kommer, som jag ska sända er från Fadern, sanningens Ande, som utgår från Fadern, då ska han vittna om mig.</verse>
				<verse number="27">Också ni ska vittna, eftersom ni har varit med mig från början.</verse>
			</chapter>
			<chapter number="16">
				<verse number="1">Detta har jag sagt till er, för att ni inte ska komma på fall.</verse>
				<verse number="2">De ska utesluta er ur synagogorna, ja, den tid kommer, när var och en som dödar er ska tro att de utför en tjänst åt Gud.</verse>
				<verse number="3">Och detta ska de göra mot er, därför att de inte känner Fadern, inte heller mig.</verse>
				<verse number="4">Men jag har sagt er detta, för att när den tiden kommer, ni ska komma ihåg att jag har sagt er det. Och detta har jag inte sagt från början, eftersom jag var hos er.</verse>
				<verse number="5">Men nu går jag till honom som har sänt mig, och ingen av er frågar mig: Vart går du?</verse>
				<verse number="6">Men därför att jag har sagt er detta, är era hjärtan fyllda av sorg.</verse>
				<verse number="7">Men jag säger er sanningen: Det är bäst för er att jag går bort. För om jag inte går bort, kommer inte Hjälparen till er. Men när jag går bort, ska jag sända honom till er.</verse>
				<verse number="8">Och när han kommer, ska han överbevisa världen om synd och om rättfärdighet och om dom.</verse>
				<verse number="9">Om synd, för de tror inte på mig,</verse>
				<verse number="10">om rättfärdighet, för jag går till min Fader och ni ser mig inte längre,</verse>
				<verse number="11">om dom, för denna världens furste är dömd.</verse>
				<verse number="12">Jag har mycket mer att säga er, men ni kan inte bära det nu.</verse>
				<verse number="13">Men när han kommer, sanningens Ande, ska han leda er till hela sanningen. För han ska inte tala av sig själv, utan allt han hör ska han tala, och han ska tala om för er vad som kommer att ske.</verse>
				<verse number="14">Han ska förhärliga mig, för av mitt ska han ta och förkunna för er.</verse>
				<verse number="15">Allt vad Fadern har är mitt. Därför sa jag, att han ska ta av mitt och förkunna för er.</verse>
				<verse number="16">En liten tid, och ni ser mig inte och ytterligare en liten tid, och ni kommer att se mig, för jag går till Fadern.</verse>
				<verse number="17">Då sa några av hans lärjungar till varandra: Vad är detta som han säger till oss: En liten tid och ni ser mig inte och ytterligare en liten tid, och ni kommer att se mig, och: För jag går till Fadern?</verse>
				<verse number="18">Därför sa de: Vad är det han säger: En liten tid? Vi förstår inte vad han säger.</verse>
				<verse number="19">Då Jesus visste att de ville fråga honom, så sa han till dem: Frågar ni varandra om det som jag sa: En liten tid och ni ser mig inte, och ytterligare en liten tid och ni kommer att se mig?</verse>
				<verse number="20">Sannerligen, sannerligen säger jag er: Ni ska gråta och jämra er, men världen ska glädja sig. Och ni kommer att sörja, men er sorg ska vändas i glädje.</verse>
				<verse number="21">När kvinnan föder barn har hon det svårt, därför att hennes stund har kommit. Men när hon har fött barnet, kommer hon inte längre ihåg sin smärta i glädjen över att en människa blivit född till världen.</verse>
				<verse number="22">Så är också ni sorgsna nu. Men jag ska se er igen, och då ska era hjärtan glädja sig, och ingen ska ta er glädje ifrån er.</verse>
				<verse number="23">Och på den dagen ska ni inte fråga mig om något. Sannerligen, sannerligen säger jag er: Vad ni än ber Fadern om i mitt namn, det ska han ge er.</verse>
				<verse number="24">Hittills har ni inte bett om något i mitt namn. Be och ni ska få, för att er glädje ska bli fullkomlig.</verse>
				<verse number="25">Detta har jag talat till er med bildspråk. Men den tid kommer, då jag inte längre ska tala till er i bildspråk, utan öppet förkunna för er om Fadern.</verse>
				<verse number="26">På den dagen ska ni be i mitt namn. Och jag säger inte till er, att jag ska be Fadern för er,</verse>
				<verse number="27">för Fadern själv älskar er, eftersom ni har älskat mig och har trott att jag har utgått från Gud.</verse>
				<verse number="28">Jag har utgått från Fadern och har kommit till världen. Åter lämnar jag världen och går till Fadern.</verse>
				<verse number="29">Hans lärjungar sa till honom: Se, nu talar du öppet och inte i bildspråk.</verse>
				<verse number="30">Nu vet vi att du vet allt och inte har behov av att någon frågar dig. Därför tror vi att du har utgått från Gud.</verse>
				<verse number="31">Jesus svarade dem: Tror ni nu?</verse>
				<verse number="32">Se, den stund kommer, ja, den är redan här, när ni ska skingras var och en till sitt och lämna mig ensam. Men jag är inte ensam, för Fadern är med mig.</verse>
				<verse number="33">Detta har jag talat till er, för att ni ska ha frid i mig. I världen kommer ni att lida, men var vid gott mod. Jag har övervunnit världen.</verse>
			</chapter>
			<chapter number="17">
				<verse number="1">Så talade Jesus och lyfte blicken mot himlen och sa: Fader, stunden har kommit. Förhärliga din Son, för att också din Son må förhärliga dig,</verse>
				<verse number="2">såsom du har gett honom makt över allt kött, för att han skulle ge evigt liv åt alla dem som du har gett honom.</verse>
				<verse number="3">Och detta är det eviga livet, att de känner dig, den ende sanne Guden, och Jesus Kristus, som du har sänt.</verse>
				<verse number="4">Jag har förhärligat dig på jorden, jag har fullbordat det verk som du gav mig att utföra.</verse>
				<verse number="5">Och nu, Fader, förhärliga du mig hos dig själv med den härlighet som jag hade hos dig innan världen var till.</verse>
				<verse number="6">Jag har uppenbarat ditt namn för de människor som du gav mig från världen. De var dina, och du gav dem åt mig, och de har hållit ditt ord.</verse>
				<verse number="7">Nu har de förstått att allt det du har gett mig är från dig.</verse>
				<verse number="8">För de ord som du gav mig, har jag gett dem, och de har tagit emot dem och har verkligen förstått att jag har utgått från dig, och de har trott att du har sänt mig.</verse>
				<verse number="9">Jag ber för dem. För världen ber jag inte, utan för dem som du har gett mig, för de är dina.</verse>
				<verse number="10">Och allt mitt är ditt, och ditt är mitt, och jag är förhärligad i dem.</verse>
				<verse number="11">Nu är jag inte längre i världen, men dessa är i världen, och jag kommer till dig. Helige Fader, bevara genom ditt namn dem som du har gett mig, för att de ska vara ett, såsom vi är.</verse>
				<verse number="12">Medan jag var hos dem i världen, bevarade jag dem i ditt namn, de som du har gett mig. Jag bevarade dem, och ingen av dem gick förlorad utom fördärvets son, för att Skriften skulle uppfyllas.</verse>
				<verse number="13">Och nu kommer jag till dig och detta talar jag i världen, för att de ska ha min fullkomliga glädje i sig.</verse>
				<verse number="14">Jag har gett dem ditt ord, och världen har hatat dem, eftersom de inte är av världen, liksom inte heller jag är av världen.</verse>
				<verse number="15">Jag ber inte att du ska ta dem ut ur världen utan att du ska bevara dem från det onda.</verse>
				<verse number="16">De är inte av världen, liksom inte jag är av världen.</verse>
				<verse number="17">Helga dem genom din sanning, ditt ord är sanning.</verse>
				<verse number="18">Såsom du har sänt mig till världen, så har också jag sänt dem till världen.</verse>
				<verse number="19">Och jag helgar mig själv för dem, för att också de ska vara helgade genom sanningen.</verse>
				<verse number="20">Men jag ber inte bara för dem, utan också för dem som genom deras ord kommer att tro på mig,</verse>
				<verse number="21">att de alla ska vara ett, såsom du Fader är i mig, och jag i dig, att också de ska vara ett i oss, för att världen ska tro att du har sänt mig.</verse>
				<verse number="22">Och den härlighet som du har gett mig har jag gett dem för att de ska vara ett, liksom vi är ett,</verse>
				<verse number="23">jag i dem och du i mig, för att de ska bli fullkomligt till ett, och för att världen ska förstå att du har sänt mig och att du har älskat dem såsom du har älskat mig.</verse>
				<verse number="24">Fader, jag vill att där jag är, ska också de vara med mig som du har gett mig, så att de får se min härlighet som du har gett mig, för du har älskat mig innan världens grund blev lagd.</verse>
				<verse number="25">O rättfärdige Fader, världen har inte känt dig, men jag har känt dig, och dessa har förstått att du har sänt mig.</verse>
				<verse number="26">Och jag har gjort ditt namn känt för dem och ska göra det känt, för att den kärlek som du har älskat mig med ska vara i dem och jag i dem.</verse>
			</chapter>
			<chapter number="18">
				<verse number="1">När Jesus hade sagt detta, gick han ut tillsammans med sina lärjungar över bäcken Kidron. Där låg en trädgård, som han och hans lärjungar gick in i.</verse>
				<verse number="2">Men Judas, som förrådde honom, kände också till det stället, för Jesus hade ofta samlats där med sina lärjungar.</verse>
				<verse number="3">Eftersom Judas hade fått med sig en vaktstyrka och tjänare från översteprästerna och fariseerna, kom han dit med facklor, lyktor och vapen.</verse>
				<verse number="4">Jesus, som visste om allt som skulle hända honom, gick ut och sa till dem: Vem söker ni?</verse>
				<verse number="5">De svarade honom: Jesus från Nasaret. Jesus sa till dem: Jag Är. Och Judas som förrådde honom stod också där med dem.</verse>
				<verse number="6">Då när han sa till dem: Jag Är, vek de tillbaka och föll till marken.</verse>
				<verse number="7">Då frågade han dem ännu en gång: Vem söker ni? Då sa de: Jesus från Nasaret.</verse>
				<verse number="8">Jesus svarade: Jag sa er att Jag Är. Så om ni söker mig, så låt dessa gå.</verse>
				<verse number="9">Ordet som han hade sagt skulle nämligen gå i uppfyllelse: Av dem som du har gett mig har jag inte förlorat någon.</verse>
				<verse number="10">Simon Petrus, som hade ett svärd, drog då ut det och högg till översteprästens tjänare och högg av hans högra öra. Och tjänarens namn var Malkus.</verse>
				<verse number="11">Då sa Jesus till Petrus: Stick ditt svärd i skidan. Skulle jag inte dricka den bägare som min Fader har gett mig?</verse>
				<verse number="12">Vaktstyrkan med sin befälhavare och judarnas tjänare grep då Jesus och band honom</verse>
				<verse number="13">och förde bort honom, först till Hannas, för han var svärfar till Kaifas, som var överstepräst det året.</verse>
				<verse number="14">Och det var Kaifas som hade gett judarna det rådet att det var bäst att en människa dog för folket.</verse>
				<verse number="15">Och Simon Petrus och en annan lärjunge följde efter Jesus. Och den lärjungen var bekant med översteprästen och gick med Jesus in på översteprästens gård.</verse>
				<verse number="16">Men Petrus stod utanför vid porten. Den andre lärjungen, som var bekant med översteprästen, gick då ut och talade med portvakterskan och förde in Petrus.</verse>
				<verse number="17">Tjänsteflickan som vaktade porten, sa då till Petrus: Är inte också du en av den mannens lärjungar? Han sa: Det är jag inte.</verse>
				<verse number="18">Men tjänarna och vakterna hade gjort upp en koleld, eftersom det var kallt, och de stod och värmde sig. Och bland dem stod Petrus och värmde sig.</verse>
				<verse number="19">Översteprästen frågade då Jesus om hans lärjungar och om hans lära.</verse>
				<verse number="20">Jesus svarade honom: Jag talade öppet till världen. Jag undervisade ständigt i synagogan och i templet, där judarna alltid samlas. Och i hemlighet har jag inte sagt något.</verse>
				<verse number="21">Varför frågar du mig? Fråga dem som har hört vad jag har talat till dem. Se, de vet vad jag har sagt.</verse>
				<verse number="22">Men när han hade sagt detta, var det en av tjänarna som stod där, som slog Jesus med handflatan och sa: Ska du svara översteprästen på det sättet?</verse>
				<verse number="23">Jesus svarade honom: Har jag talat orätt, så vittna om det som var orätt, men har jag talat rätt, varför slår du mig då?</verse>
				<verse number="24">Då skickade Hannas honom bunden till översteprästen Kaifas.</verse>
				<verse number="25">Simon Petrus stod och värmde sig. Då sa de till honom: Är inte du också en av hans lärjungar? Han nekade och sa: Det är jag inte.</verse>
				<verse number="26">En av översteprästens tjänare, en släkting till den som Petrus hade huggit örat av, sa: Såg jag inte dig med honom i trädgården?</verse>
				<verse number="27">Då nekade Petrus än en gång. Och strax gol en tupp.</verse>
				<verse number="28">Sedan förde de Jesus från Kaifas till landshövdingens palats, och det var nu morgon. Men själva gick de inte in i landshövdingens palats, för att de inte skulle bli orena utan kunna äta påskalammet.</verse>
				<verse number="29">Pilatus gick då ut till dem och sa: Vilken anklagelse har ni mot denne man?</verse>
				<verse number="30">De svarade och sa till honom: Om han inte vore en förbrytare, hade vi inte överlämnat honom åt dig.</verse>
				<verse number="31">Då sa Pilatus till dem: Ta ni honom och döm honom efter er lag. Då sa judarna till honom: Vi har inte tillåtelse att döda någon,</verse>
				<verse number="32">för det ord skulle uppfyllas som Jesus hade sagt, när han gav till känna vilken slags död han skulle dö.</verse>
				<verse number="33">Då gick Pilatus in i landshövdingens palats igen och kallade Jesus till sig och sa till honom: Är du judarnas Konung?</verse>
				<verse number="34">Jesus svarade honom: Säger du detta av dig själv, eller har andra sagt det till dig om mig?</verse>
				<verse number="35">Pilatus svarade: Inte är väl jag en jude? Ditt eget folk och översteprästerna har överlämnat dig åt mig. Vad har du gjort?</verse>
				<verse number="36">Jesus svarade: Mitt rike är inte av denna världen. Om mitt rike vore av denna världen, hade mina tjänare kämpat för att jag inte skulle bli överlämnad åt judarna. Men nu är mitt rike inte härifrån.</verse>
				<verse number="37">Då sa Pilatus till honom: Så är du då en Konung? Jesus svarade: Du säger att jag är en Konung. Till det är jag född, och till det har jag kommit i världen, för att jag skulle vittna för sanningen. Var och en som är av sanningen hör min röst.</verse>
				<verse number="38">Pilatus sa till honom: Vad är sanning? Och när han hade sagt detta, gick han ut till judarna igen och sa till dem: Jag finner honom inte skyldig till något.</verse>
				<verse number="39">Men det är sed hos er att jag vid påsken friger någon åt er. Vill ni då, att jag ska frige judarnas Konung åt er?</verse>
				<verse number="40">Då skrek de alla på nytt och sa: Inte honom, utan Barabbas. Men Barabbas var en rövare.</verse>
			</chapter>
			<chapter number="19">
				<verse number="1">Så tog då Pilatus Jesus och lät gissla honom.</verse>
				<verse number="2">Och soldaterna flätade samman en krona av törnen och satte den på hans huvud och klädde på honom en purpurfärgad mantel,</verse>
				<verse number="3">och sa: Leve judarnas Konung! Och de gav honom örfilar.</verse>
				<verse number="4">Då gick Pilatus ut igen och sa till dem: Se, jag för ut honom till er, för att ni ska förstå att jag inte finner honom skyldig till något.</verse>
				<verse number="5">Då kom Jesus ut och bar törnekronan och den purpurfärgade manteln. Och han sa till dem: Se människan!</verse>
				<verse number="6">När nu översteprästerna och tjänarna såg honom, ropade de och sa: Korsfäst, korsfäst! Pilatus sa till dem: Ta ni och korsfäst honom, för jag finner honom inte skyldig till något.</verse>
				<verse number="7">Judarna svarade honom: Vi har en lag, och enligt vår lag måste han dö, för han har gjort sig själv till Guds Son.</verse>
				<verse number="8">När Pilatus hörde det talet, fruktade han ännu mer</verse>
				<verse number="9">och gick in i landshövdingens palats igen och sa till Jesus: Varifrån är du? Men Jesus gav honom inget svar.</verse>
				<verse number="10">Då sa Pilatus till honom: Talar du inte med mig? Vet du inte, att jag har makt att korsfästa dig och makt att frige dig?</verse>
				<verse number="11">Jesus svarade: Du skulle inte ha någon makt alls över mig, om du inte hade fått den ovanifrån. Därför har den större synd som har överlämnat mig åt dig.</verse>
				<verse number="12">Från den stunden försökte Pilatus frige honom. Men judarna skrek och sa: Om du friger honom, så är du inte kejsarens vän. Var och en som gör sig själv till Konung sätter sig upp mot kejsaren.</verse>
				<verse number="13">När Pilatus hörde detta tal förde han ut Jesus och satte sig på domarsätet på en plats som kallas Litostroton, och på hebreiska Gabbata.</verse>
				<verse number="14">Och det var påskens tillredelsedag, och omkring sjätte timmen. Och han sa till judarna: Se, er Konung!</verse>
				<verse number="15">Men de skrek: Bort med honom, bort med honom! Korsfäst honom! Pilatus frågade dem: Ska jag korsfästa er Konung? Översteprästerna svarade: Vi har ingen annan konung än kejsaren.</verse>
				<verse number="16">Då utlämnade han honom därför åt dem till att korsfästas. Och de tog Jesus och förde bort honom.</verse>
				<verse number="17">Och han bar sitt kors och gick ut till den plats som kallas Huvudskalleplatsen, som på hebreiska kallas Golgata.</verse>
				<verse number="18">Där korsfäste de honom, och tillsammans med honom två andra, en på var sida och Jesus i mitten.</verse>
				<verse number="19">Men Pilatus skrev också en överskrift och satte upp den på korset. Och där stod skrivet: Jesus från Nasaret, judarnas Konung.</verse>
				<verse number="20">Denna överskrift läste därför många av judarna, eftersom platsen där Jesus var korsfäst låg nära staden. Och den var skriven på hebreiska, grekiska och latin.</verse>
				<verse number="21">Då sa judarnas överstepräster till Pilatus: Skriv inte: Judarnas Konung, utan att han har sagt: Jag är judarnas Konung.</verse>
				<verse number="22">Pilatus svarade: Vad jag har skrivit, det har jag skrivit.</verse>
				<verse number="23">När nu soldaterna hade korsfäst Jesus, tog de hans kläder och delade dem i fyra delar, en åt varje soldat, och dessutom livklädnaden. Men livklädnaden hade inga sömmar, vävd från toppen i ett stycke.</verse>
				<verse number="24">Därför sa de till varandra: Låt oss inte skära sönder den, utan kasta lott om vem som ska få den. För Skriften skulle uppfyllas, som säger: De har delat mina kläder mellan sig och kastat lott om min klädnad. Därför gjorde soldaterna detta.</verse>
				<verse number="25">Men vid Jesu kors stod hans mor och hans mors syster, Maria, Klopas hustru, och Maria Magdalena.</verse>
				<verse number="26">När Jesus såg sin mor och den lärjunge som han älskade stå bredvid henne, sa han till sin mor: Kvinna, se din son.</verse>
				<verse number="27">Sedan sa han till lärjungen: Se din mor. Och från den stunden tog lärjungen henne hem till sig.</verse>
				<verse number="28">Därefter, då Jesus visste att allt nu var fullbordat, sa han, för att Skriften skulle uppfyllas: Jag törstar.</verse>
				<verse number="29">Då stod där ett kärl, fullt med ättika, och de fyllde en svamp med ättika och satte den på en isopstjälk och förde den till hans mun.</verse>
				<verse number="30">Då nu Jesus hade tagit emot ättikan, sa han: Det är fullbordat. Och han böjde ner huvudet och gav upp andan.</verse>
				<verse number="31">Men eftersom det var tillredelsedag, och för att kropparna inte skulle bli kvar på korset över sabbaten – för det var en stor sabbatsdag – bad judarna Pilatus, att deras ben skulle slås sönder och att de skulle tas bort.</verse>
				<verse number="32">Då kom soldaterna och slog sönder den förstes ben och den andres som var korsfäst med honom.</verse>
				<verse number="33">Men när de kom till Jesus och såg att han redan var död, slog de inte sönder hans ben,</verse>
				<verse number="34">utan en av soldaterna stack upp hans sida med ett spjut, och genast kom det ut blod och vatten.</verse>
				<verse number="35">Och den som såg detta, han har vittnat om det, och hans vittnesbörd är sant, och han vet att han talar sanning, för att ni ska tro.</verse>
				<verse number="36">För detta skedde för att Skriften skulle uppfyllas: Inget ben ska slås sönder på honom.</verse>
				<verse number="37">Och dessutom säger ett annat skriftställe: De ska se på honom som de har genomborrat.</verse>
				<verse number="38">Och Josef från Arimatea, som var en Jesu lärjunge, fast i hemlighet av rädsla för judarna, bad därefter Pilatus att få ta Jesu kropp, och Pilatus tillät det. Han kom då och tog Jesu kropp.</verse>
				<verse number="39">Och Nikodemus, som första gången kom till Jesus om natten, kom också och hade med sig en blandning av myrra och aloe, omkring hundra pund.</verse>
				<verse number="40">Sedan tog de Jesu kropp och lindade den i linnebindlar tillsammans med välluktande kryddor, såsom judarna har för sed vid begravning.</verse>
				<verse number="41">Men vid det stället där han blev korsfäst fanns det en trädgård, och i trädgården en ny grav, där ingen ännu hade blivit lagd i.</verse>
				<verse number="42">Där lade de nu Jesus, eftersom det var judarnas tillredelsedag, för graven låg nära.</verse>
			</chapter>
			<chapter number="20">
				<verse number="1">Men på den första dagen i veckan kom Maria Magdalena tidigt, medan det ännu var mörkt, till graven och fick se att stenen var borttagen från graven.</verse>
				<verse number="2">Då sprang hon därifrån och kom till Simon Petrus och till den andre lärjungen, den som Jesus älskade, och sa till dem: De har tagit bort Herren ur graven, och vi vet inte var de har lagt honom.</verse>
				<verse number="3">Då begav sig Petrus och den andre lärjungen iväg och kom till graven.</verse>
				<verse number="4">Och de sprang båda tillsammans, men den andre lärjungen sprang snabbare än Petrus och kom först till graven.</verse>
				<verse number="5">Och när han lutade sig ner, såg han linnebindlarna ligga där, men han gick inte in.</verse>
				<verse number="6">Så kom Simon Petrus efter honom. Och han gick in i graven och såg linnebindlarna ligga där,</verse>
				<verse number="7">och duken som hade täckt hans huvud. Den låg inte tillsammans med linnebindlarna utan för sig själv, hopvikt på en särskild plats.</verse>
				<verse number="8">Därför gick då också den andre lärjungen in, han som hade kommit först till graven, och han såg och trodde.</verse>
				<verse number="9">För de hade ännu inte förstått Skriften att han skulle uppstå från de döda.</verse>
				<verse number="10">Därefter gick lärjungarna tillbaka till sina hem igen.</verse>
				<verse number="11">Men Maria stod och grät utanför graven. Och medan hon grät lutade hon sig in i graven</verse>
				<verse number="12">och fick se två änglar i vita kläder sitta där Jesu kropp hade legat, den ena vid huvudet och den andra vid fötterna.</verse>
				<verse number="13">Och de sa till henne: Kvinna, varför gråter du? Hon sa till dem: Därför att de har tagit bort min Herre, och jag vet inte var de har lagt honom.</verse>
				<verse number="14">Och när hon sa detta, vände hon sig om och fick se Jesus stå där, men hon visste inte att det var Jesus.</verse>
				<verse number="15">Jesus sa till henne: Kvinna, varför gråter du? Vem söker du? Hon trodde att det var trädgårdsmästaren och sa till honom: Herre, om du har burit bort honom, så säg mig var du har lagt honom, så att jag kan hämta honom.</verse>
				<verse number="16">Jesus sa till henne: Maria! Hon vände sig om och sa till honom: Rabbuni, det betyder Mästare.</verse>
				<verse number="17">Jesus sa till henne: Rör inte vid mig, för jag har ännu inte farit upp till min Fader. Men gå till mina bröder och säg till dem: Jag far upp till min Fader och er Fader, och till min Gud och er Gud.</verse>
				<verse number="18">Maria Magdalena kom och berättade för lärjungarna att hon hade sett Herren och att han hade sagt detta till henne.</verse>
				<verse number="19">Senare samma dag, på kvällen, den första i veckan, då lärjungarna av rädsla för judarna var samlade bakom låsta dörrar, kom Jesus och stod mitt ibland dem och sa till dem: Frid vare med er.</verse>
				<verse number="20">Och när han hade sagt detta, visade han dem sina händer och sin sida. Då blev lärjungarna glada när de såg Herren.</verse>
				<verse number="21">Då sa Jesus än en gång till dem: Frid vare med er. Såsom Fadern har sänt mig, så sänder också jag er.</verse>
				<verse number="22">När han hade sagt detta, andades han på dem och sa till dem: Ta emot den Helige Ande.</verse>
				<verse number="23">Om ni förlåter någon hans synder, så är de förlåtna, och om ni binder någon i hans synder, så är han bunden.</verse>
				<verse number="24">Men Tomas, en av de tolv, som kallades Tvillingen, var inte med dem när Jesus kom.</verse>
				<verse number="25">Då sa de andra lärjungarna till honom: Vi har sett Herren. Men han sa till dem: Om jag inte får se hålen efter spikarna i hans händer och sticka mitt finger i hålen efter spikarna och sticka min hand i hans sida, så tror jag det inte.</verse>
				<verse number="26">Och åtta dagar därefter var hans lärjungar inne igen, och Tomas var med dem. Då kom Jesus medan dörrarna var låsta och stod mitt ibland dem och sa: Frid vare med er.</verse>
				<verse number="27">Sedan sa han till Tomas: Räck hit ditt finger, och se mina händer, och räck hit din hand, och stick den i min sida. Och tvivla inte, utan tro!</verse>
				<verse number="28">Och Tomas svarade och sa till honom: Min Herre och min Gud!</verse>
				<verse number="29">Jesus sa till honom: Eftersom du har sett mig, Tomas, tror du. Saliga är de som inte ser och ändå tror.</verse>
				<verse number="30">Och i sanning gjorde Jesus i sina lärjungars åsyn också många andra mirakler som inte är uppskrivna i denna bok.</verse>
				<verse number="31">Men dessa har blivit nedskrivna, för att ni ska tro att Jesus är Kristus, Guds Son, och för att ni genom tron ska ha liv i hans namn.</verse>
			</chapter>
			<chapter number="21">
				<verse number="1">Därefter uppenbarade sig Jesus på nytt för lärjungarna vid Tiberias sjö. Och han uppenbarade sig på följande sätt:</verse>
				<verse number="2">Simon Petrus och Tomas, som kallades Tvillingen, och Natanael, från Kana i Galileen, och Sebedeus söner och två andra av hans lärjungar var tillsammans.</verse>
				<verse number="3">Simon Petrus sa då till dem: Jag går och fiskar. De sa till honom: Vi går också med dig. De gick ut och steg genast i båten. Men den natten fick de inget.</verse>
				<verse number="4">Och när det nu hade blivit morgon, stod Jesus på stranden, men lärjungarna visste inte att det var Jesus.</verse>
				<verse number="5">Då sa Jesus till dem: Barn, har ni något att äta? De svarade honom: Nej.</verse>
				<verse number="6">Och han sa till dem: Kasta ut nätet på högra sidan om båten, så ska ni få. Då kastade de ut, och nu fick de så mycket fisk, att de inte kunde dra upp det.</verse>
				<verse number="7">Den lärjunge som Jesus älskade sa då till Petrus: Det är Herren. När Simon Petrus hörde att det var Herren, tog han på sig ytterplagget, för han var inte klädd, och kastade sig i sjön.</verse>
				<verse number="8">Men de andra lärjungarna kom med båten, för de var inte längre från land än omkring 200 alnar, och de drog efter sig nätet med fiskarna.</verse>
				<verse number="9">Och när de hade stigit i land, såg de glöd ligga där och fisk som låg på den och bröd.</verse>
				<verse number="10">Jesus sa till dem: Bär hit av de fiskar som ni fångade nu.</verse>
				<verse number="11">Simon Petrus stod upp och drog upp nätet på land, fullt av stora fiskar, 153 stycken. Och fast de var så många gick nätet inte sönder.</verse>
				<verse number="12">Jesus sa till dem: Kom och ät. Och ingen av lärjungarna vågade fråga honom: Vem är du? De visste att det var Herren.</verse>
				<verse number="13">Då kom Jesus och tog brödet och gav åt dem, och likaså av fisken.</verse>
				<verse number="14">Detta var nu tredje gången som Jesus uppenbarade sig för sina lärjungar, sedan han hade uppstått från de döda.</verse>
				<verse number="15">När de nu hade ätit, sa Jesus till Simon Petrus: Simon, Jonas son, älskar du mig mer än dessa? Han sa till honom: Ja, Herre, du vet att jag har dig kär. Han sa till honom: Föd mina lamm.</verse>
				<verse number="16">Han frågade igen för andra gången: Simon, Jonas son, älskar du mig? Han sa till honom: Ja, Herre, du vet att jag har dig kär. Han sa till honom: Var en herde för mina får.</verse>
				<verse number="17">För tredje gången frågade han honom: Simon, Jonas son, har du mig kär? Petrus blev bedrövad över att han för tredje gången sa till honom: Har du mig kär? Och han svarade honom: Herre, du vet allt, du vet att jag har dig kär. Jesus sa till honom: Föd mina får.</verse>
				<verse number="18">Sannerligen, sannerligen säger jag dig: När du var ung, spände du själv bältet om dig och gick vart du ville. Men när du blir gammal, ska du sträcka ut dina händer, och en annan ska spänna bältet om dig och föra dig dit du inte vill.</verse>
				<verse number="19">Men detta sa han för att ge till känna med vilken slags död han skulle förhärliga Gud. Och efter att han hade sagt detta, sa han till honom: Följ mig.</verse>
				<verse number="20">Då vände sig Petrus om och såg att den lärjunge som Jesus älskade följde efter, han som också vid måltiden hade lutat sig mot hans bröst och sagt: Herre, vem är det som förråder dig?</verse>
				<verse number="21">Petrus såg på honom och sa till Jesus: Herre, och hur blir det med honom?</verse>
				<verse number="22">Jesus sa till honom: Om jag vill att han ska bli kvar tills jag kommer, vad rör det dig? Följ du mig!</verse>
				<verse number="23">Så kom det talet ut bland bröderna, att den lärjungen inte skulle dö. Men Jesus hade inte sagt till honom att han inte skulle dö, utan: Om jag vill att han ska bli kvar tills jag kommer, vad rör det dig?</verse>
				<verse number="24">Det är den lärjungen som vittnar om detta och har skrivit detta, och vi vet att hans vittnesbörd är sant.</verse>
				<verse number="25">Och det finns också mycket annat som Jesus gjorde, och om det skulle skrivas ner var för sig, tror jag att inte ens hela världen skulle rymma de böcker som då skulle skrivas. Amen.</verse>
			</chapter>
		</book>
		<book number="44">
			<chapter number="1">
				<verse number="1">I min förra skrift, gode Teofilus, har jag berättat om allt det som Jesus började både att göra och lära,</verse>
				<verse number="2">fram till den dag då han blev upptagen, sedan han genom den Helige Ande hade gett befallningar åt apostlarna som han hade utvalt.</verse>
				<verse number="3">För dem hade han också efter sitt lidande, genom många säkra bevis visat sig levande, då han lät sig ses av dem i fyrtio dagar och talade med dem om Guds rike.</verse>
				<verse number="4">Då han hade församlat dem, befallde han dem: Lämna inte Jerusalem utan invänta Faderns löfte som ni har hört av mig.</verse>
				<verse number="5">För Johannes döpte verkligen i vatten, men ni ska om några få dagar bli döpta i den Helige Ande.</verse>
				<verse number="6">Då de nu var samlade frågade de honom och sa: Herre, ska du i denna tid återupprätta riket åt Israel?</verse>
				<verse number="7">Då sa han till dem: Det är inte er sak att veta tider eller stunder som Fadern i sin makt har fastställt.</verse>
				<verse number="8">Men ni ska få kraft efter att den Helige Ande har kommit över er och ni ska vara vittnen åt mig både i Jerusalem och i hela Judeen och Samarien och ända till jordens yttersta gräns.</verse>
				<verse number="9">Och när han hade sagt detta, såg de hur han lyftes upp, och en molnsky tog honom ur deras åsyn.</verse>
				<verse number="10">Och medan de uppmärksamt såg mot himlen, när han for upp, se, då stod två män i vita kläder hos dem.</verse>
				<verse number="11">Och de sa: Ni galileiska män, varför står ni och ser upp mot himlen? Denne Jesus som har blivit upptagen från er till himlen, han ska komma igen på samma sätt som ni har sett honom fara upp till himlen.</verse>
				<verse number="12">Då vände de tillbaka till Jerusalem från det berg som heter Oljeberget, som ligger nära Jerusalem, en sabbatsdags resa därifrån.</verse>
				<verse number="13">Och när de hade kommit in, gick de upp i den sal i övervåningen där de höll till, både Petrus och Jakob och Johannes och Andreas, Filippus och Tomas, Bartolomeus och Matteus, Jakob, Alfeus son, och Simon seloten och Judas, Jakobs son.</verse>
				<verse number="14">Alla dessa höll enigt och troget ut i bön och åkallan, tillsammans med kvinnorna och Maria, Jesu mor, samt med hans bröder.</verse>
				<verse number="15">Och i de dagarna stod Petrus upp bland lärjungarna – ett antal av omkring 120 personer var samlade – och sa:</verse>
				<verse number="16">Män, bröder, det ställe i Skriften måste gå i uppfyllelse som den Helige Ande genom Davids mun hade förutsagt om Judas, som blev en vägvisare åt dem som grep Jesus.</verse>
				<verse number="17">För han räknades som en av oss och hade fått sin del i denna tjänst.</verse>
				<verse number="18">Men han köpte ett jordstycke för sin syndalön, och han svällde upp och buken brast mitt itu och alla hans inälvor rann ut.</verse>
				<verse number="19">Och det blev känt för alla dem som bor i Jerusalem, så att det jordstycket på deras språk kallades Akeldamak, vilket betyder Blodsåkern.</verse>
				<verse number="20">För det står skrivet i Psaltaren: Låt hans gård bli öde, och låt ingen finnas som bor där, och låt en annan få hans ämbete.</verse>
				<verse number="21">Därför måste nu en av de män som har varit med oss under hela den tid som Herren Jesus gick in och ut bland oss,</verse>
				<verse number="22">ända från det han döptes av Johannes till den dag då han blev upptagen från oss, insättas till att vara ett vittne med oss om hans uppståndelse.</verse>
				<verse number="23">Och de ställde fram två: Josef, som kallades Barsabbas, som även kallades Justus, och Mattias.</verse>
				<verse number="24">Sedan bad de och sa: Du Herre, som känner allas hjärtan, visa oss vilken av dessa två du har utvalt</verse>
				<verse number="25">till att få sin del i denna tjänst och detta apostlaämbete, som Judas övergav för att gå till den plats som var hans.</verse>
				<verse number="26">Så de kastade lott om dem, och lotten föll på Mattias. Och han blev räknad tillsammans med de elva apostlarna.</verse>
			</chapter>
			<chapter number="2">
				<verse number="1">När pingstdagen var inne var de alla samlade i full enighet.</verse>
				<verse number="2">Då kom plötsligt ett dån från himlen, såsom när en våldsam storm drar fram, och det fyllde hela huset där de satt.</verse>
				<verse number="3">Och tungor såsom av eld visade sig för dem, vilka fördelade sig och de satte sig på var och en av dem.</verse>
				<verse number="4">Och de blev alla uppfyllda av den Helige Ande och började tala med andra tungomål, allteftersom Anden ingav dem att tala.</verse>
				<verse number="5">Och i Jerusalem bodde det gudfruktiga judiska män från alla folk under himlen.</verse>
				<verse number="6">Då nu detta dån hördes, samlades mycket folk och de var förbryllade, eftersom var och en hörde sitt eget språk talas av dem.</verse>
				<verse number="7">Och de blev alla häpna och förundrade och de sa till varandra: Se, är inte alla dessa som talar, galileer?</verse>
				<verse number="8">Hur kan då var och en höra det egna språket talas som där vi är födda?</verse>
				<verse number="9">Parter och meder och elamiter och de som bor i Mesopotamien och i Judeen och Kappadocien, Pontus och Asien,</verse>
				<verse number="10">både Frygien och Pamfylien, Egypten och de delar av Libyen som gränsar mot Cyrene, och besökande från Rom, både judar och proselyter,</verse>
				<verse number="11">kreter och araber. Vi hör dem tala om Guds underbara verk på våra egna språk.</verse>
				<verse number="12">Och de blev alla häpna och förvirrade, och den ene sa till den andre: Vad betyder detta?</verse>
				<verse number="13">Men andra drev med dem och sa: De är fulla av sött vin.</verse>
				<verse number="14">Då trädde Petrus fram med de elva och höjde sin röst och talade till dem: Ni judiska män och alla ni som bor i Jerusalem. Detta ska ni veta, och lyssna till mina ord,</verse>
				<verse number="15">för dessa är inte druckna som ni tror. Det är ju bara tredje timmen på dagen.</verse>
				<verse number="16">Utan detta är det som är sagt genom profeten Joel:</verse>
				<verse number="17">Och det ska ske i de yttersta dagarna, säger Gud: Jag ska utgjuta av min Ande över allt kött, och era söner och era döttrar ska profetera, och era ynglingar ska se syner, och era äldste ska drömma drömmar.</verse>
				<verse number="18">Och över mina tjänare och över mina tjänarinnor ska jag i de dagarna utgjuta av min Ande, och de ska profetera.</verse>
				<verse number="19">Jag ska låta under ske uppe på himlen och tecken nere på jorden: blod och eld och moln av rök.</verse>
				<verse number="20">Solen ska vändas i mörker, och månen i blod, innan Herrens dag kommer, den stora och synliga.</verse>
				<verse number="21">Och det ska ske att var och en som åkallar Herrens namn ska bli frälst.</verse>
				<verse number="22">Ni män av Israel! Hör dessa ord: Jesus från Nasaret, en man som inför er har blivit bekräftad av Gud genom kraftgärningar och under och tecken som Gud gjorde genom honom bland er, som ni också själva vet.</verse>
				<verse number="23">Honom som genom Guds fastställda plan och förutbestämmelse blev utlämnad, har ni tagit och med onda mäns händer korsfäst och dödat.</verse>
				<verse number="24">Honom har Gud uppväckt, efter att han hade löst honom ur dödens vånda, eftersom det inte var möjligt att han skulle behållas av den.</verse>
				<verse number="25">För David säger om honom: Jag har alltid Herren för mina ögon, för han är på min högra sida för att jag inte ska vackla.</verse>
				<verse number="26">Därför gladde sig mitt hjärta och min tunga fröjdade sig, och även mitt kött ska vila i hoppet.</verse>
				<verse number="27">För du ska inte lämna min själ åt dödsriket, inte heller ska du låta din Helige se förgängelsen.</verse>
				<verse number="28">Du har visat mig livets vägar, du ska uppfylla mig med glädje inför ditt ansikte.</verse>
				<verse number="29">Män och bröder, låt mig tala öppet till er om patriarken David, att han är både död och begraven, och hans grav finns ibland oss än idag.</verse>
				<verse number="30">Eftersom han var en profet och visste att Gud med ed hade svurit honom, att ur en av hans efterkommande, enligt köttet, resa upp Kristus för att sitta på hans tron,</verse>
				<verse number="31">förutsåg han och talade om Kristi uppståndelse: att hans själ inte skulle lämnas åt dödsriket, inte heller skulle hans kropp se förgängelsen.</verse>
				<verse number="32">Denne Jesus har Gud uppväckt, det är vi alla vittnen till.</verse>
				<verse number="33">Efter att han blev upphöjd till Guds högra sida och har tagit emot löftet av Fadern om den Helige Ande, har han utgjutit detta som ni nu ser och hör.</verse>
				<verse number="34">För David har inte farit upp till himlen, men han säger själv: Herren sa till min Herre: Sätt dig på min högra sida,</verse>
				<verse number="35">till dess jag har lagt dina fiender till en fotpall för dina fötter.</verse>
				<verse number="36">Därför ska hela Israels hus vara helt förvissade om att denne Jesus som ni har korsfäst, honom har Gud gjort både till Herre och till Kristus.</verse>
				<verse number="37">När de hörde detta, fick de ett styng i hjärtat och sa till Petrus och de andra apostlarna: Män och bröder, vad ska vi göra?</verse>
				<verse number="38">Då sa Petrus till dem: Omvänd er och låt var och en av er döpa sig i Jesu Kristi namn till syndernas förlåtelse och ni ska få den Helige Andes gåva.</verse>
				<verse number="39">För åt er är löftet givet och åt era barn och åt alla dem som är långt borta, så många som Herren vår Gud ska kalla.</verse>
				<verse number="40">Också med många andra ord vittnade och förmanade han och sa: Låt er frälsas från detta onda släkte.</verse>
				<verse number="41">De som då med glädje tog emot hans ord, lät döpa sig, och så ökades församlingen den dagen med omkring tre tusen själar.</verse>
				<verse number="42">Och de höll fast vid apostlarnas lära och gemenskapen och vid brödsbrytelsen och bönerna.</verse>
				<verse number="43">Och fruktan kom över varje själ, och många under och tecken gjordes genom apostlarna.</verse>
				<verse number="44">Och alla troende var tillsammans och hade allting gemensamt,</verse>
				<verse number="45">och de sålde sina ägodelar och tillhörigheter och delade ut dem till alla, efter vad var och en behövde.</verse>
				<verse number="46">Och varje dag var de ständigt och i full enighet tillsammans i templet, och i hemmen bröt de bröd, och åt sin mat med fröjd och uppriktigt hjärta.</verse>
				<verse number="47">De prisade Gud och hade gott anseende hos allt folket. Och dagligen lade Herren till församlingen dem som blev frälsta.</verse>
			</chapter>
			<chapter number="3">
				<verse number="1">Och Petrus och Johannes gick tillsammans upp till templet vid bönestunden som hölls vid den nionde timmen.</verse>
				<verse number="2">Då bar man dit en man som hade varit lam från födelsen, och som man varje dag satte vid den tempelport som kallas Sköna porten, för att han skulle be om en gåva av dem som gick in i templet.</verse>
				<verse number="3">När han fick se Petrus och Johannes, då de skulle gå in i templet, bad han om en gåva.</verse>
				<verse number="4">Och tillsammans med Johannes fäste Petrus sina ögon på honom och sa: Se på oss.</verse>
				<verse number="5">Då såg han på dem, i förväntan att han skulle få något av dem.</verse>
				<verse number="6">Men Petrus sa: Silver och guld har jag inte, men det jag har det ger jag dig: I Jesu Kristi, nasaréns, namn: Stå upp och gå!</verse>
				<verse number="7">Han tog då honom vid högra handen och reste upp honom, och genast fick han styrka i sina fötter och vrister,</verse>
				<verse number="8">och hoppade upp, stod och gick omkring. Och han följde dem in i templet, gående och hoppande och prisande Gud.</verse>
				<verse number="9">Och allt folket såg honom gå omkring och prisa Gud.</verse>
				<verse number="10">Och de kände igen honom och såg att det var han som brukade sitta vid Sköna porten utanför templet för att be om en gåva, och de uppfylldes av häpnad och förundran över det som hade hänt med honom.</verse>
				<verse number="11">Då nu mannen som hade varit lam och blivit helad höll sig till Petrus och Johannes, strömmade allt folket, utom sig av häpnad, samman omkring dem i Salomos pelargång, som den kallas.</verse>
				<verse number="12">Och när Petrus såg det började han tala till folket: Ni män av Israel, varför förundrar ni er över detta? Eller varför stirrar ni på oss, som om vi av vår egen kraft eller gudsfruktan har gjort att han kan gå?</verse>
				<verse number="13">Abrahams och Isaks och Jakobs Gud, våra fäders Gud, har förhärligat sin Son Jesus, som ni utlämnade och förnekade inför Pilatus, när han hade beslutat att frige honom.</verse>
				<verse number="14">Men ni förnekade den Helige och Rättfärdige och begärde att en man, en mördare, skulle friges åt er,</verse>
				<verse number="15">och ni dödade Livets Furste, som Gud har uppväckt från de döda. Det är vi vittnen till.</verse>
				<verse number="16">Och genom tron på hans namn har denne som ni ser och känner fått styrka av hans namn. Och tron som kommer genom honom har gett honom hans fulla hälsa inför er alla.</verse>
				<verse number="17">Men nu vet jag, bröder, att varken ni eller era rådsherrar visste vad ni gjorde.</verse>
				<verse number="18">Men det som Gud har förutsagt genom alla sina profeters mun, att Kristus skulle lida, det har han på detta sätt låtit gå i uppfyllelse.</verse>
				<verse number="19">Ångra er därför och vänd om, så att era synder blir utplånade,</verse>
				<verse number="20">och för att tider av vederkvickelse ska komma från Herrens ansikte, och han sänder Jesus Kristus, han som tidigare blev förkunnad för er.</verse>
				<verse number="21">Honom måste himlen ta emot tills de tider kommer då allt, som Gud har talat om genom alla sina heliga profeters mun från världens början, ska bli upprättat igen.</verse>
				<verse number="22">För Mose har ju sagt till fäderna: En profet som är lik mig ska Herren er Gud låta stå upp åt er från era bröder. Lyssna till honom i allt vad han säger till er.</verse>
				<verse number="23">Och det ska ske att var och en själ som inte lyssnar till den profeten ska utrotas ur folket.</verse>
				<verse number="24">Och även alla profeterna från Samuel och de som kom efter, så många som har talat, har också förutsagt dessa dagar.</verse>
				<verse number="25">Ni är barn av profeterna och av det förbund som Gud har gjort med våra fäder, när han sa till Abraham: I din säd ska alla släkten på jorden bli välsignade.</verse>
				<verse number="26">Efter att Gud låtit sin Son Jesus uppstå, sände han honom först till er för att välsigna er, genom att var och en av er vänder om från sina onda gärningar.</verse>
			</chapter>
			<chapter number="4">
				<verse number="1">Medan de talade till folket, kom prästerna med tempelvaktens befälhavare och sadduceerna till dem.</verse>
				<verse number="2">Dessa tog illa vid sig för att de undervisade folket och predikade uppståndelsen från de döda genom Jesus.</verse>
				<verse number="3">Därför grep de dem och satte dem i häkte till följande dag, eftersom det redan var kväll.</verse>
				<verse number="4">Men många av dem som hade hört ordet kom till tro, och antalet män var nu omkring fem tusen.</verse>
				<verse number="5">Och nästa dag hände det sig att Stora rådets medlemmar samlades i Jerusalem, både äldste och skriftlärda,</verse>
				<verse number="6">även Hannas, översteprästen, och Kaifas och Johannes och Alexander och så många som var av översteprästerlig släkt.</verse>
				<verse number="7">Och de lät föra fram dem inför sig och frågade: Genom vilken makt eller i vilket namn har ni gjort detta?</verse>
				<verse number="8">Då sa Petrus, som var uppfylld av den Helige Ande, till dem: Ni folkets rådsherrar och äldste i Israel.</verse>
				<verse number="9">Om vi i dag förhörs för en god gärning mot en sjuk man, på vad sätt denne har blivit helad,</verse>
				<verse number="10">så ska ni alla och hela Israels folk veta, att det är genom Jesu Kristi, nasaréns namn, vilken ni korsfäste, men som Gud har uppväckt från de döda, genom honom står den här mannen frisk framför er.</verse>
				<verse number="11">Han är stenen som förkastades av er, byggnadsarbetare, men som har blivit huvudhörnstenen.</verse>
				<verse number="12">Det finns ingen frälsning hos någon annan. För det finns inget annat namn under himlen, som är givet bland människor, genom vilket vi kan bli frälsta.</verse>
				<verse number="13">När de såg sådan frimodighet hos Petrus och Johannes och märkte att de var olärda och outbildade, förundrade de sig. Men de kände igen dem att de hade varit tillsammans med Jesus.</verse>
				<verse number="14">Och när de såg mannen som hade blivit botad stå bredvid dem, kunde de inte säga något emot det.</verse>
				<verse number="15">Sedan de hade befallt dem att gå ut från rådssalen överlade de med varandra.</verse>
				<verse number="16">De sa: Vad ska vi göra med dessa män? Att ett märkligt tecken verkligen har skett genom dem är uppenbart för alla som bor i Jerusalem, och vi kan inte förneka det.</verse>
				<verse number="17">Men för att det inte ska sprida sig ännu mer bland folket, ska vi strängt förbjuda dem att i fortsättningen tala till någon människa i det namnet.</verse>
				<verse number="18">Och de kallade in dem och förbjöd dem att över huvud taget tala eller undervisa i Jesu namn.</verse>
				<verse number="19">Men Petrus och Johannes svarade och sa till dem: Om det är rätt inför Gud att vi hör mer på er än på Gud, det får ni själva döma.</verse>
				<verse number="20">Men vi kan inte tiga om det vi har sett och hört.</verse>
				<verse number="21">Då hotade de dem ännu en gång och lät dem gå, för de kunde inte på grund av folket komma på något sätt att straffa dem, eftersom alla prisade Gud för det som hade hänt.</verse>
				<verse number="22">För mannen som genom detta mirakel hade blivit helad var över fyrtio år.</verse>
				<verse number="23">Och efter att ha blivit frigivna, kom de till sina egna och berättade för dem allt vad översteprästerna och de äldste hade sagt till dem.</verse>
				<verse number="24">Och efter att de hört det, bad de högt i full enighet till Gud och sa: Herre, du är Gud, som har gjort himmel och jord och havet och allt det som är i dem.</verse>
				<verse number="25">Du som har sagt genom din tjänare Davids mun: Varför blev hedningarna upprörda och varför tänkte folken ut meningslösa planer?</verse>
				<verse number="26">Jordens kungar trädde fram och furstarna gaddade sig samman mot Herren och mot hans Smorde.</verse>
				<verse number="27">Ja, de har verkligen förenat sig, både Herodes och Pontius Pilatus, tillsammans med hedningarna och Israels folk mot din Helige Son Jesus, som du har smort,</verse>
				<verse number="28">för att utföra vad din makt och ditt rådslut hade förutbestämt skulle ske.</verse>
				<verse number="29">Och nu, Herre, se till deras hotelser och ge dina tjänare all frimodighet, så att de kan tala ditt ord,</verse>
				<verse number="30">genom att du sträcker ut din hand till att bota, och till att låta tecken och under ske genom din Helige Son Jesu namn.</verse>
				<verse number="31">När de hade bett, skakades platsen där de var samlade, och de blev alla uppfyllda av den Helige Ande och talade Guds ord med frimodighet.</verse>
				<verse number="32">Och skaran av dem som kommit till tro var ett hjärta och en själ, och ingen enda kallade något av det han ägde för sitt, utan de hade allt gemensamt.</verse>
				<verse number="33">Och med stor kraft frambar apostlarna vittnesbördet om Herren Jesu uppståndelse, och stor nåd var över dem alla.</verse>
				<verse number="34">Och det var ingen som led någon nöd bland dem, eftersom alla som ägde mark eller hus sålde dem och kom med betalningen för det som de hade sålt</verse>
				<verse number="35">och lade ner den för apostlarnas fötter. Och man delade ut åt var och en efter vad han behövde.</verse>
				<verse number="36">Och Joses, som av apostlarna kallades Barnabas – det betyder tröstens son – en levit från Cypern,</verse>
				<verse number="37">hade en åker. Den sålde han och kom med pengarna och lade dem för apostlarnas fötter.</verse>
			</chapter>
			<chapter number="5">
				<verse number="1">Men en man vid namn Ananias sålde tillsammans med sin hustru Safira en egendom,</verse>
				<verse number="2">och han tog med sin hustrus vetskap undan något av betalningen och bar fram en del och lade för apostlarnas fötter.</verse>
				<verse number="3">Då sa Petrus: Ananias, varför har Satan uppfyllt ditt hjärta, så att du ljög för den Helige Ande och tog undan en del av betalningen för jorden?</verse>
				<verse number="4">Var den inte din, så länge du hade den kvar? Och efter att den var såld, hade du inte rätt att göra som du ville? Varför har du i ditt hjärta bestämt dig för att göra något sådant? Du har inte ljugit för människor, utan för Gud.</verse>
				<verse number="5">Då Ananias hörde dessa ord, föll han ner och gav upp andan. Och stor fruktan kom över alla dem som hörde detta.</verse>
				<verse number="6">Och de yngre männen stod upp, svepte in honom, bar bort och begravde honom.</verse>
				<verse number="7">Och det var omkring tre timmar senare, som hans hustru kom in utan att veta vad som hade hänt.</verse>
				<verse number="8">Då började Petrus tala och sa till henne: Säg mig, sålde ni jorden för så mycket? Och hon svarade: Ja, för så mycket.</verse>
				<verse number="9">Då sa Petrus till henne: Varför var ni överens om att ni skulle fresta Herrens Ande? Se, fötterna av dem som har begravt din man är utanför dörren, och de ska bära ut dig.</verse>
				<verse number="10">Då föll hon genast ner vid hans fötter och gav upp andan. Och de unga männen kom in och fann henne död, och efter att de hade burit ut henne begravde de henne bredvid hennes man.</verse>
				<verse number="11">Och stor fruktan kom över hela församlingen och över alla dem som hörde detta.</verse>
				<verse number="12">Och många tecken och under skedde bland folket genom apostlarnas händer. Och de var tillsammans i full enighet i Salomos pelargång.</verse>
				<verse number="13">Och av de andra vågade ingen ansluta sig till dem, men folket uppskattade dem.</verse>
				<verse number="14">Och ännu fler kom till tro på Herren, skaror av både män och kvinnor,</verse>
				<verse number="15">så att de bar ut de sjuka på gatorna, och lade dem på bäddar och bårar, för att åtminstone Petrus skugga skulle falla på någon av dem, när han gick förbi.</verse>
				<verse number="16">Och det kom även en stor skara från städerna runt omkring till Jerusalem. De förde med sig sjuka och dem som plågades av orena andar, och de blev alla helade.</verse>
				<verse number="17">Då stod översteprästen upp, och alla de som var med honom som tillhörde sadduceernas parti, uppfyllda med avund.</verse>
				<verse number="18">och de grep apostlarna och satte dem i allmänt fängelse.</verse>
				<verse number="19">Men en Herrens ängel öppnade om natten fängelsets portar och förde ut dem och sa:</verse>
				<verse number="20">Gå och ställ er i templet och tala till folket alla de ord som hör till detta livet.</verse>
				<verse number="21">Då de hade hört detta, gick de tidigt på morgonen in i templet och undervisade. Då kom översteprästen och de som var med honom och kallade samman Stora rådet och alla de äldste bland Israels barn, och skickade bud till fängelset för att hämta dem.</verse>
				<verse number="22">Men då tjänarna kom dit, fann de dem inte i fängelset. De vände tillbaka och rapporterade,</verse>
				<verse number="23">och sa: Fängelset fann vi verkligen ordentligt låst och vakterna stod utanför dörrarna, men då vi öppnade fann vi ingen därinne.</verse>
				<verse number="24">Och när översteprästen och tempelvaktens befälhavare och översteprästerna hörde dessa ord, blev de villrådiga och undrade vad detta skulle betyda.</verse>
				<verse number="25">Då kom en och berättade för dem och sa: Se, de män som ni har satt i fängelset är i templet och står där och undervisar folket.</verse>
				<verse number="26">Då gick befälhavaren med tjänarna och hämtade dem utan att bruka våld, eftersom de fruktade för folket, att de skulle bli stenade.</verse>
				<verse number="27">När de hade hämtat dem dit, förde de fram dem inför Stora rådet, och översteprästen frågade dem,</verse>
				<verse number="28">och sa: Befallde vi inte er uttryckligen att ni inte skulle undervisa i det namnet? Och se, ni har uppfyllt Jerusalem med er lära och ni vill dra över oss denne mannens blod.</verse>
				<verse number="29">Men Petrus och apostlarna svarade och sa: Man måste lyda Gud mer än människor.</verse>
				<verse number="30">Våra fäders Gud har uppväckt Jesus, som ni hängde upp på trä och dödade.</verse>
				<verse number="31">Honom har Gud med sin högra hand upphöjt till furste och frälsare, för att ge Israel omvändelse och syndernas förlåtelse.</verse>
				<verse number="32">Och vi är hans vittnen till detta, och det är också den Helige Ande som Gud har gett åt dem som lyder honom.</verse>
				<verse number="33">När de hörde detta, blev de ursinniga och rådslog om att döda dem.</verse>
				<verse number="34">Då stod en farisé upp i Stora rådet, en laglärare vid namn Gamaliel, som var högt aktad av allt folket, och befallde att man för en kort stund skulle föra ut apostlarna.</verse>
				<verse number="35">Sedan sa han till dem: Ni män av Israel, tänk er för, vad ni är på väg att göra med dessa män.</verse>
				<verse number="36">För en tid sedan uppträdde Teudas, och gav sig ut för att vara något, och ett antal män, omkring fyrahundra, slöt sig till honom. Men han dödades, och alla de som trodde på honom skingrades och blev till intet.</verse>
				<verse number="37">Efter honom, vid tiden för skattskrivningen, uppträdde Judas från Galileen, och förledde mycket folk till att följa honom. Också han miste livet och alla de som hade lytt honom skingrades.</verse>
				<verse number="38">Och nu säger jag er: Lämna dessa män ifred och låt dem gå, för är denna plan eller detta verk av människor, så kommer det att gå om intet.</verse>
				<verse number="39">Men är det av Gud, kan ni inte slå ner det, såvida ni inte vill bli funna med att strida även mot Gud.</verse>
				<verse number="40">De blev övertygade av honom och kallade in apostlarna, lät prygla dem och befallde att de inte skulle tala i Jesu namn, och lät dem gå.</verse>
				<verse number="41">Och de gick från Stora rådet, glada över att de ansetts värdiga att lida vanära för hans namns skull.</verse>
				<verse number="42">Och de upphörde inte att varje dag i templet och i varje hus undervisa och predika evangelium om Jesus Kristus.</verse>
			</chapter>
			<chapter number="6">
				<verse number="1">Och vid den tiden då antalet lärjungar ökade, började de grekisktalande judarna klaga på hebreerna över att deras änkor blev förbisedda vid den dagliga utdelningen.</verse>
				<verse number="2">Då kallade de tolv samman hela skaran av lärjungar och sa: Det går inte an att vi försummar Guds ord för att tjäna vid borden.</verse>
				<verse number="3">Därför ska ni, bröder, utse bland er sju män som har gott rykte och som är uppfyllda av den Helige Ande och visdom, som vi kan ge denna uppgift åt.</verse>
				<verse number="4">Då kan vi helt ägna oss åt bönen och åt ordets tjänst.</verse>
				<verse number="5">Och det talet behagade hela skaran, och de valde Stefanus, en man uppfylld av tro och den Helige Ande, och Filippus och Prokorus och Nikanor och Timon och Parmenas och Nikolaus, en proselyt från Antiokia.</verse>
				<verse number="6">Dessa förde de fram inför apostlarna. Och när de hade bett lade de sina händer på dem.</verse>
				<verse number="7">Och Guds ord hade framgång, och antalet lärjungar i Jerusalem ökade kraftigt, och en stor skara av prästerna blev lydiga mot tron.</verse>
				<verse number="8">Och Stefanus, som var fylld av tro och kraft, gjorde stora under och tecken bland folket.</verse>
				<verse number="9">Då stod det fram några från den synagoga som kallades: De frigivnas och cyreneernas och alexandrinernas synagoga, och några som kom från Cilicien och Asien, och diskuterade med Stefanus.</verse>
				<verse number="10">Men de kunde inte stå emot den visdom och den Ande med vilken han talade.</verse>
				<verse number="11">Då intalade de några män att säga: Vi har hört honom tala hädiska ord mot Mose och mot Gud.</verse>
				<verse number="12">Och de eggade upp folket och de äldste och de skriftlärda, och de kom mot honom, grep honom och förde honom inför Stora rådet.</verse>
				<verse number="13">Och de förde fram falska vittnen som sa: Denne man upphör inte att tala hädiska ord mot denna heliga plats och mot lagen.</verse>
				<verse number="14">För vi hörde honom säga att denne Jesus från Nasaret ska förstöra denna plats och ska förändra de seder som Mose har överlämnat åt oss.</verse>
				<verse number="15">Och alla som satt i Stora rådet fäste ögonen på honom och såg att hans ansikte var som en ängels ansikte.</verse>
			</chapter>
			<chapter number="7">
				<verse number="1">Då frågade översteprästen: Stämmer detta?</verse>
				<verse number="2">Då sa han: Män, bröder och fäder, lyssna. Härlighetens Gud uppenbarade sig för vår fader Abraham, medan han var i Mesopotamien, innan han bodde i Haran,</verse>
				<verse number="3">och sa till honom: Gå ut ur ditt land och från din släkt och kom till det land som jag ska visa dig.</verse>
				<verse number="4">Då gick han ut ur kaldeernas land och uppehöll sig i Haran. Och då hans fader var död, förde han honom därifrån till det land där ni nu bor.</verse>
				<verse number="5">Och han gav honom ingen arvedel däri, inte ens en fotsbredd. Men han lovade att ge det till egendom åt honom och åt hans efterkommande efter honom, trots att han ännu inte hade några barn.</verse>
				<verse number="6">Och detta är vad Gud sa, att hans efterkommande skulle bli främlingar i ett land som inte är deras, och att man skulle göra dem till slavar och förtrycka dem i fyrahundra år.</verse>
				<verse number="7">Men det folk som de blir slavar åt ska jag döma, sa Gud, och därefter ska de gå ut därifrån och tjäna mig på denna plats.</verse>
				<verse number="8">Och han gav honom omskärelsens förbund. Och så födde han Isak och omskar honom på åttonde dagen, och Isak födde Jakob, och Jakob födde de tolv patriarkerna.</verse>
				<verse number="9">Och i sin avundsjuka sålde patriarkerna Josef till Egypten. Men Gud var med honom,</verse>
				<verse number="10">och han räddade honom ut ur alla hans bedrövelser och gav honom nåd och visdom inför Farao, kungen i Egypten. Och han satte honom att styra över Egypten och hela sitt hus.</verse>
				<verse number="11">Så kom en hungersnöd och mycket lidande över hela Egypten och Kanaans land. Och våra fäder fann ingenting att äta.</verse>
				<verse number="12">Men då Jakob hörde att det fanns säd i Egypten, sände han våra fäder dit första gången.</verse>
				<verse number="13">Och den andra gången gav Josef sig till känna för sina bröder och Farao fick reda på Josefs släkt.</verse>
				<verse number="14">Då skickade Josef bud och kallade sin far Jakob till sig och hela sin släkt, sjuttiofem själar.</verse>
				<verse number="15">Och Jakob drog ner till Egypten, och han dog, han och våra fäder.</verse>
				<verse number="16">Och de blev förda till Sikem och lades i den grav som Abraham hade köpt för en summa pengar av sönerna till Hamor från Sikem.</verse>
				<verse number="17">Men när tiden närmade sig för det löfte som Gud hade svurit till Abraham med ed, växte folket i antal i Egypten och blev talrikt,</verse>
				<verse number="18">tills det uppstod en annan kung, som inte kände Josef.</verse>
				<verse number="19">Han gick fram med list mot vårt folk och behandlade våra fäder illa, så att de måste sätta ut sina nyfödda, för att de inte skulle överleva.</verse>
				<verse number="20">Vid den tiden föddes Mose och han var välbehaglig inför Gud, och blev fostrad i sin fars familj i tre månader.</verse>
				<verse number="21">Och då han sattes ut, tog Faraos dotter upp honom och uppfostrade honom som sin egen son.</verse>
				<verse number="22">Och Mose blev undervisad i all den visdom som egyptierna hade och var mäktig i ord och i gärningar.</verse>
				<verse number="23">Men när han blev fyrtio år gammal, blev det lagt på hans hjärta att han skulle besöka sina bröder, Israels barn.</verse>
				<verse number="24">Då han såg en av dem bli illa behandlad, försvarade han honom och hämnades den misshandlade och slog ihjäl egyptiern.</verse>
				<verse number="25">För han trodde att hans bröder skulle förstå, att Gud genom hans hand skulle rädda dem, men de förstod det inte.</verse>
				<verse number="26">Och nästa dag kom han fram till dem när de slogs och försökte få dem att bli sams och sa: Män, ni är ju bröder. Varför gör ni varandra illa?</verse>
				<verse number="27">Men den som hade handlat orätt mot sin landsman stötte bort honom, och sa: Vem har satt dig till ledare och domare över oss?</verse>
				<verse number="28">Inte vill du väl döda mig, som du dödade egyptiern i går?</verse>
				<verse number="29">Då flydde Mose för dessa ords skull och blev en främling i Midjans land, där två söner föddes åt honom.</verse>
				<verse number="30">Och när fyrtio år hade gått, visade sig en Herrens ängel för honom i öknen vid Sinai berg i flamman från en brinnande törnbuske.</verse>
				<verse number="31">Då Mose såg det förundrade han sig över synen, och då han gick närmare för att se vad det var, kom Herrens röst till honom:</verse>
				<verse number="32">Jag är dina fäders Gud, Abrahams Gud, Isaks Gud och Jakobs Gud. Då darrade Mose av fruktan och vågade inte se dit.</verse>
				<verse number="33">Då sa Herren till honom: Ta av sandalerna från dina fötter. För platsen där du står är helig mark.</verse>
				<verse number="34">Jag har noga sett hur mitt folk förtrycks i Egypten, och jag har hört deras suckan och jag har stigit ner för att befria dem. Och kom nu, jag vill sända dig till Egypten.</verse>
				<verse number="35">Denne Mose som de förnekade när de sa: Vem har satt dig till ledare och domare? Honom sände Gud till att vara en ledare och befriare genom ängelns hand som uppenbarade sig för honom i törnbusken.</verse>
				<verse number="36">Han förde dem ut, efter att han hade gjort under och tecken i Egypten, och i Röda havet, och i öknen i fyrtio år.</verse>
				<verse number="37">Det var denne Mose som sa till Israels barn: En profet lik mig ska Herren er Gud låta uppväcka åt er från era bröder, honom ska ni höra på.</verse>
				<verse number="38">Det var han som i församlingen i öknen var med ängeln som talade till honom och våra fäder på Sinai berg, som tog emot levande ord för att ge till oss,</verse>
				<verse number="39">vilken våra fäder inte ville lyda, utan stötte honom ifrån sig och vände i sina hjärtan tillbaka till Egypten,</verse>
				<verse number="40">och sa till Aron: Gör åt oss gudar som ska gå framför oss. För vi vet inte vad som har hänt denne Mose, han som förde oss ut ur Egyptens land.</verse>
				<verse number="41">Och de gjorde en kalv under de dagarna och bar fram offer till avguden och gladde sig över sina händers verk.</verse>
				<verse number="42">Då vände sig Gud bort och överlämnade dem till att dyrka himlens härskara, som det står skrivet i profeternas bok: Ni av Israels hus, bar ni väl fram åt mig slaktoffer och andra offer under de fyrtio åren i öknen?</verse>
				<verse number="43">Ja, ni bar till och med Moloks tält och er gud Remfans stjärna, de bilder som ni hade gjort för att tillbe. Därför ska jag fördriva er bortom Babylon.</verse>
				<verse number="44">Våra fäder hade vittnesbördets tabernakel i öknen, såsom han som talade med Mose hade bestämt, att han skulle göra det efter den förebild som han hade sett.</verse>
				<verse number="45">Detta övertog också våra fäder och förde det med Josua in i det land som hedningarna rådde över, vilka Gud drev ut framför våra fäders ansikte fram till Davids tid.</verse>
				<verse number="46">Han fann nåd inför Gud, och bad att han skulle finna ett tabernakel åt Jakobs Gud.</verse>
				<verse number="47">Men Salomo byggde ett hus åt honom.</verse>
				<verse number="48">Den allra Högste bor dock inte i tempel som är byggda med händer, som profeten säger:</verse>
				<verse number="49">Himlen är min tron, och jorden är min fotpall. Vad för ett hus vill ni bygga åt mig, säger Herren, eller vad för en plats, där jag kan vila?</verse>
				<verse number="50">Har inte min hand gjort allt detta?</verse>
				<verse number="51">Ni hårdnackade och oomskurna till hjärta och öron! Ni står alltid emot den Helige Ande, ni liksom era fäder.</verse>
				<verse number="52">Vilken av profeterna har inte era fäder förföljt? Och de har dödat dem som förutsade att den Rättfärdige skulle komma, och ni har nu blivit hans förrädare och mördare,</verse>
				<verse number="53">ni, som har fått lagen förmedlad genom änglar men inte hållit den.</verse>
				<verse number="54">När de hörde detta, skar det i deras hjärtan och de bet ihop tänderna mot honom.</verse>
				<verse number="55">Men han, fylld av den Helige Ande, såg in i himlen och fick se Guds härlighet och Jesus stå på Guds högra sida,</verse>
				<verse number="56">och han sa: Se, jag ser himlen öppen och Människosonen stå på Guds högra sida.</verse>
				<verse number="57">Då skrek de med hög röst, höll för sina öron och stormade alla på en gång emot honom,</verse>
				<verse number="58">och släpade ut honom ur staden och stenade honom. Och vittnena lade sina kläder vid fötterna på en ung man som hette Saulus.</verse>
				<verse number="59">Och de stenade Stefanus, som åkallade och sa: Herre Jesus, tag emot min ande.</verse>
				<verse number="60">Och han föll på knä och ropade med hög röst: Herre, ställ dem inte till svars för denna synd. Och när han hade sagt detta, somnade han in.</verse>
			</chapter>
			<chapter number="8">
				<verse number="1">Också Saulus samtyckte till att han dödades. Och samma dag bröt en svår förföljelse ut mot församlingen i Jerusalem, och alla utom apostlarna skingrades till olika områden i Judeen och Samarien.</verse>
				<verse number="2">Några gudfruktiga män begravde Stefanus och höll en stor dödsklagan över honom.</verse>
				<verse number="3">Men Saulus försökte utplåna församlingen. Han gick in i hus efter hus och drog fram män och kvinnor och lät sätta dem i fängelse.</verse>
				<verse number="4">Men de som hade skingrats gick omkring och predikade ordet.</verse>
				<verse number="5">Och Filippus kom ner till en stad i Samarien och predikade Kristus för dem.</verse>
				<verse number="6">När de hörde och såg de mirakler han gjorde, slöt folket upp som en man och lyssnade uppmärksamt på det som Filippus hade att säga,</verse>
				<verse number="7">för de orena andarna for ut under höga rop från många som var besatta, och många lama och krymplingar blev helade.</verse>
				<verse number="8">Och det blev stor glädje i den staden.</verse>
				<verse number="9">Men där fanns en man vid namn Simon, som tidigare hade utövat trolldom i staden och hade slagit det samaritiska folket med häpnad. Han sa sig vara något stort.</verse>
				<verse number="10">Alla höll sig till honom, från den minsta till den största, och sa: Denne är Guds stora kraft.</verse>
				<verse number="11">Och de höll sig till honom, därför att han under lång tid hade fått dem att häpna genom sina trollkonster.</verse>
				<verse number="12">Men när de trodde på Filippus som predikade evangelium om Guds rike och Jesu Kristi namn, lät de döpa sig, både män och kvinnor.</verse>
				<verse number="13">Då kom även Simon själv till tro, och när han var döpt, höll han sig stadigt till Filippus. Och han häpnade när han såg de tecken och under som skedde.</verse>
				<verse number="14">När apostlarna, som var i Jerusalem, fick höra att Samarien hade tagit emot Guds ord, sände de till dem Petrus och Johannes,</verse>
				<verse number="15">som reste ner och bad för dem att de skulle få den Helige Ande,</verse>
				<verse number="16">för han hade ännu inte fallit på någon av dem, utan de var endast döpta i Herren Jesu namn.</verse>
				<verse number="17">Då lade de händerna på dem, och de tog emot den Helige Ande.</verse>
				<verse number="18">Men när Simon såg, att den Helige Ande gavs genom att apostlarna lade händerna på dem, erbjöd han dem pengar,</verse>
				<verse number="19">och sa: Ge också mig denna makt, att var och en som jag lägger händerna på får den Helige Ande.</verse>
				<verse number="20">Men Petrus svarade honom: Till fördärvet med dig och dina pengar, eftersom du menar att Guds gåva kan köpas för pengar.</verse>
				<verse number="21">Du har varken del eller lott i den här saken, eftersom ditt hjärta inte är rätt inför Gud.</verse>
				<verse number="22">Omvänd dig därför från din ondska och be till Gud att det du tänkt i ditt hjärta må, om möjligt, bli dig förlåtet.</verse>
				<verse number="23">För jag ser att du är full av bitter galla och bunden i orättfärdighetens band.</verse>
				<verse number="24">Då svarade Simon och sa: Be ni till Herren för mig, så att ingenting av det ni har sagt kommer över mig.</verse>
				<verse number="25">Och sedan de hade vittnat och predikat Herrens ord, vände de tillbaka till Jerusalem och predikade evangeliet i många byar i Samarien.</verse>
				<verse number="26">Men en Herrens ängel talade till Filippus och sa: Stå upp och gå söderut på den vägen som leder från Jerusalem ner till Gasa. Den är öde.</verse>
				<verse number="27">Och han stod upp och gick. Och se, en etiopisk hovman, en eunuck hos drottning Kandace i Etiopien, vilken hon hade satt över hela sin skattkammare, hade kommit till Jerusalem för att tillbe,</verse>
				<verse number="28">och han var nu på väg tillbaka och satt i sin vagn och läste profeten Jesaja.</verse>
				<verse number="29">Då sa Anden till Filippus: Gå fram och håll dig intill denna vagn.</verse>
				<verse number="30">Då sprang Filippus fram och hörde honom läsa profeten Jesaja, och sa: Förstår du vad du läser?</verse>
				<verse number="31">Då svarade han: Hur skulle jag kunna det, om inte någon vägleder mig? Och han bad Filippus att stiga upp och sätta sig bredvid honom.</verse>
				<verse number="32">Och det ställe i Skriften som han läste var detta: Liksom ett får fördes han bort till att slaktas och liksom ett lamm är tyst inför honom som klipper det, så öppnade han inte sin mun.</verse>
				<verse number="33">Genom hans förnedring blev hans dom borttagen, och vem ska kunna berätta om hans släkte? För hans liv togs bort från jorden.</verse>
				<verse number="34">Hovmannen började tala och sa till Filippus: Jag vill fråga dig: vem är det profeten säger detta om? Om sig själv eller om någon annan?</verse>
				<verse number="35">Då öppnade Filippus sin mun och började utifrån detta skriftställe predika evangeliet om Jesus för honom.</verse>
				<verse number="36">Och medan de färdades vägen fram, kom de till ett vatten. Då sa hovmannen: Se, här finns vatten. Vad hindrar att jag döps?</verse>
				<verse number="37">Då sa Filippus: Om du tror av hela ditt hjärta, så kan det ske. Och han svarade och sa: Jag tror att Jesus Kristus är Guds Son.</verse>
				<verse number="38">Och han befallde att vagnen skulle stanna och de steg båda ner i vattnet, både Filippus och hovmannen och han döpte honom.</verse>
				<verse number="39">När de hade stigit upp ur vattnet, ryckte Herrens Ande bort Filippus, och hovmannen såg honom inte mer, utan fortsatte glad sin resa.</verse>
				<verse number="40">Men Filippus blev funnen i Asdod, och på genomresan predikade han evangeliet i alla städer, tills han kom till Cesarea.</verse>
			</chapter>
			<chapter number="9">
				<verse number="1">Men Saulus, som fortfarande andades hot och mordlust mot Herrens lärjungar, gick till översteprästen</verse>
				<verse number="2">och bad honom om brev till synagogorna i Damaskus, så att om han fann några som hörde till ’den vägen’, vare sig män eller kvinnor, skulle han kunna föra dem bundna till Jerusalem.</verse>
				<verse number="3">Men när han på sin resa närmade sig Damaskus, så strålade plötsligt ett ljussken från himlen omkring honom.</verse>
				<verse number="4">Och han föll till marken och hörde en röst som sa till honom: Saul, Saul, varför förföljer du mig?</verse>
				<verse number="5">Då sa han: Vem är du, Herre? Och Herren svarade: Jag är Jesus, den du förföljer, det är svårt för dig att spjärna mot udden.</verse>
				<verse number="6">Både skälvande och med förvåning sa han: Herre, vad vill du att jag ska göra? Då sa Herren till honom: Stå upp och gå in i staden, så ska det bli sagt till dig vad du måste göra.</verse>
				<verse number="7">Och männen som reste med honom stod förstummade, för de hörde verkligen rösten men såg ingen.</verse>
				<verse number="8">Då reste sig Saulus upp från marken, och då han öppnade sina ögon såg han ingen, utan de tog honom vid handen och ledde honom in i Damaskus.</verse>
				<verse number="9">Och han var där i tre dagar utan att se, och han varken åt eller drack.</verse>
				<verse number="10">Och i Damaskus fanns en lärjunge som hette Ananias. Och till honom sa Herren i en syn: Ananias! Och han svarade: Se, här är jag, Herre.</verse>
				<verse number="11">Då sa Herren till honom: Stå upp och gå till den gata som kallas Raka gatan och fråga i Judas hus efter en man som heter Saulus från Tarsus, för se, han ber.</verse>
				<verse number="12">Och han har i en syn sett en man som heter Ananias komma in och lägga sin hand på honom för att han ska få sin syn igen.</verse>
				<verse number="13">Då svarade Ananias: Herre, jag har av många hört om den mannen, hur mycket ont han har gjort mot dina heliga i Jerusalem.</verse>
				<verse number="14">Och här har han nu med sig fullmakt från översteprästerna att gripa alla som åkallar ditt namn.</verse>
				<verse number="15">Men Herren sa till honom: Gå, för han är ett utvalt redskap åt mig till att bära fram mitt namn inför hedningar och kungar och Israels barn.</verse>
				<verse number="16">Och jag ska visa honom hur mycket han måste lida för mitt namns skull.</verse>
				<verse number="17">Och Ananias gick iväg och kom in i huset, och han lade sina händer på honom och sa: Broder, Saul, Herren Jesus, som visade sig för dig på vägen när du kom, har sänt mig för att du ska få din syn tillbaka och bli uppfylld av den Helige Ande.</verse>
				<verse number="18">Och genast var det som om fjäll föll från hans ögon, och han fick sin syn tillbaka omedelbart, och han stod upp och lät döpa sig.</verse>
				<verse number="19">Och när han hade fått mat fick han nya krafter. Därefter var Saulus några dagar tillsammans med lärjungarna i Damaskus,</verse>
				<verse number="20">och han började genast predika Kristus i synagogorna, att han är Guds Son.</verse>
				<verse number="21">Men alla som hörde honom förundrade sig och sa: Var det inte han som i Jerusalem förgjorde alla dem som åkallade det namnet? Och har han inte kommit hit i den avsikten att föra dem bundna till översteprästerna?</verse>
				<verse number="22">Men Saulus fick allt större kraft och gjorde judarna som bodde i Damaskus svarslösa, när han bevisade att denne var Kristus.</verse>
				<verse number="23">Och efter att det hade gått en ganska lång tid rådslog judarna med varandra om att döda honom,</verse>
				<verse number="24">men Saulus fick reda på deras plan. Och de höll vakt vid portarna dag och natt för att döda honom.</verse>
				<verse number="25">Men om natten tog lärjungarna honom och släppte ner honom utefter muren genom att fira ner honom i en korg.</verse>
				<verse number="26">Och när Saulus kom till Jerusalem, försökte han ansluta sig till lärjungarna, men de var alla rädda för honom, eftersom de inte trodde att han var en lärjunge.</verse>
				<verse number="27">Men Barnabas tog sig an honom och förde honom till apostlarna och berättade för dem hur han på vägen hade sett Herren, och att han hade talat med honom och hur han i Damaskus frimodigt hade predikat i Jesu namn.</verse>
				<verse number="28">Och han stannade hos dem, och gick in och ut i Jerusalem och predikade frimodigt i Herren Jesu namn.</verse>
				<verse number="29">Och han talade och diskuterade med de grekiska judarna, men de försökte döda honom.</verse>
				<verse number="30">Då bröderna fick veta detta, förde de honom ner till Cesarea och skickade honom därifrån till Tarsus.</verse>
				<verse number="31">Så hade nu församlingarna frid i hela Judeen och Galileen och Samarien och de blev uppbyggda och levde i Herrens fruktan och växte till genom den Helige Andes tröst.</verse>
				<verse number="32">Och det hände när Petrus reste genom hela området, att han också kom till de heliga som bodde i Lydda.</verse>
				<verse number="33">Och där fann han en man vid namn Eneas, som var lam och hade legat till sängs i åtta år.</verse>
				<verse number="34">Och Petrus sa till honom: Eneas, Jesus Kristus helar dig. Stå upp och gör själv i ordning din bädd! Och genast steg han upp.</verse>
				<verse number="35">Och alla som bodde i Lydda och i Saron såg honom, och de omvände sig till Herren.</verse>
				<verse number="36">I Joppe fanns då en kvinnlig lärjunge, som hette Tabita, det betyder Dorkas. Hennes liv var helt uppfyllt av goda gärningar och gåvor som hon delade ut.</verse>
				<verse number="37">Men vid den tiden hände det att hon blev sjuk och dog. Och när de hade tvättat henne lade de henne i ett rum på övervåningen.</verse>
				<verse number="38">Och eftersom Lydda låg nära Joppe, och lärjungarna hörde att Petrus var där, skickade de två män till honom och bad att han inte skulle dröja med att komma till dem.</verse>
				<verse number="39">Då stod Petrus upp och gick med dem. Och när han kom dit förde de upp honom till rummet på övervåningen, och alla änkorna ställde sig omkring honom gråtande och visade honom de livklädnader och mantlar som Dorkas hade gjort medan hon var bland dem.</verse>
				<verse number="40">Då skickade Petrus ut dem alla och föll på knä och bad. Sedan vände han sig mot kroppen och sa: Tabita, stå upp. Då öppnade hon sina ögon, och när hon fick se Petrus, satte hon sig upp.</verse>
				<verse number="41">Han räckte henne då handen och reste henne upp och kallade in de heliga och änkorna och förde fram henne levande.</verse>
				<verse number="42">Och detta blev känt över hela Joppe, och många kom till tro på Herren.</verse>
				<verse number="43">Och det blev så att han stannade en längre tid i Joppe hos en viss Simon, en garvare.</verse>
			</chapter>
			<chapter number="10">
				<verse number="1">Nu fanns i Cesarea en man som hette Kornelius, en officer vid den truppavdelning som kallades den italienska.</verse>
				<verse number="2">Han var en from man och fruktade Gud, med hela sitt hus, och gav folket många gåvor och bad alltid till Gud.</verse>
				<verse number="3">Omkring nionde timmen på dagen såg han tydligt i en syn hur en Guds ängel kom in till honom och sa: Kornelius!</verse>
				<verse number="4">Och då han fick se honom blev han förskräckt och sa: Vad är det, Herre? Då sa han till honom: Dina böner och dina gåvor har stigit upp och blivit ihågkomna inför Gud.</verse>
				<verse number="5">Så sänd nu några män till Joppe för att hämta Simon, som kallas Petrus.</verse>
				<verse number="6">Han gästar hos en viss Simon, en garvare, som har ett hus vid havet. Han ska säga till dig vad du ska göra.</verse>
				<verse number="7">Och när ängeln som talat med Kornelius var borta, kallade han till sig två av sina tjänare och en gudfruktig soldat av dem som alltid stod i hans tjänst,</verse>
				<verse number="8">och när han hade berättat alltsammans för dem sände han dem till Joppe.</verse>
				<verse number="9">Men nästa dag, medan de ännu var på väg och närmade sig staden, gick Petrus vid sjätte timmen upp på taket för att be.</verse>
				<verse number="10">Och han blev hungrig och ville ha något att äta. Medan de gjorde i ordning maten, kom han i hänryckning.</verse>
				<verse number="11">Och han såg himlen öppen och något som liknade en stor linneduk komma ner till honom. Den var hopbunden i alla fyra hörnen och sänktes ner till jorden.</verse>
				<verse number="12">I den fanns alla slags fyrfota djur på jorden och vilddjur och krälande djur och himlens fåglar.</verse>
				<verse number="13">Och en röst kom till honom: Stå upp Petrus, slakta och ät.</verse>
				<verse number="14">Då sa Petrus: Nej, nej, Herre, för jag har aldrig ätit något oheligt eller orent.</verse>
				<verse number="15">Då talade rösten på nytt för andra gången till honom: Vad Gud har gjort rent ska du inte kalla orent.</verse>
				<verse number="16">Och detta skedde tre gånger, sedan togs duken upp till himlen igen.</verse>
				<verse number="17">Men medan Petrus grubblade inom sig själv vad den syn som han hade sett kunde betyda, se, då hade männen som var sända från Kornelius frågat sig fram till Simons hus och stod vid porten.</verse>
				<verse number="18">Och de ropade och frågade om Simon, som kallades Petrus, gästade där.</verse>
				<verse number="19">Medan Petrus tänkte på synen, sa Anden till honom: Se, tre män söker dig.</verse>
				<verse number="20">Stå därför upp och gå ner och följ med dem utan att tveka, för jag har sänt dem.</verse>
				<verse number="21">Då gick Petrus ner till männen som var sända från Kornelius till honom, och sa: Se, jag är den som ni söker. Vad är orsaken till att ni har kommit hit?</verse>
				<verse number="22">Då svarade de: Officeren Kornelius, en rättfärdig och gudfruktig man och som hela det judiska folket talar väl om, har fått uppenbarelse genom en helig ängel att kalla dig till sitt hus för att höra vad du har att säga.</verse>
				<verse number="23">Då bad han dem stiga in och gav dem husrum. Och nästa dag gick Petrus med dem, och några av bröderna i Joppe följde med honom.</verse>
				<verse number="24">Och följande dag kom de fram till Cesarea. Och Kornelius väntade på dem och hade kallat samman sina släktingar och närmaste vänner.</verse>
				<verse number="25">När nu Petrus skulle gå in, gick Kornelius emot honom och föll ner för hans fötter och tillbad honom.</verse>
				<verse number="26">Men Petrus reste upp honom, och sa: Stå upp, jag är också en människa.</verse>
				<verse number="27">Medan han talade med honom, gick han in och fann många församlade.</verse>
				<verse number="28">Och han sa till dem: Ni vet att det är förbjudet för en judisk man att umgås med eller besöka någon som tillhör ett annat folk. Men Gud har visat mig att jag inte ska kalla någon människa för ohelig eller oren.</verse>
				<verse number="29">Därför kom jag också utan invändningar, när jag blev kallad, och nu frågar jag er: Vad är orsaken till att ni kallat mig?</verse>
				<verse number="30">Då sa Kornelius: För fyra dagar sedan fram till denna timme fastade jag, och vid den nionde timmen bad jag i mitt hus. Och se, en man i skinande kläder stod framför mig,</verse>
				<verse number="31">och sa: Kornelius, din bön är hörd, och dina gåvor är ihågkomna inför Gud.</verse>
				<verse number="32">Så sänd nu några till Joppe och kalla på Simon, som kallas Petrus. Han gästar i garvaren Simons hus vid havet. När han kommer ska han tala till dig.</verse>
				<verse number="33">Då skickade jag genast bud efter dig och du gjorde väl i att du kom. Så är vi nu alla här inför Gud för att höra allt som har blivit dig befallt av Gud.</verse>
				<verse number="34">Då öppnade Petrus sin mun och sa: Nu inser jag i sanning att Gud inte gör skillnad på människor.</verse>
				<verse number="35">Utan bland alla folkslag är den som fruktar honom och gör rättfärdighet välbehaglig för honom.</verse>
				<verse number="36">Ordet som han sände till Israels barn förkunnar det glada budskapet om frid genom Jesus Kristus, han som är Herre över alla.</verse>
				<verse number="37">Ni känner till den förkunnelse som gick ut över hela Judeen med början i Galileen efter det dop som Johannes predikade,</verse>
				<verse number="38">hur Gud smorde Jesus från Nasaret med den Helige Ande och kraft, han som vandrade omkring, gjorde gott och botade alla som var under djävulens våld, för Gud var med honom.</verse>
				<verse number="39">Och vi är vittnen till allt det han gjorde både på den judiska landsbygden och i Jerusalem, han som de hängde upp på trä och dödade.</verse>
				<verse number="40">Honom har Gud uppväckt på tredje dagen och låtit honom bli uppenbarad,</verse>
				<verse number="41">inte för allt folket utan för de vittnen som Gud i förväg hade utvalt, för oss som åt och drack tillsammans med honom sedan han hade uppstått från de döda.</verse>
				<verse number="42">Och han befallde oss att predika för folket och vittna att han är den som av Gud är bestämd till domare över levande och döda.</verse>
				<verse number="43">Om honom vittnar alla profeterna att var och en som tror på honom ska få syndernas förlåtelse genom hans namn.</verse>
				<verse number="44">Medan Petrus ännu talade dessa ord, föll den Helige Ande på alla dem som hörde talet.</verse>
				<verse number="45">Då blev de troende bland de omskurna, som hade kommit dit med Petrus, uppfyllda av häpnad över att den Helige Andes gåva blev utgjuten också över hedningarna.</verse>
				<verse number="46">För de hörde dem tala med tungor och prisa Gud.</verse>
				<verse number="47">Då tog Petrus till orda: Inte kan väl någon förbjuda att dessa blir döpta i vatten, då de har fått den Helige Ande liksom vi?</verse>
				<verse number="48">Och han befallde att de skulle döpas i Herrens namn. Sedan bad de honom stanna där några dagar.</verse>
			</chapter>
			<chapter number="11">
				<verse number="1">Så fick apostlarna och de bröder som var i Judeen höra att också hedningarna hade tagit emot Guds ord.</verse>
				<verse number="2">Och när Petrus kom upp till Jerusalem, började de omskurna gå till rätta med honom,</verse>
				<verse number="3">och sa: Du har gått in till män som är oomskurna och har ätit med dem.</verse>
				<verse number="4">Då började Petrus från början och berättade steg för steg för dem, och sa:</verse>
				<verse number="5">Jag var i staden Joppe, och medan jag bad, då såg jag under hänryckning en syn. Något som liknade en stor linneduk med fyra hörn kom ner. Den sänktes ner från himlen och kom ända ner till mig.</verse>
				<verse number="6">När jag betraktade den och gav akt på den, fick jag se fyrfota djur som lever på jorden och vilddjur och kräldjur och himlens fåglar.</verse>
				<verse number="7">Och jag hörde en röst säga till mig: Stå upp, Petrus, slakta och ät.</verse>
				<verse number="8">Och jag sa: Nej, nej, Herre, för något oheligt eller orent har aldrig kommit i min mun.</verse>
				<verse number="9">Men en röst svarade mig på nytt från himlen: Vad Gud har gjort rent ska inte du anse vara orent.</verse>
				<verse number="10">Och detta skedde tre gånger, sedan drogs alltsammans upp till himlen igen.</verse>
				<verse number="11">Och se, just då hade tre män, som hade skickats till mig från Cesarea, kommit till huset där jag var.</verse>
				<verse number="12">Då sa Anden till mig att jag skulle gå med dem utan att tveka. Då följde också dessa sex bröder med mig, och vi gick in i mannens hus.</verse>
				<verse number="13">Och han berättade för oss hur han hade sett ängeln stå i hans hus och säga till honom: Sänd några män till Joppe och hämta Simon, som kallas Petrus.</verse>
				<verse number="14">Han ska tala ord till dig, genom vilka du och hela ditt hus ska bli frälst.</verse>
				<verse number="15">Och när jag hade börjat tala, föll den Helige Ande på dem, alldeles som på oss i början.</verse>
				<verse number="16">Då kom jag ihåg Herrens ord, hur han hade sagt: Johannes döpte i sanning er i vatten, men ni ska bli döpta i den Helige Ande.</verse>
				<verse number="17">Eftersom nu Gud har gett samma gåva åt dem, som åt oss som kom till tro på Herren Jesus Kristus, vem är jag att jag skulle kunna hindra Gud?</verse>
				<verse number="18">När de hörde detta, gav de sig till freds och prisade Gud, och sa: Så har Gud gett också åt hedningarna den omvändelse som ger liv.</verse>
				<verse number="19">Men de som hade skingrats på grund av den förföljelse som började med Stefanus, kom ända till Fenicien och Cypern och Antiokia. De predikade inte ordet för andra än judar.</verse>
				<verse number="20">Men bland dem fanns några män från Cypern och Cyrene, som när de kom till Antiokia, talade till grekerna och predikade evangeliet om Herren Jesus.</verse>
				<verse number="21">Och Herrens hand var med dem, och ett stort antal kom till tro och omvände sig till Herren.</verse>
				<verse number="22">Och nyheten om detta kom till församlingens öron i Jerusalem, och de sände iväg Barnabas, för att han skulle bege sig ända till Antiokia.</verse>
				<verse number="23">När han kom dit och fick se Guds nåd, blev han glad och förmanade dem alla att helhjärtat hålla sig till Herren.</verse>
				<verse number="24">För han var en god man och uppfylld av den Helige Ande och tro. Och en stor skara människor fördes till Herren.</verse>
				<verse number="25">Barnabas begav sig därefter till Tarsus för att uppsöka Saulus.</verse>
				<verse number="26">Och när han fann honom, tog han honom med sig till Antiokia. Och så kom det sig, att de var tillsammans i församlingen och undervisade mycket folk ett helt år. Och det var i Antiokia som lärjungarna först började kallas kristna.</verse>
				<verse number="27">Och vid denna tid kom några profeter från Jerusalem ner till Antiokia.</verse>
				<verse number="28">Och en av dem, som hette Agabus, stod upp och gav genom Anden tillkänna att en stor hungersnöd skulle komma över hela världen, vilken också kom under kejsar Claudius tid.</verse>
				<verse number="29">Då beslöt lärjungarna att var och en efter förmåga skulle sända hjälp till de bröder som bodde i Judeen.</verse>
				<verse number="30">Detta gjorde de också, och de skickade det till de äldste genom Barnabas och Saulus händer.</verse>
			</chapter>
			<chapter number="12">
				<verse number="1">Och vid den tiden lät kung Herodes gripa några från församlingen för att misshandla dem.</verse>
				<verse number="2">Och han dödade Jakob, Johannes bror med svärd.</verse>
				<verse number="3">Då han såg att detta behagade judarna väl, fortsatte han och lät gripa också Petrus. Och det var under det osyrade brödets högtid.</verse>
				<verse number="4">Sedan han hade gripit honom, satte han honom i fängelse och överlämnade honom åt fyra vaktavdelningar, vardera på fyra man, att bevaka honom, med avsikten att efter påsken ställa fram honom inför folket.</verse>
				<verse number="5">Så förvarades Petrus i fängelset, medan församlingen utan uppehåll bad till Gud för honom.</verse>
				<verse number="6">När nu Herodes tänkte dra honom inför rätta, låg Petrus natten före den dagen och sov mellan två soldater, bunden med två kedjor, och utanför dörren stod vakter som bevakade fängelset.</verse>
				<verse number="7">Och se, då stod en Herrens ängel där och ett ljussken lyste i rummet. Och han stötte Petrus i sidan och väckte honom och sa: Stå genast upp. Då föll kedjorna från hans händer.</verse>
				<verse number="8">Och ängeln sa till honom: Spänn på dig ditt bälte och ta på dig dina sandaler, och han gjorde så. Och han sa till honom: Ta på dig manteln och följ mig.</verse>
				<verse number="9">Så gick Petrus ut och följde honom, men han förstod inte att det som skedde genom ängeln var verkligt, utan trodde att han såg en syn.</verse>
				<verse number="10">Och sedan de hade gått genom första och andra vakten, kom de till järnporten som ledde ut till staden. Den öppnade sig för dem av sig själv, och när de kom ut gick de en gata fram och i detsamma försvann ängeln ifrån honom.</verse>
				<verse number="11">Då Petrus blev sig själv igen, sa han: Nu vet jag verkligen att Herren har sänt sin ängel och räddat mig ur Herodes hand och från allt som det judiska folket hade väntat sig.</verse>
				<verse number="12">Då han hade insett detta, gick han till Marias hus, som var mor till Johannes som kallades Markus. Där var många församlade och bad.</verse>
				<verse number="13">Då Petrus bultade på dörren till portgången, gick en tjänsteflicka vid namn Rode ut för att höra vem det var.</verse>
				<verse number="14">Och när hon kände igen Petrus röst, öppnade hon i glädjen inte upp porten, utan sprang in och berättade att Petrus stod utanför porten.</verse>
				<verse number="15">Då sa de till henne: Du är tokig. Men hon försäkrade att det var så. Då sa de: Det är hans ängel.</verse>
				<verse number="16">Men Petrus fortsatte att bulta och när de öppnade och såg att det var han blev de mycket förvånade.</verse>
				<verse number="17">Då gav han tecken åt dem med handen att vara tysta, och berättade för dem hur Herren hade fört honom ut ur fängelset. Och han sa: Berätta detta för Jakob och bröderna. Sedan gick han därifrån och begav sig till en annan plats.</verse>
				<verse number="18">Men då det blev dag, rådde stor oro bland soldaterna över vad det hade blivit av Petrus.</verse>
				<verse number="19">Och Herodes sökte efter honom, men då han inte fann honom, förhörde han vakterna och befallde att de skulle föras bort. Därefter reste han ner från Judeen till Cesarea och stannade där.</verse>
				<verse number="20">Och Herodes var mycket förbittrad på dem från Tyrus och Sidon. Gemensamt kom de nu till honom, och sedan de hade övertalat Blastus, kungens kammarherre, bad de om fred, eftersom deras land var beroende av kungen för sin försörjning.</verse>
				<verse number="21">Och på utsatt dag klädde sig Herodes i kunglig skrud och satte sig på tronen och höll ett tal till dem.</verse>
				<verse number="22">Och folket ropade: Detta är en guds röst, och inte en människas!</verse>
				<verse number="23">Men genast slog en Herrens ängel honom därför att han inte gav Gud äran, och han blev uppäten av maskar och gav upp andan.</verse>
				<verse number="24">Men Guds ord växte och spred sig allt vidare.</verse>
				<verse number="25">Och Barnabas och Saulus vände tillbaka från Jerusalem när de hade fullgjort sitt uppdrag och tog med sig Johannes som kallades Markus.</verse>
			</chapter>
			<chapter number="13">
				<verse number="1">Och i den församling som var i Antiokia fanns det några profeter och lärare, både Barnabas och Simeon, som kallades Niger, och Lucius från Cyrene och Manaen, fosterbror till tetrarken Herodes, och Saulus.</verse>
				<verse number="2">När dessa gjorde tjänst inför Herren och fastade, sa den Helige Ande: Avskilj åt mig både Barnabas och Saulus för den uppgift som jag har kallat dem till.</verse>
				<verse number="3">Då, efter att ha fastat och bett och lagt händerna på dem, sände de iväg dem.</verse>
				<verse number="4">Så efter att dessa hade blivit utsända av den Helige Ande kom de ner till Seleucia och seglade därifrån till Cypern.</verse>
				<verse number="5">När de hade kommit till Salamis, predikade de Guds ord i judarnas synagogor. Och de hade också Johannes med sig som medhjälpare.</verse>
				<verse number="6">Sedan de hade färdats över ön ända till Pafos, träffade de på en trollkarl, en falsk profet, en jude vid namn Barjesus.</verse>
				<verse number="7">Han var hos landshövdingen Sergius Paulus, som var en förståndig man. Denne kallade till sig Barnabas och Saulus och bad att få höra Guds ord.</verse>
				<verse number="8">Men Elymas, trollkarlen – det är vad hans namn betyder – stod dem emot och försökte vända bort landshövdingen från tron.</verse>
				<verse number="9">Men Saulus, som även kallades Paulus, spände ögonen i honom uppfylld av den Helige Ande</verse>
				<verse number="10">och sa: O du djävulens son, full av all slags svek och elakhet, du fiende till all rättfärdighet! Ska du inte upphöra att förvränga Herrens rätta vägar?</verse>
				<verse number="11">Och se, nu är Herrens hand över dig och du ska bli blind och för en tid inte kunna se solen. Och i samma ögonblick föll töcken och mörker över honom, och han gick omkring och sökte efter någon som kunde leda honom.</verse>
				<verse number="12">Då landshövdingen såg vad som hade skett, kom han till tro, överväldigad över Herrens lära.</verse>
				<verse number="13">Paulus och de som var med honom seglade sedan ut från Pafos och kom till Perge i Pamfylien. Och Johannes lämnade dem och återvände till Jerusalem.</verse>
				<verse number="14">Men sedan de rest vidare från Perge kom de till Antiokia i Pisidien. Och på sabbatsdagen gick de in i synagogan och satte sig.</verse>
				<verse number="15">Sedan lagen och profeterna blivit lästa, sände synagogföreståndarna bud till dem och lät säga: Ni män och bröder, om ni har något förmaningens ord till folket, så säg det.</verse>
				<verse number="16">Då reste sig Paulus och gav tecken med handen och sa: Män av Israel och ni som fruktar Gud, lyssna!</verse>
				<verse number="17">Detta folks, Israels, Gud, utvalde våra fäder och han upphöjde folket medan de bodde som främlingar i Egyptens land, och med upplyft arm förde han dem ut därifrån.</verse>
				<verse number="18">Och i omkring fyrtio års tid hade han fördrag med deras uppförande i öknen.</verse>
				<verse number="19">Och sedan han hade utrotat sju folk i Kanaans land, fördelade han deras land åt dem genom lottning.</verse>
				<verse number="20">Och därefter, under omkring 450 år, gav han dem domare fram till profeten Samuel.</verse>
				<verse number="21">Därefter begärde de en kung, och Gud gav dem Saul, Kis son, en man av Benjamins stam, för en tid av fyrtio år.</verse>
				<verse number="22">Och sedan han hade avsatt honom upphöjde han David till kung över dem. Honom gav han också sitt vittnesbörd och sa: Jag har funnit David, Isais son, en man efter mitt hjärta. Han ska göra min vilja i allt.</verse>
				<verse number="23">Av hans efterkommande har Gud enligt sitt löfte rest upp en Frälsare åt Israel, Jesus,</verse>
				<verse number="24">sedan Johannes före hans framträdande hade predikat omvändelsens dop för hela Israels folk.</verse>
				<verse number="25">Och när Johannes skulle fullborda sitt lopp, sa han: Den ni tror att jag är, den är jag inte. Men se, efter mig kommer den vars sandaler jag inte är värdig att lösa från hans fötter.</verse>
				<verse number="26">Män och bröder, söner av Abrahams släkt och de bland er som fruktar Gud, till er har ordet om denna frälsning blivit sänt.</verse>
				<verse number="27">Men eftersom folket i Jerusalem och deras ledare inte förstod vem han var, och inte heller profeternas budskap som läses varje sabbat, har de uppfyllt dem genom att döma honom.</verse>
				<verse number="28">Och trots att de inte fann något giltigt skäl att döda honom, krävde de att Pilatus skulle låta avrätta honom.</verse>
				<verse number="29">Och när de hade fullbordat allt som var skrivet om honom, tog de ner honom från träet och lade honom i en grav.</verse>
				<verse number="30">Men Gud uppväckte honom från de döda.</verse>
				<verse number="31">Och han blev sedd under många dagar av dem som hade följt honom från Galileen upp till Jerusalem, de är hans vittnen inför folket.</verse>
				<verse number="32">Och vi förkunnar för er det glada budskapet, att det löfte som gavs till fäderna,</verse>
				<verse number="33">det har Gud uppfyllt åt oss, deras barn, genom att han har rest upp Jesus, såsom det också står skrivet i andra psalmen: Du är min Son, i dag har jag fött dig.</verse>
				<verse number="34">Och angående att han har rest upp honom från de döda, så att han inte mer ska återvända till förgängelsen, det har han sagt på följande sätt: Jag vill ge er Davids heliga löften, de trofasta.</verse>
				<verse number="35">Därför säger han också på ett annat ställe: Du ska inte låta din Helige se förgängelsen.</verse>
				<verse number="36">För David insomnade ju, efter att han i sin generation hade tjänat Guds vilja och blev samlad till sina fäder och såg förgängelsen.</verse>
				<verse number="37">Men han som Gud har rest upp har inte sett förgängelsen.</verse>
				<verse number="38">Därför ska ni nu veta, män och bröder, att det är genom honom syndernas förlåtelse predikas för er,</verse>
				<verse number="39">och att var och en som tror blir rättfärdiggjord i honom från allt det som ni inte kunde bli rättfärdiggjorda från genom Mose lag.</verse>
				<verse number="40">Se därför till att det som blivit sagt genom profeterna inte kommer över er:</verse>
				<verse number="41">Se, ni föraktare, och förundra er och gå under, för jag utför i era dagar ett verk, som ni aldrig skulle tro om någon berättar det för er.</verse>
				<verse number="42">Och när judarna gick ut ur synagogan, bad hedningarna att de nästa sabbatsdag skulle predika för dem om samma sak.</verse>
				<verse number="43">Men då församlingen skildes åt, följde många judar och gudfruktiga proselyter Paulus och Barnabas, som talade till dem och uppmanade dem att förbli i Guds nåd.</verse>
				<verse number="44">Och följande sabbat kom nästan hela staden tillsammans för att höra Guds ord.</verse>
				<verse number="45">Men när judarna fick se allt folket, fylldes de av avund och talade emot det som Paulus predikade genom att smäda och säga tvärt emot.</verse>
				<verse number="46">Då svarade Paulus och Barnabas frimodigt och sa: Det var nödvändigt att Guds ord först skulle predikas för er. Men eftersom ni stöter det ifrån er och inte anser er värdiga det eviga livet, se, då vänder vi oss till hedningarna.</verse>
				<verse number="47">För så har Herren befallt oss: Jag har satt dig till ett ljus för hedningarna, för att du ska bli till frälsning intill jordens yttersta gräns.</verse>
				<verse number="48">När hedningarna hörde detta, blev de glada och prisade Herrens ord, och de kom till tro, så många som var bestämda till evigt liv.</verse>
				<verse number="49">Och Herrens ord spreds över hela området.</verse>
				<verse number="50">Men judarna hetsade de gudfruktiga och ansedda kvinnorna och de ledande männen i staden och satte i gång en förföljelse mot Paulus och Barnabas och drev bort dem från sitt område.</verse>
				<verse number="51">Men de skakade dammet av sina fötter mot dem och begav sig till Ikonium.</verse>
				<verse number="52">Och lärjungarna uppfylldes av glädje och den Helige Ande.</verse>
			</chapter>
			<chapter number="14">
				<verse number="1">Och det hände i Ikonium att de gick tillsammans in i judarnas synagoga och predikade så att en stor mängd av både judar och greker kom till tro.</verse>
				<verse number="2">Men de judar som inte trodde eggade upp hedningarna och gjorde dem fientligt inställda mot bröderna.</verse>
				<verse number="3">Så stannade de nu där en längre tid och talade frimodigt i Herren, som bekräftade ordet om sin nåd, och lät tecken och under ske genom deras händer.</verse>
				<verse number="4">Men folket i staden delade sig, så att en del höll med judarna och andra med apostlarna.</verse>
				<verse number="5">Men när både hedningarna och judarna med sina ledare gjorde upp en plan att misshandla och stena dem,</verse>
				<verse number="6">så fick de reda på detta och flydde till städerna Lystra och Derbe i Lykaonien och till trakten däromkring.</verse>
				<verse number="7">Och de predikade evangelium där.</verse>
				<verse number="8">Och i Lystra satt en man som inte kunde bruka sina fötter. Han var lam från födseln och hade aldrig kunnat gå.</verse>
				<verse number="9">Han hörde Paulus tala, som fäste sina ögon på honom, och när han såg att han hade tro till att bli helad,</verse>
				<verse number="10">sa han med hög röst: Res dig upp och stå på dina fötter. Och han sprang upp och började gå.</verse>
				<verse number="11">Och när folket såg vad Paulus hade gjort, ropade de på lykaoniska och sa: Gudarna har stigit ner till oss i mänsklig gestalt.</verse>
				<verse number="12">Och de kallade Barnabas Jupiter, och Paulus Merkurius, eftersom han förde ordet.</verse>
				<verse number="13">Och prästen vid Jupiters tempel, som låg utanför deras stad, förde fram oxar och kransar till portarna och ville offra tillsammans med folket.</verse>
				<verse number="14">Då apostlarna Paulus och Barnabas hörde det, rev de sönder sina kläder och rusade in i folkhopen och ropade</verse>
				<verse number="15">och sa: Män, varför gör ni detta? Vi är också människor, likadana som ni, och vi predikar evangeliet för er, för att ni ska omvända er från dessa fåfängligheter till den levande Guden, som har gjort himlen och jorden och havet och allt som är i dem.</verse>
				<verse number="16">Han som under gångna tider har tillåtit alla hedningar att gå sina egna vägar.</verse>
				<verse number="17">Och ändå har han inte låtit sig vara utan vittnesbörd, i det han har gjort gott, och gett oss regn från himlen och skördetider och fyllde våra hjärtan med mat och glädje.</verse>
				<verse number="18">Och genom att säga detta, kunde de med nöd och näppe lugna folket, så att de inte offrade till dem.</verse>
				<verse number="19">Så kom från Antiokia och Ikonium några judar, som övertalade folket, och efter att de hade stenat Paulus släpade de honom ut ur staden i tron att han var död.</verse>
				<verse number="20">Men sedan lärjungarna hade samlats omkring honom, reste han sig upp och gick in i staden. Nästa dag for han med Barnabas därifrån till Derbe.</verse>
				<verse number="21">Och sedan de hade predikat evangelium i den staden och gjort många till lärjungar, återvände de till Lystra och Ikonium och Antiokia,</verse>
				<verse number="22">och styrkte lärjungarnas själar och förmanade dem att förbli i tron, och sa att det är genom många lidanden som vi måste gå in i Guds rike.</verse>
				<verse number="23">Och när de hade utvalt äldste åt dem för varje församling, och hade bett under fasta, överlämnade de dem åt Herren, som de hade kommit till tro på.</verse>
				<verse number="24">Sedan for de igenom Pisidien och kom in i Pamfylien.</verse>
				<verse number="25">Och när de hade predikat ordet i Perge for de ner till Attalia.</verse>
				<verse number="26">Därifrån avseglade de till Antiokia, där de hade blivit överlämnade åt Guds nåd för det uppdrag som de nu hade fullgjort.</verse>
				<verse number="27">Och när de hade kommit dit, kallade de samman församlingen och berättade för dem vad Gud hade gjort med dem och hur han hade öppnat trons dörr för hedningarna.</verse>
				<verse number="28">Och de stannade där en längre tid hos lärjungarna.</verse>
			</chapter>
			<chapter number="15">
				<verse number="1">Och några män kom ner från Judeen och lärde bröderna: Om ni inte låter omskära er enligt seden från Mose, kan ni inte bli frälsta.</verse>
				<verse number="2">Då uppstod det oenighet, och Paulus och Barnabas kom i en allvarlig dispyt med dem. De beslöt att Paulus och Barnabas och några andra av dem skulle resa upp till apostlarna och de äldste i Jerusalem angående denna stridsfråga.</verse>
				<verse number="3">Så efter att församlingen hade följt dem en bit på vägen, tog de vägen genom Fenicien och Samarien och berättade om hedningarnas omvändelse och spred stor glädje hos alla bröderna.</verse>
				<verse number="4">Och när de kom till Jerusalem, togs de emot av församlingen och av apostlarna och de äldste, och de berättade om allt som Gud hade gjort med dem.</verse>
				<verse number="5">Men några från fariseernas parti som hade kommit till tro, stod upp och sa att man måste omskära dem och befalla dem att hålla Mose lag.</verse>
				<verse number="6">Apostlarna och de äldste samlades då för att behandla denna fråga.</verse>
				<verse number="7">Och efter en lång diskussion reste sig Petrus och sa till dem: Män och bröder, ni vet att Gud för länge sedan har gjort det valet bland oss att hedningarna genom min mun skulle få höra evangeliets ord och komma till tro.</verse>
				<verse number="8">Och Gud som känner hjärtat, gav dem sitt vittnesbörd genom att han gav den Helige Ande åt dem, på samma sätt som åt oss.</verse>
				<verse number="9">Och han gjorde inte någon skillnad mellan oss och dem, sedan han genom tron hade renat deras hjärtan.</verse>
				<verse number="10">Varför frestar ni då nu Gud, genom att på lärjungarnas hals lägga ett ok, som varken våra fäder eller vi har kunnat bära?</verse>
				<verse number="11">Men vi tror att det är genom Herren Jesu Kristi nåd som vi blir frälsta, på samma sätt som de.</verse>
				<verse number="12">Då teg alla de församlade och hörde på Barnabas och Paulus, som berättade hur stora tecken och under Gud hade gjort bland hedningarna genom dem.</verse>
				<verse number="13">När de hade slutat, svarade Jakob och sa: Män och bröder, hör på mig.</verse>
				<verse number="14">Simeon har berättat, hur Gud först såg till att från hedningarna ta ut ett folk för sitt namn.</verse>
				<verse number="15">Och det stämmer överens med profeternas ord, såsom det är skrivet:</verse>
				<verse number="16">Därefter ska jag komma tillbaka och åter bygga upp Davids fallna hydda. Och dess ruiner ska jag bygga upp igen och jag ska upprätta den,</verse>
				<verse number="17">för att också de övriga av människorna ska söka Herren, även alla hedningar över vilka mitt namn har blivit nämnt, säger Herren, som gör allt detta.</verse>
				<verse number="18">För Gud är alla hans verk kända från världens begynnelse.</verse>
				<verse number="19">Därför anser jag att man inte ska göra det svårt för de hedningar som omvänder sig till Gud,</verse>
				<verse number="20">utan att man skriver till dem att de ska avhålla sig från besmittelse genom avgudar och från otukt, och från kött av kvävda djur och från blod.</verse>
				<verse number="21">För Mose har sedan gamla tider i alla städer haft dem som predikar honom i synagogorna, där han blir läst varje sabbat.</verse>
				<verse number="22">Då beslöt apostlarna och de äldste tillsammans med hela församlingen att bland sig välja ut några män och sända dem till Antiokia med Paulus och Barnabas, nämligen Judas, som även kallades Barsabbas, och Silas, som var ledande män bland bröderna.</verse>
				<verse number="23">Och med egen hand skrev de följande: Apostlarna och de äldste och bröderna hälsar till de bröder som är av hednisk härkomst i Antiokia och Syrien och Cilicien.</verse>
				<verse number="24">Eftersom vi har hört att några som har kommit från oss har förvirrat er med sitt tal och oroat era själar och sagt att ni ska låta omskära er och hålla lagen, utan att vi har gett någon sådan befallning,</verse>
				<verse number="25">så har vi enhälligt beslutat att utse några män och sända dem till er, tillsammans med våra kära bröder Paulus och Barnabas,</verse>
				<verse number="26">män som har riskerat sina liv för vår Herre Jesu Kristi namn.</verse>
				<verse number="27">Vi har därför sänt Judas och Silas, som också muntligen ska berätta samma sak.</verse>
				<verse number="28">För den Helige Ande och vi har beslutat att inte lägga på er någon ytterligare börda, förutom detta som är nödvändigt:</verse>
				<verse number="29">Att ni ska avhålla er från det som är offrat åt avgudarna, och från blod, och från kött av kvävda djur och från otukt. Om ni noga aktar er för detta, gör ni rätt. Farväl.</verse>
				<verse number="30">Och efter att de hade sänts iväg kom de till Antiokia och efter att de hade sammankallat församlingen lämnade de över brevet.</verse>
				<verse number="31">När de hade läst det blev de glada över denna uppmuntran.</verse>
				<verse number="32">Och Judas och Silas, som också själva var profeter, förmanade bröderna med många ord och styrkte dem.</verse>
				<verse number="33">Och sedan de hade varit där en tid sände bröderna dem i frid tillbaka till apostlarna.</verse>
				<verse number="34">Men Silas beslöt att bli kvar där.</verse>
				<verse number="35">Och Paulus och Barnabas stannade i Antiokia, undervisade och predikade Herrens ord tillsammans med många andra.</verse>
				<verse number="36">Men efter några dagar sa Paulus till Barnabas: Låt oss resa tillbaka och besöka våra bröder i alla de städer där vi har predikat Herrens ord, och se hur de har det.</verse>
				<verse number="37">Och Barnabas var då fast besluten över att de skulle ta med sig Johannes som kallades Markus.</verse>
				<verse number="38">Men Paulus ansåg det inte rätt att ta med sig en som hade lämnat dem i Pamfylien och inte följt med dem i arbetet.</verse>
				<verse number="39">Så skarp blev deras tvist, att de skilde sig från varandra. Och Barnabas tog Markus med sig och seglade till Cypern.</verse>
				<verse number="40">Men Paulus utsåg Silas, och begav sig i väg sedan han av bröderna hade blivit överlämnad åt Guds nåd.</verse>
				<verse number="41">Och han reste genom Syrien och Cilicien och styrkte församlingarna.</verse>
			</chapter>
			<chapter number="16">
				<verse number="1">Så kom han till Derbe och Lystra. Och se, där var en lärjunge som hette Timoteus, son till en judisk kvinna som var troende, men fadern var en grek.</verse>
				<verse number="2">Han hade ett gott rykte bland de bröder som var i Lystra och Ikonium.</verse>
				<verse number="3">Paulus ville ha honom med sig på resan. Och han tog och omskar honom för de judars skull som var i dessa trakter, för alla kände till att hans far var grek.</verse>
				<verse number="4">Och när de reste genom städerna, överlämnade de åt bröderna de föreskrifter som man skulle hålla, som apostlarna och de äldste i Jerusalem hade fastställt.</verse>
				<verse number="5">Så blev nu församlingarna styrkta i tron och växte i antal från dag till dag.</verse>
				<verse number="6">När de hade rest genom Frygien och det galatiska landet, blev de hindrade av den Helige Ande att predika ordet i Asien.</verse>
				<verse number="7">Efter att de hade kommit fram till Mysien försökte de ta vägen till Bitynien, men Anden tillät dem det inte.</verse>
				<verse number="8">Då de hade färdats genom Mysien, kom de ner till Troas.</verse>
				<verse number="9">Och på natten såg Paulus en syn: En man från Makedonien stod där och bad honom och sa: Kom över till Makedonien och hjälp oss.</verse>
				<verse number="10">Och efter han hade sett synen, försökte vi genast ta oss till Makedonien. Vi förstod att Herren hade kallat oss att predika evangeliet för dem.</verse>
				<verse number="11">Därför lade vi ut från Troas och seglade raka vägen till Samotrake och nästa dag till Neapolis</verse>
				<verse number="12">och därifrån till Filippi som är den främsta staden i denna del av Makedonien och en koloni. Och i den staden stannade vi några dagar.</verse>
				<verse number="13">Och på sabbatsdagen gick vi ut ur staden längs med en flod till ett ställe där man brukade be. Och vi satte oss ner och talade med de kvinnor som var samlade där.</verse>
				<verse number="14">Och en kvinna vid namn Lydia från staden Tyatira, som handlade med purpurtyger, och som fruktade Gud, lyssnade och Herren öppnade hennes hjärta, så att hon gav akt på det som Paulus talade.</verse>
				<verse number="15">Och efter att hon och alla i hennes hus hade låtit sig döpas, bad hon och sa: Om ni håller mig för att vara en som tror på Herren, så kom till mitt hus och stanna där. Och hon övertalade oss.</verse>
				<verse number="16">Och det hände när vi gick till bönen, att vi mötte en slavflicka som var besatt av en spådomsande och som skaffade sina herrar stora inkomster genom att spå.</verse>
				<verse number="17">Hon följde efter Paulus och oss och ropade och sa: Dessa män är Guds den Högstes tjänare, som förkunnar för oss frälsningens väg.</verse>
				<verse number="18">Och detta gjorde hon i många dagar. Men Paulus blev upprörd och vände sig om och sa till anden: Jag befaller dig i Jesu Kristi namn att fara ut ur henne. Och i samma stund for den ut.</verse>
				<verse number="19">Men då hennes herrar såg att deras hopp om förtjänst var ute, grep de Paulus och Silas och släpade dem till torget inför stadens myndigheter.</verse>
				<verse number="20">Och de förde fram dem till domarna och sa: Dessa män orsakar stor oro i vår stad. De är judar</verse>
				<verse number="21">och förkunnar seder som det inte är tillåtet för oss som är romerska medborgare att anta eller följa.</verse>
				<verse number="22">Och tillsammans reste sig folket mot dem, och domarna slet av dem deras kläder och befallde att de skulle piskas.</verse>
				<verse number="23">Och när de hade gett dem många slag, kastade de dem i fängelse och befallde fångvaktaren att han skulle hålla dem i säkert förvar.</verse>
				<verse number="24">Då han fick en sådan befallning, kastade han dem i det innersta fängelserummet och spände fast deras fötter i stocken.</verse>
				<verse number="25">Och vid midnatt var Paulus och Silas i bön och sjöng lovsånger till Gud, och fångarna hörde på dem.</verse>
				<verse number="26">Då kom plötsligt en kraftig jordbävning, så att fängelset skakades i sina grundvalar. Och i detsamma öppnades alla dörrarna, och allas bojor blev lösta.</verse>
				<verse number="27">Då vaknade fångvaktaren, och när han fick se fängelsets dörrar öppna, drog han sitt svärd och tänkte döda sig själv, eftersom han trodde att fångarna hade flytt.</verse>
				<verse number="28">Men Paulus ropade med hög röst, och sa: Gör dig själv inget ont, för vi är alla här.</verse>
				<verse number="29">Då bad han om ett ljus och sprang in och föll darrande ner inför Paulus och Silas.</verse>
				<verse number="30">Och han förde ut dem och sa: Herrar, vad ska jag göra för att bli frälst?</verse>
				<verse number="31">Då sa de: Tro på Herren Jesus Kristus, så blir du och ditt hus frälst.</verse>
				<verse number="32">Och de talade Herrens ord till honom och till alla dem som var i hans hus.</verse>
				<verse number="33">Och samma timme på natten tog han dem till sig och tvättade deras sår. Och han med allt sitt folk lät genast döpa sig.</verse>
				<verse number="34">Sedan förde han dem till sitt hem och satte fram mat åt dem och gladde sig över att han med hela sitt hus hade kommit till tro på Gud.</verse>
				<verse number="35">När det hade blivit dag, skickade domarna rättstjänarna och lät säga: Frige de där männen.</verse>
				<verse number="36">Och det beskedet framförde fångvaktaren till Paulus: Domarna har sänt bud att ni ska friges. Kom nu därför ut och gå i frid.</verse>
				<verse number="37">Men Paulus sa till dem: De har piskat oss offentligt utan rättegång, fast vi är romerska medborgare, och har kastat oss i fängelse. Och nu vill de skicka iväg oss i hemlighet. Å nej, utan de får själva komma och hämta ut oss.</verse>
				<verse number="38">Och rättstjänarna framförde detta besked till domarna. Och de blev förskräckta när de fick höra att de var romerska medborgare</verse>
				<verse number="39">och de kom och talade vänligt till dem och förde ut dem och bad dem lämna staden.</verse>
				<verse number="40">När de hade kommit ut ur fängelset, begav de sig till Lydia. Och sedan de hade sett bröderna, uppmuntrade de dem och drog sedan vidare.</verse>
			</chapter>
			<chapter number="17">
				<verse number="1">När de hade rest genom Amfipolis och Apollonia kom de till Thessalonike, där judarna hade en synagoga.</verse>
				<verse number="2">Och sin vana trogen gick Paulus in till dem, och under tre sabbater talade han till dem ur Skrifterna</verse>
				<verse number="3">och förklarade och bevisade att Kristus måste lida och uppstå från de döda, och sa: Alltså är denne Jesus, som jag predikar för er, Kristus.</verse>
				<verse number="4">Och några av dem trodde och slöt sig till Paulus och Silas. Därtill också en stor skara gudfruktiga greker och inte så få av de förnämsta kvinnorna.</verse>
				<verse number="5">Då blev de judar som inte trodde avundsjuka och tog med sig några onda män från gatan och ställde till upplopp och oroligheter i staden och trängde sig fram mot Jasons hus och ville föra ut dem till folket.</verse>
				<verse number="6">Och då de inte fann dem, släpade de Jason och några bröder till stadens styresmän och ropade: Dessa som har uppviglat hela världen har nu också kommit hit,</verse>
				<verse number="7">och Jason har tagit emot dem. De handlar alla tvärtemot kejsarens påbud och säger att det är en annan som är konung, en Jesus.</verse>
				<verse number="8">Och de väckte oro bland folket och hos stadens styresmän när de hörde detta.</verse>
				<verse number="9">När de hade tagit emot borgen av Jason och de andra, frigavs de.</verse>
				<verse number="10">Men på natten skickade bröderna genast iväg Paulus och Silas till Berea. När de kom dit gick de till judarnas synagoga.</verse>
				<verse number="11">Dessa var mer vidsynta än de i Thessalonike. De tog emot ordet med all villighet och forskade dagligen i Skrifterna för att se om det kunde förhålla sig så.</verse>
				<verse number="12">Och många av dem trodde, och dessutom ganska många ansedda grekiska kvinnor och män.</verse>
				<verse number="13">Men när judarna i Thessalonike fick veta att Guds ord predikades av Paulus också i Berea, kom de också dit och uppviglade folket.</verse>
				<verse number="14">Men då sände bröderna genast iväg Paulus för att han skulle bege sig iväg ända till havet. Men både Silas och Timoteus stannade kvar där.</verse>
				<verse number="15">Och de som följde med Paulus förde honom ända till Aten. Och de återvände med beskedet till Silas och Timoteus, att de så snart som möjligt skulle komma till honom.</verse>
				<verse number="16">Medan Paulus väntade på dem i Aten, blev han upprörd i sin ande då han såg staden vara fylld med avgudadyrkan.</verse>
				<verse number="17">Därför samtalade han i synagogan med judarna och med dem som fruktade Gud, och på torget var dag med dem som han träffade där.</verse>
				<verse number="18">Och några filosofer av epikureerna och stoikerna diskuterade med honom. Och några sa: Vad är det den där pratmakaren vill säga? Och andra sa: Han tycks vara en förkunnare av främmande gudar, eftersom han predikade Jesus och uppståndelsen för dem.</verse>
				<verse number="19">Och de tog honom med sig och förde honom till Areopagen och sa: Kan vi få veta vad det är för en ny lära som du förkunnar?</verse>
				<verse number="20">För det du låter oss höra är främmande för oss. Vi vill nu veta vad detta betyder.</verse>
				<verse number="21">För alla atenare och främlingar som var där hade inte tid för annat än att tala om eller höra på något nytt.</verse>
				<verse number="22">Då trädde Paulus fram mitt på Areopagen och sa: Män, atenare, jag ser av allt att ni är mycket religiösa.</verse>
				<verse number="23">För medan jag har gått omkring och beskådat det som ni dyrkar, har jag funnit ett altare med inskriften: Åt en okänd gud. Han som ni alltså tillber utan att känna till, honom förkunnar jag för er.</verse>
				<verse number="24">Gud som har gjort världen och allt som är i den, han som är Herre över himmel och jord, bor inte i tempel som är gjorda med händer.</verse>
				<verse number="25">Inte heller låter han betjäna sig av människohänder som om han behövde något, han som åt alla ger liv och anda och allt.</verse>
				<verse number="26">Och han har av ett blod gjort alla folkslag för att de ska bo över hela jordens yta. Och han har fastställt deras bestämda tider och de gränser inom vilka de ska bo,</verse>
				<verse number="27">för att de ska söka Herren, om de möjligen skulle kunna treva sig fram till honom och finna honom, fast han inte är långt borta från någon enda av oss.</verse>
				<verse number="28">För i honom är det vi lever, rör oss och är till, som också några av era skalder har sagt: För vi är också av hans släkt.</verse>
				<verse number="29">Är vi nu av Guds släkt så ska vi inte tänka att Gudomen är lik guld eller silver eller sten, något som är format av mänsklig konst och tanke.</verse>
				<verse number="30">Därför har Gud haft överseende med okunnighetens tider, men nu förkunnar han att alla människor överallt ska omvända sig.</verse>
				<verse number="31">För han har fastställt en dag då han ska döma världen med rättfärdighet, genom den man som han har bestämt till det. Detta har han bekräftat för alla genom att låta honom uppstå från de döda.</verse>
				<verse number="32">När de hörde om de dödas uppståndelse, var det några som hånade, men andra sa: Vi vill höra dig en gång till angående detta.</verse>
				<verse number="33">Och så gick Paulus bort ifrån dem.</verse>
				<verse number="34">Men några män slöt sig till honom och kom till tro. Bland dessa var Dionysius, en medlem av Areopagen, och en kvinna som hette Damaris, och några till.</verse>
			</chapter>
			<chapter number="18">
				<verse number="1">Därefter lämnade Paulus Aten och kom till Korint.</verse>
				<verse number="2">Och där fann han en jude som hette Akvila, född i Pontus, som nyligen hade kommit från Italien med sin hustru Priscilla, eftersom Klaudius hade befallt att alla judar skulle lämna Rom. Och han kom till dem.</verse>
				<verse number="3">Och eftersom han hade samma hantverk som de, stannade han hos dem och arbetade, för de var tältmakare till yrket.</verse>
				<verse number="4">Och han höll samtal i synagogan varje sabbat och övertygade både judar och greker.</verse>
				<verse number="5">Och när Silas och Timoteus kom ner från Makedonien, var Paulus genom Anden driven att vittna för judarna att Jesus är Kristus.</verse>
				<verse number="6">Men då de sa emot honom och smädade honom, skakade han sina kläder och sa till dem: Ert blod ska komma över era egna huvuden. Jag är utan skuld. Från och med nu går jag till hedningarna.</verse>
				<verse number="7">Så gick han därifrån och gick in i huset hos en man vid namn Justus, som fruktade Gud och vars hus låg alldeles intill synagogan.</verse>
				<verse number="8">Men Krispus, föreståndaren för synagogan, kom till tro på Herren med hela sitt hus och många korintier som hörde honom kom till tro och lät döpa sig.</verse>
				<verse number="9">Då sa Herren till Paulus i en syn om natten: Frukta inte utan tala, och tig inte,</verse>
				<verse number="10">för jag är med dig och ingen ska angripa dig för att skada dig, för jag har mycket folk i denna stad.</verse>
				<verse number="11">Så blev han kvar där ett år och sex månader, och undervisade i Guds ord bland dem.</verse>
				<verse number="12">Men då Gallio var landshövding i Akaja, reste sig alla judarna tillsammans upp mot Paulus och drog honom inför domstolen,</verse>
				<verse number="13">och sa: Denne man förleder människorna att dyrka Gud emot lagen.</verse>
				<verse number="14">När Paulus nu ville öppna sin mun, sa Gallio till judarna: Om det gällde något brott eller illdåd, så vore det befogat att jag hörde på er, ni judar.</verse>
				<verse number="15">Men är det någon tvistefråga om ord och namn och om er lag, så får ni själva se till det, för i sådana saker vill inte jag vara domare.</verse>
				<verse number="16">Och han drev bort dem ifrån domstolen.</verse>
				<verse number="17">Då grep alla grekerna synagogföreståndaren Sostenes, och slog honom inför domstolen. Men Gallio brydde sig inte om det.</verse>
				<verse number="18">Och efter att Paulus hade stannat där ännu en lång tid, tog han avsked av bröderna och avseglade till Syrien med Priscilla och Akvila, sedan han i Kenkrea hade rakat sitt huvud, eftersom han hade gett ett löfte.</verse>
				<verse number="19">Så kom han till Efesus, och där lämnade han dem, men själv gick han in i synagogan och samtalade med judarna.</verse>
				<verse number="20">Och de bad honom att han skulle stanna kvar hos dem en längre tid, men han ville inte</verse>
				<verse number="21">utan tog avsked av dem med orden: Jag måste under alla förhållanden vara i Jerusalem under den högtid som kommer, men sedan ska jag komma till er igen, om Gud vill. Sedan avseglade han från Efesus.</verse>
				<verse number="22">Och när han hade kommit i land i Cesarea, och hade varit uppe och hälsat på församlingen, begav han sig ner till Antiokia.</verse>
				<verse number="23">Sedan han hade varit där någon tid, begav han sig därifrån och färdades genom det galatiska landet och därefter Frygien och styrkte alla lärjungarna.</verse>
				<verse number="24">Då kom till Efesus en jude som hette Apollos, född i Alexandria, en vältalig man och kunnig i Skrifterna.</verse>
				<verse number="25">Han var undervisad om Herrens väg och talade brinnande i anden och undervisade noggrant om det som handlade om Herren. Men han kände bara till Johannes dop.</verse>
				<verse number="26">Och han började frimodigt tala i synagogan. Då Akvila och Priscilla hade hört honom, tog de honom till sig och förklarade grundligare Guds väg för honom.</verse>
				<verse number="27">Och när han ville resa till Akaja, skrev bröderna dit och uppmanade lärjungarna att ta emot honom. Och när han kom fram, blev han till stor hjälp för dem som genom nåd hade kommit till tro.</verse>
				<verse number="28">Han överbevisade nämligen judarna med kraft, och bevisade offentligt utifrån Skrifterna, att Jesus var Kristus.</verse>
			</chapter>
			<chapter number="19">
				<verse number="1">Och det hände, medan Apollos var i Korint, att Paulus kom ner till Efesus sedan han rest genom de övre delarna av landet. Och där fann han några lärjungar.</verse>
				<verse number="2">Han sa till dem: Tog ni emot den Helige Ande när ni kom till tro? Då sa de till honom: Vi har inte ens hört att det finns någon Helig Ande.</verse>
				<verse number="3">Och han sa till dem: Vad blev ni då döpta med? De svarade: Med Johannes dop.</verse>
				<verse number="4">Då sa Paulus: Johannes döpte i sanning med omvändelsens dop, och sa till folket att de skulle tro på honom som skulle komma efter honom, det vill säga på Kristus Jesus.</verse>
				<verse number="5">Sedan de hade hört detta lät de döpa sig i Herren Jesu namn.</verse>
				<verse number="6">Och när Paulus lade händerna på dem, kom den Helige Ande över dem och de talade med tungor och profeterade.</verse>
				<verse number="7">Och tillsammans var de omkring tolv män.</verse>
				<verse number="8">Och han gick in i synagogan och talade frimodigt där i tre månader. Han samtalade med dem och övertygade dem om det som hör till Guds rike.</verse>
				<verse number="9">Men när några av dem förhärdade sig och inte trodde utan talade illa om ’den vägen’ inför alla de församlade, lämnade han dem och tog med sig lärjungarna och predikade dagligen i skolan som hörde till en viss Tyrannus.</verse>
				<verse number="10">Och detta pågick i två år, så att alla de som bodde i Asien fick höra ordet om Herren Jesus, både judar och greker.</verse>
				<verse number="11">Och Gud gjorde under, av ovanligt slag genom Paulus händer,</verse>
				<verse number="12">så att de också tog dukar och plagg som hade rört hans kropp till de sjuka och sjukdomarna lämnade dem och de onda andarna for ut från dem.</verse>
				<verse number="13">Några kringvandrande judiska andeutdrivare tog sig då för att nämna Herren Jesu namn över dem som hade onda andar, och sa: Vi besvär er vid den Jesus som Paulus predikar.</verse>
				<verse number="14">Och det var sju söner till en viss Skevas, en judisk överstepräst, som gjorde så.</verse>
				<verse number="15">Men den onde anden svarade och sa: Jesus känner jag, och Paulus vet jag om, men vilka är ni?</verse>
				<verse number="16">Och mannen, i vilken den onde anden var, rusade på dem och övermannade dem och besegrade dem så att de nakna och sårade flydde ur huset.</verse>
				<verse number="17">Och detta blev känt för alla judar och greker som bodde i Efesus, och fruktan kom över dem alla, och Herren Jesu namn blev prisat.</verse>
				<verse number="18">Och många av dem som kommit till tro kom och bekände och talade om vad de hade gjort.</verse>
				<verse number="19">Och många av dem som hade bedrivit trolldom bar fram sina böcker och brände upp dem inför alla. När deras värde blev sammanräknat, fann man att det uppgick till femtio tusen silvermynt.</verse>
				<verse number="20">På detta sätt hade Herrens ord mäktig framgång och visade sin kraft.</verse>
				<verse number="21">Då detta hade skett, beslöt sig Paulus i anden att resa till Jerusalem genom Makedonien och Akaja, och sa: När jag har varit där, måste jag också besöka Rom.</verse>
				<verse number="22">Då sände han två av sina medhjälpare, Timoteus och Erastus, till Makedonien, men själv blev han kvar någon tid i Asien.</verse>
				<verse number="23">Och vid den tiden uppstod det stor oro angående ’den vägen’.</verse>
				<verse number="24">För där var en silversmed, som hette Demetrius, som gjorde Dianatempel av silver, vilket gav stora inkomster åt hantverkarna.</verse>
				<verse number="25">Han kallade samman dessa och dem som hade likadant arbete och sa: Män, ni vet att vi har vårt välstånd av detta hantverk.</verse>
				<verse number="26">Och ni ser och hör att denne Paulus inte bara i Efesus, utan i nästan hela Asien har övertygat och vilsefört mycket folk, och säger att de som görs med händer inte är gudar.</verse>
				<verse number="27">Och det är fara för att inte bara vårt yrke får dåligt rykte, utan också att den stora gudinnan Dianas tempel inte blir hållet för att vara något och att hennes härlighet, som Asien och hela världen dyrkar, kommer att försvinna.</verse>
				<verse number="28">Och när de hörde detta blev de uppfyllda av vrede, och de skrek och sa: Stor är efesiernas Diana!</verse>
				<verse number="29">Och det blev uppror i hela staden, och alla rusade på en gång till teatern och släpade med sig Gajus och Aristarkus, de var makedonier och Paulus följeslagare.</verse>
				<verse number="30">Paulus ville då gå in i folkhopen, men lärjungarna tillät honom inte det.</verse>
				<verse number="31">Också några asiarker, som var hans vänner, skickade bud till honom och bad att han inte skulle ge sig in på teatern.</verse>
				<verse number="32">Där skrek den ene ett och den andre något annat. För folkmassan var förvirrad och de flesta visste inte varför de hade samlats.</verse>
				<verse number="33">Då drog de fram ur folkhopen Alexander, som judarna skickade fram. Och Alexander gav tecken med handen, att han ville försvara sig inför folket.</verse>
				<verse number="34">Men när de märkte att han var en jude började de ropa, alla med en mun, och skrek så i nära två timmar: Stor är efesiernas Diana!</verse>
				<verse number="35">Men stadens sekreterare lugnade folket och sa: Ni män av Efesus, vilken människa är det som inte vet att efesiernas stad är dyrkare av den stora gudinnan Dianas tempel och hennes avbild, som har fallit ner från himlen?</verse>
				<verse number="36">Eftersom ingen kan säga emot detta, bör ni hålla er lugna och inte göra något förhastat.</verse>
				<verse number="37">För ni har dragit fram dessa män, som varken är tempelrånare eller smädare av er gudinna.</verse>
				<verse number="38">Därför, om Demetrius och de hantverkare som är med honom vill väcka åtal mot någon, så hålls det rättegångar och det finns landshövdingar. Där kan de anklaga varandra.</verse>
				<verse number="39">Men om ni har frågor angående något annat, så ska det avgöras i den lagliga folkförsamlingen.</verse>
				<verse number="40">För vi riskerar till och med att bli anklagade för det upplopp som har skett i dag. Det finns inte något skäl att anföra när vi ska försvara denna folksamling.</verse>
				<verse number="41">Och efter att ha sagt det upplöste han folksamlingen.</verse>
			</chapter>
			<chapter number="20">
				<verse number="1">Då nu upploppet hade lagt sig, kallade Paulus till sig lärjungarna, och sedan han hade tagit avsked av dem, begav han sig i väg för att resa till Makedonien.</verse>
				<verse number="2">När han hade färdats genom dessa trakter och gett dem många förmaningar, kom han till Grekland.</verse>
				<verse number="3">Och där uppehöll han sig i tre månader. Men då judarna förberedde en sammansvärjning mot honom, när han skulle fara därifrån till Syrien, beslöt han att vända tillbaka genom Makedonien.</verse>
				<verse number="4">Och med honom följde ända till Asien Sopater från Berea och av thessalonikerna Aristarkus och Sekundus, vidare Gajus från Derbe och Timoteus samt Tykikus och Trofimus från Asien.</verse>
				<verse number="5">Dessa reste i förväg och väntade på oss i Troas.</verse>
				<verse number="6">Men vi seglade från Filippi efter det osyrade brödets högtid, och efter fem dagar träffade vi dem i Troas, där vi stannade i sju dagar.</verse>
				<verse number="7">Och på första dagen i veckan, då lärjungarna hade kommit tillsammans för att bryta bröd, predikade Paulus för dem och fortsatte tala ända till midnatt, eftersom han skulle resa nästa dag.</verse>
				<verse number="8">Och det fanns många lampor i den sal i övre våningen där de var församlade.</verse>
				<verse number="9">Så satt där vid fönstret en yngling som hette Eutykus. Och när Paulus talade så länge föll han i djup sömn, och i sömnen föll han ner från tredje våningen och lyftes upp död.</verse>
				<verse number="10">Då gick Paulus ner och lade sig över honom och omfamnade honom och sa: Var inte oroliga, för hans själ är i honom.</verse>
				<verse number="11">Sedan gick han upp igen och bröt brödet och åt och talade sedan länge med dem ända till gryningen, och så begav han sig iväg.</verse>
				<verse number="12">Och de förde fram ynglingen levande och blev mycket tröstade av detta.</verse>
				<verse number="13">Men vi gick i förväg ombord på skeppet och avseglade till Assos, i avsikt att där ta Paulus ombord, för så hade han bestämt. Han själv tänkte ta landvägen.</verse>
				<verse number="14">Och så snart han träffade oss i Assos, tog vi honom ombord och kom sedan till Mitylene.</verse>
				<verse number="15">Därifrån seglade vi vidare och kom nästa dag mitt för Kios, och dagen därpå lade vi till vid Samos, och efter att ha stannat kvar i Trogyllium, kom vi följande dag till Miletus.</verse>
				<verse number="16">Paulus hade nämligen beslutat att segla förbi Efesus, för att han inte skulle bli fördröjd i Asien, eftersom han skyndade för att om möjligt vara i Jerusalem till pingstdagen.</verse>
				<verse number="17">Men från Miletus skickade han bud till Efesus och kallade till sig församlingens äldste.</verse>
				<verse number="18">Och när de hade kommit till honom, sa han till dem: Ni vet hur jag har umgåtts med er under hela tiden från den första dagen då jag kom till Asien,</verse>
				<verse number="19">att jag har tjänat Herren i all ödmjukhet och under många tårar och prövningar, som jag har utsatts för genom judarnas anslag,</verse>
				<verse number="20">och hur jag inte har hållit undan något som kunde vara er till nytta, utan har predikat för er och undervisat er, offentligt och i hemmen,</verse>
				<verse number="21">och vittnat både för judar och greker om omvändelse till Gud, och om tron på vår Herre Jesus Kristus.</verse>
				<verse number="22">Och se, bunden i Anden går jag nu till Jerusalem, och vet inte vad som där ska hända mig,</verse>
				<verse number="23">utom det att den Helige Ande i alla städer vittnar och säger, att bojor och lidanden väntar mig.</verse>
				<verse number="24">Men inte något av detta rör mig, inte heller anser jag att mitt liv har något värde för mig själv. Jag vill endast med glädje få fullborda mitt lopp och den tjänst som jag har tagit emot av Herren Jesus, att vittna om Guds nåds evangelium.</verse>
				<verse number="25">Och se, jag vet nu att ni inte mer ska få se mitt ansikte, ni alla bland vilka jag har gått omkring och predikat Guds rike.</verse>
				<verse number="26">Därför vill jag denna dag bedyra för er, att jag inte är skyldig till någons blod.</verse>
				<verse number="27">För jag har inte undandragit mig från att förkunna hela Guds rådslut för er.</verse>
				<verse number="28">Ge därför akt på er själva och på hela den hjord som den Helige Ande har satt er som ledare över, till att vara herdar för Guds församling som han har köpt med sitt eget blod.</verse>
				<verse number="29">För detta vet jag, att sedan jag har lämnat er, ska grymma vargar komma in bland er, och de ska inte skona hjorden.</verse>
				<verse number="30">Och bland er själva ska det träda fram män som ska predika villoläror, för att dra lärjungar till sig själva.</verse>
				<verse number="31">Därför, vaka och tänk på att jag i tre år, natt och dag, inte har upphört att under tårar förmana var och en av er.</verse>
				<verse number="32">Och nu, bröder, överlämnar jag er åt Gud och hans nåds ord, som är mäktig att uppbygga er och ge er arvedel bland alla dem som är helgade.</verse>
				<verse number="33">Silver eller guld eller kläder har jag inte begärt av någon,</verse>
				<verse number="34">utan ni vet själva, att dessa händer har sörjt för mina behov och för dem som var med mig.</verse>
				<verse number="35">I allt har jag visat er, att så måste man arbeta och ta sig an de svaga och komma ihåg Herren Jesu ord, då han sa: Det är mer välsignat att ge än att få.</verse>
				<verse number="36">Och när han hade sagt detta, föll han på knä och bad tillsammans med dem alla.</verse>
				<verse number="37">Och alla grät mycket och omfamnade Paulus och kysste honom.</verse>
				<verse number="38">Det som bedrövade dem mest var det ord som han hade sagt, att de inte mer skulle få se hans ansikte. Sedan följde de honom till skeppet.</verse>
			</chapter>
			<chapter number="21">
				<verse number="1">Och det hände efter att vi hade skilts från dem och hade lagt ut, att vi seglade raka vägen till Kos och kom nästa dag till Rhodos och därifrån till Patara.</verse>
				<verse number="2">Och när vi fann ett skepp som skulle fara över till Fenicien, gick vi ombord och lade ut.</verse>
				<verse number="3">När Cypern började komma i sikte, lämnade vi det på vänster sida och seglade till Syrien och lade till i Tyrus, för där skulle skeppet lossa lasten.</verse>
				<verse number="4">Och efter att vi hade funnit lärjungar där, stannade vi hos dem i sju dagar. Genom Anden sa de till Paulus att han inte skulle fara upp till Jerusalem.</verse>
				<verse number="5">Och när de dagarna hade gått, bröt vi upp och fortsatte vår resa, och alla följde med oss tillsammans med hustrur och barn ända tills vi kom utanför staden, och på stranden föll vi på knä och bad.</verse>
				<verse number="6">Sedan vi hade tagit avsked av varandra, gick vi ombord på skeppet och de vände hem igen.</verse>
				<verse number="7">Och när vi hade avslutat vår resa från Tyrus, kom vi till Ptolemais, och där hälsade vi på bröderna och stannade hos dem en dag.</verse>
				<verse number="8">Och vi som var med Paulus begav oss nästa dag därifrån och kom till Cesarea. Och där gick vi hem till evangelisten Filippus, som var en av de sju, och stannade hos honom.</verse>
				<verse number="9">Och han hade fyra döttrar, jungfrur, som profeterade.</verse>
				<verse number="10">Och medan vi dröjde kvar där i flera dagar, kom en profet vid namn Agabus ner från Judeen.</verse>
				<verse number="11">Då han hade kommit till oss, tog han Paulus bälte och band sina händer och fötter och sa: Så säger den Helige Ande: Den man som äger detta bälte ska judarna binda så här i Jerusalem och utlämna honom i hedningars händer.</verse>
				<verse number="12">Och när vi hörde detta, bad vi och de som bodde på platsen, att han inte skulle gå upp till Jerusalem.</verse>
				<verse number="13">Då svarade Paulus: Varför gråter ni och får mitt hjärta att brista? För jag är beredd, inte bara att låta mig bindas, utan också att dö i Jerusalem för Herren Jesu namns skull.</verse>
				<verse number="14">Och när han inte lät sig övertalas, lugnade vi oss och sa: Ske Herrens vilja.</verse>
				<verse number="15">Och efter de dagarna gjorde vi oss i ordning och for upp till Jerusalem.</verse>
				<verse number="16">Från Cesarea följde också några lärjungar med oss. De hade med sig en viss Mnason från Cypern, en gammal lärjunge som vi skulle gästa hos.</verse>
				<verse number="17">Och när vi kom till Jerusalem, tog bröderna emot oss med glädje.</verse>
				<verse number="18">Och nästa dag gick Paulus med oss till Jakob, och där samlades alla de äldste.</verse>
				<verse number="19">Sedan han hade hälsat på dem, berättade han utförligt om allt som Gud hade gjort bland hedningarna genom hans tjänst.</verse>
				<verse number="20">Då de hörde detta prisade de Herren. Och de sa till honom: Du ser, broder, hur många tusen judar det är som har kommit till tro, och alla ivrar de för lagen.</verse>
				<verse number="21">Men de har hört om dig, att du lär alla judar som finns bland hedningarna att avfalla från Mose, och säger att de inte ska omskära sina barn och inte heller leva efter sederna.</verse>
				<verse number="22">Vad gör vi nu? Helt säkert ska mycket folk komma tillsammans, för de kommer att få höra att du har kommit hit.</verse>
				<verse number="23">Så gör nu som vi säger dig: Vi har här fyra män som har ett löfte på sig.</verse>
				<verse number="24">Ta med dem, och rena dig tillsammans med dem och betala för dem, så att de kan raka sitt huvud. Då ska alla förstå att det inte ligger någonting i det som de har hört om dig, utan att också du vandrar efter lagen och håller den.</verse>
				<verse number="25">Men vad angår de hedningar som har kommit till tro, har vi skrivit och meddelat dem vårt beslut, att de inte behöver hålla sådant, utan endast avhålla sig från det som är offrat åt avgudar, och från blod och från det som är kvävt och från otukt.</verse>
				<verse number="26">Då tog Paulus med sig männen, och nästa dag renade han sig tillsammans med dem och gick in i templet och gav till känna när reningsdagarna skulle vara avslutade och offret framburet för var och en av dem.</verse>
				<verse number="27">Och när de sju dagarna närmade sig sitt slut, fick de judar som var från Asien se honom i templet, och de uppviglade allt folket. Och de grep honom,</verse>
				<verse number="28">och ropade: Män av Israel, hjälp oss! Detta är den man som överallt lär alla sådant som är mot folket och lagen och denna plats. Och dessutom har han också tagit med sig greker in i templet och orenat denna heliga plats.</verse>
				<verse number="29">De hade nämligen tidigare sett Trofimus från Efesus tillsammans med honom i staden, och de trodde att Paulus hade tagit in honom i templet.</verse>
				<verse number="30">Och hela staden kom i rörelse, och folk strömmade till och de tog Paulus och släpade ut honom ur templet. Och omedelbart stängdes portarna.</verse>
				<verse number="31">Men just som de stod redo att döda honom, fick befälhavaren för den romerska vakten rapport om att hela Jerusalem var i uppror.</verse>
				<verse number="32">Då tog han genast med sig soldater och officerare och sprang ner till dem. Och när de fick se befälhavaren och soldaterna, upphörde de att slå Paulus.</verse>
				<verse number="33">Då gick befälhavaren fram och grep honom och befallde att han skulle bli bunden med två kedjor. Sedan frågade han vem han var och vad han hade gjort.</verse>
				<verse number="34">Men i folkmassan ropade den ene ett och den andre något annat. Då han inte kunde få något klart besked på grund av tumultet, befallde han att han skulle föras in i fästningen.</verse>
				<verse number="35">Och när han kom till trappan, hände det att soldaterna måste bära honom på grund av folkets aggressivitet.</verse>
				<verse number="36">För folkmassan följde efter och ropade: Bort med honom!</verse>
				<verse number="37">När Paulus skulle föras in i fästningen, sa han till befälhavaren: Är det tillåtet för mig att säga något till dig? Då sa han: Kan du tala grekiska?</verse>
				<verse number="38">Är du då inte den egyptier som för en tid sedan gjorde uppror och förde ut de fyra tusen lönnmördarna i öknen?</verse>
				<verse number="39">Då sa Paulus: Jag är verkligen en judisk man från Tarsus i Cilicien, medborgare i en betydande stad. Och jag ber dig att du låter mig få tala till folket.</verse>
				<verse number="40">Och när han hade gett honom sin tillåtelse, gav Paulus, stående på trappan, tecken till folket med handen. När det hade blivit alldeles tyst, talade han till dem på hebreiska, och sa:</verse>
			</chapter>
			<chapter number="22">
				<verse number="1">Män, bröder och fäder, lyssna på vad jag har att säga er till mitt försvar.</verse>
				<verse number="2">När de hörde att han talade på hebreiska till dem, blev de ännu mera tysta, och han sa:</verse>
				<verse number="3">Jag är verkligen en judisk man, född i Tarsus i Cilicien, men uppfostrad här i staden och vid Gamaliels fötter undervisad i fädernas lag med all dess stränghet, och jag var lika nitälskande för Gud som ni allesammans är i dag.</verse>
				<verse number="4">Jag förföljde ’den vägen’ ända till döds, och jag lät binda både män och kvinnor och lät kasta dem i fängelse,</verse>
				<verse number="5">som också översteprästen och de äldstes hela råd kan vittna om mig. Av dessa fick jag också brev till bröderna och for till Damaskus för att föra också dem som var där, bundna till Jerusalem, så att de skulle bli straffade.</verse>
				<verse number="6">Men när jag var på väg och närmade mig Damaskus vid middagstid, så hände det, att ett starkt ljussken från himlen plötsligt strålade omkring mig.</verse>
				<verse number="7">Då föll jag till marken och hörde en röst som sa till mig: Saul, Saul, varför förföljer du mig?</verse>
				<verse number="8">Och jag svarade: Vem är du, Herre? Då sa han till mig: Jag är Jesus från Nasaret, den som du förföljer.</verse>
				<verse number="9">Och de som var med mig såg verkligen skenet och blev rädda, men rösten av honom som talade med mig förstod de inte.</verse>
				<verse number="10">Då sa jag: Herre, vad ska jag göra? Då sa Herren till mig: Stå upp och gå in i Damaskus. Där ska du få veta allt som du är utsedd att göra.</verse>
				<verse number="11">Men då jag på grund av den bländande glansen från ljusskenet inte kunde se, blev jag ledd vid handen av mina följeslagare och kom in i Damaskus.</verse>
				<verse number="12">Och en som hette Ananias, en gudfruktig man efter lagen, som alla judar som bodde där talade väl om,</verse>
				<verse number="13">kom till mig och ställde sig bredvid mig och sa till mig: Broder Saul, ha din syn igen. Och i samma stund kunde jag se honom.</verse>
				<verse number="14">Då sa han: Våra fäders Gud har utsett dig till att känna hans vilja och se den Rättfärdige och höra rösten från hans mun.</verse>
				<verse number="15">För du ska vara ett vittne för honom inför alla människor om det du har sett och hört.</verse>
				<verse number="16">Och nu, varför dröjer du? Stå upp och låt dig döpas och tvätta bort dina synder, och åkalla Herrens namn.</verse>
				<verse number="17">Men när jag hade kommit tillbaka till Jerusalem, hände det medan jag bad i templet, att jag kom i hänryckning</verse>
				<verse number="18">och såg honom, och han sa till mig: Skynda dig och lämna genast Jerusalem, för de kommer inte att ta emot ditt vittnesbörd om mig.</verse>
				<verse number="19">Och jag sa: Herre, de vet att det var jag som lät fängsla och i synagogorna piska dem som trodde på dig.</verse>
				<verse number="20">Och när din martyr Stefanus blod blev utgjutet, var också jag med och samtyckte till hans död och vaktade kläderna åt dem som dödade honom.</verse>
				<verse number="21">Då svarade han mig: Gå, för jag ska sända dig långt bort till hedningarna.</verse>
				<verse number="22">Och fram till att han sa detta lyssnade de på honom. Men då skrek de högt och sa: Bort från jorden med en sådan människa! Han förtjänar inte att få leva.</verse>
				<verse number="23">När de skrek så och slet av sig kläderna och kastade upp damm i luften,</verse>
				<verse number="24">gav befälhavaren order om att han skulle föras in i fästningen och befallde att man skulle förhöra honom under prygel, för att få veta varför de skrek så mot honom.</verse>
				<verse number="25">Men när de hade bundit honom med läderremmar, sa Paulus till officeren som stod där: Är det tillåtet för er att prygla en romersk medborgare som inte är dömd?</verse>
				<verse number="26">Då officeren hörde detta, gick han till befälhavaren och berättade det för honom och sa: Se upp med vad du står i begrepp att göra, för denne man är romersk medborgare.</verse>
				<verse number="27">Då gick befälhavaren och sa till honom: Säg mig, är du en romersk medborgare? Han svarade: Ja.</verse>
				<verse number="28">Då svarade befälhavaren: Jag har med en stor summa pengar köpt detta medborgarskap. Paulus svarade: Men jag är född med det.</verse>
				<verse number="29">Då gick de som skulle ha förhört honom omedelbart därifrån. Även befälhavaren greps av fruktan, sedan han hade fått veta att han var en romersk medborgare, och därför att han hade låtit fängsla honom.</verse>
				<verse number="30">Nästa dag ville han få klarhet i varför han var anklagad av judarna. Därför löste han honom från bojorna och befallde översteprästerna och hela deras Stora råd att komma, och förde ner Paulus och ställde honom inför dem.</verse>
			</chapter>
			<chapter number="23">
				<verse number="1">Då fäste Paulus sin blick på Stora rådet och sa: Män och bröder, jag har levt inför Gud helt och fullt med ett gott samvete ända till denna dag.</verse>
				<verse number="2">Då befallde översteprästen Ananias dem som stod bredvid honom, att de skulle slå honom på munnen.</verse>
				<verse number="3">Då sa Paulus till honom: Gud ska slå dig, du vitkalkade vägg. För du sitter här för att döma mig efter lagen men mot lagen befaller du att de ska slå mig.</verse>
				<verse number="4">Och de som stod bredvid sa: Smädar du Guds överstepräst?</verse>
				<verse number="5">Då sa Paulus: Jag visste inte, bröder, att han var överstepräst. För det står ju skrivet: Du ska inte tala illa om en ledare för ditt folk.</verse>
				<verse number="6">Då Paulus visste att den ena delen av dem var sadduceer och den andra fariseer, ropade han inför Stora rådet: Män och bröder, jag är en farisé, son till en farisé. För hoppets och de dödas uppståndelses skull står jag inför rätta.</verse>
				<verse number="7">Då han hade sagt detta, utbröt en strid mellan fariseerna och sadduceerna och skaran delade sig.</verse>
				<verse number="8">För sadduceerna säger nämligen att det inte finns någon uppståndelse, inte heller någon ängel eller ande, medan fariseerna bekänner båda delarna.</verse>
				<verse number="9">Och det blev ett väldigt skrikande, och de skriftlärda av fariseernas parti stod upp och stred häftigt och sa: Vi finner inget ont hos denne man, utan om en ande eller en ängel har talat med honom, så låt oss inte strida mot Gud.</verse>
				<verse number="10">Och när striden blev häftig, fruktade befälhavaren att de skulle slita Paulus i stycken, och befallde soldaterna att gå ner och rycka bort honom från dem och föra honom in i fästningen.</verse>
				<verse number="11">Och följande natt kom Herren till honom och sa: Var vid gott mod, Paulus. För som du har vittnat om mig i Jerusalem, så måste du också vittna i Rom.</verse>
				<verse number="12">När det blev dag gjorde några av judarna en sammansvärjning och svor en ed att de varken skulle äta eller dricka, förrän de hade dödat Paulus.</verse>
				<verse number="13">Och det var mer än fyrtio män som hade sammansvurit sig,</verse>
				<verse number="14">och de gick till översteprästerna och de äldste och sa: Vi har svurit en ed att inte smaka något förrän vi har dödat Paulus.</verse>
				<verse number="15">Därför ska ni nu tillsammans med Stora rådet anhålla hos befälhavaren att han i morgon ska föra honom ner till er, som om ni hade tänkt undersöka hans sak grundligare. Men vi är redo att döda honom innan han kommer fram.</verse>
				<verse number="16">Men när Paulus systerson fick höra om bakhållet, kom han till fästningen och gick in och berättade det för Paulus.</verse>
				<verse number="17">Då kallade Paulus till sig en av officerarna och sa: För denne unge man till befälhavaren, för han har något att berätta för honom.</verse>
				<verse number="18">Så tog han honom med sig och förde honom till befälhavaren och sa: Fången Paulus kallade mig till sig och bad att jag skulle föra denne unge man till dig, för han har något att säga dig.</verse>
				<verse number="19">Då tog befälhavaren honom vid handen och gick avsides med honom och frågade honom: Vad är det som du har att berätta för mig?</verse>
				<verse number="20">Då sa han: Judarna har kommit överens om att be dig att du i morgon ska låta Paulus komma ner till Stora rådet, under förevändning att de vill hålla ett grundligare förhör med honom.</verse>
				<verse number="21">Men låt dem inte övertala dig, för mer än fyrtio män av dem ligger i bakhåll mot honom. De har svurit på att varken äta eller dricka förrän de har dödat honom. Och nu är de redo och väntar på att du ska tillåta det.</verse>
				<verse number="22">Befälhavaren lät sedan den unge mannen gå iväg och befallde: Berätta inte för någon att du har avslöjat detta för mig.</verse>
				<verse number="23">Sedan kallade han till sig två av officerarna och sa: Håll tvåhundra soldater redo att i natt vid tredje timmen bege sig iväg till Cesarea, dessutom sjuttio ryttare och tvåhundra spjutbärare.</verse>
				<verse number="24">Skaffa också riddjur som de kan sätta upp Paulus på och för honom oskadd till landshövdingen Felix.</verse>
				<verse number="25">Och han skrev ett brev med följande innehåll:</verse>
				<verse number="26">Klaudius Lysias hälsar den högt ärade landshövdingen Felix.</verse>
				<verse number="27">Denne man hade judarna gripit och var nära att dödas, när jag kom dit med mina soldater och räddade honom, sedan jag hade fått veta att han var en romersk medborgare.</verse>
				<verse number="28">Och när jag ville veta orsaken varför de anklagade honom, lät jag föra honom inför deras Stora råd.</verse>
				<verse number="29">Då fann jag att anklagelsen mot honom gällde tvistefrågor i deras lag, men att han inte var beskylld för något som var värt döden eller fängelse.</verse>
				<verse number="30">Men sedan jag har fått vetskap om att ett bakhåll har planerats av judarna mot mannen, sänder jag honom omedelbart till dig. Jag har också uppmanat hans anklagare att vad de har emot honom skulle de lägga fram inför dig. Farväl.</verse>
				<verse number="31">Då tog soldaterna med sig Paulus enligt den order de fått och förde honom under natten till Antipatris.</verse>
				<verse number="32">Nästa dag lät de ryttarna fara vidare med honom och vände tillbaka till fästningen.</verse>
				<verse number="33">När de kom till Cesarea och hade lämnat över brevet till landshövdingen, förde de också fram Paulus inför honom.</verse>
				<verse number="34">Då landshövdingen hade läst brevet, frågade han honom från vilken provins han var, och när han hade fått veta att han var från Cilicien, sa han:</verse>
				<verse number="35">Jag ska höra dig när också dina anklagare kommer hit. Sedan befallde han att han skulle förvaras i Herodes palats.</verse>
			</chapter>
			<chapter number="24">
				<verse number="1">Och efter fem dagar reste översteprästen Ananias ner med de äldste och en advokat, en viss Tertullus. Dessa framförde anklagelserna mot Paulus inför landshövdingen.</verse>
				<verse number="2">Då han hade kallats in, började Tertullus anklaga honom och sa:</verse>
				<verse number="3">Att vi tack vare dig får leva i stor fred, och att genom din försorg, ädle Felix, värdefulla åtgärder har gjorts för detta folk, det erkänner vi alltid och överallt, med största tacksamhet.</verse>
				<verse number="4">Men för att jag inte alltför länge ska uppehålla dig, ber jag att du i din godhet lyssnar till vad vi i korthet har att säga.</verse>
				<verse number="5">Vi har nämligen funnit att den här mannen är som en pest som skapar uppror bland alla judar över hela världen, och en ledare för nasareernas sekt.</verse>
				<verse number="6">Han har också försökt vanhelga templet. Vi grep honom och ville döma honom efter vår lag.</verse>
				<verse number="7">Men befälhavaren Lysias kom och tog honom med mycket våld ur våra händer,</verse>
				<verse number="8">och befallde att hans anklagare skulle komma till dig. Genom att själv förhöra honom kan du skaffa dig kännedom om allt det vi anklagar honom för.</verse>
				<verse number="9">Också judarna instämde i detta och sa att det förhöll sig så.</verse>
				<verse number="10">När landshövdingen gav tecken åt Paulus att han skulle tala, svarade han: Eftersom jag vet att du nu i många år har varit domare för detta folk, försvarar jag min sak med desto större frimodighet.</verse>
				<verse number="11">För du kan själv få bekräftat att det inte är mer än tolv dagar sedan jag kom upp till Jerusalem för att be.</verse>
				<verse number="12">Och varken i templet eller i synagogorna eller ute i staden har de sett mig diskutera eller ställa till med oroligheter bland folket.</verse>
				<verse number="13">Inte heller kan de bevisa det de nu anklagar mig för.</verse>
				<verse number="14">Men det bekänner jag för dig att jag, i enlighet med ’den vägen’ som de kallar för en sekt, tjänar mina fäders Gud. Jag tror på allt som är skrivet i lagen och profeterna,</verse>
				<verse number="15">och att jag har samma hopp till Gud som dessa själva har, att de döda ska uppstå, både rättfärdiga och orättfärdiga.</verse>
				<verse number="16">Ja, i detta strävar jag efter att alltid ha ett rent samvete inför Gud och inför människor.</verse>
				<verse number="17">Och efter många år kom jag för att överlämna gåvor till mitt folk och frambära offer.</verse>
				<verse number="18">Det var då några judar från Asien fann mig i templet sedan jag hade renat mig, utan någon folkmassa eller något tumult.</verse>
				<verse number="19">De borde nu vara här inför dig och anklaga mig, om de har något emot mig.</verse>
				<verse number="20">Eller låt de som är här säga om de fann något brottsligt hos mig då jag stod inför Stora rådet,</verse>
				<verse number="21">om det inte skulle vara för detta enda uttalande som jag ropade ut då jag stod ibland dem: För de dödas uppståndelses skull står jag inför rätta här i dag.</verse>
				<verse number="22">Då Felix hörde detta, sköt han upp saken. Han visste mycket väl hur det förhöll sig med ’den vägen’ och sa: Då befälhavaren Lysias kommer hit ner vill jag undersöka er sak.</verse>
				<verse number="23">Och han befallde officeren att han skulle hålla Paulus i förvar och låta honom ha ro, och inte hindra någon av hans närmaste att tjäna eller besöka honom.</verse>
				<verse number="24">Och efter några dagar kom Felix med sin hustru Drusilla, som var judinna. Då lät han hämta Paulus och hörde honom om tron på Kristus.</verse>
				<verse number="25">Men då han talade om rättfärdighet och självbehärskning och om den kommande domen, blev Felix förskräckt och sa: Gå din väg för denna gång! När jag får ett lämpligt tillfälle ska jag kalla på dig.</verse>
				<verse number="26">Men han hoppades också att Paulus skulle ge honom pengar för att han skulle släppa honom fri, varför han också ganska ofta kallade honom till sig och samtalade med honom.</verse>
				<verse number="27">Men när två år hade gått efterträddes Felix av Porcius Festus. Och Felix som ville hålla sig väl med judarna lämnade kvar Paulus som fånge.</verse>
			</chapter>
			<chapter number="25">
				<verse number="1">Då nu Festus hade anlänt till provinsen, reste han efter tre dagar från Cesarea upp till Jerusalem.</verse>
				<verse number="2">Då framförde översteprästen och de främsta bland judarna sina anklagelser mot Paulus inför honom. Och de bad honom</verse>
				<verse number="3">och begärde den tjänsten från honom, att han skulle låta honom föras till Jerusalem, medan de skulle ligga i bakhåll för att döda honom under vägen.</verse>
				<verse number="4">Men Festus svarade då att Paulus hölls i förvar i Cesarea och att han själv inom kort skulle resa dit.</verse>
				<verse number="5">Han sa: De bland er som har möjlighet kan då komma dit ner med mig, och om det finns något fel hos mannen, så kan de anklaga honom.</verse>
				<verse number="6">Och sedan han hade uppehållit sig hos dem i mer än tio dagar, reste han ner till Cesarea. Dagen därpå satte han sig på domarsätet och befallde att Paulus skulle föras fram.</verse>
				<verse number="7">Då han kom in, ställde sig de judar som hade kommit ner från Jerusalem, runt omkring och framförde mot Paulus många och svåra anklagelser som de inte kunde bevisa.</verse>
				<verse number="8">Han försvarade sig, och sa: Varken mot judarnas lag eller mot templet eller mot kejsaren har jag förbrutit mig.</verse>
				<verse number="9">Men Festus, som ville ställa in sig hos judarna, svarade Paulus och sa: Vill du fara upp till Jerusalem och där stå till rätta inför mig i denna sak?</verse>
				<verse number="10">Då sa Paulus: Jag står inför kejserlig domstol, där jag bör dömas. Judarna har jag inte gjort något ont, som du också vet mycket väl.</verse>
				<verse number="11">Men om jag nu är en lagbrytare eller har gjort något som är värt döden, så vägrar jag inte att dö. Men om det som de anklagar mig för är utan grund, så kan ingen utlämna mig åt dem. Jag vädjar till kejsaren.</verse>
				<verse number="12">Då överlade Festus med sitt råd och svarade: Till kejsaren har du vädjat, till kejsaren ska du fara.</verse>
				<verse number="13">Och efter några dagar kom kung Agrippa och Bernice till Cesarea för att hälsa på Festus.</verse>
				<verse number="14">Och medan de vistades där i flera dagar, framlade Festus Paulus sak för kungen och sa: Det är en man som av Felix har lämnats kvar som fånge,</verse>
				<verse number="15">som översteprästerna och judarnas äldste underrättade mig om när jag kom till Jerusalem och begärde att få honom dömd.</verse>
				<verse number="16">Jag svarade dem: Det är inte romersk sed att utlämna någon människa till att dö, förrän den som blir anklagad har fått stå ansikte mot ansikte med sina anklagare och fått tillfälle att försvara sig mot anklagelsen.</verse>
				<verse number="17">Därför, då de kom hit, satte jag mig utan dröjsmål nästa dag på domarsätet och befallde att mannen skulle föras fram.</verse>
				<verse number="18">Men då anklagarna kom fram, kom de inte med någon anklagelse mot honom för sådant som jag hade tänkt,</verse>
				<verse number="19">utan hade tvistefrågor mot honom om deras gudsdyrkan, och om en viss Jesus som var död, vilken Paulus påstod var i livet.</verse>
				<verse number="20">Och eftersom jag inte visste hur jag skulle handla i denna tvist, frågade jag om han ville fara till Jerusalem och där ställas inför rätta i denna sak.</verse>
				<verse number="21">Men då Paulus yrkade på att få bli kvar för att få sin sak avgjord inför Augustus, gav jag order att han skulle hållas i förvar till dess jag kunde sända honom till kejsaren.</verse>
				<verse number="22">Då sa Agrippa till Festus: Jag vill också själv gärna höra mannen. Han sa: I morgon ska du få höra honom.</verse>
				<verse number="23">Och nästa dag kom Agrippa och Bernice med stor prakt och gick in i domsalen tillsammans med befälhavarna och de främsta männen i staden. Och på Festus befallning fördes Paulus fram.</verse>
				<verse number="24">Och Festus sa: Kung Agrippa och alla män som är närvarande med oss, här ser ni den man för vars skull hela skaran av judar har vänt sig till mig, både i Jerusalem och här, och högljutt krävt att han inte borde få leva längre.</verse>
				<verse number="25">Men då jag har funnit att han inte har gjort något som är värt döden, och då han själv har vädjat till Augustus, har jag beslutat att skicka honom dit.</verse>
				<verse number="26">Jag har inte något säkert att skriva angående honom till min herre. Därför har jag fört fram honom inför er och särskilt inför dig, kung Agrippa, för att jag ska ha något att skriva när förhöret är över.</verse>
				<verse number="27">För det förefaller mig meningslöst att skicka en fånge utan att ange vad han är anklagad för.</verse>
			</chapter>
			<chapter number="26">
				<verse number="1">Då sa Agrippa till Paulus: Du har tillåtelse att tala för dig. Då räckte Paulus ut sin hand och talade till sitt försvar:</verse>
				<verse number="2">Jag är lycklig över att jag i dag ska försvara mig inför dig, kung Agrippa, angående allt som jag anklagas för av judarna,</verse>
				<verse number="3">särskilt därför att jag vet att du mycket väl känner till judarnas alla seder och tvistefrågor. Därför ber jag dig att du vill höra på mig med tålamod.</verse>
				<verse number="4">Hur jag alltså har levt mitt liv från min ungdom, sådant det har varit från början bland mitt folk i Jerusalem, det känner alla judar till.</verse>
				<verse number="5">De som förut har känt mig kan vittna om de vill, att jag levde som farisé, det strängaste partiet i vår gudsdyrkan.</verse>
				<verse number="6">Och nu står jag här inför rätta för hoppet om det löfte som gavs av Gud till våra fäder,</verse>
				<verse number="7">till vilket våra tolv stammar, som tjänar Gud oavlåtligt natt och dag, hoppas nå fram. För detta hopps skull, kung Agrippa, blir jag anklagad av judarna.</verse>
				<verse number="8">Varför blir det av er ansett för otroligt att Gud uppväcker döda?</verse>
				<verse number="9">Jag för min del menade alltså att jag borde med all makt strida mot Jesu, nasaréns, namn,</verse>
				<verse number="10">vilket jag också gjorde i Jerusalem. Och många heliga kastade jag i fängelse, sedan jag hade fått fullmakt av översteprästerna. Och då de blev dödade, röstade jag för det.</verse>
				<verse number="11">Och jag straffade dem ofta i alla synagogor för att tvinga dem till hädelse, och jag gick så långt i raseri mot dem att jag förföljde dem ända till utländska städer.</verse>
				<verse number="12">När jag i detta ärende for till Damaskus med översteprästernas fullmakt och uppdrag,</verse>
				<verse number="13">fick jag mitt på dagen, o konung, under färden se ett sken från himlen, klarare än solens glans, kringstråla mig och dem som reste med mig.</verse>
				<verse number="14">Och vi föll alla till marken, och jag hörde en röst tala till mig och säga på hebreiska: Saul, Saul, varför förföljer du mig? Det är svårt för dig att spjärna mot udden.</verse>
				<verse number="15">Då sa jag: Vem är du, Herre? Och han sa: Jag är Jesus, den som du förföljer.</verse>
				<verse number="16">Men res dig upp och stå på dina fötter. För jag har uppenbarat mig för dig med den avsikten att utse dig till tjänare och vittne, både till det du har sett och till det jag kommer att visa dig,</verse>
				<verse number="17">och rädda dig undan folket och hedningarna, som jag nu sänder dig till,</verse>
				<verse number="18">för att öppna deras ögon så att de vänder sig från mörkret till ljuset och från Satans makt till Gud, för att de ska få syndernas förlåtelse och arvedel bland dem som är helgade genom tron på mig.</verse>
				<verse number="19">Därför, kung Agrippa, blev jag inte olydig mot den himmelska synen,</verse>
				<verse number="20">utan började förkunna först för dem som var i Damaskus och Jerusalem, och över hela Judeens land och sedan för hedningarna, att de skulle ångra sig och omvända sig till Gud, och göra sådana gärningar som hör till omvändelsen.</verse>
				<verse number="21">För den sakens skull grep judarna mig i templet och försökte döda mig.</verse>
				<verse number="22">Men efter att ha fått hjälp av Gud, står jag ännu i denna dag och vittnar för både små och stora och säger inget annat än det profeterna och Mose har sagt skulle ske:</verse>
				<verse number="23">Att Kristus skulle lida och att han som den förste av dem som uppstått från de döda skulle förkunna ljuset för folket och för hedningarna.</verse>
				<verse number="24">Då han så talade till sitt försvar, sa Festus med hög röst: Du är från vettet, Paulus, din stora lärdom har gjort dig galen!</verse>
				<verse number="25">Men han sa: Högt ärade Festus, jag är inte galen utan jag talar sanna och förnuftiga ord.</verse>
				<verse number="26">Kungen känner ju till allt detta, därför talar jag också frimodigt inför honom. För jag är övertygad om att inget av detta är obekant för honom. Det har ju inte hänt i en avkrok.</verse>
				<verse number="27">Tror du profeterna, kung Agrippa? Jag vet att du tror.</verse>
				<verse number="28">Då sa Agrippa till Paulus: Det är lite som fattas, att du övertalar mig att bli en kristen.</verse>
				<verse number="29">Och Paulus svarade: Vare sig lite eller mycket, skulle jag önska inför Gud att inte bara du utan alla de som hör mig i dag blev sådana som jag är, bortsett från dessa bojor.</verse>
				<verse number="30">När han hade sagt detta stod kungen upp, och landshövdingen och Bernice och de som satt där tillsammans.</verse>
				<verse number="31">Och när de gick därifrån, talade de med varandra och sa: Denne man har ingenting gjort som förtjänar död eller fängelse.</verse>
				<verse number="32">Och Agrippa sa till Festus: Denne man hade kunnat friges, om han inte hade vädjat till kejsaren.</verse>
			</chapter>
			<chapter number="27">
				<verse number="1">Sedan det nu var beslutat att vi skulle avsegla till Italien, överlämnade de Paulus och några andra fångar åt en officer som hette Julius och som tillhörde den kejserliga vaktstyrkan.</verse>
				<verse number="2">Och efter att vi hade gått ombord på ett skepp från Adramyttium, avseglade vi. Meningen var att segla längs efter Asiens kust. Aristarkus, en makedonier från Thessalonike, var med oss.</verse>
				<verse number="3">Och nästa dag lade vi till i Sidon. Julius behandlade Paulus väl och tillät honom att besöka sina vänner för att få vad han behövde.</verse>
				<verse number="4">När vi hade lagt ut därifrån, seglade vi i lä av Cypern, eftersom vi hade motvind.</verse>
				<verse number="5">Sedan vi hade seglat över havet utanför Cilicien och Pamfylien, lade vi till vid Myra i Lykien.</verse>
				<verse number="6">Där fann officeren ett skepp från Alexandria som skulle segla till Italien, och förde oss ombord på det.</verse>
				<verse number="7">Och under åtskilliga dagar gick seglingen långsamt, och vi kom med knapp nöd in emot Knidus. Och då vinden inte tillät oss att fortsätta, seglade vi i lä av Kreta vid Salmone.</verse>
				<verse number="8">Och med knapp nöd seglade vi förbi och nådde fram till en plats som kallades Goda hamnar, som låg nära staden Lasea.</verse>
				<verse number="9">Då det hade gått lång tid och det redan hade blivit farligt att segla, eftersom fastedagen redan var förbi, varnade Paulus dem</verse>
				<verse number="10">och sa: Män, jag ser att denna sjöresa kommer att föra med sig skador och stora förluster, inte bara av last och skepp utan också av våra liv.</verse>
				<verse number="11">Men officeren trodde mer på kaptenen och skeppets ägare än på det Paulus sa.</verse>
				<verse number="12">Då hamnen var olämplig för vinterläge, rådde de flesta att man skulle lägga ut därifrån också, för att om möjligt försöka nå fram till Fenix, en hamn på Kreta som vetter mot sydväst och nordväst, och stanna där över vintern.</verse>
				<verse number="13">När så en svag sydlig vind började blåsa, tänkte de att de skulle lyckas med sin föresats, och de lättade ankar och seglade tätt utmed Kreta.</verse>
				<verse number="14">Men inte långt därefter kom en våldsam stormvind, som kallas Euroklydon.</verse>
				<verse number="15">Och då skeppet fångades av den och inte kunde hålla upp mot vinden, gav vi efter och lät det driva.</verse>
				<verse number="16">Men när vi kom i lä bakom en liten ö som kallas Klauda, kunde vi med knapp nöd bärga skeppsbåten.</verse>
				<verse number="17">Då de hade dragit upp den, tog de till hjälpmedel och slog tåg om skeppet. Då de fruktade att de skulle driva upp på sandrevlarna i Syrten, firade de ner seglen och lät det driva.</verse>
				<verse number="18">Eftersom stormen alltjämt låg hårt på, kastade vi dagen därpå ut lasten.</verse>
				<verse number="19">Och på tredje dagen kastade vi med egna händer skeppets utrustning över bord.</verse>
				<verse number="20">Och då varken sol eller stjärnor syntes under flera dagar, och stormen låg hårt på, förlorade vi till sist allt hopp om räddning.</verse>
				<verse number="21">Men efter att länge ha varit utan mat steg Paulus fram mitt ibland dem och sa: Män, ni borde sannerligen ha lyssnat till mig och inte avseglat från Kreta, så hade ni undvikit denna skada och förlust.</verse>
				<verse number="22">Men nu uppmanar jag er att vara vid gott mod. För inte ett enda liv ska gå förlorat bland er, utan endast skeppet.</verse>
				<verse number="23">För i natt stod en ängel från den Gud som jag tillhör och som jag tjänar, bredvid mig</verse>
				<verse number="24">och sa: Frukta inte, Paulus, du ska stå inför kejsaren, och se, alla som seglar med dig har Gud skänkt dig.</verse>
				<verse number="25">Män, var därför vid gott mod! För jag litar på Gud att det kommer att gå som det har blivit sagt till mig.</verse>
				<verse number="26">Men vi måste kastas upp på en ö.</verse>
				<verse number="27">Då fjortonde natten kom och vi drev omkring på Adriatiska havet, tyckte sig sjömännen vid midnattstid märka att de närmade sig något land,</verse>
				<verse number="28">och de lodade och fann tjugo famnars djup. Och när de kom lite längre fram lodade de igen och fann femton famnars djup.</verse>
				<verse number="29">Då fruktade de att vi skulle stöta på något skarpt grund, och kastade ut fyra ankare ifrån akterskeppet och önskade att det skulle bli dag.</verse>
				<verse number="30">Men när sjömännen försökte fly från skeppet och firade ner skeppsbåten i havet under förevändning att de ville kasta ut ankare från fören,</verse>
				<verse number="31">sa Paulus till officeren och till soldaterna: Om inte dessa stannar kvar på skeppet, kan ni inte räddas.</verse>
				<verse number="32">Då kapade soldaterna trossarna till båten och lät den falla ner.</verse>
				<verse number="33">Då det började dagas, uppmanade Paulus dem alla att de skulle ta sig mat, och sa: Det är i dag fjorton dagar som ni har väntat och varit utan mat och inte ätit något.</verse>
				<verse number="34">Därför uppmanar jag er att äta, för att ni ska klara er. För inte ett hårstrå ska falla från huvudet på någon av er.</verse>
				<verse number="35">När han hade sagt detta, tog han ett bröd och tackade Gud i allas åsyn, och då han hade brutit det, började han äta.</verse>
				<verse number="36">Då blev alla de andra vid gott mod och började också äta.</verse>
				<verse number="37">Och vi var sammanlagt 276 personer på skeppet.</verse>
				<verse number="38">Och när de hade ätit sig mätta lättade de skeppet genom att kasta vetet i havet.</verse>
				<verse number="39">Och när det blev dag, kände de inte igen landet men de upptäckte en vik med en sandstrand och beslöt att om möjligt låta skeppet driva upp där.</verse>
				<verse number="40">Och de kapade ankarna och lämnade dem i havet och lossade trossarna till rodret och hissade förseglet för vinden och styrde mot stranden.</verse>
				<verse number="41">Men de stötte på ett rev med djupt vatten på båda sidor och lät skeppet gå på grund. Fören körde fast och stod orubbligt kvar, men aktern bröts sönder av de kraftiga vågorna.</verse>
				<verse number="42">Då ville soldaterna döda fångarna så att ingen skulle kunna simma i väg och fly.</verse>
				<verse number="43">Men officeren, som ville rädda Paulus, hindrade dem i deras avsikt och befallde att de som kunde simma först skulle hoppa i vattnet och ta sig i land,</verse>
				<verse number="44">och därefter de övriga, en del på plankor och andra på vrakdelar från skeppet. Och på det sättet räddades alla i land.</verse>
			</chapter>
			<chapter number="28">
				<verse number="1">Och sedan de hade blivit räddade fick de veta att ön hette Melite.</verse>
				<verse number="2">Och främlingarna där visade oss ovanligt stor välvilja. De tände upp eld och tog hand om oss alla, eftersom det hade börjat regna och på grund av kylan.</verse>
				<verse number="3">Men när Paulus hade samlat ett fång kvistar och lagt på elden, kröp en huggorm ut på grund av hettan och högg sig fast vid hans hand.</verse>
				<verse number="4">Och när främlingarna såg djuret hänga vid hans hand sa de till varandra: Denne man är utan tvekan en mördare, som rättvisan inte ville låta leva, även om han hade räddats från havet.</verse>
				<verse number="5">Men han skakade av sig djuret i elden och led ingen skada.</verse>
				<verse number="6">De väntade att han skulle svullna upp eller plötsligt falla ner död. Men då de hade väntat länge och såg att inget ont hände honom, ändrade de sig och sa att han var en gud.</verse>
				<verse number="7">Nu fanns det lantgårdar inte långt därifrån, som tillhörde den främste mannen på ön, en man som hette Publius. Han tog vänligt emot oss och lät oss vara gäster i tre dagar.</verse>
				<verse number="8">Nu hände det, att Publius fader låg sjuk i en svår magsjukdom med feber. Paulus gick in till honom och bad och lade händerna på honom och helade honom.</verse>
				<verse number="9">Sedan detta hänt, kom också de andra på ön som hade sjukdomar och blev helade.</verse>
				<verse number="10">Och med många hedersbevisningar ärade de oss, och när vi skulle segla därifrån försåg de oss med det som behövdes.</verse>
				<verse number="11">Och efter tre månader avseglade vi med ett skepp från Alexandria, som hade övervintrat vid ön som hade Tvillinggudarnas tecken.</verse>
				<verse number="12">Och efter att ha lagt till vid Syrakusa, stannade vi där i tre dagar.</verse>
				<verse number="13">Därifrån, efter att vi hade seglat runt kusten, kom vi till Regium. Och en dag senare fick vi sydlig vind, och nästa dag kom vi till Puteoli.</verse>
				<verse number="14">Där fann vi bröder och blev bjudna att stanna hos dem i sju dagar. Och så fortsatte vi mot Rom.</verse>
				<verse number="15">Då bröderna där fick höra om oss, kom de ända till Forum Appii och till Tres Taberne för att möta oss. När Paulus såg dem, tackade han Gud och fick nytt mod.</verse>
				<verse number="16">Och när vi kom till Rom, överlämnade officeren fångarna åt befälhavaren för gardet. Men Paulus tilläts att bo för sig själv med den soldat som skulle bevaka honom.</verse>
				<verse number="17">Och efter tre dagar hände det att Paulus kallade samman de ledande bland judarna. Och när de var samlade, sa han till dem: Män och bröder, fastän jag inte hade gjort något mot folket eller mot våra fäders seder, blev jag likväl i Jerusalem utlämnad som fånge i romarnas händer,</verse>
				<verse number="18">som ville frige mig, när de hade förhört mig, eftersom jag inte var skyldig till något som förtjänar döden.</verse>
				<verse number="19">Men eftersom judarna satte sig emot detta blev jag tvungen att vädja till kejsaren, men inte för att jag hade något att anklaga mitt folk för.</verse>
				<verse number="20">För denna orsaks skull har jag kallat på er, för att få se er och tala med er, eftersom det är för Israels hopp som jag är bunden med denna kedja.</verse>
				<verse number="21">Då sa de till honom: Vi har varken fått brev om dig från Judeen, inte heller har någon av bröderna som kommit hit meddelat eller sagt något ont om dig.</verse>
				<verse number="22">Men vi önskar att höra från dig vad du tänker. För det vet vi ju angående den här sekten att den blir motsagd överallt.</verse>
				<verse number="23">Och när de hade kommit överens med honom om en viss dag, kom många till honom där han bodde. För dessa förklarade han och vittnade om Guds rike, och övertygade dem om det som rörde Jesus, både utifrån Mose lag och profeterna, från tidigt på morgonen till kvällen.</verse>
				<verse number="24">Och några trodde det som blev sagt, men andra trodde inte.</verse>
				<verse number="25">Och eftersom de inte kunde komma överens skiljdes de åt, sedan Paulus hade sagt detta enda ord: Den Helige Ande talade rätt genom profeten Jesaja till våra fäder,</verse>
				<verse number="26">när han sa: Gå till detta folk och säg: Ni ska höra med öronen och inte förstå, och se med ögonen och inte inse.</verse>
				<verse number="27">För detta folks hjärta är förhärdat, och de hör illa med sina öron, och sina ögon har de tillslutit, så att de inte ser med ögonen eller hör med öronen eller förstår med hjärtat, och omvänder sig, så att jag kan hela dem.</verse>
				<verse number="28">Därför ska ni veta att det är till hedningarna som Gud nu har sänt frälsningen och de kommer att lyssna.</verse>
				<verse number="29">Och när han hade sagt detta, gick judarna därifrån medan de häftigt diskuterade med varandra.</verse>
				<verse number="30">Men Paulus bodde i hela två år i ett hus som han själv hade hyrt, och han tog emot alla dem som kom till honom.</verse>
				<verse number="31">Han predikade Guds rike och undervisade om Herren Jesus Kristus med all frimodighet, utan att någon hindrade honom.</verse>
			</chapter>
		</book>
		<book number="45">
			<chapter number="1">
				<verse number="1">Paulus, Jesu Kristi tjänare, kallad till apostel, avskild till att predika Guds evangelium,</verse>
				<verse number="2">vilket han förut har utlovat genom sina profeter i de heliga Skrifterna,</verse>
				<verse number="3">om hans Son som är född av Davids säd efter köttet,</verse>
				<verse number="4">och som med kraft är bevisad vara Guds Son enligt helighetens Ande, genom uppståndelsen från de döda, Jesus Kristus, vår Herre.</verse>
				<verse number="5">Genom honom har vi fått nåd och apostlatjänst för att bland alla folk föra dem till trons lydnad för hans namns skull,</verse>
				<verse number="6">bland dem är också ni kallade av Jesus Kristus.</verse>
				<verse number="7">Till alla de som är i Rom, Guds älskade, kallade till att vara heliga. Nåd vare med er och frid från Gud, vår Fader, och Herren Jesus Kristus.</verse>
				<verse number="8">Först tackar jag min Gud genom Jesus Kristus för er alla, att man talar om er tro i hela världen.</verse>
				<verse number="9">För Gud, som jag tjänar i min ande i evangeliet om hans Son, är mitt vittne att jag ständigt nämner er</verse>
				<verse number="10">i mina böner och alltid ber att jag nu på något sätt genom Guds vilja ska lyckas komma till er.</verse>
				<verse number="11">För jag längtar efter att få se er, för att jag ska få dela med mig någon andlig gåva åt er, så att ni blir styrkta,</verse>
				<verse number="12">och det är att jag tillsammans med er ska få tröst genom vår gemensamma tro, både er och min.</verse>
				<verse number="13">Nu vill jag inte, bröder, att ni ska vara ovetande om att jag många gånger har planerat att komma till er, för att jag skulle kunna få någon frukt också bland er såsom bland de andra hednafolken, men jag har hittills varit förhindrad.</verse>
				<verse number="14">Både mot greker och barbarer, både mot visa och ovisa har jag skyldigheter.</verse>
				<verse number="15">Därför är jag redo så långt det beror på mig att predika evangeliet också för er som är i Rom.</verse>
				<verse number="16">För jag skäms inte för Kristi evangelium, för det är Guds kraft till frälsning för var och en som tror, först för juden, så också för greken.</verse>
				<verse number="17">För i detta är Guds rättfärdighet uppenbarad från tro till tro, som det står skrivet: Den rättfärdige ska leva av tro.</verse>
				<verse number="18">För Guds vrede uppenbaras från himlen över all ogudaktighet och orättfärdighet hos människor som i orättfärdighet håller sanningen tillbaka.</verse>
				<verse number="19">För det som kan förstås om Gud är uppenbart bland dem, för Gud har uppenbarat det för dem.</verse>
				<verse number="20">För hans osynliga väsen, hans eviga makt och Gudom kan förstås ända från världens skapelse och kan ses klart genom det som är skapat, så de är utan ursäkt.</verse>
				<verse number="21">För när de kände Gud, ärade de inte honom som Gud, inte heller var de tacksamma, utan blev fåfängliga i sina tankar och deras oförnuftiga hjärtan förmörkades.</verse>
				<verse number="22">De påstod sig vara visa, men de blev dårar.</verse>
				<verse number="23">Och bytte ut den oförgänglige Gudens härlighet mot en bild som liknar en förgänglig människa och fåglar och fyrfotadjur och kräldjur.</verse>
				<verse number="24">Därför utlämnade också Gud dem i deras hjärtans begär åt orenhet, till att förnedra sina kroppar med varandra.</verse>
				<verse number="25">De bytte ut Guds sanning mot lögnen och tjänade och dyrkade det skapade i stället för Skaparen, han som är välsignad i evighet. Amen.</verse>
				<verse number="26">Därför utlämnade Gud dem åt skamliga begär. För även deras kvinnor bytte ut det naturliga umgänget mot det som är mot naturen.</verse>
				<verse number="27">Och på samma sätt lämnade också männen det naturliga umgänget med kvinnan och upptändes av begär till varandra och gjorde det som är skamligt, män med män, och fick själva ta emot den lön som de förtjänade för sin förvillelse.</verse>
				<verse number="28">Och eftersom de inte satte värde på att behålla kunskapen om Gud, utlämnade Gud dem åt ett förfallet sinnelag så att de gör sådant som inte får göras,</verse>
				<verse number="29">uppfyllda av all slags orättfärdighet, otukt, ondska, girighet, elakhet, fulla av avund, mordlust, stridslystnad, svek och illvilja.</verse>
				<verse number="30">De är skvalleraktiga, förtalare, gudshatare, våldsmän, stolta, skrytsamma, uppfinningsrika i det onda, olydiga mot sina föräldrar,</verse>
				<verse number="31">oförståndiga, trolösa, kärlekslösa, oförsonliga, obarmhärtiga.</verse>
				<verse number="32">De känner till Guds rättvisa dom, att de som handlar så förtjänar döden, ändå gör de inte bara sådant, utan håller också med dem som gör det.</verse>
			</chapter>
			<chapter number="2">
				<verse number="1">Därför är du utan ursäkt, du människa, vem du än är som dömer. För genom att du dömer en annan fördömer du dig själv, eftersom du som dömer handlar på samma sätt.</verse>
				<verse number="2">Och vi vet att Guds dom är enligt sanningen mot dem som handlar så.</verse>
				<verse number="3">Men menar du detta att du ska kunna fly undan Guds dom, du människa som dömer dem som handlar så och själv gör på samma sätt?</verse>
				<verse number="4">Eller föraktar du att han är så rik på godhet och fördragsamhet och tålamod, utan att förstå att det är Guds godhet som leder dig till omvändelse?</verse>
				<verse number="5">Men genom din hårdhet och ditt obotfärdiga hjärta samlar du på dig själv vrede till vredens dag, när Guds rättvisa dom uppenbaras,</verse>
				<verse number="6">han som ska ge åt var och en efter hans gärningar.</verse>
				<verse number="7">Evigt liv med rätta åt dem som med uthållighet gör det goda och söker efter härlighet och ära och oförgänglighet,</verse>
				<verse number="8">men över dem som är stridslystna och inte lyder sanningen, utan lyder orättfärdigheten, kommer ilska och vrede,</verse>
				<verse number="9">nöd och ångest över varje människosjäl som gör det som är ont, juden först men också hedningen.</verse>
				<verse number="10">Men härlighet, ära och frid åt var och en som gör det goda, juden först men också hedningen.</verse>
				<verse number="11">För Gud gör inte skillnad på människor.</verse>
				<verse number="12">För alla de som utan lag har syndat ska också utan lag gå förlorade, och alla de som under lagen har syndat ska bli dömda av lagen.</verse>
				<verse number="13">För de som hör lagen är inte rättfärdiga inför Gud, utan de som gör lagen ska bli rättfärdiga.</verse>
				<verse number="14">För när hedningarna som inte har lagen, av naturen gör vad lagen säger, då är de sin egen lag trots att de inte har lagen.</verse>
				<verse number="15">De visar att det som lagen kräver är skrivet i deras hjärtan. Om det vittnar också deras samveten och deras tankar, som sinsemellan anklagar eller också försvarar dem,</verse>
				<verse number="16">på den dagen när Gud ska döma det som är fördolt hos människorna genom Jesus Kristus, enligt mitt evangelium.</verse>
				<verse number="17">Se, du kallas en jude och förlitar dig på lagen och berömmer dig av Gud,</verse>
				<verse number="18">och känner hans vilja och kan avgöra vad som är bäst, du som är undervisad i lagen.</verse>
				<verse number="19">Du tror dig vara en vägledare för dem som är blinda, ett ljus för dem som är i mörker,</verse>
				<verse number="20">en uppfostrare för dem som är utan förnuft, en lärare för dem som är på barnstadiet, du som har kunskapen och sanningen formulerad i lagen.</verse>
				<verse number="21">Men du som lär andra, lär du inte dig själv? Du som predikar att man inte ska stjäla, stjäl du?</verse>
				<verse number="22">Du som säger att man inte ska göra hor, gör du själv hor? Du som avskyr avgudarna, begår du tempelrån?</verse>
				<verse number="23">Du som berömmer dig av lagen, vanärar du Gud genom att bryta mot lagen?</verse>
				<verse number="24">För såsom det står skrivet: För er skull smädas Guds namn bland hedningarna.</verse>
				<verse number="25">För omskärelsen är visserligen till nytta om du håller lagen, men om du bryter mot lagen, så har din omskärelse blivit som om du var oomskuren.</verse>
				<verse number="26">Om nu den oomskurne håller lagens rättfärdiga krav, ska då inte den oomskurne räknas som omskuren?</verse>
				<verse number="27">Och ska inte han som av naturen är oomskuren och fullgör lagen, döma dig, som med bokstav och omskärelse bryter mot lagen?</verse>
				<verse number="28">Jude är man ju inte till det yttre, inte heller är det omskärelse som sker utvärtes på köttet.</verse>
				<verse number="29">Utan jude är den som är det i sitt inre, och hjärtats omskärelse sker genom anden och inte genom bokstaven. En sådan får sitt beröm inte av människor utan av Gud.</verse>
			</chapter>
			<chapter number="3">
				<verse number="1">Vilken fördel har då judarna? Eller till vilken nytta är omskärelsen?</verse>
				<verse number="2">Till mycket på alla sätt. Framför allt för att Guds ord anförtroddes åt dem.</verse>
				<verse number="3">För vad betyder det, om några inte trodde? Inte kan deras otro göra Guds trofasthet om intet?</verse>
				<verse number="4">Nej, inte alls! Utan låt Gud vara sann och varje människa en lögnare, som det står skrivet: För att du ska kunna bli rättfärdigad i dina ord och kunna segra när du blir dömd.</verse>
				<verse number="5">Men om vår orättfärdighet får Guds rättfärdighet att framstå mycket klarare, vad ska vi då säga? Är Gud orättfärdig som låter vreden komma? Jag talar på ett mänskligt sätt.</verse>
				<verse number="6">Nej, inte alls! För hur ska Gud då döma världen?</verse>
				<verse number="7">För om Guds sanning genom min lögn framstod desto mer till hans ära, varför döms jag då fortfarande som en syndare?</verse>
				<verse number="8">Eller varför inte säga, som vi hånas för, och som några påstår att vi säger: Låt oss göra det onda så kommer det goda. De ska få sin rättvisa dom.</verse>
				<verse number="9">Hur är det då? Har vi någon fördel? Inte alls. Vi har redan bevisat för både judar och hedningar, att alla är under synd,</verse>
				<verse number="10">som det står skrivet: Ingen rättfärdig finns, inte en enda.</verse>
				<verse number="11">Ingen förståndig finns, ingen finns som söker Gud.</verse>
				<verse number="12">Alla har avvikit, alla har blivit odugliga. Ingen finns som gör det goda, inte en enda.</verse>
				<verse number="13">En öppen grav är deras strupe. Sina tungor använder de till svek. Huggormsgift är bakom deras läppar.</verse>
				<verse number="14">Deras mun är full av förbannelse och bitterhet.</verse>
				<verse number="15">Deras fötter är snabba till att utgjuta blod.</verse>
				<verse number="16">Förödelse och elände råder på deras vägar,</verse>
				<verse number="17">och fridens väg känner de inte.</verse>
				<verse number="18">De har inte gudsfruktan inför sina ögon.</verse>
				<verse number="19">Men vi vet att allt som lagen säger, det säger den till dem som är under lagen, för att var mun ska täppas till och hela världen stå skyldig inför Gud.</verse>
				<verse number="20">Därför kan inget kött bli rättfärdigat inför honom genom laggärningar. För genom lagen kommer kännedom om synd.</verse>
				<verse number="21">Men nu har, utan lag, Guds rättfärdighet uppenbarats, som lagen och profeterna vittnar om,</verse>
				<verse number="22">nämligen Guds rättfärdighet, som kommer genom Jesu Kristi tro, till alla och över alla dem som tror. För här finns ingen skillnad.</verse>
				<verse number="23">För alla har syndat och saknar härligheten från Gud,</verse>
				<verse number="24">och utan att ha förtjänat det blir de rättfärdiga av hans nåd, därför att de är friköpta av Kristus Jesus,</verse>
				<verse number="25">vilken Gud har ställt fram som ett försoningsoffer genom tron, i hans blod, för att visa sin rättfärdighet, eftersom Gud genom sitt tålamod hade lämnat de tidigare begångna synderna ostraffade,</verse>
				<verse number="26">för att i den tid som nu är visa sin rättfärdighet, att han själv är rättfärdig och gör den rättfärdig som är av Jesu tro.</verse>
				<verse number="27">Var är då berömmelsen? Den är utesluten. Genom vilken lag? Gärningarnas? Nej, utan genom trons lag.</verse>
				<verse number="28">Vi hävdar nämligen att en människa blir rättfärdig genom tro, utan laggärningar.</verse>
				<verse number="29">Eller är han bara judarnas Gud? Är han inte också hedningarnas Gud? Jo, också hedningarnas,</verse>
				<verse number="30">eftersom det är en Gud som ska göra den omskurne rättfärdig av tro och den oomskurne genom tron.</verse>
				<verse number="31">Upphäver vi då lagen genom tron? Nej, inte alls! Utan vi befäster lagen.</verse>
			</chapter>
			<chapter number="4">
				<verse number="1">Vad ska vi då säga att Abraham, vår far, har uppnått efter köttet?</verse>
				<verse number="2">För om Abraham blev rättfärdig genom gärningar, då har han något att berömma sig av. Men inte inför Gud.</verse>
				<verse number="3">För vad säger Skriften? Abraham trodde Gud, och det räknades honom till rättfärdighet.</verse>
				<verse number="4">Men för den som har gärningar räknas lönen inte av nåd, utan som något man har förtjänat.</verse>
				<verse number="5">Men den som inte har gärningar, utan tror på honom som rättfärdiggör den ogudaktige, honom räknas hans tro till rättfärdighet.</verse>
				<verse number="6">Så uttalar också David sin saligprisning över den människa som Gud tillräknar rättfärdighet utan gärningar:</verse>
				<verse number="7">Saliga är de vilkas överträdelser är förlåtna och vilkas synder är överskylda.</verse>
				<verse number="8">Salig är den man som Herren inte tillräknar synd.</verse>
				<verse number="9">Gäller nu den saligprisningen bara de omskurna eller också de oomskurna? Vi säger ju att tron blev räknad Abraham till rättfärdighet.</verse>
				<verse number="10">Hur blev den då honom tillräknad? När han var omskuren, eller när han var oomskuren? Inte som omskuren, utan som oomskuren.</verse>
				<verse number="11">Och han fick omskärelsens tecken som ett sigill på rättfärdigheten genom tron, som han hade redan som oomskuren. För att han så skulle vara fader till alla oomskurna som tror, så att rättfärdighet skulle tillräknas också dem.</verse>
				<verse number="12">Likaså far till de omskurna, för dem som inte bara är omskurna, utan också för dem som vandrar i spåren av den tro som vår far Abraham hade som oomskuren.</verse>
				<verse number="13">För löftet att han skulle bli världens arvinge gavs inte Abraham eller hans efterkommande genom lagen, utan genom trons rättfärdighet.</verse>
				<verse number="14">För om de som är av lagen är arvingar, så har tron blivit betydelselös och löftet upphävt.</verse>
				<verse number="15">Lagen framkallar ju vrede. För där ingen lag finns, där finns inte heller någon överträdelse.</verse>
				<verse number="16">Därför är det av tro, för att det ska vara av nåd, och löftet stå fast för alla hans avkomlingar, inte bara för den som är av lagen, utan också för den som är av Abrahams tro, han som är allas vår far –</verse>
				<verse number="17">som det står skrivet: Jag har satt dig till en far för många folk – inför Gud som han trodde på, honom som gör de döda levande och kallar på det som inte är till, som om det var till.</verse>
				<verse number="18">Där inget hopp fanns trodde han med förhoppning om att han skulle bli far till många folk, som det var sagt: Så ska din säd bli.</verse>
				<verse number="19">Och han var inte svag i tron och han tänkte inte på sin egen redan döda kropp – han var då omkring hundra år gammal – och inte heller på Saras döda moderliv.</verse>
				<verse number="20">Och han tvivlade inte på Guds löfte med otro, utan var stark i tron och gav Gud äran,</verse>
				<verse number="21">och var fullt övertygad om att vad Gud hade lovat, det var han också mäktig att hålla.</verse>
				<verse number="22">Och därför räknades det honom till rättfärdighet.</verse>
				<verse number="23">Men att det tillräknades honom skrevs inte bara för hans skull,</verse>
				<verse number="24">utan också för vår skull, som ska få det tillräknat. Vi som tror på honom som uppväckte Jesus, vår Herre, från de döda,</verse>
				<verse number="25">han som utlämnades för våra synders skull och uppväcktes för vår rättfärdiggörelses skull.</verse>
			</chapter>
			<chapter number="5">
				<verse number="1">Då vi nu har blivit rättfärdiggjorda av tro, har vi frid med Gud genom vår Herre Jesus Kristus.</verse>
				<verse number="2">Genom honom har vi också fått tillträde genom tron till denna nåd som vi står i, och vi gläder oss i hoppet om Guds härlighet.</verse>
				<verse number="3">Och inte bara det, utan vi gläder oss också i lidandet, eftersom vi vet att lidandet ger tålamod,</verse>
				<verse number="4">och tålamod erfarenhet och erfarenhet hopp.</verse>
				<verse number="5">Och hoppet sviker oss inte, för Guds kärlek är utgjuten i våra hjärtan genom den Helige Ande, som är given till oss.</verse>
				<verse number="6">För medan vi ännu var svaga, dog Kristus för ogudaktiga när tiden var inne.</verse>
				<verse number="7">Ty knappast någon vill dö för den som är rättfärdig. För den som är god kanske någon vågar dö.</verse>
				<verse number="8">Men Gud bevisar sin kärlek till oss genom att Kristus dog för oss, medan vi ännu var syndare.</verse>
				<verse number="9">Så mycket mer ska vi då, sedan vi är rättfärdiggjorda i hans blod, genom honom bli frälsta från vreden.</verse>
				<verse number="10">För om vi, medan vi var fiender, blev försonade med Gud genom hans Sons död, ska vi sedan vi har blivit försonade så mycket mer bli frälsta genom hans liv.</verse>
				<verse number="11">Och inte bara det, utan vi gläder oss också i Gud genom vår Herre Jesus Kristus, genom vilken vi nu har tagit emot försoningen.</verse>
				<verse number="12">Därför är det så: Genom en människa kom synden in i världen och genom synden döden, och så kom döden över alla människor, eftersom alla har syndat.</verse>
				<verse number="13">För synden var i världen innan lagen kom, men synden tillräknas inte där det inte finns någon lag.</verse>
				<verse number="14">Ändå regerade döden från Adam till Mose, också över dem som inte hade syndat i likhet med Adams överträdelse, vilken är en förebild på honom som skulle komma.</verse>
				<verse number="15">Men det är inte så med den fria gåvan som med synden. För om de många dog genom en endas synd så har mycket mer Guds nåd och gåva genom nåd rikligen överflödat till de många, genom en enda människa, Jesus Kristus.</verse>
				<verse number="16">Och med gåvan är det inte såsom då en enda syndade, för domen kom genom en enda till fördömelse, men gåvan av nåd är för mångas synder som leder till rättfärdiggörelse.</verse>
				<verse number="17">För om döden kom att regera efter en endas fall genom denne ende, så ska mycket mer de som tar emot den överflödande nåden och rättfärdighetens gåva, regera i liv genom en enda, Jesus Kristus.</verse>
				<verse number="18">Alltså, såsom fördömelse kom över alla människor genom en endas fall, så kom också rättfärdiggörelse till liv över alla människor genom en endas rättfärdighet.</verse>
				<verse number="19">För liksom genom en människas olydnad de många blev syndare, så ska också genom den endes lydnad de många bli rättfärdiga.</verse>
				<verse number="20">Men dessutom kom lagen in för att fallet skulle bli större. Men där synden blev större, där överflödade nåden ännu mer,</verse>
				<verse number="21">för att, liksom synden regerade i kraft av döden, så ska också nåden regera genom rättfärdighet till evigt liv genom Jesus Kristus, vår Herre.</verse>
			</chapter>
			<chapter number="6">
				<verse number="1">Vad ska vi då säga? Ska vi fortsätta i synden, för att nåden ska överflöda?</verse>
				<verse number="2">Nej, inte alls! Vi som är döda från synden, hur skulle vi kunna fortsätta att leva i den?</verse>
				<verse number="3">Eller vet ni inte, att alla vi som blev döpta till Jesus Kristus, vi blev döpta till hans död?</verse>
				<verse number="4">Vi är alltså begravda med honom, genom dopet till döden, för att såsom Kristus blev uppväckt från de döda genom Faderns härlighet, så ska också vi vandra i ett nytt liv.</verse>
				<verse number="5">För om vi har blivit förenade med honom i en lika död, så ska vi också vara det i en lika uppståndelse.</verse>
				<verse number="6">Vi vet ju, att vår gamla människa är korsfäst med honom, för att syndens kropp ska bli tillintetgjord, så att vi inte längre ska tjäna synden.</verse>
				<verse number="7">För den som är död, han är befriad från synd.</verse>
				<verse number="8">Men om vi har dött med Kristus, så tror vi att vi också ska leva med honom.</verse>
				<verse number="9">Vi vet att Kristus, sedan han har blivit uppväckt från de döda, inte mer dör. Döden har inte längre någon makt över honom.</verse>
				<verse number="10">För den död han led var en död för synden en gång för alla, men i det han lever, lever han för Gud.</verse>
				<verse number="11">Så ska också ni se på er själva, att ni verkligen är döda för synden men lever för Gud genom Jesus Kristus, vår Herre.</verse>
				<verse number="12">Så låt nu inte synden regera i er dödliga kropp, så att ni lyder den i dess begär.</verse>
				<verse number="13">Överlämna inte heller era lemmar som vapen åt orättfärdigheten i syndens tjänst, utan ge er själva åt Gud, såsom de som har varit döda men nu lever, och era lemmar som rättfärdighetens vapen i Guds tjänst.</verse>
				<verse number="14">För synden ska inte vara herre över er. Ni är ju inte under lagen utan under nåden.</verse>
				<verse number="15">Hur är det då? Ska vi synda, eftersom vi inte är under lagen utan under nåden? Nej, inte alls!</verse>
				<verse number="16">Vet ni inte att när ni överlämnar er som tjänare för att lyda någon, så är ni tjänare under den som ni lyder, antingen det är synden till död, eller lydnaden till rättfärdighet?</verse>
				<verse number="17">Men Gud vare tack, att ni som var syndens tjänare nu har blivit av hjärtat lydiga den lära som anförtroddes åt er,</verse>
				<verse number="18">och att när ni befriades från synden, blev ni rättfärdighetens tjänare.</verse>
				<verse number="19">Jag talar på människors vis för er köttsliga svaghets skull. För på samma sätt som ni har ställt era lemmar i orenlighetens och orättfärdighetens tjänst till orättfärdighet, så ställ nu era lemmar i rättfärdighetens tjänst till helgelse.</verse>
				<verse number="20">För då ni var syndens tjänare, då var ni fria från rättfärdigheten.</verse>
				<verse number="21">Vilken frukt hade ni då? Det ni nu skäms för. För slutet på sådant är döden.</verse>
				<verse number="22">Men nu, då ni befriats från synden och blivit Guds tjänare, blir er frukt att ni helgas och till slut får evigt liv.</verse>
				<verse number="23">För syndens lön är döden, men Guds gåva är evigt liv genom Kristus Jesus, vår Herre.</verse>
			</chapter>
			<chapter number="7">
				<verse number="1">Vet ni inte, bröder – för jag talar till dem som känner lagen – att lagen råder över människan så länge hon lever?</verse>
				<verse number="2">För en gift kvinna är genom lag bunden vid sin man så länge han lever. Men om mannen dör blir hon fri från lagen som band henne vid mannen.</verse>
				<verse number="3">Alltså, om hon ger sig åt en annan man så länge hennes man lever, ska hon kallas en äktenskapsbryterska. Men om mannen dör är hon fri från lagen och är inte någon äktenskapsbryterska om hon blir en annan mans hustru.</verse>
				<verse number="4">Så har också ni, mina bröder, genom Kristi kropp dödats från lagen, för att ni ska tillhöra en annan, honom som är uppstånden från de döda, för att vi ska bära frukt åt Gud.</verse>
				<verse number="5">För när vi var i köttet var de syndiga begären, som väcktes genom lagen, verksamma i våra lemmar till att bära frukt åt döden.</verse>
				<verse number="6">Men nu är vi befriade från lagen, döda från det som höll oss fångna, så att vi tjänar på ett nytt sätt i anden, och inte på ett gammalt sätt efter bokstaven.</verse>
				<verse number="7">Vad ska vi då säga? Är lagen synd? Nej, inte alls! Men synden skulle jag inte ha känt till, om inte genom lagen. För jag hade inte vetat vad begäret var om inte lagen hade sagt: Du ska inte ha begär.</verse>
				<verse number="8">Men synden grep tillfället och väckte genom budordet alla slags begär i mig. För utan lag är synden död.</verse>
				<verse number="9">Och jag levde en gång utan lag, men när budordet kom fick synden liv,</verse>
				<verse number="10">och jag dog. Och jag fann att budordet som var till liv, blev till död.</verse>
				<verse number="11">För synden grep tillfället och bedrog mig genom budordet och dödade mig genom det.</verse>
				<verse number="12">Alltså är lagen visserligen helig, och budordet heligt och rättfärdigt och gott.</verse>
				<verse number="13">Har då det som är gott blivit min död? Nej, inte alls! Men synden har blivit det, för att den skulle visa sig vara synd. Den vållade min död genom det som är gott, för att synden genom budordet skulle bli syndig utan gräns.</verse>
				<verse number="14">För vi vet att lagen är andlig, men jag är köttslig, såld under synden.</verse>
				<verse number="15">För jag kan inte fatta att jag handlar som jag gör, för det jag vill, det gör jag inte, men det jag hatar, det gör jag.</verse>
				<verse number="16">Men om jag gör det jag inte vill, samtycker jag till att lagen är god.</verse>
				<verse number="17">Men då är det inte längre jag som gör det, utan synden som bor i mig.</verse>
				<verse number="18">För jag vet att i mig, det vill säga i mitt kött, bor inte något gott. Viljan finns hos mig, men att göra det goda förmår jag inte.</verse>
				<verse number="19">För det goda som jag vill, gör jag inte, men det onda som jag inte vill, det gör jag.</verse>
				<verse number="20">Men om jag nu gör det jag inte vill, så är det inte längre jag som gör det, utan synden som bor i mig.</verse>
				<verse number="21">Jag finner alltså den lagen hos mig, som vill göra det goda, att det onda finns hos mig.</verse>
				<verse number="22">För jag gläder mig över Guds lag till den inre människan,</verse>
				<verse number="23">men jag ser i mina lemmar en annan lag, som ligger i strid mot den lag som är i mitt sinne och gör mig till fånge under syndens lag som är i mina lemmar.</verse>
				<verse number="24">Jag arma människa! Vem ska befria mig från denna dödens kropp?</verse>
				<verse number="25">Jag tackar Gud genom Jesus Kristus, vår Herre! Så tjänar jag nu själv med mitt sinne Guds lag, men med köttet tjänar jag syndens lag.</verse>
			</chapter>
			<chapter number="8">
				<verse number="1">Därför finns nu ingen fördömelse för dem som är i Kristus Jesus, som inte vandrar efter köttet, utan efter Anden.</verse>
				<verse number="2">För livets Andes lag har i Kristus Jesus gjort mig fri från syndens och dödens lag.</verse>
				<verse number="3">För det som var omöjligt för lagen, därför att den var svag genom köttet, det gjorde Gud, då han sände sin Son i syndigt kötts liknelse och för syndens skull, fördömde synden i köttet,</verse>
				<verse number="4">för att lagens rättfärdiga krav skulle uppfyllas i oss som inte lever efter köttet utan efter Anden.</verse>
				<verse number="5">För de som är köttsliga tänker på det som hör till köttet, men de som är andliga tänker på det som hör till Anden.</verse>
				<verse number="6">För köttets sinne är död, men Andens sinne är liv och frid.</verse>
				<verse number="7">För köttets sinne är fiendskap mot Gud, för det underordnar sig inte Guds lag och kan det inte heller.</verse>
				<verse number="8">Och de som är köttsliga kan inte behaga Gud.</verse>
				<verse number="9">Men ni är inte köttsliga utan andliga, om Guds Ande verkligen bor i er. Men om någon inte har Kristi Ande så tillhör han inte honom.</verse>
				<verse number="10">Men om Kristus är i er, så är kroppen död på grund av synden, men Anden är liv på grund av rättfärdigheten.</verse>
				<verse number="11">Och om hans Ande som reste upp Jesus från de döda bor i er, så ska han som reste upp Kristus från de döda också göra era dödliga kroppar levande genom sin Ande som bor i er.</verse>
				<verse number="12">Därför, bröder, står vi inte i skuld till köttet, så att vi ska leva efter köttet.</verse>
				<verse number="13">För om ni lever efter köttet ska ni dö. Men om ni dödar kroppens gärningar genom Anden, så ska ni leva.</verse>
				<verse number="14">För alla de som leds av Guds Ande är Guds söner.</verse>
				<verse number="15">För ni har inte fått träldomens ande, så att ni på nytt måste frukta, utan ni har fått barnaskapets Ande, i vilken vi ropar: Abba, Fader.</verse>
				<verse number="16">Anden själv vittnar med vår ande att vi är Guds barn.</verse>
				<verse number="17">Och är vi barn så är vi också arvingar, nämligen Guds arvingar och Kristi medarvingar, lika visst som vi lider med honom så ska vi också bli förhärligade med honom.</verse>
				<verse number="18">För jag menar att denna tidens lidanden inte är värda att jämföras med den härlighet som ska uppenbaras i oss.</verse>
				<verse number="19">För med brinnande längtan väntar skapelsen på Guds söners uppenbarelse.</verse>
				<verse number="20">Skapelsen har ju blivit lagd under förgängelsen, inte av egen vilja, utan på grund av honom som lade den därunder med en förhoppning,</verse>
				<verse number="21">att också skapelsen en gång ska bli befriad från förgängelsens slaveri till Guds barns härliga frihet.</verse>
				<verse number="22">För vi vet att hela skapelsen tillsammans suckar och våndas ända till nu.</verse>
				<verse number="23">Och inte bara den, utan också vi själva, som har Andens förstlingsfrukt, suckar inom oss och väntar på barnaskapet, vår kropps förlossning.</verse>
				<verse number="24">För i hoppet är vi frälsta. Men ett hopp som man kan se är inte något hopp. För hur kan man hoppas på det som man redan ser?</verse>
				<verse number="25">Om vi nu hoppas på det som vi inte ser, så väntar vi på det med uthållighet.</verse>
				<verse number="26">Och på samma sätt hjälper också Anden oss i våra svagheter. För vi vet inte vad vi ska be om såsom vi borde, men Anden själv går i förbön för oss med suckar som inte kan uttryckas i ord.</verse>
				<verse number="27">Och han som granskar hjärtan vet vad Anden menar, eftersom han går i förbön för de heliga efter Guds vilja.</verse>
				<verse number="28">Vi vet också att för dem som älskar Gud samverkar allt till det bästa, för dem som är kallade efter hans beslut.</verse>
				<verse number="29">För dem som han förut har känt, dem har han också förutbestämt till att formas efter sin Sons avbild, för att han ska vara den förstfödde bland många bröder.</verse>
				<verse number="30">Och dem som han förutbestämde, dem kallade han också. Och dem han kallade, dem rättfärdiggjorde han. Och dem han rättfärdiggjorde, dem förhärligade han också.</verse>
				<verse number="31">Vad ska vi nu säga om detta? Om Gud är för oss, vem kan då vara emot oss?</verse>
				<verse number="32">Han som inte skonade sin egen Son utan utlämnade honom för oss alla, hur ska han inte också skänka oss allt med honom?</verse>
				<verse number="33">Vem kan anklaga Guds utvalda? Gud är den som rättfärdiggör.</verse>
				<verse number="34">Vem är den som vill fördöma? Kristus är den som har dött, ja, än mer, som också har uppstått, och som sitter på Guds högra sida och som går i förbön för oss.</verse>
				<verse number="35">Vem kan skilja oss från Kristi kärlek? Nöd eller ångest eller förföljelse eller hungersnöd eller nakenhet eller fara eller svärd?</verse>
				<verse number="36">Det står ju skrivet: För din skull dödas vi dagen lång, vi blir räknade som slaktfår.</verse>
				<verse number="37">Men i allt detta vinner vi en överväldigande seger genom honom som har älskat oss.</verse>
				<verse number="38">För jag är övertygad om att varken död eller liv, varken änglar eller furstendömen eller makter, varken något som nu är eller något som ska komma,</verse>
				<verse number="39">varken något i höjden eller i djupet eller något annat skapat ska kunna skilja oss från Guds kärlek som är i Kristus Jesus, vår Herre.</verse>
			</chapter>
			<chapter number="9">
				<verse number="1">Jag säger sanningen i Kristus, jag ljuger inte. Mitt samvete vittnar med mig i den Helige Ande,</verse>
				<verse number="2">att jag har stor sorg och ständig smärta i mitt hjärta.</verse>
				<verse number="3">För jag skulle önska att jag själv vore förbannad från Kristus för mina bröders skull, mina landsmän efter köttet,</verse>
				<verse number="4">som är israeliter, dem tillhör barnaskapet och härligheten och förbunden och lagstiftningen och gudstjänsten och löftena.</verse>
				<verse number="5">Dem tillhör också fäderna, och från dem kom Kristus efter köttet. Han som är över allting, Gud, välsignad i evighet. Amen.</verse>
				<verse number="6">Men inte så, som om Guds ord skulle ha blivit om intet, för inte är alla de Israel, som härstammar från Israel.</verse>
				<verse number="7">Inte heller är de alla barn, därför att de är Abrahams säd, utan genom Isak ska säd uppkallas efter dig.</verse>
				<verse number="8">Det vill säga: Guds barn är inte de som är barn efter köttet, utan de som är barn efter löftet, de räknas som säd.</verse>
				<verse number="9">För detta var ett löftesord: Vid denna tid ska jag komma, och då ska Sara ha en son.</verse>
				<verse number="10">Men inte bara det, utan också Rebecka blev havande genom vår fader Isak.</verse>
				<verse number="11">För innan barnen var födda, och innan de hade gjort varken gott eller ont, för att Guds avsikt enligt utkorelsen skulle bestå och inte bero på gärningar, utan på honom som kallar,</verse>
				<verse number="12">blev det sagt till henne: Den äldre ska tjäna den yngre.</verse>
				<verse number="13">Det står ju skrivet: Jakob älskade jag, men Esau hatade jag.</verse>
				<verse number="14">Vad ska vi då säga? Inte finns väl orättfärdighet hos Gud? Nej, inte alls!</verse>
				<verse number="15">För han säger till Mose: Jag ska vara barmhärtig mot den som jag är barmhärtig mot, och jag ska förbarma mig över den som jag förbarmar mig över.</verse>
				<verse number="16">Så beror det nu inte på någon mans vilja eller strävan, utan på Guds barmhärtighet.</verse>
				<verse number="17">För Skriften säger till Farao: Just därför har jag låtit dig uppstå, för att jag ska visa min makt på dig, och för att mitt namn ska bli förkunnat över hela jorden.</verse>
				<verse number="18">Alltså är han barmhärtig mot vem han vill, och vem han vill förhärdar han.</verse>
				<verse number="19">Du vill då säga till mig: Varför fortsätter han att förebrå oss? För vem har motstått hans vilja?</verse>
				<verse number="20">Ja, men vem är du, o människa, som säger emot Gud? Inte säger det formade till skaparen: Varför gjorde du mig sådan?</verse>
				<verse number="21">Eller har inte krukmakaren makt över leran, att av samma klump göra ett kärl till heder och ett annat till vanheder?</verse>
				<verse number="22">Men om Gud, när han ville visa sin vrede och göra sin makt känd, med stort tålamod hade fördrag med vredens kärl, som var färdiga att förstöras,</verse>
				<verse number="23">så var det för att han skulle göra sin härlighets rikedom känd på barmhärtighetens kärl, som han i förväg berett till härlighet,</verse>
				<verse number="24">nämligen oss som han har kallat, inte bara från judarna utan också från hedningarna.</verse>
				<verse number="25">Så säger han också genom Hosea: Det som inte var mitt folk ska jag kalla mitt folk, och den som inte var älskad ska jag kalla min älskade.</verse>
				<verse number="26">Och det ska ske, att på den plats där det sades till dem: Ni är inte mitt folk, där ska de kallas den levande Gudens barn.</verse>
				<verse number="27">Men Jesaja utropar om Israel: Även om antalet av Israels barn vore som sanden i havet, så ska bara en rest bli frälst.</verse>
				<verse number="28">För han ska fullborda verket och förkorta det i rättfärdighet, för Herren ska snart avsluta verket på jorden.</verse>
				<verse number="29">Och, såsom Jesaja har förutsagt: Om inte Herren Sebaot hade lämnat kvar åt oss en säd, så hade vi blivit som Sodom och vi hade blivit likt Gomorra.</verse>
				<verse number="30">Vad ska vi då säga? Jo, att hedningarna, som inte strävade efter rättfärdighet, har fått rättfärdighet, den rättfärdighet som kommer av tron.</verse>
				<verse number="31">Men Israel, som strävade efter rättfärdighetens lag, har inte nått fram till rättfärdighetens lag.</verse>
				<verse number="32">Varför? Därför att de sökte den inte genom tro utan genom laggärningar. För de stötte sig mot stötestenen,</verse>
				<verse number="33">som det står skrivet: Se, jag lägger i Sion en stötesten och en klippa till fall. Men var och en som tror på honom ska inte komma på skam.</verse>
			</chapter>
			<chapter number="10">
				<verse number="1">Bröder, mitt hjärtas önskan och bön till Gud för Israel är, att de ska bli frälsta.</verse>
				<verse number="2">För jag kan vittna om att de har iver för Gud, men saknar insikt.</verse>
				<verse number="3">För de förstår inte Guds rättfärdighet, utan försöker upprätta sin egen rättfärdighet och har inte underordnat sig Guds rättfärdighet.</verse>
				<verse number="4">För Kristus är lagens fullbordan, till rättfärdighet för var och en som tror.</verse>
				<verse number="5">För Mose skriver om den rättfärdighet som kommer av lagen, att den människa som gör dessa ting ska leva genom dem.</verse>
				<verse number="6">Men den rättfärdighet som kommer av tro säger så: Säg inte i ditt hjärta: Vem vill fara upp till himlen? Det vill säga, för att hämta ner Kristus.</verse>
				<verse number="7">Eller: Vem vill stiga ner i avgrunden? Det vill säga, för att hämta upp Kristus från de döda.</verse>
				<verse number="8">Men vad säger den? Ordet är dig nära, i din mun och i ditt hjärta. Det är trons ord som vi predikar.</verse>
				<verse number="9">För om du med din mun bekänner att Jesus är Herren och i ditt hjärta tror att Gud har uppväckt honom från de döda, ska du bli frälst.</verse>
				<verse number="10">För med hjärtats tro blir man rättfärdig, och med munnens bekännelse blir man frälst.</verse>
				<verse number="11">För Skriften säger: Var och en som tror på honom ska inte komma på skam.</verse>
				<verse number="12">Det är ingen skillnad mellan jude och grek, för samme Herre är över alla och rik mot alla dem som åkallar honom.</verse>
				<verse number="13">För var och en som åkallar Herrens namn ska bli frälst.</verse>
				<verse number="14">Men hur ska de kunna åkalla honom som de inte har trott på? Och hur ska de kunna tro honom som de inte har hört? Och hur ska de kunna höra, utan att någon predikar?</verse>
				<verse number="15">Och hur ska de kunna predika, om de inte blir sända? Såsom det står skrivet: Hur ljuvliga är inte deras fötter som förkunnar fridens evangelium, deras som förkunnar evangeliet om det goda!</verse>
				<verse number="16">Men inte alla lydde evangeliet. För Jesaja säger: Herre, vem trodde vår predikan?</verse>
				<verse number="17">Alltså kommer tron av det hörda och det hörda genom Guds ord.</verse>
				<verse number="18">Men då frågar jag: Har de inte hört det? Jo, helt säkert. Deras röst har gått ut över hela jorden, och deras ord till världens ändar.</verse>
				<verse number="19">Då frågar jag: Har Israel inte fått veta det? Redan Mose säger: Jag ska väcka er avund mot dem som inte är ett folk, mot ett folk utan förstånd ska jag väcka er vrede.</verse>
				<verse number="20">Och Jesaja vågar till och med säga: Jag blev funnen av dem som inte sökte mig, jag har blivit uppenbar för dem som inte frågade efter mig.</verse>
				<verse number="21">Men till Israel säger han: Hela dagen har jag sträckt ut mina händer mot ett olydigt och trotsigt folk.</verse>
			</chapter>
			<chapter number="11">
				<verse number="1">Jag frågar då: Har Gud förkastat sitt folk? Nej, inte alls! För jag är också en israelit, av Abrahams säd, av Benjamins stam.</verse>
				<verse number="2">Gud har inte förkastat sitt folk som han kände förut. Eller vet ni inte vad Skriften säger om Elia, hur han inför Gud träder upp mot Israel och säger:</verse>
				<verse number="3">Herre, de har dödat dina profeter och rivit ner dina altaren, och jag är ensam lämnad kvar, och de söker efter mitt liv.</verse>
				<verse number="4">Men hur lyder svaret från Gud till honom? Jag har lämnat kvar åt mig sju tusen män, vilka inte har böjt knä för Baal.</verse>
				<verse number="5">På samma sätt har också i denna tid en rest blivit utvald av nåd.</verse>
				<verse number="6">Men om det är av nåd, så är det inte längre genom gärningar, annars vore nåden inte längre nåd. Men om det är genom gärningar, så är det inte mer nåd, annars vore gärningen inte mer gärning.</verse>
				<verse number="7">Hur är det alltså? Det som Israel söker efter har det inte uppnått. Men de utvalda har uppnått det och de andra blev förblindade.</verse>
				<verse number="8">Såsom det står skrivet: Gud har gett dem en sömnaktighetens ande, ögon som inte ser och öron som inte hör, ända till denna dag.</verse>
				<verse number="9">Och David säger: Låt deras bord bli till en snara och till en fälla, till en stötesten, och till en vedergällning för dem.</verse>
				<verse number="10">Låt deras ögon förmörkas så att de inte ser, och böj alltid deras rygg.</verse>
				<verse number="11">Jag frågar då: De har väl inte snubblat för att de skulle falla? Nej, inte alls! Men genom deras fall har frälsningen kommit till hedningarna, för att väcka deras avund.</verse>
				<verse number="12">Och om deras fall har varit till rikedom för världen och deras fåtal varit till rikedom för hedningarna, hur mycket mer ska inte deras fulla antal bli?</verse>
				<verse number="13">För jag talar till er hedningar. Eftersom jag är hedningarnas apostel, prisar jag min tjänst,</verse>
				<verse number="14">om jag på något sätt skulle kunna väcka avund hos dem som är mitt kött och frälsa några av dem.</verse>
				<verse number="15">För om deras förkastelse förde med sig försoning för världen, vad ska då deras upptagande bli, om inte liv från de döda?</verse>
				<verse number="16">Och om förstlingsbrödet är heligt, så är också degen helig. Och om roten är helig, så är också grenarna det.</verse>
				<verse number="17">Men om några av grenarna har brutits bort, och du som är ett vilt olivträd har blivit inympad bland dem och har fått del av olivträdets rot och fetma,</verse>
				<verse number="18">så förhäv dig inte över grenarna. Men om du förhäver dig så vet att det inte är du som bär roten utan roten som bär dig.</verse>
				<verse number="19">Så säger du då: Grenarna har brutits bort, för att jag skulle ympas in.</verse>
				<verse number="20">Ja visst, de bröts bort för sin otros skull, men du står kvar genom tron. Var inte högmodig, utan frukta.</verse>
				<verse number="21">För om Gud inte skonade de naturliga grenarna, så kanske han inte heller ska skona dig.</verse>
				<verse number="22">Se därför Guds godhet och stränghet: Stränghet mot dem som föll. Men godhet mot dig, om du blir kvar i hans godhet, annars blir också du bortskuren.</verse>
				<verse number="23">Och även de ska bli inympade, om de inte fortsätter i sin otro, för Gud är mäktig att ympa in dem igen.</verse>
				<verse number="24">För om du blev bortskuren från det olivträd som är vilt av naturen och mot naturen har ympats in i ett ädelt olivträd, hur mycket mer ska då inte de som är naturliga grenar kunna ympas in i sitt eget olivträd?</verse>
				<verse number="25">För jag vill inte, bröder, att ni ska vara ovetande om denna hemlighet, för att ni själva inte ska anse er vara kloka, att förhärdelse har drabbat en del av Israel, till dess att hedningarna i fullt antal har kommit in.</verse>
				<verse number="26">Och så ska hela Israel bli frälst, som det står skrivet: Från Sion ska Befriaren komma och han ska ta bort ogudaktigheten från Jakob.</verse>
				<verse number="27">Och detta är mitt förbund med dem, när jag tar bort deras synder.</verse>
				<verse number="28">Så när det gäller evangeliet är de fiender för er skull, men när det gäller utkorelsen är de älskade för fädernas skull.</verse>
				<verse number="29">För sina gåvor och sin kallelse kan Gud inte ångra.</verse>
				<verse number="30">För liksom ni tidigare inte trodde på Gud, så har ni nu genom deras otro fått barmhärtighet.</verse>
				<verse number="31">Så har också de nu inte trott, för att genom den barmhärtighet som ni har fått, också de ska få barmhärtighet.</verse>
				<verse number="32">För Gud har inneslutit alla under otro, för att han ska förbarma sig över alla.</verse>
				<verse number="33">O, vilket djup av rikedom och vishet och kunskap hos Gud! Hur outgrundliga är inte hans domar, och hur outrannsakliga hans vägar.</verse>
				<verse number="34">För vem har känt Herrens sinne? Eller vem har varit hans rådgivare?</verse>
				<verse number="35">Eller vem har först gett honom något som han måste betala igen?</verse>
				<verse number="36">För av honom och genom honom och till honom är allting. Honom tillhör äran i evighet. Amen.</verse>
			</chapter>
			<chapter number="12">
				<verse number="1">Så förmanar jag er, bröder, vid Guds barmhärtighet, att ni frambär era kroppar som ett levande och heligt offer som behagar Gud, er förnuftiga tjänst.</verse>
				<verse number="2">Och anpassa er inte efter denna världen, utan låt er förvandlas genom ert sinnes förnyelse, så att ni kan pröva vad som är Guds goda, välbehagliga och fullkomliga vilja.</verse>
				<verse number="3">För genom den nåd som jag har fått säger jag till var och en av er att inte tänka högre om er själva än ni bör tänka, utan tänka nyktert efter det mått av tro som Gud har tilldelat åt var och en.</verse>
				<verse number="4">För liksom vi i en enda kropp har många lemmar, men inte alla lemmar har samma uppgift,</verse>
				<verse number="5">så är vi, som är många, en enda kropp i Kristus, men var och en är vi varandras lemmar.</verse>
				<verse number="6">Och vi har olika gåvor efter den nåd som vi har fått. Om någon har profetians gåva ska den vara i överensstämmelse med tron,</verse>
				<verse number="7">eller har någon en tjänst, ska han tjäna i den, eller gåvan att undervisa, ska han undervisa,</verse>
				<verse number="8">eller gåvan att förmana ska han förmana. Han som delar med sig ska göra det utan baktanke. Han som leder ska göra det med hängivenhet. Han som visar barmhärtighet ska göra det med glädje.</verse>
				<verse number="9">Låt kärleken vara utan hyckleri. Avsky det onda, håll fast vid det goda.</verse>
				<verse number="10">Älska varandra av hjärtat med broderlig kärlek. Överträffa varandra i inbördes hedersbevisning.</verse>
				<verse number="11">Var ivriga, inte tröga, var brinnande i anden, tjäna Herren.</verse>
				<verse number="12">Var glada i hoppet, tåliga i lidandet, uthålliga i bönen.</verse>
				<verse number="13">Dela med er till de heliga vad de behöver. Var ivriga att visa gästvänlighet.</verse>
				<verse number="14">Välsigna dem som förföljer er, välsigna och förbanna inte.</verse>
				<verse number="15">Gläd er med dem som är glada, och gråt med dem som gråter.</verse>
				<verse number="16">Var ens till sinnes med varandra. Sök inte efter det som är högt, utan håll er till det som är ringa. Håll inte er själva för kloka.</verse>
				<verse number="17">Löna inte ont med ont. Sträva efter det som är gott inför alla människor.</verse>
				<verse number="18">Så långt det är möjligt och beror på er, lev i fred med alla människor.</verse>
				<verse number="19">Älskade, ni själva ska inte hämnas, utan lämna rum för vreden. För det står skrivet: Min är hämnden, jag ska utkräva den, säger Herren.</verse>
				<verse number="20">Därför, om din ovän hungrar, så ge honom att äta. Om han törstar, så ge honom att dricka. För när du gör det, så samlar du glödande kol på hans huvud.</verse>
				<verse number="21">Låt dig inte besegras av det onda, utan besegra det onda med det goda.</verse>
			</chapter>
			<chapter number="13">
				<verse number="1">Varje människa ska underordna sig överheterna. För det finns ingen överhet som inte är av Gud. De överheter som finns är förordnade av Gud.</verse>
				<verse number="2">Därför, den som sätter sig upp mot överheten står emot vad Gud har förordnat, och de som står emot detta ska få en dom över sig.</verse>
				<verse number="3">De styrande är ju inte till skräck för dem som gör goda gärningar, utan för dem som gör det onda. Vill du vara utan fruktan för överheten, gör då det goda, så ska du få beröm av den,</verse>
				<verse number="4">för den är Guds tjänare, till ditt bästa. Men om du gör det onda ska du frukta, för den bär inte svärdet förgäves. Utan den är Guds tjänare, en hämnare som straffar den som gör det onda.</verse>
				<verse number="5">Därför måste man underordna sig, inte bara för straffets skull, utan också för samvetets skull.</verse>
				<verse number="6">Därför betalar ni ju också skatt. För de är Guds tjänare som ska sköta om sådant.</verse>
				<verse number="7">Ge därför åt var och en det ni är skyldiga: Skatt åt den som ska ha skatt, tull åt den som ska ha tull, fruktan åt den som fruktan tillhör och heder åt den som ska ha heder.</verse>
				<verse number="8">Var inte skyldig någon någonting, utom när det gäller att älska varandra. För den som älskar sin nästa har uppfyllt lagen.</verse>
				<verse number="9">För dessa bud: Du skall inte begå äktenskapsbrott, du skall inte döda, du skall inte stjäla, du skall inte bära falskt vittnesbörd, du skall inte ha begär, och vilket annat bud som helst, det sammanfattas i detta ord: Du ska älska din nästa som dig själv.</verse>
				<verse number="10">Kärleken gör inte något ont mot sin nästa, därför är kärleken lagens uppfyllelse.</verse>
				<verse number="11">Och detta, då vi vet tiden, att nu är det hög tid att vakna upp ur sömnen, eftersom frälsningen nu är oss närmare än när vi kom till tro.</verse>
				<verse number="12">Natten går mot sitt slut och dagen är nära. Låt oss därför lägga bort mörkrets gärningar och ta på oss ljusets vapenrustning.</verse>
				<verse number="13">Låt oss leva anständigt, som på dagen, inte i frosseri och fylleri, inte i otukt och lösaktighet, inte i strid och avund.</verse>
				<verse number="14">Utan iklä er Herren Jesus Kristus och ha inte sådan omsorg om köttet att begären väcks till liv.</verse>
			</chapter>
			<chapter number="14">
				<verse number="1">Den som är svag i tron ska ni ta emot, men inte till tvivelaktiga diskussioner.</verse>
				<verse number="2">För den ene tror att han kan äta allt, men den som är svag äter grönsaker.</verse>
				<verse number="3">Den som äter ska inte förakta den som inte äter, och den som inte äter ska inte döma den som äter. För Gud har tagit emot honom.</verse>
				<verse number="4">Vem är du som dömer en annans tjänare? Det är inför sin egen herre han står eller faller. Men han kommer att stå, för Gud har makt att hålla honom upprätt.</verse>
				<verse number="5">Den ene gör skillnad mellan dag och dag. Den andre anser att alla dagar är lika. Låt var och en vara fullt övertygad i sitt eget sinne.</verse>
				<verse number="6">Den som uppmärksammar dagen gör det för Herren, och den som inte uppmärksammar dagen gör det för Herren. Den som äter, han äter för Herren, för han tackar Gud. Och den som inte äter, han gör det för Herren, och tackar Gud.</verse>
				<verse number="7">För ingen av oss lever för sig själv, och ingen dör för sig själv.</verse>
				<verse number="8">För om vi lever, så lever vi för Herren. Och om vi dör, så dör vi för Herren. Därför, vare sig vi lever eller dör, tillhör vi Herren.</verse>
				<verse number="9">För därför både dog och uppstod Kristus och blev levande igen, för att han ska vara Herre över både döda och levande.</verse>
				<verse number="10">Men varför dömer du din broder? Eller varför föraktar du då din broder? För vi ska alla stå inför Kristi domstol.</verse>
				<verse number="11">För det står skrivet: Så sant jag lever, säger Herren, att för mig ska varje knä böja sig, och varje tunga ska bekänna Gud.</verse>
				<verse number="12">Alltså ska då var och en av oss göra räkenskap för sig själv inför Gud.</verse>
				<verse number="13">Låt oss därför inte längre döma varandra. Besluta er i stället för att inte lägga något hinder i vägen eller något som kan orsaka att din broder faller.</verse>
				<verse number="14">Jag vet och har övertygats genom Herren Jesus, att ingenting är orent i sig självt, men den som anser något vara orent, för honom är det orent.</verse>
				<verse number="15">Men om du gör din broder bedrövad på grund av din mat, så lever du inte längre i kärleken. Fördärva inte med din mat den som Kristus har dött för.</verse>
				<verse number="16">Låt därför inte det goda som är ert bli smädat.</verse>
				<verse number="17">För Guds rike är inte mat och dryck, utan rättfärdighet och frid och glädje i den Helige Ande.</verse>
				<verse number="18">För den som tjänar Kristus i detta behagar Gud och håller provet inför människor.</verse>
				<verse number="19">Låt oss därför sträva efter det som tjänar friden och det som leder till uppbyggelse av varandra.</verse>
				<verse number="20">Fördärva inte Guds verk för matens skull. Allting är visserligen rent, men till skada för den människa som äter med dåligt samvete.</verse>
				<verse number="21">Det är bra att inte äta kött, att inte dricka vin och att inte heller göra något annat som får din broder att falla eller ta anstöt eller blir svag av.</verse>
				<verse number="22">Har du tro? Ha den för dig själv inför Gud. Salig är den som inte fördömer sig själv för det han tillåter sig.</verse>
				<verse number="23">Men den som tvivlar är dömd om han äter, eftersom han inte äter av tro. För allt som inte är av tro är synd.</verse>
			</chapter>
			<chapter number="15">
				<verse number="1">Men vi som är starka är skyldiga att bära de svagas svagheter och inte leva som vi själva har lust till.</verse>
				<verse number="2">För var och en av oss ska ta hänsyn till vad som är till nytta och uppbyggelse för sin nästa.</verse>
				<verse number="3">För Kristus levde ju inte sig själv till behag utan såsom det står skrivet: Smädelserna från dem som smädar dig föll över mig.</verse>
				<verse number="4">Allt som tidigare har skrivits är ju skrivet till vår undervisning, för att vi genom den uthållighet och tröst som Skrifterna ger ska ha hoppet.</verse>
				<verse number="5">Och må tålamodets och tröstens Gud ge er samma sinne inbördes i överensstämmelse med Kristus Jesus,</verse>
				<verse number="6">så att ni i full enighet och med en mun kan prisa Gud och vår Herre Jesu Kristi Fader.</verse>
				<verse number="7">Ta därför emot varandra, såsom också Kristus har tagit emot oss till Guds ära.</verse>
				<verse number="8">Och jag säger, att Jesus Kristus blev omskärelsens tjänare för Guds sannings skull för att bekräfta de löften som gavs till fäderna,</verse>
				<verse number="9">och för att hedningarna skulle ära Gud för barmhärtighetens skull, såsom det står skrivet: Därför ska jag bekänna dig bland hedningarna och lovsjunga ditt namn.</verse>
				<verse number="10">Och vidare säger han: Jubla ni hedningar med hans folk.</verse>
				<verse number="11">Och åter: Lova Herren, alla hedningar, och prisa honom, alla folk.</verse>
				<verse number="12">Och ytterligare säger Jesaja: Ett skott från Isais rot ska komma, och han som ska uppstå för att regera över hedningarna, på honom ska hedningarna hoppas.</verse>
				<verse number="13">Men må hoppets Gud uppfylla er med all glädje och frid i tron, så att ni har ett överflödande hopp genom den Helige Andes kraft.</verse>
				<verse number="14">Men vad er angår, mina bröder, är jag också själv övertygad om att ni är fyllda av godhet, uppfyllda med all kunskap, och att ni också kan förmana varandra.</verse>
				<verse number="15">Ändå, bröder, har jag delvis skrivit ganska djärvt till er för att påminna er, på grund av den nåd som jag har fått av Gud,</verse>
				<verse number="16">att jag ska vara Jesu Kristi tjänare bland hedningarna och betjäna dem med Guds evangelium, så att hedningarna blir ett välbehagligt offer för honom, helgat genom den Helige Ande.</verse>
				<verse number="17">Därför har jag berömmelsen i Kristus Jesus i det som tillhör Gud.</verse>
				<verse number="18">För jag vågar inte tala om något annat än det som Kristus har utfört genom mig för att göra hedningarna lydiga, genom ord och gärning,</verse>
				<verse number="19">genom kraften i tecken och under, genom Guds Andes kraft, så att jag från Jerusalem och runt omkring ända till Illyrien fullt ut har predikat Kristi evangelium.</verse>
				<verse number="20">Och på detta sätt har jag eftersträvat att predika evangelium, där Kristus inte tidigare har blivit nämnd, för att jag inte skulle bygga på någon annans grund.</verse>
				<verse number="21">Utan såsom det står skrivet: De för vilka han inte har blivit förkunnad ska se, och de som inte har hört ska förstå.</verse>
				<verse number="22">Detta är också orsaken, varför jag så ofta har varit förhindrad att komma till er.</verse>
				<verse number="23">Men nu, då jag inte längre har någon uppgift i dessa områden och i många år har längtat efter att komma till er,</verse>
				<verse number="24">vill jag besöka er när jag reser till Spanien. För jag hoppas att på genomresan få se er, och därefter av er få hjälp att komma dit, sedan jag först en tid har haft glädjen att vara tillsammans med er.</verse>
				<verse number="25">Men nu reser jag till Jerusalem för att tjäna de heliga.</verse>
				<verse number="26">För Makedonien och Akaja har beslutat att göra en insamling till de fattiga bland de heliga som är i Jerusalem.</verse>
				<verse number="27">Så har de beslutat, och de står ju också i skuld till dem. För om hedningarna har fått del i deras andliga goda, så är de också skyldiga att tjäna dem med sitt materiella goda.</verse>
				<verse number="28">När jag så har slutfört detta och på ett säkert sätt överlämnat denna frukt till dem, ska jag besöka er på resan till Spanien.</verse>
				<verse number="29">Och jag vet att när jag kommer till er, ska jag komma med välsignelsen från Kristi evangelium i fullt mått.</verse>
				<verse number="30">Men jag förmanar er, bröder, genom vår Herre Jesus Kristus och genom Andens kärlek, att ni tillsammans med mig kämpar i era böner till Gud för mig,</verse>
				<verse number="31">att jag ska bli räddad undan dem som inte tror i Judeen och att mitt uppdrag till Jerusalem blir väl mottaget av de heliga.</verse>
				<verse number="32">Så att jag med glädje kan komma till er genom Guds vilja och hämta nya krafter tillsammans med er.</verse>
				<verse number="33">Må nu fridens Gud vara med er alla. Amen.</verse>
			</chapter>
			<chapter number="16">
				<verse number="1">Men vår syster Febe, som är församlingens tjänarinna i Kenkrea, vill jag rekommendera,</verse>
				<verse number="2">att ni tar emot henne i Herren, som det anstår de heliga, och hjälper henne med allt där hon behöver er hjälp. För hon har också varit en hjälp för många, även för mig.</verse>
				<verse number="3">Hälsa Priskilla och Akvila, mina medarbetare i Kristus Jesus,</verse>
				<verse number="4">som har vågat sina liv för mig. Dem tackar inte bara jag utan också alla församlingar bland hedningarna.</verse>
				<verse number="5">Hälsa också församlingen som är i deras hus. Hälsa min älskade Epenetus som är Akajas förstlingsfrukt åt Kristus.</verse>
				<verse number="6">Hälsa Maria, som har arbetat mycket för oss.</verse>
				<verse number="7">Hälsa Andronikus och Junias, mina landsmän och medfångar, som har ett gott anseende bland apostlarna, och som var i Kristus före mig.</verse>
				<verse number="8">Hälsa Amplias, min älskade i Herren.</verse>
				<verse number="9">Hälsa Urbanus, vår medarbetare i Kristus, och min älskade Stakys.</verse>
				<verse number="10">Hälsa Apelles, den beprövade i Kristus. Hälsa dem som hör till Aristobulus hus.</verse>
				<verse number="11">Hälsa Herodion, min landsman. Hälsa dem av Narcissus hus, som är i Herren.</verse>
				<verse number="12">Hälsa Tryfena och Tryfosa, som arbetar i Herren. Hälsa den älskade Persis, som har arbetat mycket i Herren.</verse>
				<verse number="13">Hälsa Rufus, den utvalde i Herren, och hans och min moder.</verse>
				<verse number="14">Hälsa Asynkritus, Flegon, Hermas, Patrobas, Hermes, och de bröder som är med dem.</verse>
				<verse number="15">Hälsa Filologus och Julia, Nereus och hans syster och Olympas och alla de heliga som är med dem.</verse>
				<verse number="16">Hälsa varandra med en helig kyss. Kristi församlingar hälsar er.</verse>
				<verse number="17">Jag förmanar er, bröder, att ge akt på dem som åstadkommer splittring och förförelser i strid mot den lära som ni har fått undervisning i. Vänd er bort från dem.</verse>
				<verse number="18">För sådana tjänar inte vår Herre Jesus Kristus utan sin egen buk, och genom milda ord och smicker bedrar de deras hjärtan som är godtrogna.</verse>
				<verse number="19">Er lydnad är ju känd av alla. Därför gläder jag mig över er, men jag vill att ni är visa i det som är gott och oskyldiga i det som är ont.</verse>
				<verse number="20">Men fridens Gud ska snart krossa sönder Satan under era fötter. Vår Herre Jesu Kristi nåd vare med er. Amen.</verse>
				<verse number="21">Timoteus, min medarbetare, och Lucius och Jason och Sosipater, mina landsmän, hälsar er.</verse>
				<verse number="22">Jag, Tertius, som har skrivit brevet, hälsar er i Herren.</verse>
				<verse number="23">Gajus, som är min och hela församlingens värd, hälsar er. Erastus, stadens kassör, och brodern Kvartus hälsar er.</verse>
				<verse number="24">Vår Herre Jesu Kristi nåd vare med er alla. Amen.</verse>
				<verse number="25">Nu till honom som förmår befästa er efter mitt evangelium och förkunnelsen om Jesus Kristus, enligt uppenbarelsen av den hemlighet som har varit dold sedan världens början,</verse>
				<verse number="26">men som nu har uppenbarats och genom profetiska Skrifter på den evige Gudens befallning gjorts känd, för att alla folk ska föras till trons lydnad –</verse>
				<verse number="27">Gud, den ende vise, tillhör äran, genom Jesus Kristus, i evighet. Amen.</verse>
			</chapter>
		</book>
		<book number="46">
			<chapter number="1">
				<verse number="1">Paulus, genom Guds vilja kallad till Jesu Kristi apostel, och brodern Sostenes,</verse>
				<verse number="2">till den Guds församling som är i Korint, de helgade i Kristus Jesus, kallade heliga, tillsammans med alla dem som på varje plats, både deras och vår, åkallar vår Herre Jesu Kristi namn.</verse>
				<verse number="3">Nåd vare med er och frid från Gud, vår Fader, och Herren Jesus Kristus.</verse>
				<verse number="4">Jag tackar alltid min Gud för er skull, för den Guds nåd som har blivit given åt er genom Jesus Kristus.</verse>
				<verse number="5">För genom honom har ni blivit rika på allt slags tal och all slags kunskap,</verse>
				<verse number="6">eftersom vittnesbördet om Kristus har fått starkt fäste hos er.</verse>
				<verse number="7">Därför saknar ni ingen nådegåva, medan ni väntar på vår Herre Jesu Kristi uppenbarelse.</verse>
				<verse number="8">Han ska också göra er fast grundade ända till slutet, så att ni är fria från anklagelser på vår Herre Jesu Kristi dag.</verse>
				<verse number="9">Gud är trofast, genom honom är ni kallade till gemenskap med hans Son, Jesus Kristus, vår Herre.</verse>
				<verse number="10">Men jag förmanar er, bröder, i vår Herre Jesu Kristi namn, att ni alla är eniga i ert tal och inte låter någon splittring finnas bland er, utan är fullkomligt förenade i samma sinnelag och samma mening.</verse>
				<verse number="11">För av dem som är från Kloes hus har jag fått veta om er, mina bröder, att det förekommer stridigheter bland er.</verse>
				<verse number="12">Vad jag menar är detta, att var och en säger: Jag håller mig till Paulus, eller: Jag håller mig till Apollos, eller: Jag håller mig till Kefas, eller: Jag håller mig till Kristus.</verse>
				<verse number="13">Är Kristus delad? Blev Paulus korsfäst för er? Eller blev ni döpta i Paulus namn?</verse>
				<verse number="14">Jag tackar Gud att jag inte har döpt någon av er utom Krispus och Gajus,</verse>
				<verse number="15">så att ingen kan säga att jag har döpt i mitt namn.</verse>
				<verse number="16">Jo, Stefanus familj har jag också döpt. För övrigt vet jag inte om jag har döpt någon annan.</verse>
				<verse number="17">För Kristus har inte sänt mig för att döpa, utan för att predika evangelium, inte med visdom i ord, för att Kristi kors inte skulle vara förgäves.</verse>
				<verse number="18">Ordet om korset är ju en dårskap för dem som går förlorade, men för oss som är frälsta är det Guds kraft.</verse>
				<verse number="19">För det står skrivet: Jag ska göra slut på de visas visdom, och de förståndigas förstånd ska jag förkasta.</verse>
				<verse number="20">Var är de visa? Var är de skriftlärda? Var är denna världens kloka? Har inte Gud gjort denna världens visdom till dårskap?</verse>
				<verse number="21">Men eftersom världen inte genom sin visdom lärde känna Gud i hans visdom, så behagade det Gud att genom den dårskap som predikas frälsa dem som tror.</verse>
				<verse number="22">För judar begär ju ett tecken och greker söker efter visdom.</verse>
				<verse number="23">Men vi predikar Kristus som korsfäst, för judarna en stötesten och för grekerna en dårskap,</verse>
				<verse number="24">men för dem som är kallade, både judar och greker, predikar vi Kristus, Guds kraft och Guds visdom.</verse>
				<verse number="25">För Guds dårskap är visare än människor, och Guds svaghet är starkare än människor.</verse>
				<verse number="26">För se på er kallelse, bröder, att inte många var visa efter köttet, inte många mäktiga, inte många av förnäm släkt.</verse>
				<verse number="27">Men det som var dåraktigt för världen har Gud utvalt för att låta de visa stå där med skam, och det som var svagt i världen har Gud utvalt för att låta det starka stå där med skam.</verse>
				<verse number="28">Och det som var ringa och föraktat i världen och det som ingenting var, det har Gud utvalt för att göra till intet det som var någonting,</verse>
				<verse number="29">för att inget kött ska kunna berömma sig inför honom.</verse>
				<verse number="30">Men genom honom är ni i Kristus Jesus. För oss har han blivit vishet från Gud och rättfärdighet och helgelse och befrielse,</verse>
				<verse number="31">för att som det står skrivet: Den som berömmer sig ska berömma sig i Herren.</verse>
			</chapter>
			<chapter number="2">
				<verse number="1">När jag kom till er, bröder, var det inte med stor vältalighet eller hög visdom jag förkunnade Guds vittnesbörd för er.</verse>
				<verse number="2">Jag hade nämligen bestämt mig för att inte veta av något annat hos er än Jesus Kristus och honom korsfäst.</verse>
				<verse number="3">Och jag var hos er i svaghet och med fruktan och med mycken bävan.</verse>
				<verse number="4">Och mitt tal och min predikan var inte med övertalande ord av mänsklig visdom, utan genom bevisning i Ande och kraft,</verse>
				<verse number="5">för att er tro inte skulle bero på människors visdom, utan på Guds kraft.</verse>
				<verse number="6">Visdom talar vi emellertid bland de fullkomliga, men en visdom som inte tillhör denna världen eller denna världens mäktiga, som kommer att förgås.</verse>
				<verse number="7">Utan vi talar Guds hemliga visdom, den fördolda, som Gud före världens begynnelse har förutbestämt till vår härlighet,</verse>
				<verse number="8">som ingen av denna världens furstar har känt till. För om de hade känt till den, skulle de inte ha korsfäst härlighetens Herre.</verse>
				<verse number="9">Utan som Skriften säger: Vad inget öga har sett och inget öra har hört och vad som inte har stigit upp i något människohjärta, det har Gud berett åt dem som älskar honom.</verse>
				<verse number="10">Men för oss har Gud uppenbarat det genom sin Ande, för Anden utforskar allting, ja, också djupen i Gud.</verse>
				<verse number="11">För vilken människa vet vad som finns i människan, utom människans ande som finns i henne? Så vet ingen heller vad som finns i Gud utom Guds Ande.</verse>
				<verse number="12">Men vi har inte fått världens ande, utan den Ande som är av Gud, för att vi ska veta vad vi har fått av Gud,</verse>
				<verse number="13">vilket vi också förkunnar, inte med sådana ord som mänsklig visdom lär, utan med ord som den Helige Ande lär, och bedömer andliga saker andligen.</verse>
				<verse number="14">Men en oandlig människa tar inte emot det som hör till Guds Ande. För det är en dårskap för henne och hon kan inte heller förstå det, eftersom det måste bedömas andligen.</verse>
				<verse number="15">Men den som är andlig bedömer allt, men själv blir hon inte bedömd av någon.</verse>
				<verse number="16">För vem har lärt känna Herrens sinne, och vem ska kunna undervisa honom? Men vi har Kristi sinne.</verse>
			</chapter>
			<chapter number="3">
				<verse number="1">Och jag kunde inte tala till er, bröder, som till andliga, utan som till köttsliga, som till spädbarn i Kristus.</verse>
				<verse number="2">Mjölk gav jag er att dricka och inte fast föda, för den tålde ni ännu inte. Och det gör ni inte nu heller,</verse>
				<verse number="3">eftersom ni fortfarande är köttsliga. För då avund, strid och splittringar finns bland er, är ni då inte köttsliga och lever på vanligt mänskligt vis?</verse>
				<verse number="4">För då en säger: Jag håller mig till Paulus, och en annan: Jag håller mig till Apollos, är ni då inte köttsliga?</verse>
				<verse number="5">Vem är då Paulus, och vem är Apollos, förutom tjänare genom vilka ni har kommit till tro, och det efter vad Herren har gett åt var och en?</verse>
				<verse number="6">Jag planterade, Apollos vattnade, men Gud gav växten.</verse>
				<verse number="7">Så är nu varken den som planterar eller den som vattnar något, utan endast Gud som ger växten.</verse>
				<verse number="8">Men den som planterar och den som vattnar är ett, och var och en ska få sin lön efter sitt arbete.</verse>
				<verse number="9">För vi är Guds medarbetare, ni är Guds åker, en Guds byggnad.</verse>
				<verse number="10">Efter den Guds nåd som har getts åt mig har jag lagt grunden såsom en vis byggmästare, och en annan bygger på den. Men var och en måste se till hur han bygger.</verse>
				<verse number="11">För en annan grund kan ingen lägga än den som är lagd, vilken är Jesus Kristus.</verse>
				<verse number="12">Om nu någon bygger på denna grund med guld, silver, ädla stenar, trä, hö eller strå,</verse>
				<verse number="13">så ska vars och ens verk bli uppenbarat. För den dagen ska göra det klart, eftersom den ska uppenbaras i eld, och hur vars och ens verk är ska elden pröva.</verse>
				<verse number="14">Om det verk som någon har byggt består, ska han få lön.</verse>
				<verse number="15">Men om hans verk brinner upp, så ska han lida förlust. Men han själv ska bli frälst, men såsom genom eld.</verse>
				<verse number="16">Vet ni inte, att ni är Guds tempel och att Guds Ande bor i er?</verse>
				<verse number="17">Om någon orenar Guds tempel, ska Gud förgöra honom, för Guds tempel är heligt, och det templet är ni.</verse>
				<verse number="18">Ingen må bedra sig själv. Om någon bland er tycker att han är vis i denna världen, må han bli dåraktig för att han må bli vis.</verse>
				<verse number="19">För denna världens visdom är dårskap inför Gud, för det står skrivet: Han fångar de visa i deras slughet.</verse>
				<verse number="20">Och vidare: Herren känner de visas tankar att de är till ingen nytta.</verse>
				<verse number="21">Därför ska ingen berömma sig av människor. Allt är ju ert,</verse>
				<verse number="22">vare sig Paulus eller Apollos eller Kefas eller världen eller liv eller död, vare sig det som nu är, eller det som ska komma. Allt är ert.</verse>
				<verse number="23">Men ni tillhör Kristus och Kristus tillhör Gud.</verse>
			</chapter>
			<chapter number="4">
				<verse number="1">Alltså ska man betrakta oss som Kristi tjänare och förvaltare av Guds hemligheter.</verse>
				<verse number="2">Men dessutom krävs det av en förvaltare att man finner honom vara trogen.</verse>
				<verse number="3">Men för mig har det mycket liten betydelse att jag blir dömd av er eller av någon mänsklig domstol. Ja, jag dömer inte ens mig själv,</verse>
				<verse number="4">för jag vet inget med mig själv, ändå är jag inte genom det rättfärdigad. Utan Herren är den som dömer mig.</verse>
				<verse number="5">Döm därför inte förrän tid är, tills Herren kommer, som både ska låta det som är fördolt i mörkret komma i ljuset och uppenbara hjärtats uppsåt. Då ska var och en få sitt beröm av Gud.</verse>
				<verse number="6">Men detta, bröder, har jag tillämpat på mig och Apollos för er skull, för att ni ska lära er av oss att inte tänka utöver det som är skrivet, för att ni inte ska bli högmodiga mot varandra, för den enes eller den andres skull.</verse>
				<verse number="7">För vem ger dig företräde framför andra? Och vad har du som du inte har fått? Och även om du har fått det, varför skryter du då, som om du inte hade fått det?</verse>
				<verse number="8">Ni är redan mätta, ni har redan blivit rika och utan oss regerat som kungar! Och jag skulle önska att ni verkligen regerade, så att också vi kunde regera tillsammans med er.</verse>
				<verse number="9">För mig verkar det som att Gud har ställt fram oss apostlar såsom de allra ringaste, såsom ämnade åt döden. För vi har blivit ett skådespel för världen, för både änglar och människor.</verse>
				<verse number="10">Vi är dårar för Kristi skull, men ni är kloka i Kristus. Vi är svaga, men ni är starka. Ni är ärade, men vi är föraktade.</verse>
				<verse number="11">Ända till denna stund är vi hungriga och törstiga och nakna och blir misshandlade och har ingen fast hemvist.</verse>
				<verse number="12">Vi sliter och arbetar med våra egna händer. När vi blir smädade, välsignar vi, när vi blir förföljda, härdar vi ut.</verse>
				<verse number="13">När de förtalar oss, ber vi. Vi har blivit som världens skräp, var mans smuts, ända till denna dag.</verse>
				<verse number="14">Detta skriver jag inte för att få er att skämmas, utan jag förmanar er såsom mina älskade barn.</verse>
				<verse number="15">För om ni än hade en oräknelig skara uppfostrare i Kristus, så har ni ändå inte många fäder. För jag har fött er i Kristus Jesus genom evangeliet.</verse>
				<verse number="16">Därför förmanar jag er: Bli mina efterföljare.</verse>
				<verse number="17">Det är därför jag har sänt Timoteus till er, som är min älskade och trogne son i Herren. Han ska påminna er om mina vägar i Kristus, såsom jag lär överallt i alla församlingar.</verse>
				<verse number="18">Men några av er har blivit uppblåsta, som om jag inte skulle komma till er.</verse>
				<verse number="19">Men jag ska snart komma till er, om Herren vill, och då ska jag lära känna, inte dessa uppblåstas ord, utan deras kraft.</verse>
				<verse number="20">För Guds rike består inte i ord utan i kraft.</verse>
				<verse number="21">Vad vill ni? Ska jag komma till er med ris, eller med kärlek och i en fridsam ande?</verse>
			</chapter>
			<chapter number="5">
				<verse number="1">Överallt talas det om att otukt förekommer bland er och en sådan otukt som inte ens nämns bland hedningarna, nämligen att någon lever ihop med sin fars hustru.</verse>
				<verse number="2">Och ni är uppblåsta fastän ni hellre skulle vara bedrövade, så att den som hade gjort sig skyldig till detta hade drivits ut från er gemenskap.</verse>
				<verse number="3">För jag, som visserligen är frånvarande till kroppen, men närvarande i anden, har redan som om jag var närvarande, fällt domen över den som har handlat så.</verse>
				<verse number="4">I vår Herre Jesu Kristi namn ska vi, er och min ande, komma tillsammans med vår Herre Jesu Kristi kraft</verse>
				<verse number="5">för att överlämna den det gäller åt Satan till köttets fördärv, så att anden kan bli frälst på Herren Jesu dag.</verse>
				<verse number="6">Er berömmelse är inte god. Vet ni inte att lite surdeg syrar hela degen?</verse>
				<verse number="7">Rensa därför ut den gamla surdegen, så att ni blir en ny deg. Ni är ju osyrade. För även vårt påskalamm Kristus är slaktat för oss.</verse>
				<verse number="8">Låt oss därför inte hålla högtid med gammal surdeg, inte heller med elakhetens och ondskans surdeg, utan med renhetens och sanningens osyrade deg.</verse>
				<verse number="9">Jag skrev till er i brevet att ni inte skulle ha något att göra med otuktiga människor.</verse>
				<verse number="10">Men då menade jag inte denna världens otuktiga människor i allmänhet eller giriga eller utsugare eller avgudadyrkare. I så fall måste ni ju gå ut från världen.</verse>
				<verse number="11">Men nu skrev jag till er att ni inte ska umgås med någon som kallas broder, om han är otuktig eller girig eller avgudadyrkare eller smädare eller drinkare eller utsugare. Ni ska inte ens äta tillsammans med en sådan.</verse>
				<verse number="12">För vad angår det mig att döma även dem som är utanför? Dömer inte ni dem som är innanför?</verse>
				<verse number="13">Men dem som är utanför dömer Gud. Därför, driv själva ut ifrån er den som är ond.</verse>
			</chapter>
			<chapter number="6">
				<verse number="1">Vågar någon av er som har sak mot en annan gå till rätta inför orättfärdiga och inte inför heliga?</verse>
				<verse number="2">Vet ni inte att de heliga ska döma världen? Om nu världen ska dömas av er, duger ni då inte till att döma i småsaker?</verse>
				<verse number="3">Vet ni inte att vi ska döma änglar? Hur mycket mer då inte i de ting som hör till detta livet?</verse>
				<verse number="4">Men när ni nu har några rättstvister angående det som har med detta livet att göra, så sätter ni dem som inte har något anseende alls i församlingen till domare.</verse>
				<verse number="5">Till er skam säger jag detta. Finns det då inte någon vis bland er, inte en enda som kan döma mellan sina bröder?</verse>
				<verse number="6">I stället går broder till rätta med broder, och detta inför dem som inte tror!</verse>
				<verse number="7">Så därför är redan det ett nederlag bland er att ni går till rätta med varandra. Varför lider ni inte hellre orätt? Varför finner ni er inte hellre i att lida förlust?</verse>
				<verse number="8">I stället vållar ni andra orätt och förluster, och detta mot bröder.</verse>
				<verse number="9">Vet ni inte att de orättfärdiga inte ska ärva Guds rike? Låt inte bedra er. Varken otuktiga eller avgudadyrkare eller äktenskapsbrytare eller de som utövar homosexualitet eller de som låter sig utnyttjas för sådant,</verse>
				<verse number="10">eller tjuvar eller giriga eller drinkare eller smädare eller utsugare ska ärva Guds rike.</verse>
				<verse number="11">Och sådana var en del bland er. Men ni är rentvådda och ni är helgade och ni är rättfärdiggjorda i Herren Jesu namn och genom vår Guds Ande.</verse>
				<verse number="12">Allt är tillåtet för mig, men allt är inte nyttigt. Allt är tillåtet för mig, men jag ska inte låta något ta makten över mig.</verse>
				<verse number="13">Maten är för magen och magen är för maten, men Gud ska göra slut på bådadera. Men kroppen är inte till för otukt utan för Herren, och Herren för kroppen.</verse>
				<verse number="14">Och Gud som har uppväckt Herren ska också uppväcka oss genom sin kraft.</verse>
				<verse number="15">Vet ni inte att era kroppar är delar i Kristi kropp? Ska jag då ta delar av Kristi kropp och göra dem till ett med en skökas kropp? Nej, inte alls!</verse>
				<verse number="16">Eller vet ni inte att den som förenar sig med en sköka är en kropp med henne? För de två, säger han, ska bli ett kött.</verse>
				<verse number="17">Men den som är förenad med Herren är en ande med honom.</verse>
				<verse number="18">Fly otukten. All annan synd som en människa begår är utanför kroppen, men den som bedriver otukt syndar mot sin egen kropp.</verse>
				<verse number="19">Eller vet ni inte att er kropp är ett tempel åt den Helige Ande, som är i er och som ni har fått från Gud, och att ni inte tillhör er själva?</verse>
				<verse number="20">För ni är dyrt köpta. Så förhärliga därför Gud i er kropp och i er ande, vilka tillhör Gud.</verse>
			</chapter>
			<chapter number="7">
				<verse number="1">När det gäller det ni skrev till mig om, svarar jag: Det är gott för en man att inte röra en kvinna,</verse>
				<verse number="2">men för att undgå otukt ska var man ha sin egen hustru, och var kvinna sin egen man.</verse>
				<verse number="3">Mannen ska visa sin hustru den ömhet som han är skyldig henne och på samma sätt hustrun sin man.</verse>
				<verse number="4">Hustrun bestämmer inte över sin egen kropp, utan mannen. Och på samma sätt bestämmer inte heller mannen över sin egen kropp, utan hustrun.</verse>
				<verse number="5">Dra er inte ifrån varandra, om det inte sker för en tid med bådas samtycke, för att kunna ägna er åt fastan och bönen. Och kom sedan tillsammans igen, för att Satan inte ska fresta er, eftersom ni inte kan leva avhållsamt.</verse>
				<verse number="6">Men detta säger jag som ett medgivande och inte som en befallning.</verse>
				<verse number="7">För helst skulle jag vilja att alla människor vore som jag. Men var och en har sin särskilda gåva från Gud, den ene så, den andre så.</verse>
				<verse number="8">Men till de ogifta och till änkorna säger jag: Det är gott för dem, om de förblir som jag.</verse>
				<verse number="9">Men om de inte kan leva avhållsamt, så bör de gifta sig, eftersom det är bättre att gifta sig än att vara upptänd av begär.</verse>
				<verse number="10">Men de gifta befaller inte jag, utan Herren: En hustru ska inte skilja sig från sin man.</verse>
				<verse number="11">Men om hon ändå skulle skilja sig, då ska hon förbli ogift eller försona sig med sin man. Och en man får inte överge sin hustru.</verse>
				<verse number="12">Och till de övriga säger jag, inte Herren: Om en broder har en hustru som inte tror och hon är villig att leva tillsammans med honom, så får han inte skilja sig från henne.</verse>
				<verse number="13">Och om en hustru har en man som inte tror och han är villig att leva tillsammans med henne, får hon inte skilja sig från honom.</verse>
				<verse number="14">För den man som inte tror är helgad genom hustrun, och den hustru som inte tror är helgad genom mannen. Annars vore ju era barn orena, men nu är de heliga.</verse>
				<verse number="15">Men om den som inte tror vill skiljas, så låt honom skiljas. En broder eller syster är i sådana fall inte bunden av något tvång, utan till frid har Gud kallat oss.</verse>
				<verse number="16">För hur kan du hustru veta om du kan frälsa din man? Eller, du man, hur kan du veta om du kan frälsa din hustru?</verse>
				<verse number="17">Men så som Gud har tilldelat var och en, så som Herren har kallat var och en, så ska han leva. Så förordnar jag i alla församlingar.</verse>
				<verse number="18">Är någon kallad som omskuren, ska han inte bli som en oomskuren. Är någon kallad som oomskuren, ska han inte låta omskära sig.</verse>
				<verse number="19">Omskärelsen betyder inget och förhuden betyder inget, men däremot att man håller Guds bud.</verse>
				<verse number="20">Var och en ska förbli i den kallelse som han var i när han blev kallad.</verse>
				<verse number="21">Är du kallad som slav, så låt detta inte bekymra dig. Men om du kan bli fri, så ta hellre vara på den möjligheten.</verse>
				<verse number="22">För den som har blivit kallad som slav i Herren, är Herrens frigivne. På samma sätt är också den som har blivit kallad som fri, en Kristi slav.</verse>
				<verse number="23">Ni är dyrt köpta. Bli inte slavar under människor.</verse>
				<verse number="24">Bröder, var och en ska inför Gud förbli i det han var i när han blev kallad.</verse>
				<verse number="25">Men om jungfrurna har jag inte någon befallning från Herren, men jag ger ett råd, såsom en som har fått barmhärtighet av Herren till att vara trovärdig.</verse>
				<verse number="26">Jag menar därför att på grund av den nuvarande nöden är det gott för en människa att förbli såsom hon är.</verse>
				<verse number="27">Är du bunden vid en hustru, så försök inte att bli löst. Är du utan en hustru, så sök inte att få en hustru.</verse>
				<verse number="28">Men även om du gifter dig, så syndar du inte, och om en jungfru gifter sig, så syndar hon inte. Men sådana kommer att ha svårigheter i köttet, och jag vill skona er.</verse>
				<verse number="29">Men det säger jag, bröder: Tiden är kort. Härefter må de som har hustrur vara som om de inte hade någon,</verse>
				<verse number="30">och de som gråter som om de inte grät, och de som gläder sig som om de inte gladde sig, och de som köper något som om de inte fick behålla det,</verse>
				<verse number="31">och de som brukar denna världen, som om de inte brukade den. För denna världens ordning går mot sitt slut.</verse>
				<verse number="32">Men jag ville gärna att ni vore fria från bekymmer. Den som är ogift är angelägen om det som tillhör Herren, hur han ska behaga Herren.</verse>
				<verse number="33">Men den som är gift är angelägen om det som tillhör världen, hur han ska behaga sin hustru.</verse>
				<verse number="34">Det är skillnad mellan en hustru och en jungfru. Den ogifta kvinnan är angelägen om det som tillhör Herren, att hon ska vara helig till både kropp och ande. Men hon som är gift är angelägen om det som tillhör världen, hur hon ska behaga sin man.</verse>
				<verse number="35">Men detta säger jag för ert eget bästa, inte för att lägga något band på er, utan med hänsyn till det som är anständigt och för att ni ska kunna ägna er åt Herren utan att bli distraherade av något.</verse>
				<verse number="36">Men om någon tror sig handla orätt mot sin ogifta dotter som är giftasvuxen och vill gifta sig, så kan han göra som han vill. Han syndar inte. Låt dem gifta sig.</verse>
				<verse number="37">Men om någon är fast i sitt sinne och inte hindras av något tvång, utan kan handla fritt efter sin egen vilja och är besluten i sitt sinne att låta henne förbli jungfru, så gör han något som är bra.</verse>
				<verse number="38">Alltså: den som gifter bort henne gör något bra, men den som inte gifter bort henne gör något som är ännu bättre.</verse>
				<verse number="39">En hustru är bunden genom lag så länge hennes man lever. Men när hennes man dör är hon fri att gifta sig med vem hon vill, bara det sker i Herren.</verse>
				<verse number="40">Men lyckligare är hon enligt min mening om hon förblir som hon är, och jag anser att också jag har Guds Ande.</verse>
			</chapter>
			<chapter number="8">
				<verse number="1">Men vad angår avgudaoffer så vet vi att vi alla har kunskap. Kunskapen blåser upp, men kärleken bygger upp.</verse>
				<verse number="2">Och om någon tror sig ha kunskap om något, så vet han ännu inte det han borde veta.</verse>
				<verse number="3">Men om någon älskar Gud så är han känd av honom.</verse>
				<verse number="4">När det nu gäller att äta av det som offrats åt avgudar, så vet vi att det inte finns någon avgud i världen och att det inte finns någon annan Gud utom en enda.</verse>
				<verse number="5">För även om det finns några som kallas gudar, vare sig i himlen eller på jorden – såsom det finns många gudar och många herrar –</verse>
				<verse number="6">för oss finns det ändå bara en Gud, Fadern, av vilken allting är och till vilken vi är, och en enda Herre, Jesus Kristus, genom vilken allting är och genom vilken vi är.</verse>
				<verse number="7">Hur som helst, alla har inte denna kunskap, men några gör det till en samvetssak för avgudarnas skull ända tills nu, och äter det som om det var offrat åt avgudar, och så orenas deras svaga samvete.</verse>
				<verse number="8">Men maten främjar oss inte inför Gud. För äter vi, så blir vi inte därigenom bättre. Äter vi inte, så blir vi inte därigenom sämre.</verse>
				<verse number="9">Men se till att denna er frihet inte på något sätt blir till fall för dem som är svaga.</verse>
				<verse number="10">För om någon får se dig, hur du som har kunskap ligger till bords i ett avgudatempel, ska då inte den som har ett svagt samvete bli stärkt till att äta avgudaoffer?</verse>
				<verse number="11">Och ska den svage brodern, som Kristus har lidit döden för, gå förlorad genom din kunskap?</verse>
				<verse number="12">Och när ni på detta sätt syndar emot bröderna och sårar deras svaga samveten, så syndar ni mot Kristus.</verse>
				<verse number="13">Därför, om maten blir till fall för min broder, ska jag aldrig mer äta kött, så att jag inte blir orsak till min broders fall.</verse>
			</chapter>
			<chapter number="9">
				<verse number="1">Är jag inte en apostel? Är jag inte fri? Har jag inte sett Jesus Kristus, vår Herre? Är inte ni mitt verk i Herren?</verse>
				<verse number="2">Om jag inte är en apostel för andra så är jag det i alla fall för er. För ni är i Herren sigillet på mitt apostlaämbete.</verse>
				<verse number="3">Mitt försvar mot dem som dömer mig är detta:</verse>
				<verse number="4">Har vi inte rätt att äta och dricka?</verse>
				<verse number="5">Har vi inte rätt att föra med oss en syster som hustru, liksom också de andra apostlarna och Herrens bröder och Kefas?</verse>
				<verse number="6">Eller är det endast jag och Barnabas som inte har rätt att vara fria från arbete?</verse>
				<verse number="7">Vem tjänar någonsin i krig på egen bekostnad? Vem planterar en vingård och äter inte av dess frukt? Eller vem vaktar en hjord och lever inte av mjölken från hjorden?</verse>
				<verse number="8">Säger jag detta som en människa, eller säger inte också lagen samma sak?</verse>
				<verse number="9">För det står skrivet i Mose lag: Du ska inte binda för munnen på oxen som tröskar. Skulle Gud ha omsorg om oxarna?</verse>
				<verse number="10">Eller säger han det egentligen för vår skull? Utan tvekan är det för vår skull som det är skrivet, att den som plöjer ska plöja med en förhoppning, och att den som tröskar med en förhoppning, om att få sin del av detta hopp.</verse>
				<verse number="11">Om vi har sått åt er vad som är andligt, är det då för mycket om vi skördar av ert jordiska goda?</verse>
				<verse number="12">Om andra har fått del i denna rättighet hos er, har inte vi det ännu mer? Men vi har inte utnyttjat denna rättighet, utan vi står ut med allt för att vi inte ska lägga något hinder i vägen för Kristi evangelium.</verse>
				<verse number="13">Vet ni inte att de som har hand om heliga ting lever av det som kommer från templet, och att de som gör tjänst vid altaret får sin del av det som offras på altaret?</verse>
				<verse number="14">Så har också Herren bestämt, att de som predikar evangeliet ska leva av evangeliet.</verse>
				<verse number="15">Men jag har inte utnyttjat detta, och jag skriver inte detta för att jag skulle få det så. För det vore bättre för mig att dö, än att någon ska få ta min berömmelse ifrån mig.</verse>
				<verse number="16">För om jag predikar evangelium, så är detta ingen berömmelse för mig, eftersom jag måste göra det, och ve mig om jag inte predikar evangelium.</verse>
				<verse number="17">För gör jag det av fri vilja, så får jag lön. Men om jag gör det för att jag är tvungen, så har det anförtrotts åt mig till att förvalta.</verse>
				<verse number="18">Vad har jag då för lön? Jo, den att när jag predikar Kristi evangelium, så gör jag det utan kostnad genom att avstå den rättighet som jag har i evangeliet.</verse>
				<verse number="19">Därför, fastän jag är fri från alla, har jag ändå gjort mig till allas tjänare, så att jag kan vinna desto flera.</verse>
				<verse number="20">Och för judarna har jag blivit som en jude för att vinna judar. För dem som står under lagen har jag blivit som den som står under lagen, så att jag kan vinna dem som står under lagen.</verse>
				<verse number="21">För dem som är utan lag har jag blivit som vore jag utan lag, för att jag skulle kunna vinna dem som är utan lag – fastän jag inte är utan Guds lag, utan under Kristi lag.</verse>
				<verse number="22">För de svaga har jag blivit som en svag så att jag kan vinna de svaga. Jag har för alla blivit allt, för att jag i varje fall ska frälsa några.</verse>
				<verse number="23">Men detta gör jag för evangeliets skull, för att jag ska få del av det.</verse>
				<verse number="24">Vet ni inte att alla löparna på en tävlingsbana springer, men det är bara en som får priset? Spring så att ni vinner det.</verse>
				<verse number="25">För var och en som tävlar måste ha disciplin i allt. Nu gör de detta för att vinna en förgänglig segerkrans, men vi en oförgänglig.</verse>
				<verse number="26">Jag springer därför inte utan något mål, jag kämpar inte som en som slår i tomma luften.</verse>
				<verse number="27">Utan jag disciplinerar min kropp och tvingar den till lydnad, för att jag inte ska predika för andra och själv inte hålla provet.</verse>
			</chapter>
			<chapter number="10">
				<verse number="1">Dessutom, bröder, vill jag inte att ni ska vara okunniga om att alla våra fäder var under molnskyn och alla gick genom havet.</verse>
				<verse number="2">Och alla blev i molnskyn och i havet döpta till Mose,</verse>
				<verse number="3">och alla åt samma andliga mat,</verse>
				<verse number="4">och alla drack samma andliga dryck. För de drack av den andliga Klippan som följde dem och den Klippan var Kristus.</verse>
				<verse number="5">Men de flesta av dem fann inte Gud behag i, därför blev de kringspridda i öknen.</verse>
				<verse number="6">Men detta har blivit till exempel för oss, för att inte vi liksom de ska ha begär till det onda.</verse>
				<verse number="7">Bli inte heller avgudadyrkare som några av dem blev, som det står skrivet: Folket satte sig ner till att äta och dricka och steg upp för att leka.</verse>
				<verse number="8">Låt oss inte heller begå otukt, som några av dem begick otukt, för 23 000 föll på en dag.</verse>
				<verse number="9">Låt oss inte heller fresta Kristus, som också några av dem frestade Gud. Därför blev de dödade av ormar.</verse>
				<verse number="10">Klaga inte heller, som också några av dem klagade. Därför blev de dödade av fördärvaren.</verse>
				<verse number="11">Men allt detta hände dem som exempel och skrevs ner till varning för oss som har tidens slut inpå oss.</verse>
				<verse number="12">Därför ska den som menar sig stå, se till att han inte faller.</verse>
				<verse number="13">Ingen annan frestelse har drabbat er än den som vanligen möter människan. Men Gud är trofast, han ska inte låta er frestas över er förmåga, utan när frestelsen kommer ska han också bereda en utväg, så att ni kan härda ut.</verse>
				<verse number="14">Därför, mina älskade, fly bort från avgudadyrkan.</verse>
				<verse number="15">Jag talar som till förståndiga. Bedöm själva vad jag säger:</verse>
				<verse number="16">Välsignelsens bägare, som vi välsignar, ger den oss inte del av Kristi blod? Det bröd som vi bryter, ger det oss inte del av Kristi kropp?</verse>
				<verse number="17">För vi är ett bröd och en kropp, fastän vi är många, eftersom vi alla får del av detta enda bröd.</verse>
				<verse number="18">Se på Israel efter köttet: Har inte de som äter av offren del i altaret?</verse>
				<verse number="19">Vad vill jag då säga? Att en avgud är något, eller att det som offras åt avgudar är något?</verse>
				<verse number="20">Nej, utan vad hedningarna offrar, det offrar de åt onda andar och inte åt Gud, och jag vill inte att ni ska ha någon gemenskap med de onda andarna.</verse>
				<verse number="21">Ni kan inte dricka Herrens bägare och de onda andarnas bägare. Ni kan inte ha del i Herrens bord och i de onda andarnas bord.</verse>
				<verse number="22">Eller vill vi reta Herren till avund? Är vi starkare än han?</verse>
				<verse number="23">Allt är tillåtet för mig, men inte allt är nyttigt. Allt är tillåtet för mig, men allt bygger inte upp.</verse>
				<verse number="24">Ingen ska söka sitt eget bästa, utan var och en den andres.</verse>
				<verse number="25">Ät allt som säljs i köttaffären utan att ställa några frågor för samvetets skull.</verse>
				<verse number="26">För jorden är Herrens och allt som finns på den.</verse>
				<verse number="27">Om någon av dem som inte är troende bjuder er till sig, och ni vill gå till honom, så ät av allt som sätts fram åt er, utan att ställa några frågor för samvetets skull.</verse>
				<verse number="28">Men om någon säger till er: Detta är offrat åt avgudar, så ät inte för hans skull som talade om det och för samvetets skull, för jorden är Herrens och allt som fyller den.</verse>
				<verse number="29">Jag menar inte ditt eget samvete utan den andres. För varför ska min frihet dömas av en annans samvete?</verse>
				<verse number="30">För om jag äter med tacksägelse, varför ska jag då hånas för det som jag tackar för?</verse>
				<verse number="31">Vare sig ni nu äter eller dricker eller vad ni än gör, så gör allt till Guds ära.</verse>
				<verse number="32">Var inte till anstöt, varken för judar eller för greker eller för Guds församling.</verse>
				<verse number="33">Såsom även jag i allt försöker gå alla till mötes, och söker inte mitt eget bästa utan de mångas, för att de ska bli frälsta.</verse>
			</chapter>
			<chapter number="11">
				<verse number="1">Var mina efterföljare, liksom också jag är det till Kristus.</verse>
				<verse number="2">Vidare, bröder, berömmer jag er för att ni tänker på mig i allt och håller fast vid de föreskrifter som jag överlämnade åt er.</verse>
				<verse number="3">Men jag vill att ni ska veta att Kristus är var mans huvud, och att mannen är kvinnans huvud och att Gud är Kristi huvud.</verse>
				<verse number="4">Varje man som har något på huvudet när han ber eller profeterar vanärar sitt huvud.</verse>
				<verse number="5">Men var kvinna som ber eller profeterar utan något på huvudet vanärar sitt huvud. För det är detsamma som om hon var rakad.</verse>
				<verse number="6">För om en kvinna inte har något på sitt huvud, så kan hon lika väl klippa av sitt hår, men eftersom det är en skam för en kvinna att klippa av håret eller raka av det, så ska hon ha något på huvudet.</verse>
				<verse number="7">För en man ska ju inte ha något på huvudet, eftersom han är Guds avbild och ära. Men kvinnan är mannens ära.</verse>
				<verse number="8">För mannen är inte av kvinnan, utan kvinnan är av mannen.</verse>
				<verse number="9">Och inte heller skapades mannen för kvinnans skull utan kvinnan för mannens skull.</verse>
				<verse number="10">Därför ska kvinnan ha en makt på huvudet för änglarnas skull.</verse>
				<verse number="11">Men i Herren är varken mannen utan kvinnan, eller kvinnan utan mannen.</verse>
				<verse number="12">För liksom kvinnan är av mannen, så är också mannen genom kvinnan, men alltsammans är av Gud.</verse>
				<verse number="13">Döm bland er själva: Passar det sig att en kvinna ber till Gud utan att ha något på huvudet?</verse>
				<verse number="14">Eller lär inte själva naturen er att det är en skam för en man om han har långt hår?</verse>
				<verse number="15">Men om en kvinna har långt hår så är det en ära för henne. Håret har hon fått till att skyla sig med.</verse>
				<verse number="16">Men om någon vill strida om detta, så har vi inte en sådan sed, inte heller Guds församlingar.</verse>
				<verse number="17">När jag nu ger er följande föreskrifter kan jag inte berömma er, eftersom era sammankomster är mer till skada än till nytta.</verse>
				<verse number="18">För det första så hör jag att det förekommer splittringar bland er när ni kommer samman i församlingen, och delvis tror jag att det är så.</verse>
				<verse number="19">För partier måste ju finnas bland er, för att det ska visa sig vilka det är bland er som består provet.</verse>
				<verse number="20">När ni nu kommer tillsammans så är det inte för att äta Herrens måltid,</verse>
				<verse number="21">för vid måltiden tar var och en för sig av sin egen mat före de andra och så får den ene hungra medan den andre är berusad.</verse>
				<verse number="22">Har ni då inte era hem där ni kan äta och dricka? Eller föraktar ni Guds församling och vill ni få dem att skämmas som inget har? Vad ska jag säga till er? Ska jag berömma er? I detta fall berömmer jag er inte.</verse>
				<verse number="23">För jag har från Herren tagit emot vad jag också har meddelat er, att i den natt då Herren Jesus blev förrådd, tog han ett bröd,</verse>
				<verse number="24">och när han hade tackat, bröt han det och sa: Tag, ät. Detta är min kropp som är bruten för er. Gör detta till minne av mig.</verse>
				<verse number="25">På samma sätt tog han också bägaren efter måltiden och sa: Denna bägare är det nya förbundet i mitt blod. Så ofta ni dricker den, gör det till minne av mig.</verse>
				<verse number="26">För så ofta ni äter detta bröd och dricker denna bägare, förkunnar ni Herrens död till dess han kommer.</verse>
				<verse number="27">Den som därför äter detta bröd eller dricker Herrens bägare på ett ovärdigt sätt, blir skyldig till Herrens kropp och blod.</verse>
				<verse number="28">Men människan må pröva sig själv, och så äta av brödet och dricka av bägaren.</verse>
				<verse number="29">För den som äter och dricker på ett ovärdigt sätt, äter och dricker en dom över sig, då han inte åtskiljer Herrens kropp.</verse>
				<verse number="30">Därför finns det många svaga och sjuka bland er, och många är insomnade.</verse>
				<verse number="31">För om vi dömde oss själva, så skulle vi inte bli dömda.</verse>
				<verse number="32">Men när vi blir dömda, fostras vi av Herren, för att vi inte ska bli fördömda tillsammans med världen.</verse>
				<verse number="33">Därför, mina bröder, när ni kommer tillsammans för att äta, så vänta på varandra.</verse>
				<verse number="34">Men om någon är hungrig ska han äta hemma, så att ni inte kommer tillsammans till en dom. Och det övriga ska jag ge föreskrifter om när jag kommer.</verse>
			</chapter>
			<chapter number="12">
				<verse number="1">Men om de andliga gåvorna, bröder, vill jag inte att ni ska vara okunniga.</verse>
				<verse number="2">Ni vet att ni har varit hedningar, och att ni lät er föras bort till de stumma avgudarna, allt eftersom ni blev ledda.</verse>
				<verse number="3">Därför vill jag låta er få veta att ingen som talar i Guds Ande säger: Förbannad är Jesus, och att ingen kan säga att Jesus är Herren utom genom den Helige Ande.</verse>
				<verse number="4">Men det finns olika slags nådegåvor, men Anden är densamme.</verse>
				<verse number="5">Och det finns olika slags tjänster, men Herren är densamme.</verse>
				<verse number="6">Och det finns olika slags kraftgärningar, men det är samma Gud som verkar allt i alla.</verse>
				<verse number="7">Men åt var och en ges Andens uppenbarelse så att den blir till nytta.</verse>
				<verse number="8">För åt den ene ges genom Anden ord av vishet, till en annan ord av kunskap genom samme Ande,</verse>
				<verse number="9">till en annan tro genom samme Ande, till en annan gåvor att bota sjuka av samme Ande,</verse>
				<verse number="10">till en annan kraft att utföra mirakler, till en annan profetians gåva, till en annan att skilja mellan andar, till en annan att tala olika slags tungotal, till en annan att uttyda tungotal.</verse>
				<verse number="11">Men allt detta verkar en och samme Ande, som fördelar åt var och en särskilt efter sin vilja.</verse>
				<verse number="12">För liksom kroppen är en och har många delar, och kroppens alla delar utgör en kropp, fast de är många, så är det också med Kristus.</verse>
				<verse number="13">För i en Ande har vi ju alla blivit döpta till en kropp, vare sig vi är judar eller greker, vare sig slavar eller fria, och i en Ande har vi alla fått att dricka.</verse>
				<verse number="14">För kroppen består ju inte av en enda kroppsdel utan av många.</verse>
				<verse number="15">Om foten skulle säga: Eftersom jag inte är hand hör jag inte till kroppen, skulle den därför inte höra till kroppen?</verse>
				<verse number="16">Och om örat skulle säga: Eftersom jag inte är öga hör jag inte till kroppen, skulle det därför inte höra till kroppen?</verse>
				<verse number="17">Om hela kroppen var öga, vad blev det då av hörseln? Om allt var hörsel, vad blev det då av luktsinnet?</verse>
				<verse number="18">Men nu har Gud satt samman delarna i kroppen, var och en av dem som han har velat.</verse>
				<verse number="19">Och om de alla vore en kroppsdel, var vore då kroppen?</verse>
				<verse number="20">Men nu är det många kroppsdelar men bara en kropp.</verse>
				<verse number="21">Och ögat kan inte säga till handen: Jag behöver dig inte, inte heller huvudet till fötterna: Jag behöver er inte.</verse>
				<verse number="22">Nej, snarare är de delar i kroppen nödvändiga som anses vara de svagaste.</verse>
				<verse number="23">Och de delar i kroppen som vi anser värda mindre heder, klär vi med så mycket större heder, och dem som vi blygs för, skyler vi med så mycket större anständighet,</verse>
				<verse number="24">något som de anständiga delarna inte behöver. Men Gud har fogat samman kroppen och gett så mycket större heder åt den delen som saknar det,</verse>
				<verse number="25">för att ingen splittring skulle uppstå i kroppen, utan delarna skulle ha samma omsorg om varandra.</verse>
				<verse number="26">Och om en kroppsdel lider, så lider alla delarna med den. Och om en kroppsdel hedras, gläder sig alla delarna med den.</verse>
				<verse number="27">Men ni är Kristi kropp och var för sig delar av den.</verse>
				<verse number="28">Och Gud har satt dessa i församlingen: För det första apostlar, för det andra profeter, för det tredje lärare, vidare kraft att utföra mirakler, sedan gåvor att bota sjuka, att hjälpa, att styra och att tala olika slags tungotal.</verse>
				<verse number="29">Inte är väl alla apostlar? Inte är väl alla profeter? Inte är väl alla lärare? Inte utför väl alla mirakler?</verse>
				<verse number="30">Inte har väl alla gåvor att bota sjuka? Inte talar väl alla i tungor? Inte kan väl alla uttyda?</verse>
				<verse number="31">Men sök med iver efter de bästa nådegåvorna. Och nu ska jag visa er en ännu mer dyrbar väg.</verse>
			</chapter>
			<chapter number="13">
				<verse number="1">Om jag talade med människors och änglars språk men inte hade kärlek, så vore jag endast en ljudande malm eller en skrällande cymbal.</verse>
				<verse number="2">Och om jag kunde profetera och visste alla hemligheter och ägde all kunskap, och om jag hade all tro så att jag kunde flytta berg, men inte hade kärlek, så vore jag ingenting.</verse>
				<verse number="3">Och om jag gav bort allt jag äger och utlämnade min kropp till att brännas upp, men inte hade kärlek, så hade jag ingenting vunnit.</verse>
				<verse number="4">Kärleken är tålig och mild, kärleken avundas inte, kärleken skryter inte, den är inte uppblåst,</verse>
				<verse number="5">den uppför sig inte illa, den söker inte sitt, den är inte lättretlig, den tänker inte något ont.</verse>
				<verse number="6">Den gläder sig inte över orättfärdigheten men gläder sig med sanningen.</verse>
				<verse number="7">Den fördrar allting, den tror allting, den hoppas allting, den uthärdar allting.</verse>
				<verse number="8">Kärleken upphör aldrig. Men när det gäller profetior så ska de försvinna, eller tungotal så ska de upphöra, eller kunskap så ska den försvinna.</verse>
				<verse number="9">För vi förstår till en del och profeterar till en del.</verse>
				<verse number="10">Men när det fullkomliga kommer, då ska det försvinna som är till en del.</verse>
				<verse number="11">När jag var barn, talade jag som ett barn, hade sinne som ett barn och hade barnsliga tankar. Men sedan jag blivit man har jag lagt bort det barnsliga.</verse>
				<verse number="12">För nu ser vi såsom i en spegel på ett dunkelt sätt, men då ska vi se ansikte mot ansikte. Nu förstår jag bara till en del men då ska jag förstå fullkomligt, så som också jag blivit fullkomligt känd.</verse>
				<verse number="13">Men nu består tron, hoppet och kärleken, dessa tre, men störst av dem är kärleken.</verse>
			</chapter>
			<chapter number="14">
				<verse number="1">Sträva efter kärleken och sök med iver att få de andliga gåvorna, men framför allt att profetera.</verse>
				<verse number="2">För den som talar i tungor talar inte för människor utan för Gud, för ingen förstår honom, utan han talar hemligheter i anden.</verse>
				<verse number="3">Men den som profeterar talar för människor till uppbyggelse och förmaning och tröst för dem.</verse>
				<verse number="4">Den som talar i tungor bygger upp sig själv, men den som profeterar bygger upp församlingen.</verse>
				<verse number="5">Jag skulle önska att ni alla kunde tala i tungor, men mycket hellre att ni profeterade. För den som profeterar är förmer än den som talar i tungor, om inte denne uttyder sitt tal så att församlingen kan bli uppbyggd.</verse>
				<verse number="6">Bröder, om jag nu skulle komma till er och talade i tungor, till vilken nytta skulle jag vara för er, om jag inte talade till er antingen genom uppenbarelse eller genom kunskap eller genom profetia eller genom undervisning?</verse>
				<verse number="7">På samma sätt är det med livlösa ting som ger ljud ifrån sig, vare sig det är flöjt eller harpa, om det inte är någon skillnad på tonerna, hur ska man kunna uppfatta vad som spelas?</verse>
				<verse number="8">Så därför, om en trumpet ger en otydlig signal, vem gör sig då redo till strid?</verse>
				<verse number="9">Så är det även med er. Om ni inte i ert språk talar begripliga ord, hur ska man då kunna förstå vad som blir sagt? Ni talar då ut i tomma luften.</verse>
				<verse number="10">Det finns så många olika slags språk i världen och inget av dem är utan mening.</verse>
				<verse number="11">Om jag nu inte vet vad ljuden betyder, så blir jag en främling för den som talar, och den som talar blir en främling för mig.</verse>
				<verse number="12">Så är det också med er. Eftersom ni är ivriga att få andliga gåvor, så sök att bli rika på sådana till församlingens uppbyggelse.</verse>
				<verse number="13">Därför ska den som talar i tungor be om att han ska kunna uttyda det.</verse>
				<verse number="14">För om jag ber i tungor, så ber min ande, men mitt förstånd får ingen frukt av det.</verse>
				<verse number="15">Vad innebär då detta? Jo, jag ska be med anden, men jag ska också be med förståndet. Jag ska lovsjunga med anden, men jag ska också lovsjunga med förståndet.</verse>
				<verse number="16">För om du välsignar med anden, hur ska då han som sitter på de olärdas plats kunna säga sitt amen till din tacksägelse? Han förstår ju inte vad du säger.</verse>
				<verse number="17">För nog är din tacksägelse god, men den andre blir inte uppbyggd.</verse>
				<verse number="18">Jag tackar min Gud, att jag talar mer i tungor än ni alla.</verse>
				<verse number="19">Men i församlingen vill jag hellre tala fem ord med mitt förstånd, så att jag också kan undervisa andra, än en oräknelig mängd ord med tungor.</verse>
				<verse number="20">Bröder, var inte barn till förståndet, utan var barn i ondskan och fullvuxna till förståndet.</verse>
				<verse number="21">Det står skrivet i lagen: Genom främmande språk och genom främmande läppar ska jag tala till detta folk, men inte ens på det sättet ska de lyssna på mig, säger Herren.</verse>
				<verse number="22">Alltså är tungotal ett tecken, inte för dem som tror utan för dem som inte tror, men profetian är inte för dem som inte tror utan för dem som tror.</verse>
				<verse number="23">Om nu hela församlingen kommer tillsammans på en plats och alla talar i tungor, och några som är olärda eller som inte tror kommer in, ska de då inte säga att ni har mist förståndet?</verse>
				<verse number="24">Men om alla profeterar och någon som inte tror eller är olärd kommer in, blir han överbevisad av alla och dömd av alla,</verse>
				<verse number="25">och därmed blir hemligheterna i hans hjärta uppenbarade och så ska han falla ner på sitt ansikte, tillbe Gud och intyga, att Gud verkligen är i er.</verse>
				<verse number="26">Hur är det då, bröder? När ni kommer tillsammans, så har var och en av er en psalm, en har undervisning, en har tungotal, en har en uppenbarelse, en har uttydning. Låt allt tjäna till uppbyggelse.</verse>
				<verse number="27">Om någon talar i tungor, så ska det vara två eller högst tre, och en i sänder och någon ska uttyda det.</verse>
				<verse number="28">Men finns det ingen som uttyder, så ska de tiga i församlingen och tala för sig själva och till Gud.</verse>
				<verse number="29">Men profeterna ska tala två eller tre, och de andra ska pröva det.</verse>
				<verse number="30">Men om någon av dem som sitter där får en uppenbarelse, ska den förste tiga.</verse>
				<verse number="31">För ni kan alla profetera, den ene efter den andre, så att alla blir undervisade och alla blir förmanade.</verse>
				<verse number="32">Och profeternas andar är underordnade profeterna,</verse>
				<verse number="33">för Gud är inte oordningens Gud, utan fridens, som i alla de heligas församlingar.</verse>
				<verse number="34">Era kvinnor ska tiga i era församlingar, för det är inte tillåtet för dem att tala, utan de ska underordna sig, som också lagen säger.</verse>
				<verse number="35">Men vill de lära sig något, så ska de fråga sina män hemma. För det är en skam för kvinnor att tala i församlingen.</verse>
				<verse number="36">Eller är det från er som Guds ord har gått ut? Eller har det kommit bara till er?</verse>
				<verse number="37">Om någon menar sig vara profet eller andlig, så ska han veta att vad jag skriver till er är Herrens bud.</verse>
				<verse number="38">Men om någon är okunnig, så låt honom vara okunnig.</verse>
				<verse number="39">Därför, bröder, sträva ivrigt efter att profetera och hindra inte någon att tala i tungor.</verse>
				<verse number="40">Låt allting ske värdigt och med ordning.</verse>
			</chapter>
			<chapter number="15">
				<verse number="1">Men jag påminner er, bröder, om det evangelium som jag predikade för er, som ni också tog emot och som ni också står fasta i,</verse>
				<verse number="2">genom vilket ni också blir frälsta, om ni håller fast vid det ord som jag förkunnade för er, annars kom ni till tro förgäves.</verse>
				<verse number="3">Först och främst har jag ju meddelat er vad jag själv tagit emot, att Kristus dog för våra synder i enlighet med Skrifterna,</verse>
				<verse number="4">och att han blev begravd och att han uppstod på tredje dagen i enlighet med Skrifterna,</verse>
				<verse number="5">och att han blev sedd av Kefas, sedan av de tolv.</verse>
				<verse number="6">Sedan blev han sedd av mer än femhundra bröder på en gång, av vilka de flesta ännu lever, men några har avlidit.</verse>
				<verse number="7">Därefter blev han sedd av Jakob, sedan av alla apostlarna.</verse>
				<verse number="8">Allra sist blev han även sedd av mig, såsom av ett ofullgånget foster.</verse>
				<verse number="9">För jag är den ringaste bland apostlarna, som inte är värd att kallas apostel, eftersom jag har förföljt Guds församling.</verse>
				<verse number="10">Men genom Guds nåd är jag vad jag är och hans nåd mot mig har inte varit förgäves, utan jag har arbetat mer än de alla, fast inte jag, utan Guds nåd som varit med mig.</verse>
				<verse number="11">Därför, vare sig det är jag eller de andra, så predikar vi, och så trodde ni.</verse>
				<verse number="12">Då det nu predikas att Kristus har uppstått från de döda, hur kan då några bland er påstå att det inte finns någon uppståndelse från de döda?</verse>
				<verse number="13">Men om det inte finns någon uppståndelse från de döda, då har inte heller Kristus uppstått.</verse>
				<verse number="14">Och om Kristus inte har uppstått, då är vår predikan meningslös och er tro är också meningslös.</verse>
				<verse number="15">Då kommer vi också att stå där som falska Guds vittnen, eftersom vi har vittnat om Gud att han har uppväckt Kristus, som han inte har uppväckt, om det är så att döda inte uppstår.</verse>
				<verse number="16">För om de döda inte uppstår, så har inte heller Kristus uppstått.</verse>
				<verse number="17">Men om Kristus inte har uppstått, då är er tro meningslös och ni är ännu kvar i era synder.</verse>
				<verse number="18">Då har också de gått förlorade som har insomnat i Kristus.</verse>
				<verse number="19">Om vi endast i detta livet har haft vårt hopp till Kristus, så är vi de mest ömkansvärda bland alla människor.</verse>
				<verse number="20">Men nu har Kristus uppstått från de döda och har blivit förstlingen av de som somnat in.</verse>
				<verse number="21">För eftersom döden kom genom en människa, så kom också genom en människa de dödas uppståndelse.</verse>
				<verse number="22">För såsom alla dör i Adam, så ska också alla i Kristus göras levande.</verse>
				<verse number="23">Men var och en i sin ordning: Kristus som förstlingen, sedan de som tillhör Kristus vid hans återkomst.</verse>
				<verse number="24">Därefter kommer slutet, då han överlämnar riket åt Gud och Fadern, sedan han gjort slut på varje välde och varje makt och kraft.</verse>
				<verse number="25">För han måste regera tills han har lagt alla fiender under sina fötter.</verse>
				<verse number="26">Den sista fienden som ska bli tillintetgjord är döden.</verse>
				<verse number="27">För allt har han lagt under hans fötter. Men när han säger att allt är lagt under honom, är det uppenbart att den är undantagen som har lagt allt under honom.</verse>
				<verse number="28">Och när allt har blivit lagt under honom, då ska också Sonen själv underordna sig den som har lagt allt under honom, för att Gud ska vara allt i alla.</verse>
				<verse number="29">Vad ska annars de göra som låter sig döpas för de döda, om de döda inte alls uppstår? Varför låter de då döpa sig för de döda?</verse>
				<verse number="30">Och varför utsätter vi oss varje stund för fara?</verse>
				<verse number="31">Jag försäkrar vid den berömmelse som jag har av er i Kristus Jesus vår Herre, att jag dör varje dag.</verse>
				<verse number="32">Om jag efter människors sätt kämpade mot vilddjuren i Efesus, vad hade jag haft för nytta av det, om de döda inte uppstår? Låt oss äta och dricka, för i morgon dör vi.</verse>
				<verse number="33">Låt er inte föras vilse. Dåligt sällskap fördärvar goda vanor.</verse>
				<verse number="34">Nyktra till på allvar och synda inte. För några av er vet ingenting om Gud. Till er skam säger jag er detta.</verse>
				<verse number="35">Nu undrar någon: Hur uppstår de döda? Vad för slags kropp har de när de kommer?</verse>
				<verse number="36">Du oförståndige. Vad du sår får inte liv om det inte dör.</verse>
				<verse number="37">Och det du sår är ju inte den kropp som ska bli till, utan ett naket korn, kanske av vete eller något annat slag.</verse>
				<verse number="38">Men Gud ger det en kropp som han vill och åt varje frö dess särskilda kropp.</verse>
				<verse number="39">Inte är allt kött samma slags kött, utan människors kött är av ett slag, ett annat slags kött har boskap, ett annat har fiskar och ett annat har fåglar.</verse>
				<verse number="40">Och det finns himmelska kroppar och jordiska kroppar. Men de himmelska har en sorts härlighet, och de jordiska en annan.</verse>
				<verse number="41">En härlighet har solen, en annan härlighet har månen och en annan härlighet har stjärnorna, för den ena stjärnan skiljer sig från den andra stjärnan i härlighet.</verse>
				<verse number="42">På samma sätt är det också med de dödas uppståndelse. Det som sås i förgänglighet, det uppstår i oförgänglighet.</verse>
				<verse number="43">Det som sås i vanära uppstår i härlighet. Det som sås i svaghet uppstår i kraft.</verse>
				<verse number="44">Det sås en jordisk kropp, det uppstår en andlig kropp. Det finns en jordisk kropp och det finns en andlig kropp.</verse>
				<verse number="45">Så står det också skrivet: Den första människan, Adam, blev en levande själ. Den siste Adam blev en livgivande ande.</verse>
				<verse number="46">Men det andliga är inte det första, utan det jordiska. Därefter kommer det andliga.</verse>
				<verse number="47">Den första människan är av jorden, jordisk, den andra människan är Herren från himlen.</verse>
				<verse number="48">Som den jordiska är, sådana är också de jordiska, och som den himmelska är, sådana är också de himmelska.</verse>
				<verse number="49">Och liksom vi har burit bilden av den jordiska, ska vi också bära bilden av den himmelska.</verse>
				<verse number="50">Men detta säger jag, bröder, att kött och blod inte kan ärva Guds rike. Inte heller ska det förgängliga ärva oförgänglighet.</verse>
				<verse number="51">Se, jag säger er en hemlighet: Vi ska inte alla insomna, men vi ska alla förvandlas,</verse>
				<verse number="52">i ett nu, på ett ögonblick, vid den sista basunen. För basunen ska ljuda och de döda ska uppstå oförgängliga och vi ska förvandlas.</verse>
				<verse number="53">För detta förgängliga måste klä sig i oförgänglighet och detta dödliga måste klä sig i odödlighet.</verse>
				<verse number="54">Men när detta förgängliga har klätt sig i oförgänglighet och detta dödliga har klätt sig i odödlighet, då ska det ord fullbordas som står skrivet: Döden är uppslukad i seger.</verse>
				<verse number="55">Du död, var är din udd? Du grav, var är din seger?</verse>
				<verse number="56">Dödens udd är synden, och synden har sin kraft i lagen.</verse>
				<verse number="57">Men Gud vare tack, som ger oss segern genom vår Herre Jesus Kristus.</verse>
				<verse number="58">Därför, mina älskade bröder, var fasta, orubbliga, alltid överflödande i Herrens verk. Ni vet ju att ert arbete i Herren inte är förgäves.</verse>
			</chapter>
			<chapter number="16">
				<verse number="1">När det gäller insamlingen till de heliga, ska ni också följa de anvisningar som jag har gett församlingarna i Galatien.</verse>
				<verse number="2">På första veckodagen lägger var och en undan hemma hos sig det han har lyckats samla ihop, så att insamlingen inte sker först när jag kommer.</verse>
				<verse number="3">Och när jag kommer, ska jag sända dem som ni genom ert brev godkänt, till Jerusalem för att överlämna er gåva.</verse>
				<verse number="4">Och om det behövs att jag också reser, så kan de resa med mig.</verse>
				<verse number="5">Jag ska nu komma till er sedan jag har rest genom Makedonien, för jag reser genom Makedonien.</verse>
				<verse number="6">Men hos er kommer jag kanske att stanna, möjligen hela vintern, så att ni kan hjälpa mig vidare, vart jag än reser.</verse>
				<verse number="7">För jag önskar inte se er nu, på genomresa, utan jag hoppas kunna stanna kvar hos er en tid, om Herren tillåter det.</verse>
				<verse number="8">Men i Efesus stannar jag till pingst,</verse>
				<verse number="9">eftersom en dörr till ett stort och omfattande arbete har öppnats för mig. Men det finns många motståndare.</verse>
				<verse number="10">Men om Timoteus kommer, så se till att han kan vara hos er utan att behöva oroa sig. Det är ju Herrens verk han utför liksom jag.</verse>
				<verse number="11">Ingen får därför se ner på honom, utan hjälp honom att i frid resa vidare, så att han kan komma till mig, för jag väntar på honom tillsammans med bröderna.</verse>
				<verse number="12">Men när det gäller brodern Apollos, så har jag ofta uppmanat honom att komma till er med bröderna. Men han var inte alls villig att komma nu, utan han kommer när han finner ett lämpligt tillfälle.</verse>
				<verse number="13">Vaka, stå fasta i tron, uppträd som män, var starka.</verse>
				<verse number="14">Låt allt hos er ske i kärlek.</verse>
				<verse number="15">Men jag förmanar er, bröder. Ni vet att de som hör till Stefanus hus är Akajas förstlingsfrukt och att de har ställt sig i de heligas tjänst.</verse>
				<verse number="16">Därför ska ni också underordna er sådana och alla dem som hjälper oss och tar del i arbetet.</verse>
				<verse number="17">Nu gläder jag mig över att Stefanus och Fortunatus och Akaikus har kommit, eftersom de har fyllt tomrummet efter er.</verse>
				<verse number="18">För de har upplivat min och er ande. Därför ska ni sätta värde på sådana.</verse>
				<verse number="19">Församlingarna i Asien hälsar er. Akvila och Priscilla och den församling som kommer tillsammans i deras hus hälsar hjärtligt till er i Herren.</verse>
				<verse number="20">Alla bröderna hälsar till er. Hälsa varandra med en helig kyss.</verse>
				<verse number="21">Denna hälsning är från mig, Paulus, med min egen hand.</verse>
				<verse number="22">Om någon inte har Herren Jesus Kristus kär, så vare han förbannad. Marana ta.</verse>
				<verse number="23">Herren Jesu Kristi nåd vare med er.</verse>
				<verse number="24">Min kärlek är med er alla i Kristus Jesus. Amen.</verse>
			</chapter>
		</book>
		<book number="47">
			<chapter number="1">
				<verse number="1">Paulus, Jesu Kristi apostel genom Guds vilja, och brodern Timoteus till den Guds församling som är i Korint samt med alla de heliga som är i hela Akaja.</verse>
				<verse number="2">Nåd vare med er och frid från Gud, vår Fader, och Herren Jesus Kristus.</verse>
				<verse number="3">Välsignad vare vår Herre Jesu Kristi Gud och Fader, barmhärtighetens Fader och all trösts Gud,</verse>
				<verse number="4">som tröstar oss i all vår nöd, för att vi med den tröst vi själva får av Gud ska kunna trösta andra i all den nöd som drabbar dem.</verse>
				<verse number="5">För liksom vi har fått en riklig del av Kristi lidanden, får vi också riklig tröst genom Kristus.</verse>
				<verse number="6">Men om vi lider nöd, så är det för er tröst och frälsning, som ger er kraft att uthärda samma lidanden som också vi utstår. Eller om vi tröstas, så är detta för er tröst och frälsning.</verse>
				<verse number="7">Och vårt hopp om er är fast. Vi vet att liksom ni är delaktiga i lidandet, så är ni även delaktiga i trösten.</verse>
				<verse number="8">För vi vill inte, bröder, att ni ska vara okunniga om den nöd som vi fick utstå i Asien. Vi blev så nedtyngda långt över vår förmåga, så att vi till och med misströstade om livet.</verse>
				<verse number="9">Ja, vi hade inom oss själva fällt dödsdomen över oss, för att vi inte skulle förtrösta på oss själva utan på Gud, som uppväcker de döda,</verse>
				<verse number="10">han som har räddat och räddar oss ur en sådan dödsnöd. Till honom har vi det hoppet, att han även i fortsättningen ska rädda oss,</verse>
				<verse number="11">när också ni tillsammans hjälper till med er bön för oss, så att många människor kan framföra tacksägelse för oss för den nådegåva vi har fått.</verse>
				<verse number="12">För detta är vår berömmelse, vårt samvetes vittnesbörd, att vi i enkelhet och Guds renhet, inte i köttslig vishet, utan i Guds nåd har vandrat i världen, och särskilt hos er.</verse>
				<verse number="13">För vi skriver inget annat till er än vad ni läser och även kan förstå. Och jag hoppas att ni också ska förstå det ända till slutet,</verse>
				<verse number="14">liksom ni också till viss del har förstått av oss att vi är er berömmelse, liksom också ni är vår berömmelse på Herren Jesu dag.</verse>
				<verse number="15">Och i förlitan på detta ville jag först komma till er, för att kunna vara till nytta för er ytterligare en gång.</verse>
				<verse number="16">Sedan ville jag via er resa till Makedonien och från Makedonien komma tillbaka till er igen och bli hjälpt av er för resan till Judeen.</verse>
				<verse number="17">När jag nu gjorde upp denna plan, gjorde jag det på ett lättsinnigt sätt? Eller brukar jag planera och fatta mina beslut efter köttet, så att mitt ja, ja också är ett nej, nej?</verse>
				<verse number="18">Men så sant Gud är trofast, var vårt ord till er inte ja och nej.</verse>
				<verse number="19">För Guds Son, Jesus Kristus, som bland er har blivit predikad av oss, av mig och Silvanus och Timoteus, han var inte ja och nej, utan ja har kommit genom honom.</verse>
				<verse number="20">För alla Guds löften har i honom fått sitt ja och genom honom sitt amen, Gud till ära genom oss.</verse>
				<verse number="21">Men han som befäster oss tillsammans med er i Kristus och som har smort oss, det är Gud.</verse>
				<verse number="22">Han har även satt sitt sigill på oss och gett oss Andens pant i våra hjärtan.</verse>
				<verse number="23">Men jag kallar Gud till vittne över min själ, att det är för att skona er som jag ännu inte har kommit till Korint.</verse>
				<verse number="24">Inte så att vi är herrar över er tro, utan vi är medarbetare till er glädje, för i tron står ni fasta.</verse>
			</chapter>
			<chapter number="2">
				<verse number="1">Men jag hade beslutat mig för, att inte komma och göra er bedrövade igen.</verse>
				<verse number="2">För om jag bedrövar er, vem gör då mig glad, om inte den som jag har bedrövat?</verse>
				<verse number="3">Och jag skrev till er just detta för att jag inte skulle bli bedrövad vid min ankomst genom dem som borde glädja mig. I fråga om er alla är jag övertygad om att min glädje är allas er glädje.</verse>
				<verse number="4">För jag skrev till er i stor nöd och med tungt hjärta, under många tårar, inte för att ni skulle bli bedrövade, utan för att ni skulle förstå hur stor den kärlek är som jag har till er.</verse>
				<verse number="5">Men om någon har orsakat sorg, så är det inte mig han har bedrövat, utan er alla i viss mån – för att inte säga för mycket.</verse>
				<verse number="6">Den bestraffning han har fått från de flesta bland er är nu tillräcklig för honom.</verse>
				<verse number="7">Nu bör ni tvärtom i stället förlåta och trösta honom, så att han inte går under av alltför stor sorg.</verse>
				<verse number="8">Därför uppmanar jag er att bemöta honom med kärlek.</verse>
				<verse number="9">För det var också därför jag skrev, för att jag skulle få veta om ni består provet, om ni är lydiga i allt.</verse>
				<verse number="10">Men den som ni förlåter något, den förlåter också jag. För om också jag har förlåtit något, så är det för er skull jag har förlåtit det inför Kristi ansikte,</verse>
				<verse number="11">för att vi inte ska bli bedragna av Satan, för hans planer är vi inte okunniga om.</verse>
				<verse number="12">Men då jag kom till Troas för att predika Kristi evangelium och en dörr hade öppnats för mig i Herren,</verse>
				<verse number="13">hade jag ingen ro i min ande, eftersom jag inte fann min broder Titus där. Därför tog jag avsked av dem och for till Makedonien.</verse>
				<verse number="14">Men Gud vare tack, som alltid låter oss triumfera i Kristus och som sprider sin kunskaps doft genom oss överallt.</verse>
				<verse number="15">För vi är Kristi väldoft inför Gud bland dem som blir frälsta och bland dem som går förlorade,</verse>
				<verse number="16">för några visserligen en doft av död till död, men för andra en doft av liv till liv. Och vem räcker till för detta?</verse>
				<verse number="17">För vi är inte som de flesta som för egen vinning förfalskar Guds ord. Nej, utan vi predikar i Kristus med rent sinne inför Gud det som kommer från Gud.</verse>
			</chapter>
			<chapter number="3">
				<verse number="1">Börjar vi nu att rekommendera oss själva igen? Eller behöver vi som vissa andra rekommendationsbrev till er eller brev med rekommendation från er?</verse>
				<verse number="2">Ni är vårt brev, inskrivet i våra hjärtan, känt och läst av alla människor.</verse>
				<verse number="3">Det är uppenbart att ni är ett Kristi brev, genom vår tjänst, skrivet inte med bläck utan med den levande Gudens Ande, inte på tavlor av sten utan på hjärtats tavlor av kött.</verse>
				<verse number="4">Och en sådan tillit har vi till Gud genom Kristus,</verse>
				<verse number="5">inte så att vi av oss själva skulle kunna tänka ut något på egen hand, utan vår förmåga kommer från Gud.</verse>
				<verse number="6">Han som också gett oss förmågan att vara tjänare åt det nya förbundet, inte bokstavens utan Andens. För bokstaven dödar, men Anden ger liv.</verse>
				<verse number="7">Om nu dödens tjänst, som med bokstäver var inristat på stenar, hade sådan härlighet att Israels barn inte kunde se på Moses ansikte för hans ansiktes härlighets skull, men som snart försvann,</verse>
				<verse number="8">hur mycket större härlighet ska då inte Andens tjänst ha?</verse>
				<verse number="9">För om den dömande tjänsten har en härlighet, så överflödar rättfärdighetens tjänst mycket mer i härlighet.</verse>
				<verse number="10">För även det som var förhärligat har i detta fall ingen härlighet, på grund av den överväldigande härligheten.</verse>
				<verse number="11">För om det som försvinner hade härlighet, hur mycket större härlighet har då inte det som består.</verse>
				<verse number="12">Eftersom vi nu har ett sådant hopp, är vi mycket frimodiga,</verse>
				<verse number="13">och gör inte som Mose, som hängde ett täckelse för sitt ansikte, för att Israels barn inte skulle se hur det som var på väg att försvinna tog slut.</verse>
				<verse number="14">Men deras sinnen blev förhärdade. För ända till denna dag hänger samma täckelse kvar när de läser från Gamla testamentet, först i Kristus försvinner det.</verse>
				<verse number="15">Ja, än i dag ligger ett täckelse över deras hjärtan när Mose blir läst.</verse>
				<verse number="16">Men när de omvänder sig till Herren, tas täckelset bort.</verse>
				<verse number="17">Och Herren är Anden och där Herrens Ande är, där är frihet.</verse>
				<verse number="18">Men alla vi som med avtäckt ansikte skådar Herrens härlighet som i en spegel, blir förvandlade av Herrens Ande till samma avbild, från härlighet till härlighet.</verse>
			</chapter>
			<chapter number="4">
				<verse number="1">Därför, då vi har denna tjänst efter den barmhärtighet som vi har fått, så tappar vi inte modet,</verse>
				<verse number="2">utan vi har avsagt oss allt skamligt hemlighetsmakeri och går inte listigt tillväga. Inte heller förfalskar vi Guds ord, utan lägger öppet fram sanningen och överlämnar oss själva inför Guds åsyn åt varje människas samvete.</verse>
				<verse number="3">Men även om vårt evangelium är dolt, så är det för dem som går förlorade som det är dolt,</verse>
				<verse number="4">bland vilka denna världens gud har förblindat sinnena hos dem som inte tror, så att inte ljuset kan lysa för dem från Kristi härlighets evangelium, han som är Guds avbild.</verse>
				<verse number="5">För vi predikar inte oss själva, utan Kristus Jesus, Herren, och oss som era tjänare för Jesu skull.</verse>
				<verse number="6">För Gud som befallde ljus att lysa fram ur mörkret, han har lyst upp våra hjärtan, för att kunskapen om Guds härlighet i Jesu Kristi ansikte ska stråla fram.</verse>
				<verse number="7">Men denna skatt har vi i lerkärl, för att den överväldigande kraften ska vara från Gud och inte från oss.</verse>
				<verse number="8">Vi är trängda på alla sidor men inte utan utväg, rådvilla men inte rådlösa,</verse>
				<verse number="9">förföljda men inte övergivna, nedslagna men inte förlorade.</verse>
				<verse number="10">Vi bär alltid Herren Jesu död i vår kropp, för att också Jesu liv ska uppenbaras i vår kropp.</verse>
				<verse number="11">För vi som lever utlämnas ständigt åt döden för Jesu skull, för att också Jesu liv ska uppenbaras i vår dödliga kropp.</verse>
				<verse number="12">Så är nu döden verksam i oss, men livet i er.</verse>
				<verse number="13">Men då vi har samma trons ande, som det står skrivet: Jag trodde och därför talade jag, så tror också vi, och därför talar vi.</verse>
				<verse number="14">Vi vet att han som har uppväckt Herren Jesus, han ska också uppväcka oss genom Jesus och ställa fram oss tillsammans med er.</verse>
				<verse number="15">För allt sker för er skull, för att nåden genom att komma allt fler till del ska få tacksägelsen att flöda över till Guds ära.</verse>
				<verse number="16">Därför tröttnar vi inte. Och även om vår yttre människa bryts ner, så förnyas likväl den inre dag för dag.</verse>
				<verse number="17">För vår bedrövelse som varar ett ögonblick och väger lätt, bereder åt oss en evig härlighet, som uppväger den i rikaste mått.</verse>
				<verse number="18">Vi ser inte efter det som syns, utan efter det som inte syns. För det synliga är förgängligt, men det osynliga är evigt.</verse>
			</chapter>
			<chapter number="5">
				<verse number="1">Men vi vet att om det tält som är vår jordiska boning bryts ner, så har vi en byggnad från Gud, ett hus som inte är gjort med händer, evigt i himlarna.</verse>
				<verse number="2">För i denna suckar vi också och längtar att få bli överklädda med vår boning som är från himlen,</verse>
				<verse number="3">för när vi väl är klädda i den ska vi inte bli funna nakna.</verse>
				<verse number="4">För vi som är i detta tält suckar och är nedtyngda, inte för att vi vill bli avklädda utan överklädda, så att det dödliga kan bli uppslukat av livet.</verse>
				<verse number="5">Men han som berett oss till detta är Gud, som pant har han också gett oss Anden.</verse>
				<verse number="6">Därför är vi alltid vid gott mod och vet att så länge vi är hemma i kroppen, så är vi borta från Herren.</verse>
				<verse number="7">För vi vandrar i tro, utan att se.</verse>
				<verse number="8">Men vi är vid gott mod och vill helst flytta bort från kroppen och vara hemma hos Herren.</verse>
				<verse number="9">Därför gör vi vårt bästa för att vara honom till behag, vare sig vi är hemma eller borta.</verse>
				<verse number="10">För vi måste alla träda fram inför Kristi domstol, för att var och en ska få igen vad han har gjort under sitt jordiska liv, vare sig det är gott eller ont.</verse>
				<verse number="11">Eftersom vi vet vad det är att frukta Herren, försöker vi övertyga människor, men för Gud är det uppenbart hurdana vi är och jag hoppas att det också är uppenbart för era samveten.</verse>
				<verse number="12">För vi rekommenderar inte på nytt oss själva inför er, men vi ger er tillfälle att berömma er av oss, så att ni har något att svara dem som berömmer sig av yttre ting och inte av det som finns i hjärtat.</verse>
				<verse number="13">För om vi har varit från förståndet, så var det för Gud, eller om vi är sansade, så är vi det för er skull.</verse>
				<verse number="14">För Kristi kärlek tvingar oss, eftersom vi är övertygade om, att om en har dött för alla, så har alla dött.</verse>
				<verse number="15">Och han har dött för alla, för att de som lever inte mer ska leva för sig själva, utan för honom som har dött för dem och uppstått.</verse>
				<verse number="16">Därför känner vi nu inte längre någon efter köttet. Och om vi har känt Kristus efter köttet, så känner vi honom inte längre så.</verse>
				<verse number="17">Därför, om någon är i Kristus så är han en ny skapelse. Det gamla är förbi, se, allt har blivit nytt.</verse>
				<verse number="18">Men allt är från Gud, som har försonat oss med sig själv genom Jesus Kristus och gett oss försoningens tjänst.</verse>
				<verse number="19">För Gud var i Kristus och försonade världen med sig själv, och tillräknade dem inte deras synder, och han har anförtrott åt oss försoningens ord.</verse>
				<verse number="20">Vi är alltså sändebud för Kristus. Det är Gud som förmanar genom oss. Vi ber å Kristi vägnar: Låt försona er med Gud.</verse>
				<verse number="21">För han som inte visste av någon synd har han gjort till synd för vår skull, för att vi skulle bli gjorda till Guds rättfärdighet i honom.</verse>
			</chapter>
			<chapter number="6">
				<verse number="1">Men som hans medarbetare förmanar vi också er att ni inte så tar emot Guds nåd att den blir till ingen nytta.</verse>
				<verse number="2">För han säger: Jag har bönhört dig i behaglig tid och jag har hjälpt dig på frälsningens dag. Se, nu är den behagliga tiden. Se, nu är frälsningens dag.</verse>
				<verse number="3">Vi vill inte på något sätt vara någon till anstöt, så att vår tjänst inte blir smädad,</verse>
				<verse number="4">utan i allt vill vi bevisa oss som Guds tjänare, med stor uthållighet, under lidanden, i nöd, i svårigheter,</verse>
				<verse number="5">under slag, under fångenskap, under upplopp, under hårt arbete, i nattvak, i fastor,</verse>
				<verse number="6">i renhet, i kunskap, i tålamod, i mildhet, i den Helige Ande, i uppriktig kärlek,</verse>
				<verse number="7">med sanningens ord, i Guds kraft, genom rättfärdighetens vapen i den högra handen och i den vänstra,</verse>
				<verse number="8">under ära och vanära, under ont rykte och gott rykte, som villolärare fast vi talar sanning,</verse>
				<verse number="9">som okända men ändå kända, som döende, men se, vi lever, som tuktade men inte dödade,</verse>
				<verse number="10">som bedrövade men ändå alltid glada, som fattiga men ändå gör vi många rika, som de som inte har någonting men ändå äger allt.</verse>
				<verse number="11">Vi har talat helt öppet till er, korintier. Våra hjärtan är vidöppna.</verse>
				<verse number="12">Hos oss har ni det inte trångt, men i era hjärtan är det trångt.</verse>
				<verse number="13">Ge oss då lika för lika, jag talar som till barn. Vidga också ni era hjärtan.</verse>
				<verse number="14">Gå inte i främmande ok tillsammans med dem som inte tror. För vad har rättfärdighet med orättfärdighet att göra? Och vilken gemenskap har ljus med mörker?</verse>
				<verse number="15">Eller hur kan Kristus och Belial komma överens? Eller vilken delaktighet har den troende med den som inte tror?</verse>
				<verse number="16">Eller hur kan man förena Guds tempel och avgudar? För ni är den levande Gudens tempel, som Gud har sagt: Jag ska bo i dem och vandra ibland dem, och jag ska vara deras Gud och de ska vara mitt folk.</verse>
				<verse number="17">Därför säger Herren: Gå ut från dem och skilj er från dem och rör inte vid något orent, och jag ska ta emot er.</verse>
				<verse number="18">Och jag ska vara en Fader för er, och ni ska vara mina söner och döttrar, säger Herren, den Allsmäktige.</verse>
			</chapter>
			<chapter number="7">
				<verse number="1">Eftersom vi nu har dessa löften, älskade, så låt oss rena oss från all besmittelse från kött och ande, och i gudsfruktan fullborda helgelsen.</verse>
				<verse number="2">Ge rum för oss. Vi har inte gjort orätt mot någon, inte skadat någon, inte bedragit någon.</verse>
				<verse number="3">Jag säger inte detta för att fördöma er, för jag har redan sagt att ni är i våra hjärtan, för att vi ska dö och leva tillsammans.</verse>
				<verse number="4">Jag har stor tillit till er och berömmer mig mycket av er. Jag har blivit fullkomligt tröstad, min glädje flödar över mitt i all vår nöd.</verse>
				<verse number="5">För när vi kom till Makedonien, hade vårt kött ingen ro utan vi var på alla sätt trängda, utifrån av strider och inifrån av oro.</verse>
				<verse number="6">Men Gud som tröstar de nedslagna, han tröstade oss genom Titus ankomst,</verse>
				<verse number="7">och inte bara genom hans ankomst, utan också genom den tröst som han hade fått av er. Han berättade för oss om er längtan, er sorg och er iver ifråga om mig, så att jag gladde mig ännu mer.</verse>
				<verse number="8">För även om jag bedrövade er med mitt brev, så ångrar jag det inte nu. Och även om jag ångrade mig, för jag ser att detta brev har gjort er bedrövade, om än bara för en tid,</verse>
				<verse number="9">så gläder jag mig nu, inte därför att ni blev bedrövade, utan därför att er sorg ledde till att ni ångrade er. För det var ju efter Guds sinne som ni blev bedrövade, och därför har ni inte lidit någon skada genom oss.</verse>
				<verse number="10">För den sorg som är efter Guds sinne för med sig omvändelse som leder till frälsning som man inte ångrar. Men världens sorg leder till död.</verse>
				<verse number="11">För se, just detta att ni blev bedrövade efter Guds sinne, vilken stor iver har det inte framkallat hos er, ja, vilka ursäkter, vilken upprördhet, vilken fruktan, vilken längtan, vilken nit, ja, vilken bestraffning! På allt sätt har ni bevisat att ni är rena i den här saken.</verse>
				<verse number="12">Därför, fastän jag skrev till er, så gjorde jag det inte för hans skull som hade gjort orätt, inte heller för hans skull som hade lidit orätt, utan för att vår omsorg för er skulle bli uppenbar hos er inför Gud.</verse>
				<verse number="13">Därför har vi fått tröst, eftersom ni har blivit tröstade. Och ännu mycket mer har vi glatt oss över Titus glädje, för hans ande blev styrkt av er alla.</verse>
				<verse number="14">För om jag har sagt något berömmande om er till honom, så har jag inte behövt skämmas för det, utan såsom vi i allt har talat sanning för er, så har också vårt beröm över er inför Titus visat sig vara sant.</verse>
				<verse number="15">Och hans innerliga kärlek till er blir ännu större när han kommer ihåg hur lydiga ni alla var, hur ni tog emot honom med fruktan och bävan.</verse>
				<verse number="16">Därför gläder jag mig, att jag i allt kan lita på er.</verse>
			</chapter>
			<chapter number="8">
				<verse number="1">Dessutom, bröder, vill vi att ni ska känna till den Guds nåd som har getts åt församlingarna i Makedonien,</verse>
				<verse number="2">fastän de har varit prövade av stor nöd, så har deras överflödande glädje mitt under djup fattigdom så flödat över, att de med uppriktigt hjärta har gett rikligen.</verse>
				<verse number="3">Efter sin förmåga, det intygar jag, ja, över sin förmåga har de gett, och helt frivilligt.</verse>
				<verse number="4">Mycket enträget bad de oss att vi skulle ta emot denna gåva och deras deltagande i hjälpen till de heliga.</verse>
				<verse number="5">Och de gav inte endast vad vi hade hoppats, utan sig själva gav de först åt Herren och sedan åt oss genom Guds vilja.</verse>
				<verse number="6">Därför bad vi Titus att också slutföra den kärleksgärning som han redan hade påbörjat hos er.</verse>
				<verse number="7">Men liksom ni har överflöd på allt, i tro och i tal och i kunskap och i all iver och i er kärlek till oss, så ska ni nu också se till att överflöda i denna kärleksgärning.</verse>
				<verse number="8">Jag säger inte detta som en befallning, utan för att genom andras iver även pröva äktheten i er kärlek.</verse>
				<verse number="9">För ni känner vår Herre, Jesu Kristi, nåd, att fastän han var rik blev han likväl fattig för er skull, för att ni genom hans fattigdom skulle bli rika.</verse>
				<verse number="10">Och i detta ger jag mitt råd, för det är till ert eget bästa, ni som redan för ett år sedan inte bara påbörjade arbetet utan också var villiga till det.</verse>
				<verse number="11">Så fullfölj nu också arbetet ni började, för att såsom det fanns en iver att vilja detta, så ska ni också fullfölja det efter er förmåga.</verse>
				<verse number="12">För om den goda viljan finns, så är han välkommen med vad han har och inte med vad han inte har.</verse>
				<verse number="13">För meningen är inte att andra ska ha det lätt och ni lida nöd, utan att alla ska få det lika.</verse>
				<verse number="14">Just nu kommer ert överflöd att avhjälpa deras brist, för att också deras överflöd ska avhjälpa er brist. Så blir det lika för alla,</verse>
				<verse number="15">som det står skrivet: Den som samlade mycket fick ingenting över, och den som samlade lite saknade ingenting.</verse>
				<verse number="16">Men Gud vare tack, som lägger samma ivriga omsorg för er i Titus hjärta,</verse>
				<verse number="17">för han tog verkligen emot vår uppmaning, och han var så ivrig att han självmant reste till er.</verse>
				<verse number="18">Men tillsammans med honom har vi sänt en broder, vars beröm är i evangeliet i alla församlingarna.</verse>
				<verse number="19">Och inte bara det, utan han är också vald av församlingarna till att följa med oss på resan med denna gåva, som ordnas av oss till ära för Herren själv och för att visa er goda vilja.</verse>
				<verse number="20">Så undviker vi att man talar illa om oss på grund av denna frikostiga gåva, som vi tar hand om.</verse>
				<verse number="21">Det är angeläget att det går rätt till, inte bara inför Herren utan också inför människor.</verse>
				<verse number="22">Och tillsammans med dem har vi sänt vår broder, som redan vid många tillfällen och på många sätt gett oss bevis på sin iver, och nu är han ännu ivrigare på grund av sitt stora förtroende för er.</verse>
				<verse number="23">När det gäller Titus, så är han min vän och medarbetare hos er, eller våra bröder, så är de församlingarnas sändebud och Kristi ära.</verse>
				<verse number="24">Därför, visa för dem och för församlingarna bevis på er kärlek och att vi hade rätt när vi berömde er inför dem.</verse>
			</chapter>
			<chapter number="9">
				<verse number="1">När det gäller hjälpen till de heliga är det egentligen onödigt att jag skriver till er,</verse>
				<verse number="2">för jag känner er goda vilja, som jag också inför makedonierna berömmer er för, att Akaja ända sedan förra året har varit redo och att er iver har sporrat de flesta.</verse>
				<verse number="3">Men jag har sänt dessa bröder, för att vårt beröm av er i denna sak inte ska vara tomt prat och för att ni ska vara förberedda, såsom jag sagt.</verse>
				<verse number="4">Annars, om några makedonier kommer med mig och inte finner er vara redo, får vi, för att inte säga ni, stå där med skam med vår tillit och beröm i denna sak.</verse>
				<verse number="5">Jag har därför ansett det vara nödvändigt att uppmana bröderna att i förväg resa till er och bereda den rikliga gåva som ni redan har utlovat, så att den kan ligga färdig som en frikostig gåva och inte som en snålt tilltagen.</verse>
				<verse number="6">Men det säger jag: Den som sår sparsamt, han ska också skörda sparsamt, och den som sår rikligt ska också skörda rikligt.</verse>
				<verse number="7">Var och en ska ge som han bestämmer sig för i sitt hjärta, inte med olust eller av tvång. För Gud älskar en glad givare.</verse>
				<verse number="8">Och Gud är mäktig att låta all nåd överflöda till er, så att ni alltid och i allt har nog av allt och kan ge i överflöd till varje gott verk.</verse>
				<verse number="9">Såsom det står skrivet: Han har strött ut, han har gett åt de fattiga, hans rättfärdighet varar i evighet.</verse>
				<verse number="10">Men må han, som ger säd till såningsmannen och bröd till att äta, göra så att ert utsäde förökas och er rättfärdighets frukt växer till,</verse>
				<verse number="11">så att ni i allt blir rika till all uppriktig givmildhet, som genom oss verkar tacksägelse till Gud.</verse>
				<verse number="12">För den tjänst ni utför med denna insamling uppfyller inte endast den brist som de heliga har, utan överflödar också i många tacksägelser till Gud.</verse>
				<verse number="13">Genom att ni består provet med denna insamling, kommer de att prisa Gud för att ni lydigt bekänner er till Kristi evangelium och med uppriktig givmildhet delar med er till dem och till alla.</verse>
				<verse number="14">Och i deras bön för er längtar de efter er på grund av Guds överväldigande nåd som är i er.</verse>
				<verse number="15">Gud vare tack för hans obeskrivligt rika gåva.</verse>
			</chapter>
			<chapter number="10">
				<verse number="1">Men jag, Paulus, som är så ödmjuk när jag är mitt ibland er, men som är så modig mot er när jag är långt borta, förmanar er vid Kristi mildhet och godhet,</verse>
				<verse number="2">och ber er att jag, när jag är hos er, inte ska behöva uppträda djärvt med den tillförsikt varmed jag tänker vara djärv mot några som menar att vi vandrar efter köttet.</verse>
				<verse number="3">För även om vi vandrar i köttet, så strider vi inte efter köttet.</verse>
				<verse number="4">För våra stridsvapen är inte köttsliga, men genom Gud är de mäktiga att bryta ner starka fästen,</verse>
				<verse number="5">och bryta ner alla tankebyggnader och all höghet, som reser sig mot Guds kunskap, och ta varje tanke till fånga under lydnaden mot Kristus,</verse>
				<verse number="6">och vi är beredda att bestraffa all olydnad, när er lydnad har blivit fullkomlig.</verse>
				<verse number="7">Ser ni bara till det yttre? Om någon förlitar sig på att han tillhör Kristus, så bör han också betänka att liksom han tillhör Kristus, så tillhör också vi Kristus.</verse>
				<verse number="8">För även om jag ännu mer ville berömma mig av vår auktoritet, som Herren har gett oss för att bygga upp och inte för att bryta ner er, så skulle jag inte behöva skämmas,</verse>
				<verse number="9">så att det inte ska se ut som om jag ville skrämma er med mina brev.</verse>
				<verse number="10">För hans brev, säger man, har tyngd och kraft, men då han personligen är närvarande är han svag, och det han säger föraktas.</verse>
				<verse number="11">En sådan bör tänka på detta, att sådana som vi är i ord i våra brev, när vi är långt borta, sådana är vi också i handling, när vi är närvarande.</verse>
				<verse number="12">För vi vågar inte räkna oss bland dem eller jämföra oss med dem som rekommenderar sig själva. Men eftersom de mäter sig med sig själva och jämför sig med sig själva, är de utan förstånd.</verse>
				<verse number="13">Men vi vill inte måttlöst berömma oss, utan bara inom gränsen för det område som Gud har mätt ut åt oss, att vi skulle nå fram även till er.</verse>
				<verse number="14">För vi sträcker oss inte för långt, som om vi inte nådde fram till er, för också till er har vi nått fram med Kristi evangelium.</verse>
				<verse number="15">Vi berömmer oss inte omåttligt av andras arbete. Men vi har den förhoppningen, att när er tro växer till ska vårt verksamhetsområde hos er utvidgas så mycket,</verse>
				<verse number="16">att vi får förkunna evangeliet i områden bortom ert och inte berömma oss av det som redan är uträttat på någon annans område.</verse>
				<verse number="17">Men den som berömmer sig ska berömma sig i Herren.</verse>
				<verse number="18">För det är inte den som rekommenderar sig själv som består provet, utan den som Herren rekommenderar.</verse>
			</chapter>
			<chapter number="11">
				<verse number="1">Jag skulle vilja att ni kunde stå ut lite med mig i min dårskap, och verkligen ha fördrag med mig,</verse>
				<verse number="2">eftersom jag brinner av iver för er med den eld som kommer från Gud. För jag har trolovat er med en enda man, för att kunna ställa fram en ren jungfru inför Kristus.</verse>
				<verse number="3">Men jag fruktar att liksom ormen med sin list bedrog Eva, så ska också era sinnen fördärvas och vändas bort från uppriktigheten som är i Kristus.</verse>
				<verse number="4">För om någon kommer till er och predikar en annan Jesus, som vi inte har predikat, eller om ni tar emot en annan ande som ni inte har tagit emot tidigare, eller ett annat evangelium som ni tidigare inte har godkänt, då fördrar ni det alltför väl.</verse>
				<verse number="5">För jag menar att jag inte på något sätt är underlägsen dessa höga apostlar.</verse>
				<verse number="6">Men även om jag är otränad i att tala, saknar jag inte kunskap, utan den har vi klargjort för er på alla sätt.</verse>
				<verse number="7">Eller har jag syndat, då jag ödmjukade mig själv, för att ni skulle bli upphöjda, därigenom att jag predikade Guds evangelium för er utan ersättning?</verse>
				<verse number="8">Andra församlingar har jag plundrat och tagit lön av dem för att kunna tjäna er.</verse>
				<verse number="9">Och då jag var hos er och saknade något, låg jag ingen till last. För vad jag saknade fick jag av bröderna när de kom från Makedonien. Och på alla sätt aktade jag mig för att ligga er till last, och jag vill fortsätta att hålla mig till det.</verse>
				<verse number="10">Lika säkert som Kristi sanning finns i mig, så ska den berömmelsen inte tas ifrån mig i Akajas bygder.</verse>
				<verse number="11">Varför? För att jag inte älskar er? Gud vet att jag gör det.</verse>
				<verse number="12">Men jag ska fortsätta att göra det jag gör för att beröva dem tillfälle som önskar få en anledning att berömma sig över att de är såsom vi.</verse>
				<verse number="13">För sådana är falska apostlar, bedrägliga arbetare, som försöker likna Kristi apostlar.</verse>
				<verse number="14">Och det är inte underligt, för Satan själv förvandlar sig till en ljusets ängel.</verse>
				<verse number="15">Därför är det inte något märkvärdigt om också hans tjänare förklär sig till rättfärdighetens tjänare. Men deras slut ska motsvara deras gärningar.</verse>
				<verse number="16">Jag upprepar: Ingen bör tänka om mig att jag är oförståndig. Men om så skulle vara, så tag emot mig som oförståndig, för att också jag får berömma mig lite.</verse>
				<verse number="17">Det jag nu säger, det säger jag inte efter Herrens sinne utan såsom i oförstånd, i denna självtillit av att berömma sig.</verse>
				<verse number="18">Eftersom många berömmer sig på köttsligt sätt, vill också jag berömma mig.</verse>
				<verse number="19">För ni har ju gärna fördrag med de oförståndiga, ni som själva är så kloka.</verse>
				<verse number="20">För ni finner er i om någon gör er till slavar, om någon utsuger er, om någon tar ifrån er, om någon förhäver sig, om någon slår er i ansiktet.</verse>
				<verse number="21">Till min skam säger jag att vi har varit för svaga till det. Men vad andra vågar komma med – jag talar i oförstånd – det vågar jag också.</verse>
				<verse number="22">Är de hebreer? Jag med. Är de israeliter? Jag också. Är de Abrahams säd? Jag också.</verse>
				<verse number="23">Är de Kristi tjänare? Som om jag var från vettet, säger jag: Det är jag ännu mer. Jag har arbetat mer, fått långt fler slag, oftare varit i fängelse och ofta varit i livsfara.</verse>
				<verse number="24">Av judarna har jag fem gånger fått fyrtio slag, så när som på ett.</verse>
				<verse number="25">Tre gånger har jag blivit gisslad med spö, en gång stenad, tre gånger har jag lidit skeppsbrott, en natt och en dag har jag tillbringat på öppna havet.</verse>
				<verse number="26">Jag har ofta varit på resor, jag har varit i faror på floder, i faror bland rövare, i faror bland landsmän, i faror bland hedningar, i faror i städer, i faror i öknar, i faror på havet, i faror bland falska bröder,</verse>
				<verse number="27">under arbete och möda, ofta under vaknätter, i hunger och törst, ofta i fastor, i köld och nakenhet.</verse>
				<verse number="28">Förutom allt detta tillkommer det som dagligen ligger över mig, omsorgen för alla församlingarna.</verse>
				<verse number="29">Vem är svag, utan att jag blir svag? Vem kommer på fall, utan att det brinner som en eld i mig?</verse>
				<verse number="30">Om jag nu måste berömma mig, så vill jag berömma mig av min svaghet.</verse>
				<verse number="31">Gud och vår Herre Jesu Kristi Fader, som är välsignad i evighet, vet att jag inte ljuger.</verse>
				<verse number="32">I Damaskus lät kung Aretas ståthållare sätta ut vakt vid damaskusbornas stad och ville gripa mig.</verse>
				<verse number="33">Men genom en öppning i muren firades jag ner i en korg och kom undan hans händer.</verse>
			</chapter>
			<chapter number="12">
				<verse number="1">Att berömma mig är visserligen till ingen nytta, men jag kommer nu till syner och uppenbarelser från Herren.</verse>
				<verse number="2">Jag känner en man i Kristus, som för fjorton år sedan blev uppryckt ända till tredje himlen, om det var i kroppen eller utanför kroppen vet jag inte, Gud vet det.</verse>
				<verse number="3">Och jag känner denne man – om han var i kroppen eller utanför kroppen vet jag inte, Gud vet det –</verse>
				<verse number="4">att han blev uppryckt till paradiset och hörde outsägliga ord, som det inte är tillåtet för en människa att uttala.</verse>
				<verse number="5">Av den mannen vill jag berömma mig, men av mig själv vill jag inte berömma mig utom av mina svagheter.</verse>
				<verse number="6">För om jag ville berömma mig själv, så skulle jag inte vara oförståndig, för jag skulle då tala sanning. Men jag avstår, för att ingen ska tänka högre om mig än vad han ser hos mig eller hör av mig.</verse>
				<verse number="7">Och för att jag inte skulle förhäva mig över de utomordentligt höga uppenbarelserna, fick jag en törntagg i köttet, en Satans ängel som ska slå mig, för att jag inte ska förhäva mig.</verse>
				<verse number="8">Angående denna bad jag till Herren tre gånger att den skulle vika ifrån mig.</verse>
				<verse number="9">Men han sa till mig: Min nåd är dig nog, för min kraft fullkomnas i svaghet. Därför vill jag hellre med glädje berömma mig av mina svagheter, för att Kristi kraft ska vila över mig.</verse>
				<verse number="10">Därför är jag vid gott mod, i svaghet, i förakt, i nöd, i förföljelser, i svårigheter för Kristi skull. För när jag är svag, då är jag stark.</verse>
				<verse number="11">Jag har blivit oförståndig genom att berömma mig. Ni har tvingat mig till det. För jag borde ha blivit rekommenderad av er, eftersom jag inte på något sätt är underlägsen dessa höga apostlar, även om jag ingenting är.</verse>
				<verse number="12">Det som kännetecknar en apostel har ju blivit utfört bland er med all uthållighet, med tecken och under och kraftgärningar.</verse>
				<verse number="13">För på vilket sätt har ni blivit sämre behandlade än de andra församlingarna, bortsett från att jag själv inte låg er till last? Förlåt mig den oförrätten.</verse>
				<verse number="14">Se, för tredje gången är jag beredd att komma till er och jag ska inte ligga er till last, för jag söker inte det som är ert, utan er själva. Barnen är ju inte skyldiga att spara åt föräldrarna, utan föräldrarna åt barnen.</verse>
				<verse number="15">Men jag vill med glädje offra och slita ut mig för era själar, även om det är så att ju mer jag älskar er desto mindre blir jag älskad.</verse>
				<verse number="16">Men låt vara att jag inte har betungat er, men slug som jag är, har jag fångat er med list.</verse>
				<verse number="17">Har jag utnyttjat er genom någon av dem som jag har skickat till er?</verse>
				<verse number="18">Jag bad Titus resa och sände en broder med honom. Har Titus utnyttjat er? Har vi inte vandrat i samma Ande? Har vi inte gått i samma fotspår?</verse>
				<verse number="19">På nytt menar ni att vi försvarar oss inför er? Det är inför Gud, i Kristus, som vi talar och allt detta sker till er uppbyggelse, mina älskade.</verse>
				<verse number="20">För jag är rädd att jag, när jag kommer, inte ska finna er sådana som jag önskar och att ni finner mig sådan som ni inte önskar, att kanske där är strider, avund, vredesutbrott, intriger, förtal, skvaller, uppblåsthet och oordning,</verse>
				<verse number="21">så att min Gud kommer att ödmjuka mig bland er, när jag kommer igen, och jag måste sörja över många som tidigare har syndat och inte har ångrat sig från den orenhet, otukt och lösaktighet som de har bedrivit.</verse>
			</chapter>
			<chapter number="13">
				<verse number="1">Detta är tredje gången som jag kommer till er. Efter två eller tre vittnens ord ska varje sak avgöras.</verse>
				<verse number="2">Jag har tidigare sagt och säger det i förväg, liksom då jag för andra gången var hos er, och skriver det nu i min frånvaro till dem som förut har syndat och till alla de andra, att när jag kommer igen ska jag inte vara skonsam.</verse>
				<verse number="3">Ni vill ju ha bevis på att Kristus talar genom mig. Han som inte är svag mot er, utan är mäktig bland er.</verse>
				<verse number="4">Ty fastän han blev korsfäst i svaghet, så lever han likväl av Guds kraft. För vi är också svaga i honom, men vi ska leva med honom i Guds kraft hos er.</verse>
				<verse number="5">Rannsaka er själva, om ni är i tron, pröva er själva. Eller känner ni inte er själva, att Jesus Kristus är i er? Om inte, består ni inte provet.</verse>
				<verse number="6">Men jag hoppas att ni ska inse att vi inte är sådana som inte består provet.</verse>
				<verse number="7">Men jag ber till Gud, att ni inte ska göra något ont, inte för att vi ska visa oss bestå provet, utan för att ni ska göra det som är gott, även om vi framstår som sådana som inte består provet.</verse>
				<verse number="8">För vi förmår inte att göra något mot sanningen, utan bara för sanningen.</verse>
				<verse number="9">Men vi gläder oss när vi är svaga och ni är starka. Och om detta ber vi också, er fullkomlighet.</verse>
				<verse number="10">Därför skriver jag också detta i min frånvaro, för att jag inte, när jag är hos er, ska behöva vara sträng efter den makt som Herren har gett mig, för att bygga upp och inte för att riva ner.</verse>
				<verse number="11">Till slut, bröder, var glada, låt er fullkomnas, uppmuntra varandra, var eniga, lev i frid, så ska kärlekens och fridens Gud vara med er.</verse>
				<verse number="12">Hälsa varandra med en helig kyss. Alla de heliga hälsar er.</verse>
				<verse number="13">Herren Jesu Kristi nåd och Guds kärlek och den Helige Andes gemenskap vare med er alla. Amen.</verse>
			</chapter>
		</book>
		<book number="48">
			<chapter number="1">
				<verse number="1">Paulus, apostel, inte från människor, inte heller genom någon människa, utan genom Jesus Kristus och Gud, Fadern, som har uppväckt honom från de döda,</verse>
				<verse number="2">och alla bröder som är med mig, till församlingarna i Galatien.</verse>
				<verse number="3">Nåd vare med er och frid från Gud, Fadern, och från vår Herre Jesus Kristus,</verse>
				<verse number="4">som utgav sig själv för våra synder, för att han skulle ta oss ut ur den nuvarande onda världen, enligt Guds och vår Faders vilja.</verse>
				<verse number="5">Honom tillhör äran i evigheternas evighet. Amen.</verse>
				<verse number="6">Det förvånar mig att ni så snart avfaller från honom som har kallat er i Kristi nåd, till ett annat evangelium,</verse>
				<verse number="7">fast det inte finns något annat. Men det finns några som förvillar er och vill förvränga Kristi evangelium.</verse>
				<verse number="8">Men även om vi eller en ängel från himlen predikar ett annat evangelium för er, än det som vi har predikat för er, så vare han förbannad!</verse>
				<verse number="9">Såsom vi redan förut har sagt, så säger jag än en gång: Om någon predikar ett annat evangelium för er än det ni har tagit emot, så vare han förbannad!</verse>
				<verse number="10">Hur är det nu? Är det människor jag försöker övertala – eller Gud? Eller försöker jag vara människor till lags? För om jag fortfarande ville vara människor till lags, så skulle jag inte vara Kristi tjänare.</verse>
				<verse number="11">Men det ska ni veta, bröder, att det evangelium som blivit predikat av mig inte kommer från någon människa.</verse>
				<verse number="12">För jag har inte fått det eller lärt mig det av någon människa, utan genom en uppenbarelse från Jesus Kristus.</verse>
				<verse number="13">Ni har ju hört om mitt liv förut i judendomen, att jag då oerhört mycket förföljde Guds församling och försökte utrota henne.</verse>
				<verse number="14">Och jag gick längre i judendomen än många jämnåriga i mitt folk och ivrade ännu mer än de för mina fäders traditioner.</verse>
				<verse number="15">Men då det behagade Gud, som från min moders liv avskilde mig och kallade mig genom sin nåd,</verse>
				<verse number="16">att uppenbara sin Son i mig, för att jag skulle predika evangelium om honom bland hedningarna, rådgjorde jag inte genast med kött och blod,</verse>
				<verse number="17">inte heller for jag upp till Jerusalem till dem som var apostlar före mig, utan jag for bort till Arabien och vände sedan tillbaka till Damaskus.</verse>
				<verse number="18">Sedan, efter tre år, for jag upp till Jerusalem för att lära känna Petrus, och jag stannade hos honom i femton dagar.</verse>
				<verse number="19">Men någon annan av apostlarna såg jag inte, utom Jakob, Herrens bror.</verse>
				<verse number="20">Vad jag nu skriver till er, se, det är inför Gud, jag ljuger inte.</verse>
				<verse number="21">Därefter kom jag till trakterna av Syrien och Cilicien.</verse>
				<verse number="22">Men jag var personligen okänd för de kristna församlingarna i Judeen.</verse>
				<verse number="23">Och det enda de hörde var att han som förut förföljde oss, nu predikar evangelium om den tro som han tidigare försökte utrota.</verse>
				<verse number="24">Och de prisade Gud för min skull.</verse>
			</chapter>
			<chapter number="2">
				<verse number="1">Sedan, efter fjorton år, for jag på nytt upp till Jerusalem tillsammans med Barnabas, och tog också Titus med mig.</verse>
				<verse number="2">Och jag for dit upp på grund av en uppenbarelse och lade fram för dem det evangelium som jag predikar bland hedningarna, och enskilt för de mera ansedda, för att jag inte skulle löpa eller ha löpt förgäves.</verse>
				<verse number="3">Men inte ens Titus, som var med mig och som är grek, blev tvingad att låta omskära sig,</verse>
				<verse number="4">för några falska bröder hade smugit sig in och kommit med för att spionera på vår frihet som vi har i Kristus Jesus, för att de skulle föra oss till slaveri.</verse>
				<verse number="5">Men inte ens ett ögonblick gav vi vika för dem och underkastade oss, för att evangeliets sanning skulle bevaras hos er.</verse>
				<verse number="6">Men vad angår dem som ansågs vara något – hurdana de tidigare varit gör ingen skillnad för mig, Gud gör inte skillnad på människor – för dessa ansedda lade inte på mig något utöver detta.</verse>
				<verse number="7">Utan tvärtom, de insåg att jag hade blivit betrodd med evangelium till de oomskurna liksom Petrus till de omskurna.</verse>
				<verse number="8">För han, som hade gett Petrus kraft till att vara apostel bland de omskurna, han hade också gett mig kraft bland hedningarna.</verse>
				<verse number="9">Och när Jakob och Kefas och Johannes, vilka ansågs vara pelare, förstod den nåd som jag hade fått, räckte de mig och Barnabas högra handen till gemenskap, att vi skulle gå till hedningarna och de till de omskurna.</verse>
				<verse number="10">De önskade bara att vi skulle komma ihåg de fattiga, vilket jag också har varit angelägen om att göra.</verse>
				<verse number="11">Men då Petrus kom till Antiokia, gick jag öppet emot honom, eftersom det fanns anledning till att klandra honom.</verse>
				<verse number="12">Innan det hade kommit några från Jakob, hade han nämligen ätit tillsammans med hedningarna. Men när de kom, drog han sig undan och höll sig borta av fruktan för de omskurna.</verse>
				<verse number="13">Och de andra judarna tog också del i samma hyckleri med honom, så att till och med Barnabas blev indragen i deras hyckleri.</verse>
				<verse number="14">Men när jag såg att de inte vandrade rätt enligt evangeliets sanning, sa jag till Petrus inför alla: Om du som är en jude lever på hedniskt vis och inte på judiskt, varför tvingar du då hedningarna att leva på judiskt vis?</verse>
				<verse number="15">Vi som är judar av naturen och inte hedniska syndare,</verse>
				<verse number="16">vi vet att en människa inte blir rättfärdig genom laggärningar, utan genom Jesu Kristi tro. Så har också vi satt vår tro till Kristus Jesus, för att vi ska bli rättfärdiggjorda genom Kristi tro och inte av laggärningar, för av laggärningar blir inget kött rättfärdigt.</verse>
				<verse number="17">Men om vi själva blir funna som syndare, när vi sökte efter att bli rättfärdiggjorda genom Kristus, skulle Kristus då vara syndens tjänare? Nej, inte alls!</verse>
				<verse number="18">Men om jag på nytt bygger upp det som jag har rivit ner, då gör jag mig själv till en överträdare.</verse>
				<verse number="19">Jag har ju genom lagen dött bort från lagen, för att jag ska leva för Gud.</verse>
				<verse number="20">Jag är korsfäst med Kristus och jag lever, men inte längre jag, utan Kristus lever i mig. Och det liv jag nu lever i köttet, det lever jag i tro på Guds Son, som har älskat mig och utgivit sig själv för mig.</verse>
				<verse number="21">Jag förkastar inte Guds nåd, för om rättfärdighet kommer genom lagen, så har Kristus dött förgäves.</verse>
			</chapter>
			<chapter number="3">
				<verse number="1">Ni oförståndiga galater! Vem har förhäxat er så att ni inte skulle lyda sanningen, ni som bland er har fått Jesus Kristus målad inför ögonen såsom korsfäst?</verse>
				<verse number="2">Endast detta vill jag veta av er: Har ni fått Anden genom laggärningar eller genom att lyssna i tro?</verse>
				<verse number="3">Är ni så oförståndiga? Ni har börjat i Anden, vill ni nu sluta i köttet?</verse>
				<verse number="4">Har ni lidit så mycket till ingen nytta? Om det nu verkligen har varit till ingen nytta?</verse>
				<verse number="5">Han som nu ger er Anden och gör sådana underverk bland er, gör han det genom laggärningar eller för att ni lyssnar i tro?</verse>
				<verse number="6">Så var det med Abraham, han trodde Gud, och det räknades honom till rättfärdighet.</verse>
				<verse number="7">Därför ska ni veta att de som är av tro, de är Abrahams barn.</verse>
				<verse number="8">Och då Skriften förutsåg att Gud skulle göra hedningarna rättfärdiga av tro, förkunnade den i förväg detta glada budskap för Abraham: I dig ska alla folk bli välsignade.</verse>
				<verse number="9">Så blir då de som är av tron välsignade tillsammans med den troende Abraham.</verse>
				<verse number="10">För alla de som håller sig till laggärningar är under förbannelse, för det står skrivet: Förbannad är var och en som inte förblir vid allt det som är skrivet i lagboken, så att han fullgör det.</verse>
				<verse number="11">Men att ingen blir rättfärdig inför Gud genom lagen är uppenbart, för den rättfärdige ska leva av tro.</verse>
				<verse number="12">Men lagen är inte av tro, utan den människa som håller dessa bud ska leva genom dem.</verse>
				<verse number="13">Kristus har friköpt oss från lagens förbannelse, då han blev en förbannelse för vår skull, för det står skrivet: Förbannad är var och en som är upphängd på trä.</verse>
				<verse number="14">Detta för att Abrahams välsignelse skulle komma till hedningarna genom Jesus Kristus och för att vi genom tron skulle få den utlovade Anden.</verse>
				<verse number="15">Bröder, jag talar på mänskligt vis: Även om det gäller en människas testamente, är det ingen som kan upphäva det eller lägga till något när det har vunnit laga kraft.</verse>
				<verse number="16">Nu var löftena sagda till Abraham och hans säd. Han säger inte: Och åt dem som kommer av din säd, som om han talade om många, utan såsom om en: Och åt din säd, som är Kristus.</verse>
				<verse number="17">Men det säger jag, att det testamente som tidigare av Gud hade förklarats giltigt i Kristus, kan inte upphävas av lagen som gavs 430 år senare, så att den skulle kunna sätta löftet ur kraft.</verse>
				<verse number="18">För om arvet beror på lagen, så beror det inte längre på löftet. Men åt Abraham har Gud gett det genom löftet.</verse>
				<verse number="19">Vad är då lagen till för? Den blev tillagd för överträdelsernas skull, till dess säden skulle komma, åt vilken löftet hade blivit givet, och den blev förmedlad genom änglar i en medlares hand.</verse>
				<verse number="20">Men medlaren är inte medlare bara för en, men Gud är en.</verse>
				<verse number="21">Är då lagen mot Guds löften? Nej, inte alls! För om en lag hade blivit given som kunde ge liv, då hade verkligen rättfärdigheten kommit av lagen.</verse>
				<verse number="22">Men Skriften har inneslutit allt under synd, för att löftet skulle ges genom Jesu Kristi tro åt dem som tror.</verse>
				<verse number="23">Men innan tron kom, var vi hållna i förvar under lagen, instängda, tills tron skulle komma att uppenbaras.</verse>
				<verse number="24">Därför har lagen blivit vår uppfostrare till Kristus, för att vi ska bli rättfärdiggjorda av tro.</verse>
				<verse number="25">Men sedan tron har kommit, är vi inte längre under uppfostrare,</verse>
				<verse number="26">för ni är alla Guds barn genom tron på Kristus Jesus.</verse>
				<verse number="27">För så många av er som har blivit döpta till Kristus, har iklätt er Kristus.</verse>
				<verse number="28">Här är inte jude eller grek, här är inte slav eller fri, här är inte man och kvinna, för alla är ni ett i Kristus Jesus.</verse>
				<verse number="29">Och om ni tillhör Kristus, då är ni Abrahams säd och arvingar enligt löftet.</verse>
			</chapter>
			<chapter number="4">
				<verse number="1">Men jag säger: Så länge arvingen är barn, är det ingen skillnad mellan honom och en slav, fast han är herre över alltsammans,</verse>
				<verse number="2">utan han är under förmyndare och förvaltare ända till den tidpunkt som hans far i förväg har bestämt.</verse>
				<verse number="3">På samma sätt var det också med oss. När vi var barn var vi i slaveri under världens villkor.</verse>
				<verse number="4">Men när tiden var fullbordad sände Gud sin Son, född av kvinna, född under lagen,</verse>
				<verse number="5">för att han skulle friköpa dem som var under lagen, så att vi skulle få söners rätt.</verse>
				<verse number="6">Eftersom ni nu är söner, har Gud sänt sin Sons Ande i era hjärtan, som ropar: Abba, Fader.</verse>
				<verse number="7">Därför är du inte längre tjänare, utan son, och är du son, så är du också Guds arvinge genom Kristus.</verse>
				<verse number="8">Men förut, då ni inte kände Gud, var ni slavar under dem som till sin natur inte är gudar.</verse>
				<verse number="9">Men nu, efter att ni har lärt känna Gud, ja, än mer, har blivit kända av Gud, hur kan ni vända tillbaka till de svaga och torftiga villkoren som ni på nytt vill bli slavar under?</verse>
				<verse number="10">Ni aktar på dagar och månader, högtider och år.</verse>
				<verse number="11">Jag fruktar angående er, att jag kanske har arbetat med er till ingen nytta.</verse>
				<verse number="12">Bröder, jag ber er: Bli som jag, för jag har ju blivit som ni. Ni har inte gjort mig någon orätt.</verse>
				<verse number="13">Ni vet att det var på grund av kroppslig svaghet som jag första gången predikade evangelium för er.</verse>
				<verse number="14">Och den prövning som jag led i mitt kött, den föraktade och avvisade ni inte, utan ni tog emot mig som en Guds ängel, ja, som Kristus Jesus.</verse>
				<verse number="15">Var är nu er saligprisning? Jag kan vittna om att ni då hade rivit ut era ögon och gett dem åt mig, om det varit möjligt.</verse>
				<verse number="16">Har jag därför blivit er ovän för att jag säger er sanningen?</verse>
				<verse number="17">De ivrar för er men inte med god avsikt, utan de vill avskärma er för att ni ska ivra för dem.</verse>
				<verse number="18">Och det är alltid bra att ivra för det goda, och inte bara när jag är närvarande hos er.</verse>
				<verse number="19">Mina små barn, som jag än en gång föder med smärta, tills Kristus tar gestalt i er.</verse>
				<verse number="20">Jag skulle önska att jag nu var hos er och kunde ändra mitt tonfall, för jag vet mig ingen råd med er.</verse>
				<verse number="21">Säg mig, ni som vill vara under lagen: lyssnar ni inte på lagen?</verse>
				<verse number="22">Det står ju skrivet att Abraham hade två söner, den ene med tjänstekvinnan, den andre med den fria kvinnan.</verse>
				<verse number="23">Men den med tjänstekvinnan var född efter köttet, men den med den fria kvinnan genom löftet.</verse>
				<verse number="24">Detta har en djupare mening: För dessa är de två förbunden, det ena från berget Sinai som föder till slaveri, vilket är Hagar,</verse>
				<verse number="25">för denna Hagar är Sinai berg i Arabien. Det motsvarar det nuvarande Jerusalem, och är i slaveri med sina barn.</verse>
				<verse number="26">Men det Jerusalem som är där ovan är fritt, och det är allas vår moder.</verse>
				<verse number="27">Det är ju skrivet: Var glad, du ofruktsamma som inte föder. Brist ut och ropa, du som inte har några födslovärkar. För den ensamma har många fler barn än den som har en man.</verse>
				<verse number="28">Men vi, bröder, är löftets barn liksom Isak.</verse>
				<verse number="29">Men liksom den som var född efter köttet då förföljde honom som var född efter Anden, så är det också nu.</verse>
				<verse number="30">Men vad säger Skriften? Driv ut tjänstekvinnan och hennes son, för tjänstekvinnans son ska inte ärva tillsammans med den fria kvinnans son.</verse>
				<verse number="31">Så är vi då, bröder, inte barn till tjänstekvinnan utan till den fria.</verse>
			</chapter>
			<chapter number="5">
				<verse number="1">Stå därför fasta i den frihet som Kristus har frigjort oss till och låt er inte på nytt fångas under ett träldomsok.</verse>
				<verse number="2">Se, jag Paulus säger er: Om ni låter omskära er, ska Kristus inte vara till någon nytta för er.</verse>
				<verse number="3">Och än en gång försäkrar jag varje människa som låter omskära sig att han är skyldig att hålla hela lagen.</verse>
				<verse number="4">Ni har blivit skilda från Kristus, ni som vill bli rättfärdiga genom lagen. Ni har fallit ur nåden.</verse>
				<verse number="5">Vi väntar nämligen i Anden genom tron på rättfärdighetens hopp.</verse>
				<verse number="6">För i Kristus Jesus betyder varken omskärelse eller förhud något, utan tro som är verksam genom kärlek.</verse>
				<verse number="7">Ni löpte bra. Vem hindrade er från att lyda sanningen?</verse>
				<verse number="8">Den övertalningen kom inte från honom som kallade er.</verse>
				<verse number="9">Lite surdeg syrar hela degen.</verse>
				<verse number="10">Jag har den tilliten till er i Herren att ni inte ska vara av annan mening. Men den som förvillar er ska bära sin dom, vem han än är.</verse>
				<verse number="11">Och jag, bröder, om jag ännu predikar omskärelse, varför lider jag då fortfarande förföljelse? Då vore korsets anstöt borta.</verse>
				<verse number="12">Jag skulle önska att de som uppviglar er lät skära av sig alltihop.</verse>
				<verse number="13">För ni är kallade till frihet, bröder. Låt bara inte friheten ge köttet något tillfälle, utan tjäna varandra genom kärleken,</verse>
				<verse number="14">för hela lagen är fullbordad i detta enda budord: Du ska älska din nästa som dig själv.</verse>
				<verse number="15">Men om ni biter och äter på varandra, så akta er så att ni inte blir uppätna av varandra.</verse>
				<verse number="16">Men jag säger: Vandra i Anden, så kommer ni inte att göra vad köttet har begär till,</verse>
				<verse number="17">för köttet har begärelse mot Anden, och Anden mot köttet, och dessa två strider mot varandra, för att ni inte ska kunna göra det ni vill.</verse>
				<verse number="18">Men om ni leds av Anden, så är ni inte under lagen.</verse>
				<verse number="19">Men köttets gärningar är uppenbara. De är hor, otukt, orenhet, lösaktighet,</verse>
				<verse number="20">avguderi, trolldom, hat, gräl, avund, vredesutbrott, stridslystnad, splittringar, villoläror,</verse>
				<verse number="21">missunnsamhet, mord, fylleri, frosseri och annat sådant. Om sådant säger jag er i förväg, som jag också tidigare har sagt, att de som gör sådant ska inte ärva Guds rike.</verse>
				<verse number="22">Men Andens frukt är kärlek, glädje, frid, tålamod, mildhet, godhet, tro,</verse>
				<verse number="23">saktmodighet, självbehärskning. Mot sådant är inte lagen.</verse>
				<verse number="24">Men de som tillhör Kristus har korsfäst sitt kött med dess lustar och begär.</verse>
				<verse number="25">Om vi lever i Anden, så låt oss också vandra i Anden.</verse>
				<verse number="26">Låt oss inte söka förgänglig ära, inte utmana varandra och inte avundas varandra.</verse>
			</chapter>
			<chapter number="6">
				<verse number="1">Bröder, om någon ändå skulle ertappas med en överträdelse, så ska ni som är andliga hjälpa en sådan till rätta i en anda av mildhet. Men se till att inte också du själv blir frestad.</verse>
				<verse number="2">Bär varandras bördor, och uppfyll på så sätt Kristi lag.</verse>
				<verse number="3">För om någon tror sig vara något, fast han ingenting är, bedrar han sig själv.</verse>
				<verse number="4">Men var och en ska pröva vad han själv har uträttat och då ska han ha sitt beröm endast för det han själv är och inte efter vad andra är.</verse>
				<verse number="5">För var och en ska bära sin egen börda.</verse>
				<verse number="6">Men den som blir undervisad i ordet ska dela med sig av allt gott till honom som undervisar.</verse>
				<verse number="7">Låt er inte bli vilseförda. Gud driver man inte med, för vad en människa sår, det ska hon också skörda.</verse>
				<verse number="8">För den som sår i sitt kött ska av köttet skörda förgängelse, men den som sår i Anden ska av Anden skörda evigt liv.</verse>
				<verse number="9">Och låt oss inte tröttna på att göra det goda, för när tiden är inne ska vi skörda, om vi inte ger upp.</verse>
				<verse number="10">Låt oss därför göra gott mot alla människor medan vi har tillfälle, men framför allt mot dem som är våra syskon i tron.</verse>
				<verse number="11">Se, hur långt brev jag har skrivit till er med min egen hand.</verse>
				<verse number="12">Alla de som vill ha ett gott anseende här i köttet, de tvingar er till omskärelse bara därför att de inte ska bli förföljda för Kristi kors skull.</verse>
				<verse number="13">För inte ens de som låter omskära sig håller lagen, men de vill att ni ska låta omskära er, så att de kan berömma sig av ert kött.</verse>
				<verse number="14">Men för min del vill jag aldrig någonsin berömma mig av något annat än av vår Herre Jesu Kristi kors, genom vilket världen är korsfäst för mig och jag för världen.</verse>
				<verse number="15">För i Kristus Jesus är varken omskärelse eller förhud till någon nytta, utan en ny skapelse.</verse>
				<verse number="16">Och alla de som vandrar efter denna regel, må frid och barmhärtighet vara över dem och över Guds Israel.</verse>
				<verse number="17">Härefter må ingen mer vålla mig bekymmer, för jag bär Herren Jesu märken på min kropp.</verse>
				<verse number="18">Vår Herre Jesu Kristi nåd vare med er ande, bröder. Amen.</verse>
			</chapter>
		</book>
		<book number="49">
			<chapter number="1">
				<verse number="1">Paulus, Jesu Kristi apostel genom Guds vilja, till de heliga som är i Efesus, och till de trofasta i Kristus Jesus.</verse>
				<verse number="2">Nåd vare med er och frid från Gud, vår Fader, och Herren Jesus Kristus.</verse>
				<verse number="3">Välsignad vare Gud och vår Herre Jesu Kristi Fader, som i Kristus har välsignat oss med all andlig välsignelse i det himmelska,</verse>
				<verse number="4">såsom han har utvalt oss i honom, före världens grund var lagd, för att vi skulle vara heliga och fläckfria inför honom i kärlek,</verse>
				<verse number="5">efter att ha förutbestämt oss till att bli adopterade som barn hos sig genom Jesus Kristus, efter sin goda viljas behag,</verse>
				<verse number="6">sin härliga nåd till pris, i vilken han har tagit emot oss i den Älskade.</verse>
				<verse number="7">I honom har vi förlossning genom hans blod, syndernas förlåtelse, enligt hans nåds rikedom,</verse>
				<verse number="8">som han har låtit flöda över oss med all visdom och allt förstånd,</verse>
				<verse number="9">efter att ha låtit oss få veta sin viljas hemlighet, enligt sitt välbehag, som han har bestämt inom sig själv,</verse>
				<verse number="10">med hänsyn till den planen, att i tidernas fullbordan sammanfatta allt i Kristus, både det som är i himlarna och det som är på jorden – i honom.</verse>
				<verse number="11">I honom har vi också fått vårt arv, förutbestämda i enlighet med hans avsikt, som verkar allt efter sin viljas rådslut,</verse>
				<verse number="12">för att vi ska vara hans härlighet till pris, vi som förut har hoppats på Kristus.</verse>
				<verse number="13">I honom har också ni, när ni hörde sanningens ord, evangeliet om er frälsning, i honom har också ni, när ni kom till tro, fått den utlovade Helige Ande som ett sigill,</verse>
				<verse number="14">som är en pant på vårt arv, fram till återlösningen av hans egendom, hans härlighet till pris.</verse>
				<verse number="15">Därför upphör inte heller jag, sedan jag har hört om den tro som ni har i Herren Jesus, och om er kärlek till alla heliga,</verse>
				<verse number="16">att tacka för er, när jag nämner er i mina böner.</verse>
				<verse number="17">Att vår Herre Jesu Kristi Gud, härlighetens Fader, ska ge er visdomens och uppenbarelsens Ande i kunskapen om honom.</verse>
				<verse number="18">Och upplysa ert förstånds ögon, så att ni kan förstå vilket hopp han har kallat er till, och hur rik härligheten av hans arv är i de heliga,</verse>
				<verse number="19">och hur överväldigande stor hans kraft är i oss som tror, samma mäktiga verkande kraft,</verse>
				<verse number="20">som han verkade i Kristus när han uppväckte honom från de döda och satte honom på sin högra sida i det himmelska,</verse>
				<verse number="21">över alla furstar och väldigheter och makter och herradömen och över alla namn som kan nämnas, inte endast i denna världen, utan också i den kommande.</verse>
				<verse number="22">Och allt lade han under hans fötter, och honom som är huvud över allting gav han till församlingen,</verse>
				<verse number="23">som är hans kropp, fullheten av honom som uppfyller allt i alla.</verse>
			</chapter>
			<chapter number="2">
				<verse number="1">Också ni var döda genom överträdelser och synder,</verse>
				<verse number="2">i vilka ni förut vandrade efter denna världens sätt, efter fursten över luftens välde, den ande som nu är verksam i olydnadens barn.</verse>
				<verse number="3">Bland dem levde också vi alla förut i vårt kötts begärelser och gjorde vad köttet och sinnet ville, och vi var av naturen vredens barn liksom de andra.</verse>
				<verse number="4">Men Gud som är rik på barmhärtighet, har för den stora kärleks skull, varmed han har älskat oss,</verse>
				<verse number="5">gjort även oss, som var döda genom synderna, levande tillsammans med Kristus. Av nåd är ni frälsta.</verse>
				<verse number="6">Och han har uppväckt och satt oss tillsammans i det himmelska, i Kristus Jesus,</verse>
				<verse number="7">för att han i kommande tidsåldrar skulle bevisa sin nåds oändliga rikedom genom sin godhet mot oss genom Kristus Jesus.</verse>
				<verse number="8">Ty av nåden är ni frälsta genom tron, och det inte av er själva, Guds gåva är det,</verse>
				<verse number="9">inte av gärningar, för att ingen ska berömma sig.</verse>
				<verse number="10">För vi är hans verk, skapade i Kristus Jesus till goda gärningar, som Gud har förberett för att vi ska vandra i dem.</verse>
				<verse number="11">Tänk därför på att ni, som förut var hedningar i köttet och blev kallade oomskurna av dem som kallas omskurna genom den omskärelse som är gjord på köttet med händer,</verse>
				<verse number="12">att ni på den tiden var utan Kristus, utestängda från medborgarskapet i Israel och utan del i förbunden med deras löfte, utan hopp och utan Gud i världen.</verse>
				<verse number="13">Men nu har ni, som en gång var långt borta, i Kristus Jesus kommit nära genom Kristi blod.</verse>
				<verse number="14">För han är vår frid. Han har gjort de båda till ett och har brutit ner skiljemuren,</verse>
				<verse number="15">då han i sitt kött tog bort fiendskapen, nämligen lagen med dess bud och föreskrifter, för att han av de två skulle i sig själv skapa en ny människa och så skapa frid.</verse>
				<verse number="16">Så skulle han försona de båda med Gud i en kropp genom korset, sedan han genom det hade dödat fiendskapen.</verse>
				<verse number="17">Och han kom och predikade frid för er som var långt borta och för dem som var nära.</verse>
				<verse number="18">För genom honom har vi båda i en och samme Ande tillträde till Fadern.</verse>
				<verse number="19">Därför är ni nu inte längre gäster och främlingar utan medborgare med de heliga och tillhör Guds familj,</verse>
				<verse number="20">uppbyggda på apostlarnas och profeternas grund, där hörnstenen är Jesus Kristus själv.</verse>
				<verse number="21">I honom sammanfogas hela byggnaden och växer till ett heligt tempel i Herren.</verse>
				<verse number="22">I honom blir också ni sammanbyggda till en Guds boning genom Anden.</verse>
			</chapter>
			<chapter number="3">
				<verse number="1">Därför är jag, Paulus, Kristi Jesu fånge för er skull, ni hedningar.</verse>
				<verse number="2">Ni har väl hört om det uppdrag som Gud i sin nåd gav mig för er skull,</verse>
				<verse number="3">hur han genom en uppenbarelse gjorde hemligheten känd för mig, som jag förut i korthet har skrivit,</verse>
				<verse number="4">genom vilket ni kan förstå när ni läser detta, vilken insikt jag har i Kristi hemlighet,</verse>
				<verse number="5">som inte varit känt bland människors barn i tidigare generationer, såsom den nu genom Anden har blivit uppenbarad för hans heliga apostlar och profeter,</verse>
				<verse number="6">att hedningarna skulle bli medarvingar och höra till samma kropp och bli delaktiga i hans löfte i Kristus, genom evangeliet,</verse>
				<verse number="7">vars tjänare jag har blivit efter den gåva av Guds nåd, som gavs åt mig genom hans mäktiga kraft.</verse>
				<verse number="8">Åt mig, som är den allra ringaste bland alla heliga, gavs denna nåd att bland hedningarna predika evangeliet om Kristi ofattbara rikedom.</verse>
				<verse number="9">Och att upplysa alla om, vad delaktigheten är i den hemlighet som från världens begynnelse har varit fördold i Gud, som har skapat allt genom Jesus Kristus,</verse>
				<verse number="10">för att Guds mångfaldiga vishet nu genom församlingen skulle bli känd för furstendömena och makterna i det himmelska,</verse>
				<verse number="11">enligt det eviga beslut som han utförde i Kristus Jesus, vår Herre.</verse>
				<verse number="12">I honom har vi frimodighet och förtröstan om tillträde genom tron på honom.</verse>
				<verse number="13">Därför ber jag, att ni inte ska tappa modet genom mina lidanden för er skull, vilka är er ära.</verse>
				<verse number="14">Därför böjer jag mina knän för vår Herre Jesu Kristi Fader,</verse>
				<verse number="15">från vilken varje familj i himlen och på jorden har sitt namn,</verse>
				<verse number="16">för att han enligt sin härlighets rikedom ville ge er kraft så att ni blir styrkta till den inre människan genom hans Ande,</verse>
				<verse number="17">att Kristus genom tron kan bo i era hjärtan, rotade och grundade i kärleken,</verse>
				<verse number="18">så att ni med alla de heliga ska kunna förstå vad bredden och längden och djupet och höjden är,</verse>
				<verse number="19">och lära känna Kristi kärlek som övergår kunskapen, för att ni ska bli uppfyllda av all Guds fullhet.</verse>
				<verse number="20">Men honom som förmår göra oändligt mycket mer än allt det vi ber eller tänker, enligt den kraft som verkar i oss,</verse>
				<verse number="21">honom tillhör äran i församlingen genom Kristus Jesus, genom alla släktled i evigheternas evighet. Amen.</verse>
			</chapter>
			<chapter number="4">
				<verse number="1">Så förmanar jag nu er, jag som är en fånge i Herren, att vandra värdigt den kallelse varmed ni har blivit kallade,</verse>
				<verse number="2">med all ödmjukhet och saktmodighet, med tålamod, så att ni i kärlek har fördrag med varandra.</verse>
				<verse number="3">Gör allt för att bevara Andens enhet genom fridens band:</verse>
				<verse number="4">En kropp och en Ande, såsom ni också har blivit kallade till ett hopp, vid er kallelse.</verse>
				<verse number="5">En Herre, en tro, ett dop,</verse>
				<verse number="6">en Gud och allas Fader, som är över alla och genom alla och i er alla.</verse>
				<verse number="7">Men åt var och en av oss blev nåden given i överensstämmelse med Kristi gåvas mått.</verse>
				<verse number="8">Därför säger han: När han for upp i höjden, förde han bort fångenskapen som fånge, och han gav människorna gåvor.</verse>
				<verse number="9">Men detta: Han for upp, vad betyder det, om inte att han också först for ner till de lägre delarna av jorden?</verse>
				<verse number="10">Han som for ner är också densamme som for upp över alla himlar för att han skulle uppfylla allt.</verse>
				<verse number="11">Och han gav några till apostlar, några till profeter, några till evangelister och några till herdar och lärare,</verse>
				<verse number="12">för att göra de heliga fullkomliga till att utföra sin tjänst att bygga upp Kristi kropp,</verse>
				<verse number="13">tills att vi alla når fram till enheten i tron och i kunskapen om Guds Son, till en fullkomlig man och till det mått av mognad som hör till Kristi fullhet.</verse>
				<verse number="14">För att vi inte längre ska vara barn som drivs omkring vind för våg av varje vindkast i läran, genom människors bedrägliga spel och listighet, som de ligger på lur för att bedra med.</verse>
				<verse number="15">Utan tala sanning i kärlek, så att vi i allt kan växa upp till honom som är huvudet, Kristus.</verse>
				<verse number="16">Från honom sammanfogas hela kroppen och hålls samman genom det stöd som varje led ger, med den kraft som är fördelad åt varje enskild del, som gör att kroppen växer till och bygger upp sig själv i kärlek.</verse>
				<verse number="17">Därför säger jag detta och betygar i Herren, att ni inte längre ska vandra såsom de andra hedningarna vandrar i deras sinnes fåfänglighet,</verse>
				<verse number="18">förmörkade till förståndet och främmande för livet i Gud på grund av den okunnighet som är i dem därför att deras hjärtan är förblindade,</verse>
				<verse number="19">vilka, efter att ha blivit känslokalla, ger sig hän åt lösaktighet för att bedriva all slags orenhet med ett omåttligt begär.</verse>
				<verse number="20">Men ni har inte lärt känna Kristus så,</verse>
				<verse number="21">om ni annars har hört honom och blivit undervisade av honom enligt den sanning som finns hos Jesus.</verse>
				<verse number="22">Så lägg nu bort det som hör till ert förra levnadssätt, den gamla människan som är fördärvad genom de bedrägliga begären,</verse>
				<verse number="23">och förnyas i ert sinnes ande</verse>
				<verse number="24">och ikläd er den nya människan, som är skapad efter Gud i sanningens rättfärdighet och helighet.</verse>
				<verse number="25">Lägg därför bort lögnen och tala sanning, var och en med sin nästa, vi är ju varandras lemmar.</verse>
				<verse number="26">Vredgas, men synda inte. Låt inte solen gå ner över er vrede.</verse>
				<verse number="27">Ge inte heller djävulen något utrymme.</verse>
				<verse number="28">Den som stjäl ska inte längre stjäla, utan i stället arbeta och göra det som är gott med sina händer, så att han kan ha något att dela med sig åt den som behöver.</verse>
				<verse number="29">Låt inget oanständigt tal komma ur er mun, utan bara det som är gott till uppbyggelse, där det behövs, så att det ger nåd åt dem som hör på.</verse>
				<verse number="30">Och bedröva inte Guds Helige Ande, som ni har fått som ett sigill till förlossningens dag.</verse>
				<verse number="31">Låt all bitterhet och häftighet och vrede och skrikande och hädelse tillsammans med all ondska vara långt borta från er.</verse>
				<verse number="32">Och var i stället vänliga och barmhärtiga mot varandra och förlåt varandra, så som också Gud i Kristus har förlåtit er.</verse>
			</chapter>
			<chapter number="5">
				<verse number="1">Bli därför Guds efterföljare, så som älskade barn,</verse>
				<verse number="2">och vandra i kärlek, såsom också Kristus har älskat oss och utgivit sig själv för oss som en gåva och ett offer åt Gud, till en välbehaglig doft.</verse>
				<verse number="3">Men otukt och all orenhet eller girighet ska inte ens nämnas bland er, såsom det anstår heliga,</verse>
				<verse number="4">inte heller skamligt eller dåraktigt tal eller gyckel, utan i stället tacksägelse.</verse>
				<verse number="5">För ni vet detta, att ingen otuktig eller oren eller girig, som är en avgudadyrkare, har någon arvedel i Kristi och Guds rike.</verse>
				<verse number="6">Låt ingen bedra er med tomma ord, för på grund av sådant kommer Guds vrede över olydnadens barn.</verse>
				<verse number="7">Ha därför ingen gemenskap med dem.</verse>
				<verse number="8">För ni var förut mörker, men nu är ni ljus i Herren. Vandra såsom ljusets barn.</verse>
				<verse number="9">För Andens frukt består i all godhet och rättfärdighet och sanning.</verse>
				<verse number="10">Pröva vad som är behagligt för Herren.</verse>
				<verse number="11">Och ha ingen delaktighet i mörkrets ofruktbara gärningar, utan tillrättavisa dem i stället.</verse>
				<verse number="12">För vad de gör i hemlighet är till och med skamligt att tala om.</verse>
				<verse number="13">Men allt detta blir uppenbarat när det avslöjas av ljuset, för allt det som blivit uppenbarat är ljus.</verse>
				<verse number="14">Därför säger han: Vakna upp, du som sover, och stå upp från de döda, så ska Kristus ge dig ljus.</verse>
				<verse number="15">Se därför noga till hur ni vandrar, inte som ovisa utan som visa,</verse>
				<verse number="16">ta väl vara på tiden, för dagarna är onda.</verse>
				<verse number="17">Var därför inte oförståndiga utan förstå vad som är Herrens vilja.</verse>
				<verse number="18">Och drick er inte berusade av vin, det leder till ett dåligt levnadssätt, utan låt er uppfyllas av Anden.</verse>
				<verse number="19">Tala till varandra i psalmer och lovsånger och andliga sånger, och sjung och spela för Herren i ert hjärta,</verse>
				<verse number="20">och tacka alltid Gud och Fadern för allt i vår Herre Jesu Kristi namn.</verse>
				<verse number="21">Underordna er varandra i fruktan för Gud.</verse>
				<verse number="22">Ni hustrur, underordna er era män, såsom under Herren,</verse>
				<verse number="23">för mannen är hustruns huvud, liksom också Kristus är församlingens huvud, och han är kroppens Frälsare.</verse>
				<verse number="24">Därför, såsom församlingen är underordnad Kristus, så ska också hustrurna i allt vara det mot sina män.</verse>
				<verse number="25">Ni män, älska era hustrur såsom också Kristus har älskat församlingen, och utgivit sig själv för henne</verse>
				<verse number="26">för att han skulle helga henne, genom att han renar henne i vattnets bad, genom ordet,</verse>
				<verse number="27">för att kunna ställa fram henne inför sig själv, en härlig församling, utan fläck eller skrynkla eller något annat sådant, utan för att hon skulle vara helig och fläckfri.</verse>
				<verse number="28">På samma sätt är männen skyldiga att älska sina hustrur såsom sina egna kroppar. Den som älskar sin hustru älskar sig själv.</verse>
				<verse number="29">För ingen har någonsin hatat sitt eget kött, utan man ger det näring och vårdar det, såsom också Herren gör med församlingen.</verse>
				<verse number="30">För vi är delar av hans kropp, av hans kött och av hans ben.</verse>
				<verse number="31">Därför ska en man lämna sin far och sin mor och hålla sig till sin hustru, och de två ska bli ett kött.</verse>
				<verse number="32">Denna hemlighet är stor, nu talar jag om Kristus och församlingen.</verse>
				<verse number="33">Men även var och en av er ska älska sin hustru som sig själv, och hustrun ska visa sin man aktning.</verse>
			</chapter>
			<chapter number="6">
				<verse number="1">Ni barn, lyd era föräldrar i Herren, för det är rätt.</verse>
				<verse number="2">Hedra din far och din mor, vilket är det första bud som har ett löfte med sig,</verse>
				<verse number="3">för att det ska gå dig väl och du ska leva länge på jorden.</verse>
				<verse number="4">Och ni fäder, reta inte era barn till vrede, utan lär upp dem genom att fostra och förmana dem i Herren.</verse>
				<verse number="5">Ni tjänare, lyd era jordiska herrar med fruktan och bävan, av uppriktigt hjärta, såsom mot Kristus,</verse>
				<verse number="6">inte som ögontjänare för att behaga människor, utan såsom Kristi tjänare som av hjärtat gör det Gud vill.</verse>
				<verse number="7">Gör er tjänst med villighet, som för Herren och inte för människor.</verse>
				<verse number="8">Ni vet att var och en som gör något gott ska få igen det av Herren, vare sig han är slav eller fri.</verse>
				<verse number="9">Och ni herrar, gör detsamma mot dem. Lägg bort alla hotelser, och vet att också er Herre är i himlarna och han gör inte skillnad på människor.</verse>
				<verse number="10">Till sist, mina bröder, bli starka i Herren och i hans väldiga kraft.</verse>
				<verse number="11">Ta på er hela Guds vapenrustning, så att ni kan stå emot djävulens listiga angrepp.</verse>
				<verse number="12">För vår strid är inte mot kött och blod utan mot furstendömen, mot makterna, mot mörkrets världshärskare i denna världen, mot ondskans andemakter i himlarna.</verse>
				<verse number="13">Ta därför på er hela Guds vapenrustning, så att ni kan stå emot på den onda dagen, och förbli stående när ni har fullgjort allt.</verse>
				<verse number="14">Stå därför fasta, spänn på er sanningen som bälte kring era höfter och kläd er i rättfärdighetens pansar</verse>
				<verse number="15">och ha som skor på fötterna den beredskap som fridens evangelium ger.</verse>
				<verse number="16">Framför allt ta trons sköld, med vilken ni kan släcka alla den ondes brinnande pilar.</verse>
				<verse number="17">Och ta frälsningens hjälm och Andens svärd som är Guds ord,</verse>
				<verse number="18">under all bön och åkallan, be alltid i Anden. Och vaka med all uthållighet och bön för alla de heliga,</verse>
				<verse number="19">och för mig, att ord ska ges mig när jag öppnar min mun, så att jag med frimodighet gör evangeliets hemlighet känd,</verse>
				<verse number="20">för vars skull jag är ett sändebud i bojor, så att jag i detta kan tala frimodigt, som jag bör.</verse>
				<verse number="21">Men för att också ni ska få veta hur det står till med mig och vad jag gör, ska Tykikus, den älskade brodern och trogne tjänaren i Herren, underrätta er om allt.</verse>
				<verse number="22">Jag har sänt honom till er, för att ni ska få veta hur det står till med oss, och för att han ska trösta era hjärtan.</verse>
				<verse number="23">Frid vare med bröderna och kärlek med tro, från Gud, Fadern, och Herren Jesus Kristus.</verse>
				<verse number="24">Nåd vare med alla dem som älskar vår Herre Jesus Kristus i uppriktighet. Amen.</verse>
			</chapter>
		</book>
		<book number="50">
			<chapter number="1">
				<verse number="1">Paulus och Timoteus, Jesu Kristi tjänare, till alla de heliga i Kristus Jesus, som är i Filippi, tillsammans med församlingsledarna och församlingstjänarna.</verse>
				<verse number="2">Nåd vare med er och frid från Gud, vår Fader, och Herren Jesus Kristus.</verse>
				<verse number="3">Jag tackar min Gud var gång jag tänker på er.</verse>
				<verse number="4">I alla mina böner ber jag alltid med glädje för er alla,</verse>
				<verse number="5">för er delaktighet i evangeliet från första dagen ända till nu.</verse>
				<verse number="6">Jag är övertygad om detta, att han som har börjat ett gott verk i er ska fullborda det intill Jesu Kristi dag.</verse>
				<verse number="7">Det är då rätt att jag tänker så om er alla, därför att jag har er i mitt hjärta, eftersom ni alla är delaktiga med mig i nåden, både i mina bojor och när jag försvarar och befäster evangeliet.</verse>
				<verse number="8">För Gud är mitt vittne till hur djupt jag längtar efter er alla med Jesu Kristi innerliga kärlek.</verse>
				<verse number="9">Och det är min bön att er kärlek mer och mer ska överflöda i kunskap och omdöme i allt,</verse>
				<verse number="10">så att ni kan bedöma vad som är bäst, så att ni kan vara rena och skuldfria på Kristi dag,</verse>
				<verse number="11">uppfyllda med rättfärdighetens frukter som kommer genom Jesus Kristus, till Guds ära och pris.</verse>
				<verse number="12">Men jag vill att ni ska veta, bröder, att det som har hänt mig har snarare lett till framgång för evangeliet,</verse>
				<verse number="13">så att mina bojor i Kristus har blivit uppenbart för hela pretoriet och för alla andra.</verse>
				<verse number="14">Och många av bröderna har genom mina bojor stärkts i sin tro på Herren, så att de ännu mer vågar tala ordet utan fruktan.</verse>
				<verse number="15">Visst finns det de som också predikar Kristus av avundsjuka och stridslystnad, men andra gör det med en god avsikt.</verse>
				<verse number="16">De förra predikar ju Kristus av stridslystnad, inte med rena motiv, utan i tanke att vålla mig bekymmer i mina bojor.</verse>
				<verse number="17">Men de senare gör det av kärlek, för de vet att jag är satt till att försvara evangeliet.</verse>
				<verse number="18">Än sen? Kristus blir ändå på ett eller annat sätt predikad, antingen för syns skull eller i sanning, och det är jag glad över, och jag vill fortsätta att glädja mig.</verse>
				<verse number="19">För jag vet att detta ska leda till min frälsning, genom er bön och den hjälp som Jesu Kristi Ande ger.</verse>
				<verse number="20">För min innerliga längtan och mitt hopp är att jag inte på något sätt ska komma på skam, utan Kristus ska nu såsom alltid med all frimodighet bli förhärligad i min kropp, vare sig genom liv eller genom död.</verse>
				<verse number="21">För att leva är för mig Kristus och döden en vinst.</verse>
				<verse number="22">Men om det att leva i köttet för mig innebär att mitt arbete bär frukt, så vet jag inte vilket jag ska välja.</verse>
				<verse number="23">För jag dras åt båda hållen. Jag längtar efter att få bryta upp och vara hos Kristus, vilket skulle vara mycket bättre.</verse>
				<verse number="24">Men att bli kvar i köttet är mer angeläget för er skull.</verse>
				<verse number="25">Och då jag är övertygad om det, vet jag att jag ska bli kvar och stanna hos er alla till er tillväxt och glädje i tron,</verse>
				<verse number="26">så att er glädje kan överflöda än mer i Kristus Jesus för min skull, genom att jag kommer till er igen.</verse>
				<verse number="27">Se bara till att ni lever på ett sätt som är värdigt Kristi evangelium, så att jag, vare sig jag besöker er eller är någon annanstans, får höra om er att ni står fasta i en ande och med ett sinne kämpar tillsammans för evangeliets tro,</verse>
				<verse number="28">och inte på något sätt låter er skrämmas av motståndarna, vilket för dem är ett tecken på undergång, men för er ett tecken på frälsning, och det från Gud.</verse>
				<verse number="29">För åt er är det givet för Kristi skull, inte bara att tro på honom, utan också att lida för hans skull.</verse>
				<verse number="30">Ni har samma strid att utkämpa, som ni såg att jag hade och nu hör att jag har.</verse>
			</chapter>
			<chapter number="2">
				<verse number="1">Om det nu finns någon tröst i Kristus, någon uppmuntran i kärlek, någon Andens gemenskap, någon hjärtlighet och barmhärtighet,</verse>
				<verse number="2">så gör min glädje fullkomlig, genom att ni har samma tankesätt, samma kärlek och sinnelag i full enighet.</verse>
				<verse number="3">Låt inget ske av stridslystnad eller begär efter fåfänglig ära, utan i ödmjukhet anse andra för mer än er själva.</verse>
				<verse number="4">Se inte var och en på sitt eget bästa, utan var och en också på andras bästa.</verse>
				<verse number="5">Var så till sinnes som också Kristus Jesus var,</verse>
				<verse number="6">vilken, då han var i Guds gestalt, inte ansåg det som en rövad skatt att vara jämlik Gud,</verse>
				<verse number="7">utan utgav sig själv, och tog på sig en tjänares gestalt, och blev lik oss människor.</verse>
				<verse number="8">Och sedan han hade trätt fram som en människa ödmjukade han sig själv och blev lydig intill döden, ja, intill döden på korset.</verse>
				<verse number="9">Därför har också Gud upphöjt honom och gett honom ett namn som är över alla namn,</verse>
				<verse number="10">för att i Jesu namn alla knän ska böja sig, deras som är i himlen och på jorden och under jorden,</verse>
				<verse number="11">och för att alla tungor ska bekänna att Jesus Kristus är Herren, Gud, Fadern, till ära.</verse>
				<verse number="12">Därför, mina älskade, såsom ni alltid har varit lydiga så ska ni med fruktan och bävan arbeta på er frälsning, inte bara i min närvaro utan ännu mycket mer nu i min frånvaro.</verse>
				<verse number="13">För Gud är den som verkar i er, både vilja och gärning, efter sin goda vilja.</verse>
				<verse number="14">Gör allting utan att klaga och tveka,</verse>
				<verse number="15">så att ni må vara oklanderliga och rena, Guds fläckfria barn mitt ibland ett falskt och fördärvat släkte, bland vilka ni lyser såsom ljus i världen.</verse>
				<verse number="16">Håll fast vid livets ord, så att jag kan glädja mig på Kristi dag, över att jag inte har löpt förgäves eller arbetat förgäves.</verse>
				<verse number="17">Ja, även om jag utgjuts vid er tros offer och tjänst, så är jag glad och gläds med er alla.</verse>
				<verse number="18">Och av samma skäl ska ni också vara glada och glädjas med mig.</verse>
				<verse number="19">Men jag hoppas i Herren Jesus att snart kunna sända Timoteus till er, så att också jag får bli vid gott mod, när jag får veta hur ni har det.</verse>
				<verse number="20">För jag har ingen likasinnad som så uppriktigt kommer att ha omsorg om er.</verse>
				<verse number="21">För alla söker de sitt, inte det som tillhör Jesus Kristus.</verse>
				<verse number="22">Men ni vet att han hållit provet, för han har arbetat med mig i evangeliets tjänst som ett barn med sin far.</verse>
				<verse number="23">Honom hoppas jag därför kunna sända, så snart jag har fått se hur det går för mig.</verse>
				<verse number="24">Men jag förtröstar på Herren att jag snart också ska kunna komma själv.</verse>
				<verse number="25">Likväl har jag ansett det nödvändigt att skicka Epafroditus till er, min broder, medarbetare och medkämpe, som ni sände för att hjälpa mig med det som jag behöver,</verse>
				<verse number="26">eftersom han längtade efter er alla och var orolig, därför att ni hade hört att han var sjuk.</verse>
				<verse number="27">Och sjuk var han verkligen, nära döden, men Gud förbarmade sig över honom, och inte bara över honom, utan också över mig, för att jag inte skulle få sorg på sorg.</verse>
				<verse number="28">Desto mer angelägen har jag därför varit att sända honom, för att ni skulle bli glada, när ni åter fick se honom, och jag skulle få mindre sorg.</verse>
				<verse number="29">Så ta därför emot honom i Herren med all glädje, och värdera högt sådana som honom.</verse>
				<verse number="30">För på grund av sitt arbete för Kristus var han nära döden, utan att bekymra sig för sitt liv för att fullgöra det som fattades i er tjänst för mig.</verse>
			</chapter>
			<chapter number="3">
				<verse number="1">För övrigt, mina bröder, gläd er i Herren. Att skriva till er samma sak är för mig inte något besvär, och för er är det en trygghet.</verse>
				<verse number="2">Se upp för hundarna, se upp för de onda arbetarna, se upp för sönderskärelsen.</verse>
				<verse number="3">För vi är de omskurna, vi som tjänar Gud i anden och berömmer oss av Kristus Jesus och inte förtröstar på köttet,</verse>
				<verse number="4">även om också jag skulle kunna förlita mig på köttet. Om någon annan tycker att han kan förlita sig på köttet, så kan jag det ännu mer:</verse>
				<verse number="5">Omskuren på åttonde dagen, av Israels folk, av Benjamins stam, en hebré av hebreer, efter lagen en farisé,</verse>
				<verse number="6">i fråga om iver en förföljare av församlingen, i fråga om den rättfärdighet som är efter lagen, oklanderlig.</verse>
				<verse number="7">Men det som var en vinning för mig, det har jag för Kristi skull räknat som en förlust.</verse>
				<verse number="8">Ja, utan tvekan. Och jag räknar allt som förlust på grund av det som är långt mer värt: kunskapen om Kristus Jesus, min Herre. För hans skull har alltsammans förlorat sitt värde och jag räknar det som skräp, för att jag ska vinna Kristus,</verse>
				<verse number="9">och bli funnen i honom, inte med min egen rättfärdighet som kommer av lagen, utan den som kommer genom Kristi tro, rättfärdigheten av Gud genom tron,</verse>
				<verse number="10">för att lära känna honom och hans uppståndelses kraft och bli delaktig i hans lidanden, i det att jag blir lik honom i hans död,</verse>
				<verse number="11">om jag så skulle kunna nå fram till uppståndelsen från de döda.</verse>
				<verse number="12">Inte som om jag redan har uppnått det eller redan är fullkomlig, men jag jagar efter att gripa det eftersom jag själv har blivit gripen av Kristus Jesus.</verse>
				<verse number="13">Bröder, jag menar inte att jag redan har gripit det, men ett gör jag: Jag glömmer det som ligger bakom och sträcker mig mot det som ligger framför.</verse>
				<verse number="14">Jag jagar mot målet, för segerlönen, enligt Guds kallelse ovanifrån i Kristus Jesus.</verse>
				<verse number="15">Låt oss därför, så många som är fullkomliga, tänka så. Och om ni i något avseende tänker annorlunda, så ska Gud uppenbara också detta för er.</verse>
				<verse number="16">Men, så långt som vi har kommit, låt oss vandra efter samma regel och ha samma tankesätt.</verse>
				<verse number="17">Var mina efterföljare, bröder, och se på dem som lever så, efter den förebild ni har i oss.</verse>
				<verse number="18">Jag har ofta sagt till er, och säger det nu också under tårar, att många lever såsom fiender till Kristi kors,</verse>
				<verse number="19">vilkas slut är undergång. De har buken till sin Gud och sin ära i det som är deras skam, dessa som bara tänker på det jordiska.</verse>
				<verse number="20">Men vi har vårt medborgarskap i himlarna, varifrån vi även väntar Frälsaren, Herren Jesus Kristus,</verse>
				<verse number="21">som ska förvandla vår förgängliga kropp, så att den blir lik hans härlighetskropp, genom den kraft varmed han också förmår underlägga sig allt.</verse>
			</chapter>
			<chapter number="4">
				<verse number="1">Därför, mina älskade och efterlängtade bröder, min glädje och min krona, stå fasta på detta sätt i Herren, mina älskade.</verse>
				<verse number="2">Evodia förmanar jag, och Syntyke förmanar jag, att de ska vara eniga i Herren.</verse>
				<verse number="3">Och jag ber också dig, trofaste medhjälpare: Hjälp dem, vilka har kämpat med mig för evangeliet, tillsammans även med Klemens och mina andra medarbetare, som har sina namn i livets bok.</verse>
				<verse number="4">Gläd er alltid i Herren. Och än en gång säger jag: Gläd er!</verse>
				<verse number="5">Låt er fördragsamhet bli känd av alla människor. Herren är nära.</verse>
				<verse number="6">Var inte bekymrade för något, utan låt alla era önskningar bli kända inför Gud genom åkallan och bön med tacksägelse.</verse>
				<verse number="7">Och Guds frid, som övergår allt förstånd, ska bevara era hjärtan och era sinnen i Kristus Jesus.</verse>
				<verse number="8">För övrigt, bröder, allt som är sant, allt som är värt aktning, allt som är rätt, allt som är rent, allt som är värt att älska, allt som är lovvärt, och om det finns någon dygd och något som förtjänar att prisas, tänk på det.</verse>
				<verse number="9">Gör det som ni både har lärt och tagit emot och hört och sett hos mig, och fridens Gud ska vara med er.</verse>
				<verse number="10">Men det har glatt mig mycket i Herren, att er omtanke om mig nu till slut har blommat upp igen, på vilket ni tänkte förut också, men då hade ni inte någon möjlighet.</verse>
				<verse number="11">Detta säger jag inte för att jag saknar något, för jag har lärt mig att vara nöjd med det jag har.</verse>
				<verse number="12">Jag vet hur det är att ha det knappt och jag vet hur det är att ha överflöd. Med allt och med alla förhållanden är jag förtrogen, både att vara mätt och att vara hungrig, både att ha överflöd och att lida brist.</verse>
				<verse number="13">Allt förmår jag genom Kristus som ger mig kraft.</verse>
				<verse number="14">Men ni gjorde rätt som deltog i min bedrövelse.</verse>
				<verse number="15">Och ni filipper vet också, att i evangeliets första tid, när jag reste från Makedonien, hade ingen församling utom ni en sådan gemenskap med mig att det kunde föras räkenskap över givet och mottaget.</verse>
				<verse number="16">För också i Thessalonike skickade ni mig både en och två gånger vad jag behövde.</verse>
				<verse number="17">Inte för att jag söker efter en gåva, utan jag söker frukten som överflödar för er räkning.</verse>
				<verse number="18">För jag har allt och det i överflöd. Jag har mer än nog, sedan jag av Epafroditus har tagit emot det som kom från er, en ljuvlig doft, ett väl mottaget offer, välbehagligt för Gud.</verse>
				<verse number="19">Och min Gud ska fylla alla era behov efter sin rikedom i härlighet genom Kristus Jesus.</verse>
				<verse number="20">Men vår Gud och Fader tillhör äran i evigheternas evigheter. Amen.</verse>
				<verse number="21">Hälsa alla heliga i Kristus Jesus. De bröder som är med mig hälsar er.</verse>
				<verse number="22">Alla de heliga hälsar er, särskilt de som hör till kejsarens hus.</verse>
				<verse number="23">Vår Herre Jesu Kristi nåd vare med er alla. Amen.</verse>
			</chapter>
		</book>
		<book number="51">
			<chapter number="1">
				<verse number="1">Paulus, Jesu Kristi apostel genom Guds vilja, och brodern Timoteus,</verse>
				<verse number="2">till de heliga och trofasta bröderna i Kristus, som är i Kolosse. Nåd vare med er och frid från Gud, vår Fader, och Herren Jesus Kristus.</verse>
				<verse number="3">Vi tackar alltid Gud och vår Herre Jesu Kristi Fader, när vi ber för er.</verse>
				<verse number="4">För vi har hört om er tro i Kristus Jesus och er kärlek till alla heliga,</verse>
				<verse number="5">på grund av hoppet som är förvarat åt er i himlen, det som ni förut hörde genom sanningens ord, evangeliet,</verse>
				<verse number="6">som har kommit till er, liksom också i hela världen och bär frukt, såsom det också har gjort bland er, från den dag då ni hörde det och lärde känna Guds nåd i sanning.</verse>
				<verse number="7">Såsom ni också lärde er av Epafras, vår älskade medtjänare, som är en trogen Kristi tjänare för er,</verse>
				<verse number="8">som också berättade för oss om er kärlek i Anden.</verse>
				<verse number="9">Därför har också vi, ända sedan den dagen vi hörde om det, inte upphört att be för er och önska att ni ska bli uppfyllda med kunskap om hans vilja, med all andlig visdom och förstånd,</verse>
				<verse number="10">så att ni kan vandra värdigt Herren och i allt behaga honom, och bära frukt i alla slags goda gärningar och växa till i kunskapen om Gud,</verse>
				<verse number="11">och efter hans härliga makt bli styrkta med all kraft till tålamod och uthållighet i allt, med glädje,</verse>
				<verse number="12">och tacka Fadern, som har gjort oss värdiga att få del i de heligas arv i ljuset.</verse>
				<verse number="13">Han som har frälst oss från mörkrets välde och fört oss in i sin älskade Sons rike.</verse>
				<verse number="14">I honom har vi förlossningen genom hans blod, syndernas förlåtelse.</verse>
				<verse number="15">Han är den osynlige Gudens avbild, förstfödd framför allt skapat.</verse>
				<verse number="16">För genom honom skapades allt det som är i himlarna och det som är på jorden, det synliga och det osynliga, vare sig det är troner eller herradömen eller furstedömen eller väldigheter. Allt är skapat genom honom och till honom.</verse>
				<verse number="17">Och han är före allting, och allt består genom honom.</verse>
				<verse number="18">Och han är huvudet för kroppen, församlingen. Han är begynnelsen, den förstfödde från de döda, för att han i allt skulle vara den främste.</verse>
				<verse number="19">Ty det har behagat Fadern att låta hela fullheten bo i honom</verse>
				<verse number="20">och genom honom försona allt med sig själv, sedan han har skapat frid genom blodet på hans kors – genom honom, vare sig det som är på jorden eller det som är i himlarna.</verse>
				<verse number="21">Också ni, som tidigare var främmande och i ert sinnelag fiender genom onda gärningar,</verse>
				<verse number="22">har han nu försonat i hans jordiska kropp genom döden, för att han skulle ställa fram er inför sig, heliga, fläckfria och fria från anklagelser,</verse>
				<verse number="23">om ni förblir i tron, grundade och fasta, och utan att låta er rubbas från hoppet i det evangelium som ni har hört, som blivit predikat för allt skapat under himlen, och vars tjänare jag, Paulus, har blivit.</verse>
				<verse number="24">Nu gläder jag mig i mina lidanden för er, och det som fattas av Kristuslidanden uppfyller jag i mitt kött, för hans kropp, som är församlingen.</verse>
				<verse number="25">Dess tjänare har jag blivit enligt Guds plan för er, för att fullt ut predika Guds ord,</verse>
				<verse number="26">den hemlighet som genom tider och släktled varit dold men nu har uppenbarats för hans heliga,</verse>
				<verse number="27">för vilka Gud ville göra känt hur rik på härlighet denna hemlighet är bland hedningarna, som är Kristus i er, härlighetens hopp.</verse>
				<verse number="28">Honom predikar vi, och vi förmanar varje människa och undervisar varje människa med all vishet, så att vi kan ställa fram varje människa fullkomlig i Kristus Jesus.</verse>
				<verse number="29">För detta arbetar jag också, och kämpar i hans kraft, som verkar mäktigt i mig.</verse>
			</chapter>
			<chapter number="2">
				<verse number="1">Jag vill nämligen att ni ska veta vilken kamp jag har för er och för dem i Laodicea, och för alla dem som inte har sett mig personligen i köttet,</verse>
				<verse number="2">för att deras hjärtan ska få tröst, genom att de blir sammanfogade i kärlek och når fram till hela rikedomen av en full insikt, till kunskap om Guds hemlighet, både Faderns och Kristi.</verse>
				<verse number="3">I honom ligger alla visdomens och kunskapens skatter fördolda.</verse>
				<verse number="4">Men detta säger jag för att ingen ska bedra er med övertalande ord.</verse>
				<verse number="5">För även om jag till köttet är frånvarande, så är jag ändå hos er i anden och gläder mig, när jag ser er ordning och fastheten i er tro på Kristus.</verse>
				<verse number="6">Såsom ni nu har tagit emot Herren Kristus Jesus, så lev i honom,</verse>
				<verse number="7">rotade och uppbyggda i honom och fasta i tron, såsom ni har blivit undervisade, och överflöda i den med tacksägelse.</verse>
				<verse number="8">Se till att inte någon rövar bort er genom filosofi och tomt bedrägeri, efter människors traditioner, efter världens läror och inte efter Kristus.</verse>
				<verse number="9">För i honom bor Gudomens hela fullhet kroppsligen,</verse>
				<verse number="10">och i honom är ni fullkomliga, i honom som är huvudet över alla furstar och väldigheter.</verse>
				<verse number="11">I honom har ni också blivit omskurna med den omskärelse som inte sker med händer, utan med Kristi omskärelse, då ni avkläddes köttets syndakropp,</verse>
				<verse number="12">när ni blev begravda med honom i dopet, i vilket ni också med honom är uppståndna genom den tro som Gud verkar, som uppväckte honom från de döda.</verse>
				<verse number="13">Och ni, som var döda i era synder och i ert oomskurna kött, har han gjort levande med honom, i och med att han förlät alla era synder</verse>
				<verse number="14">och utplånade den handskrift som genom sina stadgar vittnade emot oss, och han tog bort den genom att spika fast den på korset.</verse>
				<verse number="15">Han har avväpnat furstendömena och makterna och låtit dem bli till skam inför alla, genom att han öppet triumferade över dem genom honom.</verse>
				<verse number="16">Låt därför ingen döma er i fråga om mat eller dryck, eller i fråga om högtid eller nymånad eller sabbat,</verse>
				<verse number="17">som är en skugga av det som skulle komma, Kristi kropp.</verse>
				<verse number="18">Låt inte segerlönen tas ifrån er av någon som ger sig hän åt ödmjukhet och tillbedjan av änglar, och som fördjupar sig i sådant som han inte har sett, och till ingen nytta är uppblåst i sitt köttsliga sinne,</verse>
				<verse number="19">och inte håller sig till huvudet, från vilken hela kroppen genom leder och senor får kraft och sammanhållning och växer med den tillväxt som Gud ger.</verse>
				<verse number="20">Därför om ni med Kristus har dött bort från världens läror, varför låter ni då, som om ni ännu levde i världen, sådana bud läggas på er:</verse>
				<verse number="21">Rör inte, smaka inte, ta inte på det,</verse>
				<verse number="22">vilket allt ska förgås genom förbrukning, efter människors bud och läror?</verse>
				<verse number="23">Detta har visserligen ett sken av visdom, genom självvald andlighet och ödmjukhet och skoningslöshet mot kroppen, men det har inget värde utan tillfredsställer bara köttet.</verse>
			</chapter>
			<chapter number="3">
				<verse number="1">Då ni nu är uppståndna med Kristus, så sök det som är där ovan, där Kristus sitter på Guds högra sida.</verse>
				<verse number="2">Ha ert sinne vänt till det som är där ovan, inte till det som är på jorden.</verse>
				<verse number="3">För ni har dött, och ert liv är fördolt med Kristus i Gud.</verse>
				<verse number="4">När Kristus, som är vårt liv, uppenbaras, då ska också ni uppenbaras med honom i härlighet.</verse>
				<verse number="5">Så döda nu era lemmar som hör jorden till: otukt, orenhet, lusta, ont begär och girigheten som är avgudadyrkan,</verse>
				<verse number="6">för vars skull Guds vrede kommer över olydnadens barn.</verse>
				<verse number="7">I dem vandrade ni också en gång då ni levde i dem.</verse>
				<verse number="8">Men lägg nu också ni bort allt detta: vrede, ilska, ondska, smädelse och skamligt tal från er mun.</verse>
				<verse number="9">Ljug inte för varandra, ni som har klätt av er den gamla människan med hennes gärningar</verse>
				<verse number="10">och klätt er i den nya, som förnyas till kunskap efter hans bild som har skapat honom,</verse>
				<verse number="11">där ingen är grek eller jude, omskuren eller oomskuren, barbar eller skyt, slav eller fri, utan Kristus är allt och i alla.</verse>
				<verse number="12">Klä er därför såsom Guds utvalda, heliga och älskade, i innerlig barmhärtighet, godhet, ödmjukhet, saktmodighet och tålamod.</verse>
				<verse number="13">Ha fördrag med varandra och förlåt varandra, om någon har något att förebrå en annan. Såsom Kristus har förlåtit er, så ska ni också förlåta.</verse>
				<verse number="14">Men framför allt, klä er i kärleken, som är fullkomlighetens band.</verse>
				<verse number="15">Och låt Guds frid regera i era hjärtan, till vilken ni även är kallade i en kropp, och var tacksamma.</verse>
				<verse number="16">Låt Kristi ord rikligen bo ibland er i all visdom. Undervisa och förmana varandra med psalmer och lovsånger och andliga sånger och sjung med tacksamhet till Herren i era hjärtan.</verse>
				<verse number="17">Och allt vad ni gör i ord eller handling, gör allt i Herren Jesu namn, och tacka Gud och Fadern genom honom.</verse>
				<verse number="18">Ni hustrur, underordna er era egna män, för så bör det vara i Herren.</verse>
				<verse number="19">Ni män, älska era hustrur och var inte bittra emot dem.</verse>
				<verse number="20">Ni barn, lyd era föräldrar i allt, för det är välbehagligt för Herren.</verse>
				<verse number="21">Ni fäder, reta inte era barn, för att de inte ska tappa modet.</verse>
				<verse number="22">Ni tjänare, lyd era jordiska herrar i allt, inte som inställsamma ögontjänare, utan av uppriktigt hjärta i fruktan för Gud.</verse>
				<verse number="23">Och allt vad ni gör, gör det av hjärtat, som för Herren och inte för människor.</verse>
				<verse number="24">Ni vet att det är av Herren ni ska få arvets lön, eftersom ni tjänar Herren Kristus.</verse>
				<verse number="25">Men den som gör orätt ska få igen den orätt han har gjort, utan anseende till personen.</verse>
			</chapter>
			<chapter number="4">
				<verse number="1">Ni herrar, låt tjänarna få vad som är rätt och skäligt. Ni vet att ni också har en Herre i himlen.</verse>
				<verse number="2">Var uthålliga i bönen, och vaka i den med tacksägelse.</verse>
				<verse number="3">Be också för oss, att Gud öppnar åt oss en dörr för ordet, så att vi kan tala om Kristi hemlighet, för vars skull jag också är fängslad,</verse>
				<verse number="4">så att jag kan uppenbara den på det sätt som jag bör tala.</verse>
				<verse number="5">Vandra med vishet mot de utomstående, och ta väl vara på tiden.</verse>
				<verse number="6">Låt ert tal alltid vara präglat av nåd, kryddat med salt, så att ni vet hur ni ska svara var och en.</verse>
				<verse number="7">Vad mig beträffar ska Tykikus berätta allt för er. Han är en älskad broder och en trogen tjänare och medarbetare i Herren.</verse>
				<verse number="8">Honom har jag sänt till er, just för att han ska få veta hur det är med er och för att han ska trösta era hjärtan,</verse>
				<verse number="9">tillsammans med Onesimus, den trogne och älskade brodern, som är en av er. De ska berätta för er om allting här.</verse>
				<verse number="10">Aristarkus, min medfånge, hälsar er, så även Markus, Barnabas syskonbarn, som ni har fått föreskrifter om. Om han kommer till er, så tag emot honom,</verse>
				<verse number="11">och Jesus, som kallas Justus. Dessa är mina enda medarbetare för Guds rike, vilka tillhör omskärelsen. De har varit till tröst för mig.</verse>
				<verse number="12">Epafras som är en av er, hälsar er, en Kristi tjänare, som alltid kämpar för er i bönerna, för att ni ska stå fasta, fullkomliga och helt uppfyllda av Guds vilja.</verse>
				<verse number="13">För jag ger honom det vittnesbördet, att han har stor iver för er och för dem i Laodicea och för dem i Hierapolis.</verse>
				<verse number="14">Lukas, läkaren, den älskade, hälsar er, likaså Demas.</verse>
				<verse number="15">Hälsa bröderna i Laodicea och Nymfas och församlingen i hans hus.</verse>
				<verse number="16">Och när brevet har blivit uppläst hos er, så se till att det också blir uppläst i församlingen i Laodicea, och att ni också får läsa det brev som kommer från Laodicea.</verse>
				<verse number="17">Och säg detta till Arkippus: Ha akt på den tjänst som du har fått i Herren, så att du fullgör den.</verse>
				<verse number="18">Denna hälsning är med min egen hand, Paulus. Tänk på mina bojor. Nåd vare med er. Amen.</verse>
			</chapter>
		</book>
		<book number="52">
			<chapter number="1">
				<verse number="1">Paulus och Silvanus och Timoteus till thessalonikernas församling i Gud, Fadern, och Herren Jesus Kristus. Nåd vare med er och frid från Gud, vår Fader, och Herren Jesus Kristus.</verse>
				<verse number="2">Vi tackar alltid Gud för er alla, när vi nämner er i våra böner.</verse>
				<verse number="3">Ständigt minns vi ert arbete i tron och er möda i kärleken och er uthållighet i hoppet på vår Herre Jesus Kristus, inför Gud och vår Fader.</verse>
				<verse number="4">Vi vet, bröder, ni av Gud älskade, att ni är utvalda,</verse>
				<verse number="5">för vårt evangelium kom till er inte bara i ord, utan också i kraft och i den Helige Ande och i full visshet, liksom ni vet hur vi uppträdde bland er för er skull.</verse>
				<verse number="6">Och ni blev våra efterföljare och Herrens, och har under svåra förhållanden tagit emot ordet med den Helige Andes glädje,</verse>
				<verse number="7">så att ni har blivit föredömen för alla troende i Makedonien och Akaja.</verse>
				<verse number="8">För från er har Herrens ord gett eko, inte endast i Makedonien och Akaja, utan överallt har er tro på Gud också nått ut, så att vi inte behöver säga något.</verse>
				<verse number="9">För de berättar själva om oss, hur vi blev mottagna hos er, och hur ni omvände er till Gud från avgudarna, för att tjäna den levande och sanne Guden,</verse>
				<verse number="10">och för att vänta från himlarna hans Son, som han uppväckte från de döda, Jesus, som räddar oss från den kommande vreden.</verse>
			</chapter>
			<chapter number="2">
				<verse number="1">Ni vet ju själva, bröder, att vår insats hos er inte var förgäves.</verse>
				<verse number="2">Utan fastän vi tidigare hade lidit och blivit skymfade i Filippi, som ni vet, var vi ändå frimodiga i vår Gud att tala till er Guds evangelium under svår kamp.</verse>
				<verse number="3">För bakom vår förmaning ligger inget vilseledande, inte heller orena motiv, inte heller bedräglig avsikt.</verse>
				<verse number="4">Men eftersom vi av Gud har prövats värdiga att anförtros evangeliet, så talar vi inte för att behaga människor, utan Gud som prövar våra hjärtan,</verse>
				<verse number="5">för vi har inte, som ni vet, någonsin använt smickrande ord, inte heller under förevändning av vinningslystnad, Gud är vårt vittne.</verse>
				<verse number="6">Inte heller har vi sökt ära av människor, vare sig av er eller av andra,</verse>
				<verse number="7">även om vi med tyngd hade kunnat uppträda som Kristi apostlar. I stället var vi milda bland er, som när en mor sköter om sina barn.</verse>
				<verse number="8">Så ville vi i innerlig kärlek till er inte bara ge er Guds evangelium utan också våra egna liv, eftersom ni hade blivit så kära för oss.</verse>
				<verse number="9">Ni minns väl, bröder, vår möda och våra ansträngningar, för natt och dag arbetade vi, för att inte ligga någon av er till last, när vi predikade Guds evangelium för er.</verse>
				<verse number="10">Ni är vittnen, och även Gud, hur heligt och rättfärdigt och oklanderligt vi uppträdde bland er som tror.</verse>
				<verse number="11">Likaså vet ni hur vi förmanade och uppmuntrade var och en av er såsom en far sina barn,</verse>
				<verse number="12">och uppmanade att ni skulle vandra värdigt Gud, som kallar er till sitt rike och sin härlighet.</verse>
				<verse number="13">Därför tackar också vi oupphörligt Gud, för att då ni tog emot det Guds ord som ni hörde från oss, inte tog emot det som människors ord, utan som Guds ord, vilket det verkligen är, som också verkar i er som tror.</verse>
				<verse number="14">För ni, bröder, blev efterföljare till de Guds församlingar som är i Judeen i Kristus Jesus, för ni har också fått utstå samma lidande av era landsmän som de av judarna,</verse>
				<verse number="15">som dödade både Herren Jesus och sina egna profeter, och har förföljt oss. Och de behagar inte Gud och är motståndare till alla människor,</verse>
				<verse number="16">de förbjuder oss att tala till hedningarna, så att dessa kan bli frälsta. Så fyller de ständigt sina synders mått. Men vreden har kommit över dem till slut.</verse>
				<verse number="17">Men vi, bröder, som för en kort tid varit skilda från att se er, inte till hjärtat, vi har desto mer ivrigt längtat efter att få se ert ansikte.</verse>
				<verse number="18">Därför önskade vi verkligen komma till er – jag, Paulus, både en och två gånger – men Satan har hindrat oss.</verse>
				<verse number="19">För vem är vårt hopp eller vår glädje eller vår ärekrona inför vår Herre Jesus Kristus när han kommer om inte ni?</verse>
				<verse number="20">För ni är vår ära och glädje.</verse>
			</chapter>
			<chapter number="3">
				<verse number="1">När vi därför inte stod ut längre, bestämde vi oss för att stanna ensamma kvar i Aten</verse>
				<verse number="2">och skickade iväg Timoteus, vår broder och Guds tjänare och vår medarbetare i Kristi evangelium, för att han skulle styrka er och uppmuntra er i er tro,</verse>
				<verse number="3">så att ingen skulle vackla under dessa lidanden. Ni vet ju själva att det hör till vår lott.</verse>
				<verse number="4">För när vi var hos er, sa vi er i förväg att vi skulle få lida, vilket också har skett, och ni vet det.</verse>
				<verse number="5">På grund av detta, när jag inte längre stod ut, skickade jag bud för att jag skulle få veta hur det var med er tro. Kanske frestaren hade frestat er och vårt arbete varit förgäves?</verse>
				<verse number="6">Men nu när Timoteus har kommit till oss från er och gett oss goda nyheter om er tro och kärlek och att ni alltid har oss i gott minne och längtar att få se oss, liksom vi också att få se er,</verse>
				<verse number="7">på grund av detta, bröder, blev vi tröstade mitt i allt vårt lidande och all vår nöd, genom er tro.</verse>
				<verse number="8">För nu lever vi, om ni står fasta i Herren.</verse>
				<verse number="9">För hur ska vi kunna tacka Gud nog för er, för all den glädje som vi gläds för er skull inför vår Gud?</verse>
				<verse number="10">Natt och dag ber vi mycket ivrigt, att vi ska få se era ansikten och fullborda det som saknas i er tro.</verse>
				<verse number="11">Må Gud och vår Fader själv och vår Herre Jesus Kristus styra vår väg till er.</verse>
				<verse number="12">Och må Herren låta er växa och flöda över i kärleken till varandra och till alla människor, liksom också vi till er,</verse>
				<verse number="13">för att styrka era hjärtan till att bli fläckfria i helighet inför Gud och vår Fader, vid vår Herre Jesu Kristi återkomst med alla sina heliga.</verse>
			</chapter>
			<chapter number="4">
				<verse number="1">För övrigt, bröder, ber och förmanar vi er i Herren Jesus såsom ni har fått lära av oss, hur ni ska vandra och behaga Gud, så att ni kan överflöda ännu mer.</verse>
				<verse number="2">Ni vet ju vilka bud vi gav er genom Herren Jesus.</verse>
				<verse number="3">För detta är Guds vilja, er helgelse, att ni avhåller er från otukt,</verse>
				<verse number="4">att var och en av er vet att ha sitt eget kärl i helgelse och ära,</verse>
				<verse number="5">inte i begärelsens lusta såsom hedningarna, som inte känner Gud,</verse>
				<verse number="6">att ingen går för långt och bedrar sin broder i någon sak, för Herren straffar allt sådant, vilket vi också tidigare har sagt och betygat för er.</verse>
				<verse number="7">För Gud har inte kallat oss till orenhet utan till helgelse.</verse>
				<verse number="8">Därför, den som föraktar detta, föraktar inte någon människa, utan Gud, som också har gett oss sin Helige Ande.</verse>
				<verse number="9">Men om broderskärleken har ni inte behov av att jag skriver till er. Ni har ju själva lärt er av Gud att älska varandra.</verse>
				<verse number="10">Detsamma gör ni också mot alla bröderna som är i hela Makedonien. Men vi förmanar er, bröder, att ni överflödar ännu mer,</verse>
				<verse number="11">och sätter en ära i att leva i stillhet och sköta ert eget och arbeta med era egna händer såsom vi har befallt er,</verse>
				<verse number="12">så att ni vandrar på ett hederligt sätt mot dem som är utanför, och inte lider brist på något.</verse>
				<verse number="13">Men jag vill inte, bröder, att ni ska vara okunniga angående dem som har somnat in, för att ni inte ska sörja som de andra, som inte har något hopp.</verse>
				<verse number="14">För om vi tror att Jesus har dött och uppstått, så ska också Gud föra fram dem som har somnat in i Jesus tillsammans med honom.</verse>
				<verse number="15">För detta säger vi er med ett Herrens ord, att vi som lever och är kvar till Herrens återkomst, inte alls ska komma före dem som har somnat in.</verse>
				<verse number="16">För Herren ska själv stiga ner från himlen med ett befallande rop, med ärkeängelns röst och med Guds basun, och först ska de som dött i Kristus uppstå.</verse>
				<verse number="17">Därefter ska vi som lever och är kvar ryckas upp tillsammans med dem på skyar för att möta Herren i luften. Och så ska vi alltid vara hos Herren.</verse>
				<verse number="18">Trösta därför varandra med dessa ord.</verse>
			</chapter>
			<chapter number="5">
				<verse number="1">Men om tider och stunder, bröder, finns det inget behov att skriva till er.</verse>
				<verse number="2">För ni vet själva mycket väl att Herrens dag kommer som en tjuv om natten.</verse>
				<verse number="3">Därför när de säger: fred och säkerhet, då kommer undergången plötsligt över dem liksom födslosmärtan över en kvinna som ska föda, och de ska inte kunna fly undan.</verse>
				<verse number="4">Men ni, bröder, är inte i mörker, så att den dagen kan överraska er såsom en tjuv.</verse>
				<verse number="5">Ni är alla ljusets barn och dagens barn. Vi tillhör inte natten, inte heller mörkret.</verse>
				<verse number="6">Låt oss därför inte sova som de andra utan låt oss vaka och vara nyktra.</verse>
				<verse number="7">För de som sover, de sover om natten, och de som är druckna är druckna om natten.</verse>
				<verse number="8">Men vi som tillhör dagen ska vara nyktra, iklädda trons och kärlekens bröstpansar, med frälsningens hopp som hjälm.</verse>
				<verse number="9">För Gud har inte bestämt oss till vrede, utan till att vinna frälsning genom vår Herre Jesus Kristus,</verse>
				<verse number="10">som har dött för oss för att vi, vare sig vi vakar eller sover, ska leva tillsammans med honom.</verse>
				<verse number="11">Därför, trösta varandra och uppbygg varandra, såsom ni också gör.</verse>
				<verse number="12">Men vi ber er, bröder, att uppskatta dem som arbetar bland er och leder er i Herren och förmanar er.</verse>
				<verse number="13">Och att ni värdesätter dem mycket högt i kärlek för deras arbetes skull. Och håll frid med varandra.</verse>
				<verse number="14">Och vi uppmanar er, bröder: Förmana de oordentliga, trösta de modfällda, ta er an de svaga, ha tålamod med alla.</verse>
				<verse number="15">Se till att ingen ger tillbaka åt någon med ont för ont, utan sträva alltid efter att göra det goda både mot varandra och mot alla.</verse>
				<verse number="16">Var alltid glada.</verse>
				<verse number="17">Be utan uppehåll.</verse>
				<verse number="18">Tacka under alla förhållanden, för det är Guds vilja med er i Kristus Jesus.</verse>
				<verse number="19">Släck inte Anden.</verse>
				<verse number="20">Förakta inte profetior.</verse>
				<verse number="21">Pröva allt, behåll det som är gott.</verse>
				<verse number="22">Håll er borta från allt slags ont.</verse>
				<verse number="23">Och må fridens Gud själv helga er helt och fullt, och må hela er ande och själ och kropp bli bevarade fläckfria vid vår Herre Jesu Kristi återkomst.</verse>
				<verse number="24">Trofast är han som har kallat er, han ska också fullborda sitt verk.</verse>
				<verse number="25">Bröder, be för oss.</verse>
				<verse number="26">Hälsa alla bröderna med en helig kyss.</verse>
				<verse number="27">Lova mig inför Herren, att ni låter detta brev bli uppläst för alla de heliga bröderna.</verse>
				<verse number="28">Vår Herre Jesu Kristi nåd vare med er. Amen.</verse>
			</chapter>
		</book>
		<book number="53">
			<chapter number="1">
				<verse number="1">Paulus och Silvanus och Timoteus till thessalonikernas församling i Gud, vår Fader, och Herren Jesus Kristus.</verse>
				<verse number="2">Nåd vare med er och frid från Gud, vår Fader, och Herren Jesus Kristus.</verse>
				<verse number="3">Vi är skyldiga att alltid tacka Gud för er, bröder, som sig bör, eftersom er tro växer till så starkt och er kärlek till varandra överflödar alltmer hos var och en av er,</verse>
				<verse number="4">så att vi själva kan berömma oss i Guds församlingar av er uthållighet och tro under alla era förföljelser och lidanden som ni får utstå.</verse>
				<verse number="5">Detta är ett bevis på Guds rättvisa dom, att ni ska anses värdiga Guds rike, för vars skull ni också lider,</verse>
				<verse number="6">med tanke på att det är rättvist av Gud att vedergälla dem med lidande som plågar er,</verse>
				<verse number="7">och att ge er som blir plågade lindring med oss, när Herren Jesus uppenbarar sig från himlen med sin makts änglar</verse>
				<verse number="8">i flammande eld för att hämnas på dem som inte känner Gud och på dem som inte lyder vår Herre Jesu Kristi evangelium.</verse>
				<verse number="9">Dessa ska få sitt straff i det eviga fördärvet, borta från Herrens ansikte och hans makts härlighet,</verse>
				<verse number="10">när han kommer på den dagen, för att bli förhärligad i sina heliga och bli hyllad av alla dem som tror, eftersom vårt vittnesbörd bland er blev trott.</verse>
				<verse number="11">Därför ber vi också alltid för er, att vår Gud ska anse er värdiga denna kallelse och med kraft fullborda varje god vilja och gärning i tron,</verse>
				<verse number="12">så att vår Herre Jesu Kristi namn ska bli förhärligat i er och ni i honom, genom vår Guds och Herrens Jesu Kristi nåd.</verse>
			</chapter>
			<chapter number="2">
				<verse number="1">Men vi ber er, bröder, angående vår Herre Jesu Kristi återkomst och vårt församlande till honom,</verse>
				<verse number="2">att ni inte så fort tappar fattningen och blir skrämda, vare sig genom någon ande eller genom något ord eller genom något brev, såsom det vore sänt från oss, som om Kristi dag stod för dörren.</verse>
				<verse number="3">Låt ingen bedra er på något sätt. För den dagen kommer inte, om inte avfallet först har skett, och syndens människa, fördärvets son, har blivit uppenbarad,</verse>
				<verse number="4">som är en motståndare och upphöjer sig själv över allt som kallas Gud eller som dyrkas, så att han sätter sig i Guds tempel såsom Gud och utger sig för att vara Gud.</verse>
				<verse number="5">Minns ni inte att jag sa er detta, när jag ännu var hos er?</verse>
				<verse number="6">Och nu vet ni vad som hindrar så att han först kan uppenbaras i sin egen tid.</verse>
				<verse number="7">För laglöshetens hemlighet är redan verksam, men bara till dess att han som nu hindrar har tagits bort.</verse>
				<verse number="8">Och då ska den laglöse uppenbaras, han som Herren ska döda med sin muns anda och förgöra vid sin synliga återkomst.</verse>
				<verse number="9">Den laglöses ankomst är ett verk av Satan och sker med stor kraft, med lögnens alla tecken och under</verse>
				<verse number="10">och med alla orättfärdighetens förförelser bland dem som går förlorade, därför att de inte tog emot kärleken till sanningen, så att de kunde bli frälsta.</verse>
				<verse number="11">Och på grund av detta ska Gud sända över dem kraftig villfarelse, så att de ska tro lögnen,</verse>
				<verse number="12">för att de ska bli dömda, alla de som inte har trott sanningen utan har haft sin glädje i orättfärdigheten.</verse>
				<verse number="13">Men vi är skyldiga att alltid tacka Gud för er, bröder, som är älskade av Herren, därför att Gud från begynnelsen har utvalt er till frälsning, genom Andens helgelse och sanningens tro.</verse>
				<verse number="14">Till det har han kallat er genom vårt evangelium, för att ni ska få del i vår Herre Jesu Kristi härlighet.</verse>
				<verse number="15">Så därför, bröder, stå fasta och håll er till de lärdomar som ni har blivit undervisade i, vare sig muntligt eller genom brev från oss.</verse>
				<verse number="16">Men vår Herre Jesus Kristus själv och Gud och vår Fader, som har älskat oss och gett oss en evig tröst och ett gott hopp genom nåden,</verse>
				<verse number="17">ska trösta era hjärtan och styrka er till allt gott i ord och gärning.</verse>
			</chapter>
			<chapter number="3">
				<verse number="1">Till slut, bröder, be för oss att Herrens ord snabbt ska spridas och blir prisat, liksom också hos er,</verse>
				<verse number="2">och att vi blir räddade från dem som uppför sig mycket illa och onda människor. Alla har ju inte tron.</verse>
				<verse number="3">Men Herren är trofast. Han ska styrka och skydda er från det onda.</verse>
				<verse number="4">Och i Herren har vi det förtroendet för er att ni både gör och ska göra det vi föreskriver er.</verse>
				<verse number="5">Och må Herren leda era hjärtan in i Guds kärlek och Kristi uthållighet.</verse>
				<verse number="6">Men vi befaller er, bröder, i vår Herre Jesu Kristi namn, att ni drar er ifrån varje broder som lever oordentligt och inte följer de lärdomar som han har fått av oss.</verse>
				<verse number="7">Ni vet ju själva hur ni ska efterfölja oss, för vi uppförde oss inte oordentligt bland er,</verse>
				<verse number="8">inte heller åt vi någons bröd utan att betala, utan under arbete och möda natt och dag, för att inte ligga någon av er till last.</verse>
				<verse number="9">Inte för att vi inte hade rätt till det, men vi ville ge er ett föredöme, för att ni skulle efterfölja oss,</verse>
				<verse number="10">för även när vi var hos er gav vi er det budet att om någon inte vill arbeta ska han inte heller äta.</verse>
				<verse number="11">För vi hör att några bland er lever oordentligt och inte arbetar utan ägnar sig åt onyttiga saker.</verse>
				<verse number="12">Men sådana befaller och förmanar vi genom vår Herre Jesus Kristus, att de arbetar i stillhet och äter sitt eget bröd.</verse>
				<verse number="13">Och ni, bröder, tröttna inte på att göra gott.</verse>
				<verse number="14">Men om någon inte lyder det vi säger i detta brev, ge noga akt på den mannen och umgås inte med honom, så att han får skämmas.</verse>
				<verse number="15">Men betrakta honom inte som en fiende, utan tillrättavisa honom som en broder.</verse>
				<verse number="16">Men må fridens Herre ge er sin frid alltid och på allt sätt. Herren vare med er alla.</verse>
				<verse number="17">Denna hälsning är med min egen hand, Paulus, som är ett kännetecken i alla brev, så skriver jag.</verse>
				<verse number="18">Vår Herre Jesu Kristi nåd vare med er alla. Amen.</verse>
			</chapter>
		</book>
		<book number="54">
			<chapter number="1">
				<verse number="1">Paulus, Jesu Kristi apostel enligt befallning av Gud, vår Frälsare, och Herren Jesus Kristus, vårt hopp,</verse>
				<verse number="2">till Timoteus, min äkta son i tron. Nåd, barmhärtighet och frid från Gud, vår Fader, och Jesus Kristus, vår Herre.</verse>
				<verse number="3">Nu, liksom när jag gav mig iväg till Makedonien, ber jag dig att stanna kvar i Efesus för att förmana somliga att inte förkunna främmande läror</verse>
				<verse number="4">och inte heller bry sig om myter och ändlösa släktregister, som snarare leder till ordstrider än den uppbyggelse som Gud verkar genom tro.</verse>
				<verse number="5">För huvudsumman av budet är kärlek av ett rent hjärta och av ett gott samvete och av en uppriktig tro,</verse>
				<verse number="6">varifrån somliga har kommit vilse och vänt sig till tomt prat.</verse>
				<verse number="7">De vill vara lärare i lagen men förstår varken vad de säger, eller vad de med sådan säkerhet uttalar sig om.</verse>
				<verse number="8">Men vi vet att lagen är god, om man brukar den rätt,</verse>
				<verse number="9">och vet att lagen inte är till för den rättfärdige utan för laglösa och olydiga, för ogudaktiga och syndare, för oheliga och oandliga människor, fadermördare och modermördare, dråpare,</verse>
				<verse number="10">otuktiga, homosexuella, slavhandlare, lögnare, menedare och vad helst annat som strider emot den sunda läran,</verse>
				<verse number="11">enligt den salige Gudens härliga evangelium som har anförtrotts åt mig.</verse>
				<verse number="12">Och jag tackar Kristus Jesus vår Herre, som har gett mig kraft, för att han ansåg mig värd förtroendet att sätta mig i sin tjänst,</verse>
				<verse number="13">jag som förut var en hädare och en förföljare och en våldsman. Men jag fick barmhärtighet, eftersom jag i otro inte visste vad jag gjorde.</verse>
				<verse number="14">Men vår Herres nåd har desto mer överflödat med tro och kärlek som är i Kristus Jesus.</verse>
				<verse number="15">Det är ett ord att lita på och värt att på allt sätt tas emot, att Kristus Jesus har kommit i världen för att frälsa syndare, bland vilka jag är den störste.</verse>
				<verse number="16">Men på grund av detta fick jag barmhärtighet, för att Jesus Kristus skulle visa hela sitt tålamod först mot mig som en förebild för dem som skulle komma till tro på honom och få evigt liv.</verse>
				<verse number="17">Men evigheternas Konung, den oförgänglige, osynlige, den ende vise Guden vare ära och pris i all evighet. Amen.</verse>
				<verse number="18">Detta uppdrag anförtror jag åt dig, min son Timoteus, i enlighet med de profetior som förut uttalades över dig, så att du med dem kan strida den goda striden,</verse>
				<verse number="19">behålla tron och ett gott samvete, vilket somliga har stött bort ifrån sig och lidit skeppsbrott i fråga om tron.</verse>
				<verse number="20">Bland dem är Hymeneus och Alexander, som jag har överlämnat åt Satan, för att de ska lära sig att inte häda.</verse>
			</chapter>
			<chapter number="2">
				<verse number="1">Så uppmanar jag nu först av allt, att man frambär böner, åkallan, förböner och tacksägelser för alla människor,</verse>
				<verse number="2">för kungar och för alla i ledande ställning, så att vi kan föra ett lugnt och stilla liv i all gudsfruktan och värdighet,</verse>
				<verse number="3">för sådant är gott och välbehagligt inför Gud, vår Frälsare,</verse>
				<verse number="4">som vill att alla människor ska bli frälsta och komma till kunskap om sanningen.</verse>
				<verse number="5">För det är en Gud, och en Medlare mellan Gud och människor, människan Kristus Jesus,</verse>
				<verse number="6">som gav sig själv till lösen för alla. Detta vittnesbörd skulle framföras när tiden var inne.</verse>
				<verse number="7">Och till det har jag blivit satt till förkunnare och apostel – jag talar sanning i Kristus och ljuger inte – en lärare för hedningarna i tro och sanning.</verse>
				<verse number="8">Jag vill därför att männen överallt ska be och lyfta upp heliga händer, utan vrede och tvivel.</verse>
				<verse number="9">Likaså ska också kvinnorna pryda sig i anständig dräkt med blygsamhet och återhållsamhet, inte med håruppsättningar eller guld eller pärlor eller dyrbara kläder,</verse>
				<verse number="10">utan med goda gärningar såsom det passar kvinnor som bekänner sig vara gudfruktiga.</verse>
				<verse number="11">En kvinna bör i stillhet låta sig undervisas med all undergivenhet.</verse>
				<verse number="12">Men jag tillåter inte en kvinna att undervisa, inte heller att bestämma över mannen, utan hon ska vara i stillhet.</verse>
				<verse number="13">För Adam skapades först och sedan Eva.</verse>
				<verse number="14">Och Adam blev inte bedragen, utan kvinnan blev bedragen och gjorde sig skyldig till överträdelse.</verse>
				<verse number="15">Men hon ska bevaras genom barnafödelsen, om de förblir i tro, kärlek och helgelse i renhet.</verse>
			</chapter>
			<chapter number="3">
				<verse number="1">Det är ett ord att lita på: Om någon strävar efter en församlingsledares tjänst, så är det en god uppgift han önskar sig.</verse>
				<verse number="2">En församlingsledare ska vara oklanderlig, en enda hustrus man, nykter, förståndig, ordentlig, gästfri, en god lärare,</verse>
				<verse number="3">inte drinkare, inte våldsam, inte sniken på orätt vinning, utan mild, inte stridslysten, fri från penningbegär.</verse>
				<verse number="4">Han bör väl förestå sitt eget hus, hålla sina barn i lydnad med all värdighet.</verse>
				<verse number="5">För om någon inte kan förestå sitt eget hus, hur ska han då kunna ta hand om Guds församling?</verse>
				<verse number="6">Han ska inte vara nyomvänd, för att han inte ska bli uppblåst av stolthet och falla under djävulens dom.</verse>
				<verse number="7">Han måste också ha ett gott vittnesbörd av dem som står utanför så att han inte kommer i vanrykte och fastnar i djävulens snara.</verse>
				<verse number="8">Församlingstjänarna ska på samma sätt uppträda allvarligt och värdigt, inte tala med kluven tunga, inte vara benägna att dricka mycket vin, inte vara lystna på pengar.</verse>
				<verse number="9">De ska äga trons hemlighet i ett rent samvete.</verse>
				<verse number="10">Men också de ska först prövas. Sedan kan de tjäna, om de är utan anmärkning.</verse>
				<verse number="11">Deras hustrur ska på samma sätt uppträda allvarligt och värdigt, inte förtala någon, utan vara nyktra och trogna i allt.</verse>
				<verse number="12">En församlingstjänare ska vara en enda hustrus man, hålla god ordning på sina barn och på sitt eget hus.</verse>
				<verse number="13">För de som har tjänat väl vinner en aktad ställning och stor frimodighet i tron på Kristus Jesus.</verse>
				<verse number="14">Detta skriver jag till dig i hopp om att snart få komma till dig,</verse>
				<verse number="15">och för att, ifall jag dröjer, du ska veta hur du ska förhålla dig i Guds hus, som är den levande Gudens församling, en pelare och sanningens grundval.</verse>
				<verse number="16">Och erkänt stor är gudaktighetens hemlighet: Gud blev uppenbarad i köttet, rättfärdigad i Anden, sedd av änglarna, predikad bland hedningarna, trodd i världen, upptagen i härlighet.</verse>
			</chapter>
			<chapter number="4">
				<verse number="1">Men Anden säger uttryckligen att i de sista tiderna ska somliga avfalla från tron och hålla sig till villoandar och onda andars läror,</verse>
				<verse number="2">genom hycklande lögnare, vilka är brännmärkta i sina egna samveten,</verse>
				<verse number="3">som förbjuder äktenskap och vill att man ska avstå från mat, som Gud har skapat för att tas emot med tacksägelse av dem som tror och har lärt känna sanningen.</verse>
				<verse number="4">För allt det Gud har skapat är gott, och inget är förkastligt när det tas emot med tacksägelse,</verse>
				<verse number="5">för det blir helgat genom Guds ord och bön.</verse>
				<verse number="6">När du lägger fram detta för bröderna, så blir du en god Jesu Kristi tjänare, som får sin näring av trons och den goda lärans ord som du troget har följt.</verse>
				<verse number="7">Men världsliga och gamla kvinnors myter ska du avvisa. Öva dig själv i stället i gudsfruktan.</verse>
				<verse number="8">För kroppslig övning är till liten nytta, men gudsfruktan är nyttig till allt och har löfte med sig för detta livet och för det kommande.</verse>
				<verse number="9">Det är ett trovärdigt ord och på allt sätt värt att tas emot.</verse>
				<verse number="10">Ty för detta både arbetar vi och blir smädade, eftersom vi har satt vårt hopp till den levande Guden, som är alla människors Frälsare, särskilt för dem som tror.</verse>
				<verse number="11">Sådant ska du inskärpa och lära ut.</verse>
				<verse number="12">Låt ingen förakta din ungdom, utan var ett föredöme för de troende i ord, i uppförande, i kärlek, i ande, i tro, i renhet.</verse>
				<verse number="13">Fortsätt att läsa högt ur Skriften, förmana och undervisa tills jag kommer.</verse>
				<verse number="14">Försumma inte den nådegåva som är i dig, och som du fick genom profetia när de äldste lade händerna på dig.</verse>
				<verse number="15">Tänk på detta, lev i detta, så att dina framsteg blir tydliga för alla.</verse>
				<verse number="16">Ge akt på dig själv och på läran. Håll troget ut med det, för när du gör det, frälser du både dig själv och dem som hör dig.</verse>
			</chapter>
			<chapter number="5">
				<verse number="1">En äldre man ska du inte tillrättavisa med hårda ord, utan förmana honom såsom en far, yngre män såsom bröder,</verse>
				<verse number="2">äldre kvinnor såsom mödrar, yngre kvinnor såsom systrar, i all renhet.</verse>
				<verse number="3">Hedra änkor som verkligen är änkor.</verse>
				<verse number="4">Men om en änka har barn eller barnbarn, så ska dessa först lära sig att visa vördnad mot sin egen familj och ge tillbaka vad de är skyldiga sina föräldrar, för det är gott och välbehagligt inför Gud.</verse>
				<verse number="5">Men den som verkligen är en änka och blivit ensam, hon har satt sitt hopp till Gud och håller ut i bön och åkallan natt och dag.</verse>
				<verse number="6">Men en sådan som lever i vällust är levande död.</verse>
				<verse number="7">Och detta ska du inskärpa, så att de kan vara fria från klander.</verse>
				<verse number="8">Men om nu någon inte har omsorg om sina egna och särskilt då sin egen familj, så har han förnekat tron och är värre än en hedning.</verse>
				<verse number="9">Till änka ska den väljas ut, som inte är yngre än sextio år och har varit en enda mans hustru,</verse>
				<verse number="10">och har vittnesbörd om goda gärningar, om hon har fostrat barn, om hon har visat gästvänlighet, om hon har tvättat de heligas fötter, om hon har hjälpt de nödställda, om hon vinnlagt sig om att alltid göra gott.</verse>
				<verse number="11">Men de unga änkorna ska du avvisa, för deras begär får dem att vända sig bort från Kristus och de vill gifta sig,</verse>
				<verse number="12">och de drar domen över sig, eftersom de har brutit sin första tro.</verse>
				<verse number="13">Dessutom lär de sig att gå omkring i husen utan att göra något. Och inte nog med att de ingenting gör, utan de är också skvalleraktiga och lägger sig i det som inte angår dem och talar om sådant som man inte bör tala om.</verse>
				<verse number="14">Därför vill jag att unga änkor gifter sig, föder barn, förestår var och en sitt hus och inte ger motståndaren något tillfälle att tala illa om dem.</verse>
				<verse number="15">Några har ju redan vänt sig bort och följt Satan.</verse>
				<verse number="16">Om någon troende, man eller kvinna har änkor att sörja för, så ska de försörja dem och inte betunga församlingen, för att den ska kunna försörja dem som verkligen är änkor.</verse>
				<verse number="17">De äldste som sköter sin uppgift väl ska man anse värda dubbel heder, särskilt de som arbetar med ordet och undervisningen.</verse>
				<verse number="18">För Skriften säger: Du ska inte binda för munnen på oxen som tröskar, och: Arbetaren är värd sin lön.</verse>
				<verse number="19">Ta inte upp en anklagelse mot någon av de äldste, om det inte finns två eller tre vittnen.</verse>
				<verse number="20">De som syndar ska du tillrättavisa inför alla så att också de andra känner fruktan.</verse>
				<verse number="21">Jag uppmanar dig inför Gud och Herren Jesus Kristus och inför de utvalda änglarna, att du iakttar detta utan någon förutfattad mening och inte handlar partiskt.</verse>
				<verse number="22">Lägg inte förhastat händerna på någon och gör dig inte delaktig i andras synder. Bevara dig själv ren.</verse>
				<verse number="23">Drick inte längre vatten, utan använd lite vin för din mages skull, och därför att du ofta är sjuk.</verse>
				<verse number="24">En del människors synder ligger i öppen dag och får sin dom i förväg, men hos andra kommer de fram först senare.</verse>
				<verse number="25">På samma sätt med de goda gärningarna, de ligger i öppen dag, och de som inte gör det, kan inte förbli dolda.</verse>
			</chapter>
			<chapter number="6">
				<verse number="1">Alla slavar som är under oket ska anse sina herrar värda all heder, så att Guds namn och läran inte blir smädade.</verse>
				<verse number="2">Men de som har troende herrar ska inte se ner på dem därför att de är bröder. Utan de ska tjäna dem desto villigare, eftersom de som tar del av deras goda gärningar är troende och älskade. Så ska du undervisa och förmana.</verse>
				<verse number="3">Om någon undervisar annorlunda och inte håller sig till vår Herre Jesu Kristi sunda ord och till den lära som hör till gudsfruktan,</verse>
				<verse number="4">så är han uppblåst av stolthet och förstår ingenting, utan har en sjuklig lust för tvistefrågor och ordstrider. Sådant leder till avund, bråk, smädelser, onda misstankar,</verse>
				<verse number="5">värdelösa stridigheter mellan människor som är fördärvade i sitt sinne, och som har förlorat sanningen och menar att gudsfruktan är en vinning. Dra dig ifrån sådana.</verse>
				<verse number="6">Men gudsfruktan med förnöjsamhet är en stor vinning.</verse>
				<verse number="7">För vi har inte fört något med oss in i världen och det är säkert att vi inte heller kan ta med oss något härifrån.</verse>
				<verse number="8">Utan har vi föda och kläder, så låt oss vara nöjda med det.</verse>
				<verse number="9">Men de som vill bli rika faller i frestelser och snaror och i många oförnuftiga och skadliga begär, som drar människorna ner i fördärv och undergång.</verse>
				<verse number="10">För penningbegäret är en rot till allt ont, vilket somliga har strävat efter och därigenom förts bort från tron och vållat sig själva mycket lidande.</verse>
				<verse number="11">Men du, gudsman, håll dig borta från sådant och sök ivrigt efter rättfärdighet, gudsfruktan, tro, kärlek, uthållighet och ödmjukhet.</verse>
				<verse number="12">Kämpa trons goda kamp, sök att vinna det eviga livet, som du också har blivit kallad till och den goda bekännelsen har du bekänt inför många vittnen.</verse>
				<verse number="13">Jag uppmanar dig inför Gud, som gör allting levande och inför Kristus Jesus, som inför Pontius Pilatus har vittnat med den goda bekännelsen,</verse>
				<verse number="14">att du håller budet fläckfritt och klanderfritt fram till vår Herre Jesu Kristi uppenbarelse,</verse>
				<verse number="15">som han ska visa när hans tid är inne, han som är den salige och ende Härskaren, konungarnas Konung och herrarnas Herre,</verse>
				<verse number="16">som ensam har odödlighet och bor i ett ljus dit ingen kan komma, han som ingen människa har sett, och inte heller kan se. Honom tillhör ära och evig makt! Amen.</verse>
				<verse number="17">Uppmana dem som är rika i denna värld, att inte vara högfärdiga och inte sätta sitt hopp till osäkra rikedomar, utan till den levande Guden, som rikligen skänker oss allt till att njuta av,</verse>
				<verse number="18">och att göra gott, att vara rika på goda gärningar, att vara frikostiga och dela med sig,</verse>
				<verse number="19">och så samla skatter åt sig som en god grund för framtiden, så att de kan vinna det eviga livet.</verse>
				<verse number="20">O Timoteus, bevara det som har blivit anförtrott åt dig, och undvik det oandliga och tomma pratet och invändningarna från den falska så kallade kunskapen,</verse>
				<verse number="21">vilken somliga har bekänt sig till och de har kommit bort från tron. Nåd vare med dig. Amen.</verse>
			</chapter>
		</book>
		<book number="55">
			<chapter number="1">
				<verse number="1">Paulus, Jesu Kristi apostel genom Guds vilja, enligt löftet om det liv som är i Kristus Jesus,</verse>
				<verse number="2">till Timoteus, min älskade son. Nåd, barmhärtighet och frid från Gud, Fadern och Kristus Jesus, vår Herre.</verse>
				<verse number="3">Jag tackar Gud som jag från mina förfäder tjänar med ett rent samvete, när jag utan uppehåll tänker på dig i mina böner natt och dag.</verse>
				<verse number="4">När jag kommer ihåg dina tårar längtar jag efter att få se dig för att kunna bli uppfylld av glädje.</verse>
				<verse number="5">Jag drar mig till minnes den uppriktiga tro som finns i dig, som först fanns hos din mormor Lois och din mor Eunice, och som jag är övertygad om, också finns hos dig.</verse>
				<verse number="6">Därför påminner jag dig om att låta den Guds nådegåva flamma upp igen, som finns i dig genom min handpåläggning.</verse>
				<verse number="7">För Gud har inte gett oss modlöshetens ande, utan kraftens, kärlekens och det sunda sinnets ande.</verse>
				<verse number="8">Skäms därför inte för vår Herres vittnesbörd, inte heller för mig, hans fånge, utan tag del i lidandet för evangeliet i Guds kraft.</verse>
				<verse number="9">Han som har frälst oss och kallat oss med en helig kallelse, inte på grund av våra gärningar, utan efter sitt rådslut och sin nåd, som har blivit given oss i Kristus Jesus före världens början,</verse>
				<verse number="10">men som nu har blivit känd genom vår Frälsares Jesu Kristi uppenbarelse. Han har gjort slut på döden och fört liv och oförgänglighet fram i ljuset genom evangeliet,</verse>
				<verse number="11">för vilket jag är satt till en förkunnare, apostel och hedningarnas lärare.</verse>
				<verse number="12">Det är också därför som jag lider detta, men jag skäms inte, för jag vet på vem jag tror och är övertygad om, att han förmår bevara det som har blivit anförtrott åt mig fram till den dagen.</verse>
				<verse number="13">Håll fast vid den förebild av sunda ord som du har hört av mig, i tro och kärlek i Kristus Jesus.</verse>
				<verse number="14">Bevara genom den Helige Ande som bor i oss det goda som har blivit anförtrott åt dig.</verse>
				<verse number="15">Som du vet har alla i provinsen Asien vänt sig bort ifrån mig, bland dem är Fygelus och Hermogenes.</verse>
				<verse number="16">Må Herren visa barmhärtighet mot Onesiforus familj, för han gav mig ofta nytt mod och skämdes inte för mina kedjor,</verse>
				<verse number="17">utan då han var i Rom, sökte han mycket ivrigt efter mig och fann mig.</verse>
				<verse number="18">Må Herren låta honom finna barmhärtighet hos Herren på den dagen. Och hur mycket han var till hjälp i Efesus vet du mycket väl.</verse>
			</chapter>
			<chapter number="2">
				<verse number="1">Så bli nu, min son, allt starkare genom nåden som är i Kristus Jesus.</verse>
				<verse number="2">Och det som du har hört av mig inför många vittnen ska du anförtro åt pålitliga människor, som är dugliga att också undervisa andra.</verse>
				<verse number="3">Lid också du som en god Jesu Kristi soldat.</verse>
				<verse number="4">Ingen soldat är upptagen med bekymmer för sin försörjning, för han vill vara den till belåtenhet som har värvat honom som soldat.</verse>
				<verse number="5">Och om någon tävlar, blir han inte krönt med segerkransen om han inte tävlar enligt reglerna.</verse>
				<verse number="6">Jordbrukaren som arbetar hårt måste först få del av skörden.</verse>
				<verse number="7">Tänk på vad jag säger, och må Herren ge dig förstånd i allt.</verse>
				<verse number="8">Kom ihåg att Jesus Kristus, av Davids säd, har uppstått från de döda, enligt det evangelium jag predikar,</verse>
				<verse number="9">för det lider jag och bär till och med bojor som en förbrytare. Men Guds ord bär inte bojor.</verse>
				<verse number="10">Därför uthärdar jag allt för de utvaldas skull, för att också de ska vinna frälsningen, som är i Kristus Jesus, med evig härlighet.</verse>
				<verse number="11">Detta är ett ord att lita på: För om vi har dött med honom, så ska vi också leva med honom.</verse>
				<verse number="12">Om vi uthärdar, så ska vi också regera med honom. Om vi förnekar honom, så ska han också förneka oss.</verse>
				<verse number="13">Om vi är trolösa, så blir han ändå trofast. Han kan inte förneka sig själv.</verse>
				<verse number="14">Påminn om detta och förmana dem inför Herren att inte strida om ord till ingen nytta, till fördärv för dem som hör på.</verse>
				<verse number="15">Gör allt du kan för att kunna träda fram inför Gud som en som består provet, som en arbetare som inte behöver skämmas, utan rätt delar sanningens ord.</verse>
				<verse number="16">Men håll dig ifrån oandligt och tomt prat, för det leder bara till mer ogudaktighet,</verse>
				<verse number="17">och deras ord ska sprida sig som en cancertumör. Till dem hör Hymeneus och Filetus,</verse>
				<verse number="18">som har kommit bort från sanningen. De bryter ner tron hos somliga när de säger att uppståndelsen redan har skett.</verse>
				<verse number="19">Men Guds fasta grund består och har detta sigill: Herren känner de sina, och: Var och en som åkallar Kristi namn ska hålla sig borta från orättfärdigheten.</verse>
				<verse number="20">Men i ett stort hus finns kärl inte bara av guld och silver, utan också av trä och lera, och några är till heder och andra till vanheder.</verse>
				<verse number="21">Om nu någon renar sig från dessa, så blir han ett kärl till heder, helgat och användbart för husets herre, och redo till allt gott verk.</verse>
				<verse number="22">Men fly bort från ungdomens begär, och sök ivrigt efter rättfärdighet, tro, kärlek och frid med dem som av rent hjärta åkallar Herren.</verse>
				<verse number="23">Men dumma och oförståndiga tvistefrågor ska du avvisa. Du vet att de föder strider.</verse>
				<verse number="24">Och en Herrens tjänare ska inte strida, utan vara mild mot alla, lämpad för att undervisa, tålig när han får lida,</verse>
				<verse number="25">och i mildhet tillrättavisa dem som säger emot. Kanske Gud en gång ska ge dem omvändelse så att de inser sanningen,</verse>
				<verse number="26">och att de nyktrar till och kommer loss ur djävulens snara, de som är fångade av honom för att göra hans vilja.</verse>
			</chapter>
			<chapter number="3">
				<verse number="1">Men detta ska du veta, att i de sista dagarna ska det komma svåra tider.</verse>
				<verse number="2">För människorna ska då bara tänka på sig själva, vara penningkära, skrytsamma, stolta, hädiska, olydiga mot sina föräldrar, otacksamma, oheliga,</verse>
				<verse number="3">kärlekslösa, oförsonliga, förtalare, omåttliga, obehärskade, de ska hata det goda,</verse>
				<verse number="4">förrädiska, besinningslösa, uppblåsta. De ska älska njutning mer än Gud.</verse>
				<verse number="5">De ska ha ett sken av gudsfruktan, men förneka dess kraft. Vänd dig bort från sådana.</verse>
				<verse number="6">Till dem hör de som smyger sig in i husen och snärjer svaga kvinnor, som är tyngda av synder och drivs av många slags begär,</verse>
				<verse number="7">som ständigt blir undervisade men aldrig kan komma till kunskap om sanningen.</verse>
				<verse number="8">Och såsom Jannes och Jambres stod emot Mose, så står också dessa emot sanningen, människor som är fördärvade i sitt sinne och inte håller provet i fråga om tron.</verse>
				<verse number="9">Men de ska inte längre ha framgång, för deras galenskap ska bli uppenbar för alla, liksom också de andras blev.</verse>
				<verse number="10">Men du har troget följt min lära, mitt levnadssätt, mitt uppsåt, min tro, mitt tålamod, min kärlek, min uthållighet,</verse>
				<verse number="11">under de förföljelser och lidanden som drabbade mig i Antiokia, Ikonium och Lystra. Vilka förföljelser har jag inte fått utstå! Men ur alla har Herren räddat mig.</verse>
				<verse number="12">Så kommer också alla de som vill leva gudfruktigt i Kristus Jesus att förföljas.</verse>
				<verse number="13">Men onda människor och bedragare ska gå allt längre i ondska. De bedrar och blir själva bedragna.</verse>
				<verse number="14">Men du, förbli vid det du har lärt och blivit övertygad om. Du vet ju av vem du har lärt det.</verse>
				<verse number="15">Och du känner från barndomen de heliga Skrifterna som kan göra dig vis, till frälsning genom tron på Kristus Jesus.</verse>
				<verse number="16">Hela Skriften är utandad av Gud och nyttig till undervisning, till tillrättavisning, till upprättelse, till fostran i rättfärdighet,</verse>
				<verse number="17">för att en gudsmänniska ska bli fullt färdig, väl rustad till allt gott verk.</verse>
			</chapter>
			<chapter number="4">
				<verse number="1">Därför uppmanar jag dig inför Gud och Herren Jesus Kristus, som ska döma levande och döda vid hans uppenbarelse och hans rike:</verse>
				<verse number="2">Predika ordet, var redo i tid och otid, överbevisa, tillrättavisa, förmana med mycket tålamod och undervisning.</verse>
				<verse number="3">För den tid ska komma, då de inte ska tåla den sunda läran, utan efter sina egna begär ska de samla åt sig lärare, allteftersom det kliar dem i öronen,</verse>
				<verse number="4">och vända sina öron från sanningen och vända sig till myter.</verse>
				<verse number="5">Men du, var alltid på din vakt, bär ditt lidande, uträtta en evangelists arbete, fullgör din tjänst.</verse>
				<verse number="6">För jag offras redan och tiden för mitt uppbrott är inne.</verse>
				<verse number="7">Jag har kämpat den goda kampen, jag har fullbordat loppet, jag har bevarat tron.</verse>
				<verse number="8">Nu ligger rättfärdighetens segerkrans i förvar åt mig, som Herren, den rättfärdige domaren, ska ge mig på den dagen, och inte bara åt mig utan åt alla dem som älskar hans uppenbarelse.</verse>
				<verse number="9">Gör allt du kan för att snart komma till mig.</verse>
				<verse number="10">För Demas har av kärlek till denna världen övergett mig och rest till Thessalonike, Krescens till Galatien, Titus till Dalmatien.</verse>
				<verse number="11">Endast Lukas är hos mig. Ta med dig Markus och för honom hit, för han är till stor nytta för mig i tjänsten.</verse>
				<verse number="12">Och Tykikus har jag sänt till Efesus.</verse>
				<verse number="13">När du kommer, så ta med dig den mantel som jag lämnade kvar hos Karpus i Troas, och böckerna, framför allt pergamenten.</verse>
				<verse number="14">Kopparsmeden Alexander har gjort mig mycket ont. Herren ska vedergälla honom efter hans gärningar.</verse>
				<verse number="15">Akta dig för honom, du också, för han har gjort häftigt motstånd mot vår förkunnelse.</verse>
				<verse number="16">Vid mitt första försvar var det ingen som stod tillsammans med mig, utan alla övergav mig. Må det inte bli dem tillräknat.</verse>
				<verse number="17">Men Herren hjälpte mig och gav mig kraft så att jag kunde fullfölja förkunnelsen och alla hedningar fick höra den. Och så blev jag räddad ur lejonets gap.</verse>
				<verse number="18">Och Herren ska rädda mig från alla ondskans anslag och frälsa mig till sitt himmelska rike. Honom tillhör äran i evigheternas evigheter. Amen.</verse>
				<verse number="19">Hälsa Priska och Akvila och Onesiforus familj.</verse>
				<verse number="20">Erastus stannade kvar i Korint men Trofimus som var sjuk lämnade jag kvar i Miletus.</verse>
				<verse number="21">Skynda dig att komma hit före vintern. Eubulus, Pudens, Linus, Klaudia och alla bröderna hälsar dig.</verse>
				<verse number="22">Herren Jesus Kristus vare med din ande. Nåd vare med er. Amen.</verse>
			</chapter>
		</book>
		<book number="56">
			<chapter number="1">
				<verse number="1">Paulus, Guds tjänare och Jesu Kristi apostel, efter Guds utvaldas tro och kunskap om den sanning som hör till gudsfruktan,</verse>
				<verse number="2">i hoppet om evigt liv, vilket Gud, som inte kan ljuga, har utlovat före världens början.</verse>
				<verse number="3">Men när tiden var inne uppenbarade han sitt ord genom den förkunnelse som har anförtrotts åt mig på befallning av Gud, vår Frälsare.</verse>
				<verse number="4">Till Titus, min äkta son i den gemensamma tron. Nåd, barmhärtighet och frid från Gud, Fadern, och Herren Jesus Kristus, vår Frälsare.</verse>
				<verse number="5">Därför lämnade jag dig kvar på Kreta, för att du skulle ordna det som ännu fattades och i varje stad tillsätta äldste såsom jag befallde dig:</verse>
				<verse number="6">Den som är fläckfri, en enda hustrus man, och har trofasta barn som inte kan beskyllas för ett utsvävande liv eller för olydnad.</verse>
				<verse number="7">För en församlingsledare måste vara fläckfri som en Guds förvaltare, inte egenkär, inte snar till vrede, inte drinkare, inte våldsam, inte ha begär efter orätt vinning,</verse>
				<verse number="8">utan vara gästvänlig och älska det som är gott, vara förnuftig, rättfärdig, helig, självbehärskad</verse>
				<verse number="9">och hålla sig till det trofasta ordet såsom han har blivit lärd för att han ska kunna både förmana genom den sunda läran och överbevisa dem som säger emot.</verse>
				<verse number="10">För särskilt bland de omskurna finns det också många trotsiga, pratkvarnar och bedragare,</verse>
				<verse number="11">som man måste tysta munnen på. De förvillar hela familjer och lär för skamlig vinnings skull ut sådant som de inte borde.</verse>
				<verse number="12">En av deras egna, en profet, har sagt: Kreter ljuger alltid, de är odjur och lata frossare.</verse>
				<verse number="13">Detta omdöme är sant. Tillrättavisa dem därför strängt, så att de kan bli sunda i tron</verse>
				<verse number="14">och inte ägnar sig åt judiska myter och påbud från människor som vänder sig bort från sanningen.</verse>
				<verse number="15">För de rena är allting rent, men för de orena och dem som inte tror är ingenting rent, utan hos dem är både förstånd och samvete orenade.</verse>
				<verse number="16">De påstår att de känner Gud, men med sina gärningar förnekar de honom. De är avskyvärda och olydiga och odugliga till varje god gärning.</verse>
			</chapter>
			<chapter number="2">
				<verse number="1">Men tala du det som överensstämmer med den sunda läran:</verse>
				<verse number="2">Äldre män ska vara nyktra, uppträda allvarligt och värdigt, vara behärskade, vara sunda i tron, i kärleken och i tålamodet.</verse>
				<verse number="3">Detsamma gäller äldre kvinnor. De ska uppträda så som det passar de heliga, inte förtala någon, inte missbruka vin. De ska vara lärare i det som är gott,</verse>
				<verse number="4">så att de förmanar de unga kvinnorna att älska sina män och ha sina barn kära,</verse>
				<verse number="5">att vara anständiga, rena, husliga, goda och underordna sig sina män, för att Guds ord inte ska bli smädat.</verse>
				<verse number="6">Förmana på samma sätt de unga männen att vara sansade,</verse>
				<verse number="7">och visa dig själv i allt som ett föredöme i goda gärningar, med oförfalskad lära, i värdighet och äkthet,</verse>
				<verse number="8">med sunt, oangripligt tal, så att motståndaren skäms, då han inte har något ont att säga om dig.</verse>
				<verse number="9">Förmana tjänarna, att de underordnar sig sina herrar och i allt är dem till behag, utan att säga emot,</verse>
				<verse number="10">inte oärliga, utan i allt visar sann trohet, så att de i allt kan vara till prydnad för Guds, vår Frälsares, lära.</verse>
				<verse number="11">För Guds nåd som ger frälsning har uppenbarats för alla människor.</verse>
				<verse number="12">Den lär oss att säga nej till ogudaktighet och världsliga begär och att leva anständigt, rättfärdigt och gudfruktigt i denna världen,</verse>
				<verse number="13">och att vänta på det saliga hoppet, vår store Gud och Frälsare Jesu Kristi uppenbarelse i härlighet.</verse>
				<verse number="14">Han som gav sig själv för oss, för att han skulle friköpa oss från all orättfärdighet och rena åt sig ett egendomsfolk, uppfyllt av iver att göra goda gärningar.</verse>
				<verse number="15">Tala om detta, förmana och tillrättavisa med all auktoritet. Låt ingen förakta dig.</verse>
			</chapter>
			<chapter number="3">
				<verse number="1">Påminn dem, att de ska underordna sig makthavare och myndigheter och visa dem lydnad och vara beredda till varje god gärning,</verse>
				<verse number="2">att de inte ska tala illa om någon, inte vara stridslystna, utan milda och i allt visa saktmodighet mot alla människor.</verse>
				<verse number="3">Även vi var ju en gång oförståndiga, olydiga och på villovägar, slavar under alla slags begär och lustar. Vi levde i ondska och avund, vi var avskyvärda och hatade varandra.</verse>
				<verse number="4">Men när Guds, vår Frälsares, godhet och kärlek till människorna uppenbarades,</verse>
				<verse number="5">frälste han oss, inte på grund av rättfärdiga gärningar som vi hade gjort, utan efter sin barmhärtighet, genom den nya födelsens bad och förnyelse i den Helige Ande,</verse>
				<verse number="6">som han rikligt utgöt över oss genom Jesus Kristus, vår Frälsare,</verse>
				<verse number="7">för att vi ska bli rättfärdiga genom hans nåd och bli arvingar enligt hoppet om evigt liv.</verse>
				<verse number="8">Detta är ett ord att lita på och jag vill att du inskärper detta, för att de som har kommit till tro på Gud ska vara angelägna om att göra goda gärningar. Sådant är gott och nyttigt för människorna.</verse>
				<verse number="9">Men undvik dåraktiga tvistefrågor och släktregister och trätor och stridigheter om lagen, för sådant är onyttigt och meningslöst.</verse>
				<verse number="10">En villolärare ska du visa ifrån dig, sedan han en och två gånger har blivit förmanad.</verse>
				<verse number="11">Du vet, att en sådan är fördärvad och syndar och har dömt sig själv.</verse>
				<verse number="12">När jag sänder Artemas eller Tykikus till dig, så skynda dig att snart komma till mig i Nikopolis. För jag har bestämt mig för att stanna där över vintern.</verse>
				<verse number="13">Utrusta omsorgsfullt Senas, den lagkunnige, och Apollos för deras resa, så att de inte saknar något.</verse>
				<verse number="14">Men även de våra ska lära sig att göra goda gärningar där det behövs, så att de inte blir utan frukt.</verse>
				<verse number="15">Alla som är hos mig hälsar till dig. Hälsa dem som älskar oss i tron. Nåd vare med er alla. Amen.</verse>
			</chapter>
		</book>
		<book number="57">
			<chapter number="1">
				<verse number="1">Paulus, Kristi Jesu fånge, och brodern Timoteus, till Filemon, den älskade och vår medarbetare,</verse>
				<verse number="2">och till Appfia, den älskade, och Arkippus, vår medkämpe, och till församlingen i ditt hus.</verse>
				<verse number="3">Nåd vare med er och frid från Gud, vår Fader, och Herren Jesus Kristus.</verse>
				<verse number="4">Jag tackar min Gud, och nämner dig alltid i mina böner,</verse>
				<verse number="5">när jag hör om den kärlek och den tro som du har till Herren Jesus och till alla heliga,</verse>
				<verse number="6">för att din tros gemenskap må visa sig verksam genom kunskapen om allt gott, som ni har i Kristus Jesus.</verse>
				<verse number="7">För vi har stor glädje och tröst av din kärlek, eftersom de heligas hjärtan har blivit styrkta genom dig, broder.</verse>
				<verse number="8">Även om jag därför med stor frimodighet i Kristus kunde föreskriva dig vad du bör göra,</verse>
				<verse number="9">vädjar jag hellre för kärlekens skull, sådan som jag är, den gamle Paulus, och nu också en Jesu Kristi fånge.</verse>
				<verse number="10">Jag vädjar till dig för min son Onesimus, som jag har fött i mina bojor,</verse>
				<verse number="11">som förr inte var dig till nytta, men nu är till nytta för dig och mig.</verse>
				<verse number="12">Honom har jag nu sänt tillbaka. Ta därför emot honom, det vill säga, mitt eget hjärta.</verse>
				<verse number="13">Jag hade gärna velat behålla honom hos mig, för att han i ditt ställe skulle ha varit mig till hjälp i mina bojor för evangeliet.</verse>
				<verse number="14">Men utan ditt samtycke ville jag inte göra något, för att det goda du gör inte ska ske av tvång, utan av fri vilja.</verse>
				<verse number="15">För det var kanske därför som han för en tid blev skild från dig, för att du skulle få honom tillbaka för alltid,</verse>
				<verse number="16">inte längre som en slav, utan som något mer än en slav: en älskad broder, särskilt för mig, men hur mycket mer för dig, både i köttet och i Herren!</verse>
				<verse number="17">Om du nu håller mig för din medbroder, så ta emot honom som du skulle ta emot mig.</verse>
				<verse number="18">Och om han har gjort dig någon orätt, eller om han är skyldig dig något, så för upp det på min räkning.</verse>
				<verse number="19">Jag, Paulus, har skrivit detta med min egen hand: Jag ska betala det – för att inte tala om, att du dessutom är skyldig mig även dig själv.</verse>
				<verse number="20">Ja, broder, låt mig få nytta av dig i Herren. Styrk mitt hjärta i Herren.</verse>
				<verse number="21">Jag har skrivit till dig övertygad om din lydnad, och jag vet att du kommer att göra ännu mer än jag säger.</verse>
				<verse number="22">Men förbered dig samtidigt också på att ge mig husrum, för jag hoppas att jag genom era böner ska bli given åt er.</verse>
				<verse number="23">Epafras, min medfånge i Kristus Jesus, hälsar dig,</verse>
				<verse number="24">och Markus, Aristarkus, Demas, Lukas, mina medarbetare.</verse>
				<verse number="25">Vår Herre Jesu Kristi nåd vare med er ande. Amen.</verse>
			</chapter>
		</book>
		<book number="58">
			<chapter number="1">
				<verse number="1">I forna tider talade Gud många gånger och på många sätt till fäderna genom profeterna.</verse>
				<verse number="2">I dessa sista dagar har han talat till oss genom Sonen, som han har satt till arvinge över allt. Genom honom har han också skapat universum.</verse>
				<verse number="3">Han är hans härlighets återsken och hans väsens avbild och bär allt med sitt mäktiga ord. Sedan han genom sig själv renat oss från våra synder har han satt sig på Majestätets högra sida i höjden.</verse>
				<verse number="4">Han är så mycket större än änglarna som det namn han har ärvt är förmer än deras.</verse>
				<verse number="5">För till vilken av änglarna har han någonsin sagt: Du är min Son, jag har i dag fött dig? Eller vidare: Jag ska vara hans Fader, och han ska vara min Son?</verse>
				<verse number="6">Och vidare, när han låter den Förstfödde träda in i världen, säger han: Alla Guds änglar ska tillbe honom.</verse>
				<verse number="7">Och om änglarna säger han: Han gör sina änglar till andar och sina tjänare till eldslågor.</verse>
				<verse number="8">Men till Sonen säger han: Gud, din tron varar från evighet till evighet, ditt rikes spira är rättvisans spira.</verse>
				<verse number="9">Du har älskat rättfärdighet och hatat orättfärdighet. Därför, Gud, har din Gud smort dig med glädjens olja mer än dina följeslagare.</verse>
				<verse number="10">Och: Du, Herre, har i begynnelsen lagt jordens grund och himlarna är dina händers verk.</verse>
				<verse number="11">De ska förgås, men du ska bestå, och de ska alla nötas ut som en klädnad.</verse>
				<verse number="12">Och som en mantel ska du rulla ihop dem och de ska förvandlas. Men du är densamme och dina år har inget slut.</verse>
				<verse number="13">Men till vilken av änglarna har han någonsin sagt: Sätt dig på min högra sida, till dess jag har lagt dina fiender som en fotpall för dina fötter?</verse>
				<verse number="14">Är de inte allesammans tjänsteandar, utsända för att tjäna dem som ska ärva frälsningen?</verse>
			</chapter>
			<chapter number="2">
				<verse number="1">Därför ska vi desto mer ge akt på det vi har hört, så att vi inte driver bort ifrån det.</verse>
				<verse number="2">För om det ord som talades genom änglarna stod fast, och varje överträdelse och olydnad fick sitt rättvisa straff som lön,</verse>
				<verse number="3">hur ska då vi kunna fly undan, om vi inte bryr oss om en så stor frälsning, som först blev predikad av Herren och sedan bekräftad för oss av dem som hade hört honom.</verse>
				<verse number="4">Gud gav också sitt vittnesbörd både med tecken och under och många slags kraftgärningar och med den Helige Andes gåvor enligt sin vilja.</verse>
				<verse number="5">För det är inte under änglar han har lagt den kommande världen som vi talar om.</verse>
				<verse number="6">Men någon har någonstans vittnat och sagt: Vad är en människa, att du tänker på henne, eller en Människoson, att du tar dig an honom?</verse>
				<verse number="7">En liten tid gjorde du honom ringare än änglarna. Med ära och härlighet krönte du honom och satte honom över dina händers verk.</verse>
				<verse number="8">Allt har du lagt under hans fötter. När han lade allt under honom, undantog han inget som inte är lagt under honom. Men ännu ser vi inte att allt är lagt under honom.</verse>
				<verse number="9">Men Jesus, som en liten tid blev gjord ringare än änglarna, för att han skulle lida döden, ser vi krönt med ära och härlighet, för att han genom Guds nåd skulle smaka döden för alla.</verse>
				<verse number="10">För det passade honom, för vilkens skull allt är och genom vilken allt är, att då han förde många söner till härlighet, genom lidanden fullkomna upphovsmannen till deras frälsning.</verse>
				<verse number="11">För både den som helgar och de som blir helgade är alla från en, därför skäms han inte för att kalla dem bröder,</verse>
				<verse number="12">och säger: Jag ska förkunna ditt namn för mina bröder och mitt i församlingen ska jag lovsjunga dig.</verse>
				<verse number="13">Och vidare: Jag ska sätta min förtröstan på honom. Och ytterligare: Se, jag och barnen som Gud har gett mig.</verse>
				<verse number="14">Eftersom nu barnen är delaktiga av kött och blod, blev också han på liknande sätt delaktig av detsamma, för att han genom sin död skulle göra honom maktlös som hade döden i sitt våld, det vill säga djävulen,</verse>
				<verse number="15">och göra alla dem fria som av fruktan för döden hade varit underkastade slaveri hela sitt liv.</verse>
				<verse number="16">För han tar ju inte sig an änglar, utan Abrahams säd tar han sig an.</verse>
				<verse number="17">Därför måste han i allt bli lik bröderna, för att han skulle vara barmhärtig och en trogen överstepräst inför Gud för att sona folkets synder.</verse>
				<verse number="18">För därigenom att han blev plågad och frestad, kan han hjälpa dem som frestas.</verse>
			</chapter>
			<chapter number="3">
				<verse number="1">Därför, ni heliga bröder, som är delaktiga av den himmelska kallelsen, ge akt på den apostel och överstepräst, Kristus Jesus, som vi bekänner.</verse>
				<verse number="2">Han var trogen mot honom som hade insatt honom till det, liksom också Mose i hela hans hus.</verse>
				<verse number="3">För han har aktats värdig så mycket större ära än Mose, liksom den som bygger huset har större heder än själva huset.</verse>
				<verse number="4">Varje hus är ju byggt av någon, men Gud är den som har byggt allt.</verse>
				<verse number="5">Och Mose var visserligen trogen i hela hans hus som en tjänare, till ett vittnesbörd om det som senare skulle förkunnas,</verse>
				<verse number="6">men Kristus såsom Son över hans hus, vars hus är vi, om vi orubbligt håller fast vid den förtröstan och glädjen som hoppet ger ända fram till slutet.</verse>
				<verse number="7">Därför, såsom den Helige Ande säger: I dag, om ni hör hans röst,</verse>
				<verse number="8">så förhärda inte era hjärtan såsom vid förbittringen på frestelsens dag i öknen,</verse>
				<verse number="9">där era fäder frestade mig och prövade mig, fast de sett mina gärningar i fyrtio år.</verse>
				<verse number="10">Därför blev jag vred på den generationen och sa: Alltid far de vilse i sina hjärtan, och de kände inte mina vägar.</verse>
				<verse number="11">Så svor jag i min vrede: De ska inte komma in i min vila.</verse>
				<verse number="12">Bröder, se till att inte någon av er har ett ont otroshjärta, så att han avfaller från den levande Guden,</verse>
				<verse number="13">utan förmana varandra varje dag så länge det heter i dag, för att ingen av er ska bli förhärdad genom syndens bedrägeri.</verse>
				<verse number="14">För vi är delaktiga i Kristus, om vi håller fast vid vår första tillförsikt ända till slutet.</verse>
				<verse number="15">När det sägs: I dag, om ni hör hans röst, så förhärda inte era hjärtan såsom vid förbittringen.</verse>
				<verse number="16">För somliga som hade hört det, förbittrade honom, men inte alla som hade kommit ut ur Egypten genom Mose.</verse>
				<verse number="17">Men vilka var han vred på i fyrtio år? Var det inte de som hade syndat, de vilkas kroppar föll i öknen?</verse>
				<verse number="18">Och vilka gällde den ed som han svor, att de inte skulle komma in i hans vila, om inte dem som vägrade lyda?</verse>
				<verse number="19">Vi ser alltså att det var på grund av otro som de inte kunde komma in.</verse>
			</chapter>
			<chapter number="4">
				<verse number="1">När nu ett löfte finns kvar om att få komma in i hans vila, så låt oss därför med fruktan se till att ingen av er visar sig ha blivit efter på vägen.</verse>
				<verse number="2">För evangeliet har ju blivit förkunnat för oss liksom för dem. Men ordet som de hörde blev inte till någon nytta, eftersom det inte blev förenat med tron i dem som hörde det.</verse>
				<verse number="3">För vi som har kommit till tro går in i vilan, som han sa: Så svor jag i min vrede: De ska inte komma in i min vila. Ändå har hans verk stått färdiga sedan världens grund blev lagd.</verse>
				<verse number="4">För på ett ställe har han sagt om den sjunde dagen på följande sätt: Och Gud vilade på sjunde dagen från alla sina verk.</verse>
				<verse number="5">Och på det här stället igen: De ska inte komma in i min vila.</verse>
				<verse number="6">Eftersom det alltså står kvar att några ska få komma in i den, och de som först fick höra evangeliet inte kom in på grund av olydnad,</verse>
				<verse number="7">så bestämmer han på nytt en viss dag och säger genom David efter så lång tid: I dag, såsom det är sagt. I dag, om ni hör hans röst, så förhärda inte era hjärtan.</verse>
				<verse number="8">För om Josua hade fört dem in i vilan, så skulle han sedan inte ha talat om en annan dag.</verse>
				<verse number="9">Därför återstår en sabbatsvila för Guds folk.</verse>
				<verse number="10">För den som har kommit in i hans vila, han har också fått vila från sina verk, såsom Gud från sina.</verse>
				<verse number="11">Låt oss därför ivrigt sträva efter att komma in i den vilan, så att ingen faller i samma slags olydnad.</verse>
				<verse number="12">För Guds ord är levande och kraftigt och skarpare än något tveeggat svärd, och tränger igenom tills det skiljer själ och ande, märg och led, och det är en domare över hjärtats uppsåt och tankar.</verse>
				<verse number="13">Och inget skapat är osynligt för honom, utan allt är blottat och uppenbart för hans ögon, inför vilken vi ska stå till svars.</verse>
				<verse number="14">Eftersom vi nu har en stor överstepräst som har farit upp genom himlarna, Jesus Guds Son, så låt oss hålla fast vid bekännelsen.</verse>
				<verse number="15">För vi har inte en sådan överstepräst som inte kan ha medlidande med våra svagheter, utan en som har varit frestad i allt liksom vi, fast utan synd.</verse>
				<verse number="16">Låt oss därför med frimodighet gå fram till nådens tron för att få barmhärtighet och finna nåd till hjälp i rätt tid.</verse>
			</chapter>
			<chapter number="5">
				<verse number="1">Varje överstepräst som tas ut bland människor blir ju insatt för människor i de ting som rör Gud, för att han ska bära fram både gåvor och offer för synder.</verse>
				<verse number="2">Han kan ha medkänsla med dem som är okunniga och vilseförda, eftersom han själv också är behäftad med svaghet.</verse>
				<verse number="3">Och därför måste han offra för synder både för folket och för sig själv.</verse>
				<verse number="4">Och ingen tar sig själv denna värdighet, utan den som blir kallad av Gud, såsom också Aron blev.</verse>
				<verse number="5">Så har inte heller Kristus förhärligat sig själv för att bli överstepräst, utan han som sa till honom: Du är min Son, jag har fött dig i dag,</verse>
				<verse number="6">liksom han också säger på ett annat ställe: Du är en präst till evig tid efter Melkisedeks sätt,</verse>
				<verse number="7">som under sin tid här i köttet med höga rop och tårar frambar böner och åkallan till den som kunde frälsa honom från döden. Och han blev bönhörd för sin gudsfruktans skull.</verse>
				<verse number="8">Trots att han var Son, lärde han sig lydnad genom sitt lidande.</verse>
				<verse number="9">Och när han hade fullkomnats, blev han upphovet till evig frälsning för alla dem som lyder honom,</verse>
				<verse number="10">av Gud kallad överstepräst efter Melkisedeks sätt.</verse>
				<verse number="11">Om detta har vi mycket att säga men som är svårt att förklara, eftersom ni har blivit så tröga att lyssna.</verse>
				<verse number="12">För ni som för länge sedan borde vara lärare, har på nytt behov av att man lär er de första grunderna av Guds ord. Ni har ju blivit sådana som behöver mjölk och inte fast föda.</verse>
				<verse number="13">För den som lever av mjölk är inte mogen för undervisning om rättfärdighet, eftersom han är ett spädbarn.</verse>
				<verse number="14">Men den fasta födan hör till dem som är fullvuxna, de som har övat upp sina sinnen till att skilja mellan gott och ont.</verse>
			</chapter>
			<chapter number="6">
				<verse number="1">Låt oss därför lämna de första grunderna av Kristi lära och sträva vidare mot det som hör till fullkomligheten. Låt oss inte på nytt lägga grunden med omvändelse från döda gärningar och med tro på Gud,</verse>
				<verse number="2">med läran om dop och handpåläggning, om de dödas uppståndelse och evig dom.</verse>
				<verse number="3">Och detta ska vi göra, om Gud tillåter det.</verse>
				<verse number="4">För de som en gång har blivit upplysta, och som har smakat den himmelska gåvan och har fått del av den Helige Ande,</verse>
				<verse number="5">och som har smakat Guds goda ord och den kommande världens krafter,</verse>
				<verse number="6">men sedan har avfallit, för dem är det omöjligt att på nytt bli förnyade till omvändelse, då de själva på nytt korsfäster Guds Son och öppet hånar honom.</verse>
				<verse number="7">För den jord som dricker regnet som ofta faller på den och som ger god gröda åt dem som den brukas för, får välsignelse från Gud.</verse>
				<verse number="8">Men den som bär törne och tistel är värdelös och nära förbannelse och slutet för den blir att brännas.</verse>
				<verse number="9">Men när det gäller er, ni älskade, är vi övertygade om att det står bättre till med det som hör till frälsningen, även om vi talar på detta sätt.</verse>
				<verse number="10">För Gud är inte orättvis så att han glömmer vad ni har gjort och ert arbete i kärlek, som ni har visat mot hans namn då ni tjänade och fortfarande tjänar de heliga.</verse>
				<verse number="11">Men vi önskar att var och en av er visar samma iver att bevara full visshet i hoppet ända till slutet,</verse>
				<verse number="12">så att ni inte blir tröga, utan följer dem som genom tro och tålamod får det utlovade arvet.</verse>
				<verse number="13">För när Gud gav löftet åt Abraham, svor han vid sig själv, eftersom han inte hade någon större att svära vid,</verse>
				<verse number="14">och sa: Sannerligen, jag ska rikligt välsigna dig och rikligt föröka dig.</verse>
				<verse number="15">Och så när han i tålamod hade väntat, fick han det som var utlovat.</verse>
				<verse number="16">För människor svär ju i sanning vid den som är större än de, och eden är en bekräftelse som gör slut på all strid.</verse>
				<verse number="17">Därför, då Gud ytterligare ville visa löftets arvingar hur oföränderligt hans beslut är, bekräftade han det med en ed,</verse>
				<verse number="18">så att vi genom två orubbliga ting, i vilka Gud omöjligen kunde ljuga, skulle få en kraftig uppmuntran, vi som har sökt vår tillflykt i att hålla fast vid det hopp som ligger framför oss.</verse>
				<verse number="19">Detta hopp har vi som ett själens ankare, som är både säkert och fast och som når till det som är innanför förlåten,</verse>
				<verse number="20">dit Jesus har gått in som förelöpare för oss. Han har blivit en överstepräst för evigt efter Melkisedeks sätt.</verse>
			</chapter>
			<chapter number="7">
				<verse number="1">Denne Melkisedek var ju konung i Salem och präst åt Gud den Högste. Han mötte Abraham när denne kom tillbaka efter att ha slagit kungarna, och välsignade honom.</verse>
				<verse number="2">Åt honom gav Abraham också tionde av allt, vars namn först betyder rättfärdighetens konung, och dessutom också Salems konung, vilket betyder fridens konung.</verse>
				<verse number="3">Utan far, utan mor, utan släkt. Hans dagar har ingen början och hans liv har inget slut, men han har gjorts lik Guds Son, och förblir präst för alltid.</verse>
				<verse number="4">Se nu hur stor han är som också patriarken Abraham gav tionde av det bästa bytet.</verse>
				<verse number="5">Och de av Levi söner som får prästtjänsten har ju befallning att enligt lagen ta tionde av folket, det vill säga av sina bröder, fastän dessa härstammar från Abraham.</verse>
				<verse number="6">Men han, som inte var av deras släkt, tog tionde av Abraham och välsignade honom som hade löftena.</verse>
				<verse number="7">Men det är utan all motsägelse, att den som är ringare blir välsignad av den som är förmer.</verse>
				<verse number="8">Och i det ena fallet är det ju dödliga människor som tar tionde, men i det andra fallet är det en som får vittnesbördet att han lever.</verse>
				<verse number="9">Och genom Abraham har så att säga också Levi, som tar emot tionde, fått ge tionde.</verse>
				<verse number="10">För han var ännu i sin fars länd, då Melkisedek mötte honom.</verse>
				<verse number="11">Om nu fullkomlighet kunde vinnas genom det levitiska prästadömet – för under detta hade folket fått sin lag – varför behövdes det då att en annan präst skulle uppstå enligt Melkisedeks sätt, och inte bli kallad enligt Arons sätt?</verse>
				<verse number="12">För där prästadömet förändras, där måste också lagen förändras.</verse>
				<verse number="13">För han som detta sägs om är av en annan stam, från den har ingen gjort tjänst vid altaret.</verse>
				<verse number="14">För det är uppenbart att vår Herre har trätt fram från Juda stam, men till den stammen har inte Mose sagt något om prästadöme.</verse>
				<verse number="15">Och det blir ännu tydligare om det i likhet med Melkisedek uppstår en annan präst,</verse>
				<verse number="16">som inte har blivit det enligt en lag föreskriven enligt köttet, utan enligt kraften av oförgängligt liv.</verse>
				<verse number="17">För han vittnar: Du är en präst till evig tid efter Melkisedeks sätt.</verse>
				<verse number="18">För därmed upphävs det tidigare budet, eftersom det var svagt och till ingen nytta.</verse>
				<verse number="19">Lagen åstadkom ju inte något fullkomligt. Men ett bättre hopp har kommit, och genom det kan vi närma oss Gud.</verse>
				<verse number="20">Och lika mycket som det inte har skett utan ed, för de andra har ju blivit präster utan någon ed,</verse>
				<verse number="21">men denne med ed, genom den som sa till honom: Herren har svurit och ska inte ångra sig: Du är en präst för evigt enligt Melkisedeks sätt.</verse>
				<verse number="22">Så har Jesus gått i borgen för ett mycket bättre förbund.</verse>
				<verse number="23">Och de andra prästerna har ju blivit många, därför att döden hindrade dem att fortsätta,</verse>
				<verse number="24">men eftersom han lever för evigt, har han ett prästadöme som varar för evigt.</verse>
				<verse number="25">Därför kan han också helt och fullt frälsa dem som genom honom kommer till Gud, eftersom han alltid lever för att gå i förbön för dem.</verse>
				<verse number="26">För en sådan överstepräst behövde vi, en som är helig, oskyldig, obefläckad, skild från syndare och upphöjd över himlarna,</verse>
				<verse number="27">en som inte dagligen behöver frambära offer, såsom översteprästerna, först för sina egna synder och sedan för folkets. För det gjorde han en gång för alla, då han offrade sig själv.</verse>
				<verse number="28">För lagen insätter människor som har svagheter till överstepräster, men det ord som bekräftades med ed, som kom efter lagen, insätter Sonen som är fullkomnad för evigt.</verse>
			</chapter>
			<chapter number="8">
				<verse number="1">Men huvudsumman av det vi talar är detta: Vi har en sådan överstepräst som sitter på högra sidan av Majestätets tron i himlarna,</verse>
				<verse number="2">och tjänar i helgedomen och i det sanna tabernaklet, som Herren har rest och inte någon människa.</verse>
				<verse number="3">För varje överstepräst blir tillsatt för att bära fram gåvor och offer, därför var det nödvändigt att också denne hade något att bära fram.</verse>
				<verse number="4">För om han vore på jorden så skulle han inte vara präst, eftersom det finns präster där som bär fram gåvorna enligt lagen,</verse>
				<verse number="5">vilka tjänar en förebild och skugga av det himmelska, såsom Mose blev förmanad av Gud när han skulle bygga tabernaklet, för han sa: Se till att du gör allt efter den förebild som blev visad för dig på berget.</verse>
				<verse number="6">Men nu har denne fått ett så mycket bättre ämbete, liksom han också är medlare för ett bättre förbund, vilket blivit grundat på bättre löften.</verse>
				<verse number="7">För om det första förbundet hade varit utan brist, så skulle inte plats behövt sökas för ett annat.</verse>
				<verse number="8">Men han förebrår dem när han säger: Se, dagar ska komma, säger Herren, då jag ska sluta ett nytt förbund med Israels hus och Juda hus,</verse>
				<verse number="9">inte enligt det förbund som jag slöt med deras fäder på den dag då jag tog dem vid handen för att föra ut dem ur Egyptens land. Eftersom de inte blev kvar i mitt förbund, brydde jag mig inte om dem, säger Herren.</verse>
				<verse number="10">För detta är det förbund som jag ska sluta med Israels hus efter dessa dagar, säger Herren: Jag ska lägga mina lagar i deras sinnen och skriva dem i deras hjärtan, och jag ska vara deras Gud, och de ska vara mitt folk.</verse>
				<verse number="11">Då ska ingen längre lära sin nästa eller sin broder och säga: Lär känna Herren, eftersom alla ska känna mig, från den minste bland dem till den störste.</verse>
				<verse number="12">För jag ska förlåta dem deras orättfärdighet, och deras synder och deras laglöshet ska jag inte mer komma ihåg.</verse>
				<verse number="13">När han säger: ett nytt förbund, har han förklarat det första föråldrat. Men det som är föråldrat och gammalt är nära att försvinna.</verse>
			</chapter>
			<chapter number="9">
				<verse number="1">Nu hade väl också det första förbundet sina föreskrifter för gudstjänst och en jordisk helgedom.</verse>
				<verse number="2">För ett tabernakel blev inrett: I det främre fanns ljusstaken och bordet och skådebröden. Detta kallades det heliga.</verse>
				<verse number="3">Men bakom den andra förlåten av tabernaklet fanns det som kallades det allra heligaste.</verse>
				<verse number="4">Det hade ett gyllene rökelsealtare och förbundets ark som på alla sidor var överdragen med guld. I den fanns ett kärl av guld med mannat och Arons stav som hade grönskat och förbundets tavlor.</verse>
				<verse number="5">Ovanpå stod härlighetens keruber, som överskuggade nådastolen, men om detta kan vi inte gå in på i detalj nu.</verse>
				<verse number="6">När nu detta var ordnat, så gick prästerna alltid in i det främre tabernaklet och förrättade sin tjänst.</verse>
				<verse number="7">Men i det andra går bara översteprästen in en gång om året och då inte utan blod, som han bär fram för sig själv och för folkets oavsiktliga synder.</verse>
				<verse number="8">Därmed ger den Helige Ande tillkänna, att vägen till det allra heligaste ännu inte blivit uppenbarad, så länge det första tabernaklet ännu består.</verse>
				<verse number="9">Detta är en liknelse som syftar på den nuvarande tiden, under vilken både gåvor och offer frambärs, vilket inte kunde göra den som utförde tjänsten fullkomlig enligt samvetet,</verse>
				<verse number="10">detta bestod endast i mat och dryck och olika slags reningar och köttsliga föreskrifter, vilka är pålagda fram till tiden för en bättre ordning.</verse>
				<verse number="11">Men Kristus kom som överstepräst för det goda som ska komma, genom det större och fullkomligare tabernaklet, som inte är gjort med händer, det vill säga som inte tillhör den här skapelsen.</verse>
				<verse number="12">Inte med bockars och kalvars blod utan med sitt eget blod, gick han en gång för alla in i det allra heligaste och vann en evig förlossning.</verse>
				<verse number="13">För om blod av tjurar och bockar och aska av en kviga, stänkt på de orenade, helgar till köttets renhet,</verse>
				<verse number="14">hur mycket mer ska inte Kristi blod, han som genom den evige Anden har framburit sig själv såsom ett felfritt offer åt Gud, rena era samveten från döda gärningar till att tjäna den levande Guden.</verse>
				<verse number="15">Och på grund av detta är han medlare för det nya förbundet, för att de som är kallade kan få löftet om det eviga arvet, sedan han dött för att friköpa dem från överträdelserna under det första förbundet.</verse>
				<verse number="16">För där ett testamente finns, är det ju nödvändigt att han som skrev det är död,</verse>
				<verse number="17">för ett testamente blir giltigt först genom döden, eftersom det inte träder i kraft så länge den som upprättade det lever.</verse>
				<verse number="18">Därför blev inte heller det första förbundet instiftat utan blod.</verse>
				<verse number="19">För sedan Mose inför allt folket hade läst alla budorden enligt lagen, tog han blodet från kalvar och bockar tillsammans med vatten, scharlakansröd ull och isop och bestänkte både själva boken och allt folket.</verse>
				<verse number="20">Och sa: Detta är förbundets blod, som Gud har förordnat åt er.</verse>
				<verse number="21">Och på samma sätt stänkte han blod både på tabernaklet och på alla de kärl som hörde till gudstjänsten.</verse>
				<verse number="22">Så renas enligt lagen nästan allt med blod, och utan att blod utgjuts ges ingen förlåtelse.</verse>
				<verse number="23">Därför var det nödvändigt att avbilderna av de himmelska tingen skulle bli renade med dessa medel, men de himmelska tingen själva renas med bättre offer än dessa.</verse>
				<verse number="24">För Kristus har inte gått in i den helgedom som är gjord med händer och som är en avbild av den verkliga, utan han har gått in i själva himlen, för att nu träda fram inför Guds ansikte för vår skull,</verse>
				<verse number="25">inte heller för att han skulle offra sig själv många gånger, såsom översteprästen varje år går in i helgedomen med en annans blod.</verse>
				<verse number="26">I så fall hade han varit tvungen att lida många gånger ända sedan världens grund blev lagd. Men nu vid tidernas slut har han en gång för alla trätt fram för att genom offret av sig själv utplåna synden.</verse>
				<verse number="27">Och såsom det är bestämt om människorna att en gång dö och sedan dömas,</verse>
				<verse number="28">så ska Kristus, som en enda gång har offrats för att bära mångas synder, för andra gången, utan synd bli synlig för dem som väntar honom till frälsning.</verse>
			</chapter>
			<chapter number="10">
				<verse number="1">Lagen som ju har en skugga av det goda som kommer, men inte själva bilden av tingen, kan aldrig med samma offer som man ständigt bär fram år efter år fullkomna dem som träder fram.</verse>
				<verse number="2">Skulle man inte annars ha upphört att offra, eftersom de som offrar inte mer skulle ha några synder på sitt samvete, sedan de en gång blivit renade?</verse>
				<verse number="3">Men i dessa offer sker en årlig påminnelse om synderna.</verse>
				<verse number="4">För det är omöjligt att tjurars och bockars blod skulle kunna ta bort synder.</verse>
				<verse number="5">Därför säger han då han kommer i världen: Offer och gåvor begärde du inte, men en kropp har du berett åt mig.</verse>
				<verse number="6">Brännoffer och offer för synder hade du inte behag till.</verse>
				<verse number="7">Då sa jag: Se, jag kommer, i bokrullen är skrivet om mig, för att göra din vilja, o Gud.</verse>
				<verse number="8">Först sa han: Offer och gåvor, brännoffer och offer för synder begärde du inte, och du fann inte heller behag i dem, vilka bärs fram enligt lagen.</verse>
				<verse number="9">Därefter sa han: Se, jag kommer för att göra din vilja, o Gud. Han tar bort det första för att insätta det andra.</verse>
				<verse number="10">Genom denna vilja har vi blivit helgade genom Jesu Kristi kropps offer en gång för alla.</verse>
				<verse number="11">Och varje präst står ju dagligen och gör tjänst och bär ofta fram samma offer, som aldrig kan ta bort synder.</verse>
				<verse number="12">Men sedan han har burit fram ett enda offer för synderna, som gäller för alltid, sitter han på Guds högra sida,</verse>
				<verse number="13">och därefter väntar han på att hans fiender ska läggas till en fotpall för hans fötter.</verse>
				<verse number="14">För med ett enda offer har han för alltid fullkomnat dem som blir helgade.</verse>
				<verse number="15">Om detta vittnar också den Helige Ande för oss, för efter att han hade sagt:</verse>
				<verse number="16">Detta är det förbund som jag ska sluta med dem efter dessa dagar, säger Herren: Jag ska lägga mina lagar i deras hjärtan, och i deras sinnen ska jag skriva dem,</verse>
				<verse number="17">och deras synder och deras lagbrott ska jag inte mer komma ihåg.</verse>
				<verse number="18">Men där det finns förlåtelse för dessa, behövs det inte längre något offer för synd.</verse>
				<verse number="19">Så kan vi då, bröder, med frimodighet gå in i det heligaste genom Jesu blod,</verse>
				<verse number="20">genom en ny och levande väg som han har öppnat åt oss genom förlåten, det vill säga sitt kött,</verse>
				<verse number="21">och då vi har en stor präst över Guds hus,</verse>
				<verse number="22">så låt oss gå fram med uppriktigt hjärta i trons fulla visshet, med våra hjärtan renade från ett ont samvete och med kroppen tvättad med rent vatten.</verse>
				<verse number="23">Låt oss orubbligt hålla fast vid hoppets bekännelse, för han som har gett löftet är trofast.</verse>
				<verse number="24">Och låt oss ge akt på varandra så att vi uppmuntrar till kärlek och goda gärningar.</verse>
				<verse number="25">Låt oss inte överge våra sammankomster, som somliga brukar göra, utan förmana varandra och detta så mycket mer som ni ser att dagen närmar sig.</verse>
				<verse number="26">För om vi syndar med vett och vilja sedan vi har fått kunskap om sanningen, återstår inte mer något offer för synderna,</verse>
				<verse number="27">utan en säker, fruktansvärd väntan på dom, och hetta av en eld som ska förtära motståndarna.</verse>
				<verse number="28">Den som förkastar Mose lag dör utan förbarmande, efter två eller tre vittnens ord.</verse>
				<verse number="29">Hur mycket strängare straff tror ni då inte att den förtjänar som har trampat Guds Son under fötterna och ansett förbundets blod för orent, det som har helgat honom, och som har smädat nådens Ande?</verse>
				<verse number="30">För vi känner honom som sa: Min är hämnden, jag ska vedergälla det, säger Herren. Och vidare: Herren ska döma sitt folk.</verse>
				<verse number="31">Det är fruktansvärt att falla i den levande Gudens händer.</verse>
				<verse number="32">Men kom ihåg den första tiden, efter att ni hade blivit upplysta, när ni uthärdade mycket kamp och lidande.</verse>
				<verse number="33">Dels blev ni gjorda till ett offentligt åtlöje både genom hån och förföljelser, och dels led ni med andra som blev behandlade så.</verse>
				<verse number="34">För ni hade ju medlidande med mig i mina bojor, och med glädje tillät ni att ni blev plundrade på era ägodelar. För ni visste inom er själva, att ni har en egendom i himlarna som är bättre och som består.</verse>
				<verse number="35">Så kasta därför inte bort er frimodighet, som har med sig stor lön.</verse>
				<verse number="36">För ni behöver uthållighet, för att när ni har gjort Guds vilja, kommer ni att få det som är utlovat.</verse>
				<verse number="37">För ännu en kort liten tid, så kommer han som ska komma, och han ska inte dröja.</verse>
				<verse number="38">Men den rättfärdige ska leva av tro, men om han drar sig undan, så har min själ inte behag i honom.</verse>
				<verse number="39">Men vi hör inte till dem som drar sig undan och går förlorade, utan till dem som tror och räddar sin själ.</verse>
			</chapter>
			<chapter number="11">
				<verse number="1">Men tron är en övertygelse om det som man hoppas, en visshet om det man inte ser.</verse>
				<verse number="2">För genom den har fäderna fått sitt vittnesbörd.</verse>
				<verse number="3">Genom tron förstår vi att universum har skapats genom Guds ord, så att det synliga inte har blivit till av det som vi kan se.</verse>
				<verse number="4">Genom tron bar Abel fram ett bättre offer åt Gud än Kain. Genom den fick han vittnesbördet att han var rättfärdig, då Gud gav ett gott vittnesbörd om hans gåvor, och genom den talar han ännu, trots att han är död.</verse>
				<verse number="5">Genom tron blev Enok hämtad, så att han inte skulle se döden, och man fann honom inte mer därför att Gud hade hämtat honom. För innan han hämtades, hade han fått vittnesbördet att han behagade Gud.</verse>
				<verse number="6">Men utan tro är det omöjligt att behaga Gud, för den som vill komma till Gud måste tro att Gud är till, och att han lönar dem som ihärdigt söker honom.</verse>
				<verse number="7">Genom tron byggde Noa i gudsfruktan en ark till räddning för sin familj, sedan han hade fått en gudomlig varning om de ting som ännu inte var synliga, och genom den dömde han världen och blev arvinge till den rättfärdighet som är av tron.</verse>
				<verse number="8">Genom tron var Abraham lydig då han blev kallad att dra ut till det land som han skulle få i arv, och han gav sig iväg utan att veta vart han skulle komma.</verse>
				<verse number="9">Genom tron levde han i det utlovade landet som i ett främmande land. Och bodde i tält med Isak och Jakob, som var medarvingar till samma löfte,</verse>
				<verse number="10">för han väntade på staden med de fasta grundvalarna, vars byggmästare och skapare är Gud.</verse>
				<verse number="11">Genom tron fick också Sara själv kraft att bli mor till en avkomma, och fast hon var överårig födde hon, för hon litade på honom som hade gett löftet.</verse>
				<verse number="12">Därför fick han också, denne ende man som dessutom var så gott som död, så många avkomlingar som stjärnorna på himlen och så oräkneliga som sanden på havets strand.</verse>
				<verse number="13">I tron har alla dessa dött utan att ha fått vad som var utlovat. De hade bara sett det i fjärran och trott på det och hälsat det och bekänt att de var gäster och främlingar på jorden.</verse>
				<verse number="14">För de som säger så visar att de söker ett hemland.</verse>
				<verse number="15">Och, i sanning, om de hade menat det land som de kommit ifrån, så hade de haft tid att vända tillbaka.</verse>
				<verse number="16">Men nu längtade de till ett bättre, det himmelska. Därför skäms inte Gud för att kallas deras Gud, för han har ställt i ordning en stad åt dem.</verse>
				<verse number="17">Genom tron bar Abraham fram Isak som offer när han blev satt på prov. Sin enfödde son bar han fram som offer, trots att han hade fått löftena,</verse>
				<verse number="18">och till honom hade det blivit sagt: Genom Isak ska säd uppkallas efter dig.</verse>
				<verse number="19">För han tänkte att Gud var mäktig att också uppväcka från de döda. Därifrån fick han också honom tillbaka, bildligt talat.</verse>
				<verse number="20">Genom tron välsignade Isak Jakob och Esau angående det som skulle komma.</verse>
				<verse number="21">Genom tron välsignade Jakob Josefs båda söner då han låg för döden och tillbad, lutad mot änden av sin stav.</verse>
				<verse number="22">Genom tron påminde Josef, då han skulle dö, om Israels barns uttåg och gav befallning om sina ben.</verse>
				<verse number="23">Genom tron hölls Mose efter sin födelse gömd av sina föräldrar i tre månader, därför att de såg att han var ett vackert barn, och lät sig inte skrämmas av kungens befallning.</verse>
				<verse number="24">Genom tron vägrade Mose att kallas Faraos dotterson, när han hade blivit vuxen,</verse>
				<verse number="25">och valde hellre att bli illa behandlad tillsammans med Guds folk än att för en kort tid njuta av synden.</verse>
				<verse number="26">Och höll Kristi smälek för större rikedom än skatterna i Egypten, för han hade sin blick riktad mot lönen.</verse>
				<verse number="27">Genom tron lämnade han Egypten, utan att frukta kungens vrede. Han härdade ut därför att han liksom såg den Osynlige.</verse>
				<verse number="28">Genom tron har han anordnat påsken och blodsbestrykningen, för att inte han som fördärvade de förstfödda skulle röra dem.</verse>
				<verse number="29">Genom tron gick de genom Röda havet som på torra land, men när egyptierna försökte, dränktes de.</verse>
				<verse number="30">Genom tron föll Jerikos murar efter att man gått runt omkring dem i sju dagar.</verse>
				<verse number="31">Genom tron slapp skökan Rahab att gå förlorad tillsammans med dem som inte trodde, eftersom hon med frid hade tagit emot spejarna.</verse>
				<verse number="32">Och vad mer ska jag säga? För tiden skulle inte räcka om jag skulle berätta om Gideon och Barak och Simson och Jefta, samt om David och Samuel och profeterna.</verse>
				<verse number="33">Dessa som genom tron besegrade kungariken, utövade rättfärdighet, fick löften uppfyllda, täppte till lejons gap,</verse>
				<verse number="34">släckte kraftig eld, undkom svärdsegg. De var svaga men blev starka, de blev tappra i strid och drev främmande härar på flykten.</verse>
				<verse number="35">Kvinnor fick tillbaka sina döda genom uppståndelse. Andra torterades och accepterade ingen befrielse, för att de skulle få en bättre uppståndelse.</verse>
				<verse number="36">Och andra fick utstå hån och gisselslag, och dessutom bojor och fängelse.</verse>
				<verse number="37">De blev stenade, söndersågade, satta på prov, dödade med svärd. De gick omkring i fårskinn och getskinn, led brist, blev plågade och misshandlade.</verse>
				<verse number="38">Dessa som världen inte var värdig att hysa. De irrade omkring i öknar och på berg, och i grottor och hålor på jorden.</verse>
				<verse number="39">Men alla dessa som har fått vittnesbördet genom tron, fick inte det som var utlovat.</verse>
				<verse number="40">Gud har på förhand utsett något bättre åt oss, för att de inte skulle bli fullkomnade utan oss.</verse>
			</chapter>
			<chapter number="12">
				<verse number="1">Då vi nu har en så stor sky av vittnen omkring oss, låt oss lägga av allt som tynger och synden som så lätt snärjer oss, och löpa uthålligt i det lopp vi har framför oss,</verse>
				<verse number="2">och se på Jesus, trons upphovsman och fullkomnare, som på grund av den glädje som låg framför honom uthärdade korset utan att bry sig om smäleken, och som satte sig på högra sidan om Guds tron.</verse>
				<verse number="3">Tänk därför på honom som har fått stå ut med sådan motsägelse från syndarna, så att ni inte tröttnar i era själar och ger upp.</verse>
				<verse number="4">Ännu har ni inte stått emot ända till blods i kampen mot synden.</verse>
				<verse number="5">Och ni har redan glömt den förmaning som talar till er liksom till söner: Min son, förakta inte Herrens fostran och ge inte upp då du tillrättavisas av honom,</verse>
				<verse number="6">för den Herren älskar den agar han, och han bestraffar var son som han tar emot.</verse>
				<verse number="7">Om ni får utstå tuktan, så handlar Gud med er såsom med söner. För var finns den son som inte tuktas av sin far?</verse>
				<verse number="8">Men om ni är utan fostran, som alla har fått sin del av, så är ni oäkta och inte söner.</verse>
				<verse number="9">Vidare: Vi har ju haft köttsliga fäder som fostrade oss, och vi hade respekt för dem, ska vi då inte så mycket mer underordna oss andarnas Fader, så att vi får leva?</verse>
				<verse number="10">De förra fostrade oss ju bara under en kort tid som de fann lämpligt, men han gör det för vårt bästa, för att vi ska få del av hans helighet.</verse>
				<verse number="11">Och för stunden verkar ingen fostran vara till glädje utan till sorg, men för dem som fostrats genom detta, ger den efteråt rättfärdighetens fridsfulla frukt.</verse>
				<verse number="12">Styrk därför kraftlösa händer och svaga knän.</verse>
				<verse number="13">Och gör stigarna raka för era fötter, så att det som haltar inte går ur led utan i stället blir botat.</verse>
				<verse number="14">Sträva efter frid med alla och helgelse, utan vilken ingen får se Herren.</verse>
				<verse number="15">Se till att ingen går miste om Guds nåd, att ingen bitter rot skjuter skott och vållar skada, och många blir smittade genom den,</verse>
				<verse number="16">att ingen är otuktig eller oandlig som Esau, som sålde bort sin förstfödslorätt för ett mål mat.</verse>
				<verse number="17">Ni vet ju, att när han efteråt ville ärva välsignelsen blev han avvisad, för han såg inte någon möjlighet att ändra sig, trots att han sökte därefter med tårar.</verse>
				<verse number="18">För ni har inte kommit till ett berg som man kan ta på och som brinner med eld, inte till töcken, mörker och storm,</verse>
				<verse number="19">och till basunljud och till en röst, som talade så att de som hörde den bad att få slippa höra mer.</verse>
				<verse number="20">De kunde nämligen inte stå ut med det som blev befallt: Även om bara ett djur rör vid berget, ska det stenas eller skjutas med en pil.</verse>
				<verse number="21">Och så förfärlig var den synen att Mose sa: Jag är förskräckt och bävar.</verse>
				<verse number="22">Nej, ni har kommit till Sions berg och till den levande Gudens stad, det himmelska Jerusalem, och till en oräknelig skara av änglar,</verse>
				<verse number="23">och till en högtidsskara och församling av förstfödda, som är uppskrivna i himlen, och till Gud, allas domare, och till de rättfärdigas andar som har fullkomnats,</verse>
				<verse number="24">och till det nya förbundets medlare, Jesus, och till det renande blodet som talar bättre än Abels blod.</verse>
				<verse number="25">Se till att ni inte avvisar honom som talar. För om inte de kunde fly undan, när de undanbad sig honom som talade på jorden, så kan vi det ännu mindre, om vi vänder oss bort från honom som talar från himlen.</verse>
				<verse number="26">Hans röst fick då jorden att bäva, men nu har han lovat och sagt: Än en gång skakar jag inte bara jorden, utan också himlen.</verse>
				<verse number="27">Men dessa ord, än en gång, visar att de skapade ting som kan vackla ska försvinna, för att de ting som inte kan vackla ska bestå.</verse>
				<verse number="28">Därför, då vi får ett rike som inte kan vackla, så låt oss ta vara på nåden, genom vilken vi ska tjäna och behaga Gud med vördnad och gudsfruktan.</verse>
				<verse number="29">För vår Gud är en förtärande eld.</verse>
			</chapter>
			<chapter number="13">
				<verse number="1">Håll broderskärleken levande.</verse>
				<verse number="2">Glöm inte att visa gästvänlighet, för genom den har några tagit emot änglar som gäster utan att veta det.</verse>
				<verse number="3">Kom ihåg dem som sitter i fängelse, som om ni vore deras medfångar, och dem som misshandlas, som om ni själva var i den kroppen.</verse>
				<verse number="4">Äktenskapet ska hållas i ära bland alla och den äkta sängen obefläckad. Men otuktiga och äktenskapsbrytare ska Gud döma.</verse>
				<verse number="5">Ert levnadssätt ska vara fritt från penningbegär. Var nöjda med det ni har. För han har sagt: Jag ska aldrig lämna dig eller överge dig.</verse>
				<verse number="6">Därför kan vi frimodigt säga: Herren är min hjälpare, och jag ska inte frukta. Vad kan en människa göra mig?</verse>
				<verse number="7">Tänk på era ledare som har talat Guds ord till er. Se, hur de slutade sina liv och följ efter deras tro.</verse>
				<verse number="8">Jesus Kristus är densamme i går och i dag och i evighet.</verse>
				<verse number="9">Låt er inte drivas omkring av många olika och främmande läror. För det är gott att hjärtat blir styrkt genom nåd, och inte genom mat, som inte har varit till någon nytta för dem som har varit upptagna med sådant.</verse>
				<verse number="10">Vi har ett altare som de som tjänar i tabernaklet inte har rätt att äta av.</verse>
				<verse number="11">För kropparna av de djur, vilkas blod för syndens skull bärs in i helgedomen genom översteprästen, bränns upp utanför lägret.</verse>
				<verse number="12">Därför led också Jesus utanför porten, för att han genom sitt eget blod skulle helga folket.</verse>
				<verse number="13">Låt oss därför gå ut till honom utanför lägret och bära hans smälek.</verse>
				<verse number="14">För här har vi ingen stad som består utan vi söker efter den som ska komma.</verse>
				<verse number="15">Låt oss därför genom honom alltid bära fram lovets offer till Gud, som är en frukt från läppar som prisar hans namn.</verse>
				<verse number="16">Men glöm inte att göra gott och att dela med er, för sådana offer behagar Gud.</verse>
				<verse number="17">Lyd era ledare och följ dem, för de vakar över era själar, såsom de som ska avlägga räkenskap, så att de får göra det med glädje och inte med sorg, för det skulle inte vara till gagn för er.</verse>
				<verse number="18">Be för oss, för vår förtröstan är att vi har ett gott samvete, och vill på allt sätt leva ett rätt liv.</verse>
				<verse number="19">Men framför allt ber jag er att göra detta, för att jag desto snarare ska få komma tillbaka till er.</verse>
				<verse number="20">Men fridens Gud, som från de döda har återfört den store Herden för fåren, vår Herre Jesus, genom ett evigt förbunds blod,</verse>
				<verse number="21">han må fullkomna er till allt gott verk så att ni gör hans vilja. Han verkar i er vad som är välbehagligt inför honom, genom Jesus Kristus. Honom tillhör äran i evigheternas evigheter! Amen.</verse>
				<verse number="22">Men jag förmanar er, bröder, att tåla förmaningens ord, och jag har ju skrivit kortfattat till er.</verse>
				<verse number="23">Ni ska veta att broder Timoteus har blivit frigiven. Om han kommer snart, ska jag tillsammans med honom se er.</verse>
				<verse number="24">Hälsa alla era ledare och alla de heliga. De från Italien hälsar till er.</verse>
				<verse number="25">Nåd vare med er alla. Amen.</verse>
			</chapter>
		</book>
		<book number="59">
			<chapter number="1">
				<verse number="1">Jakob, Guds och Herrens Jesu Kristi tjänare, hälsar de tolv stammarna i förskingringen.</verse>
				<verse number="2">Mina bröder, håll det för ingenting annat än glädje när ni råkar ut för olika slags prövningar.</verse>
				<verse number="3">Ni vet, att när er tro prövas, så leder det till uthållighet.</verse>
				<verse number="4">Och låt uthålligheten ha med sig ett fullbordat verk, för att ni ska vara fullkomliga och hela, utan någon brist.</verse>
				<verse number="5">Men om någon av er saknar visdom, ska han be till Gud, som ger åt alla villigt och utan förebråelser, och han ska få den.</verse>
				<verse number="6">Men han ska be i tro utan att tvivla. För den som tvivlar liknar havets våg, som drivs av vinden och kastas hit och dit.</verse>
				<verse number="7">För en sådan människa ska inte tro att han kan få något av Herren.</verse>
				<verse number="8">En man vars själ dras åt två håll är ostadig på alla sina vägar.</verse>
				<verse number="9">Men den broder som är ringa kan berömma sig av sin höghet</verse>
				<verse number="10">och den som är rik av sin ringhet, för han ska försvinna såsom blommorna i gräset.</verse>
				<verse number="11">För solen går upp med sin hetta och gräset torkar bort och dess blommor faller av och dess sköna fägring förgår. Så ska även den rike vissna bort mitt i sin strävan.</verse>
				<verse number="12">Salig är den man som uthärdar prövningen. För när han har blivit prövad ska han få livets krona, som Herren har lovat dem som älskar honom.</verse>
				<verse number="13">Ingen som blir frestad får säga: Jag blir frestad av Gud. För Gud kan inte frestas av det onda och frestar inte heller någon.</verse>
				<verse number="14">Utan var och en frestas, när han dras bort och lockas av sitt eget begär.</verse>
				<verse number="15">Därefter, sedan begäret har blivit havande, föder det synd, och när synden är fullmogen föder den död.</verse>
				<verse number="16">Bedra inte er själva, mina älskade bröder.</verse>
				<verse number="17">Varje god gåva och varje fullkomlig gåva är från ovan och kommer ner från ljusets Fader. Hos honom finns ingen förändring eller växling mellan ljus och mörker.</verse>
				<verse number="18">Efter sin vilja har han fött oss genom sanningens ord, för att vi skulle vara en förstlingsfrukt bland dem han skapat.</verse>
				<verse number="19">Därför, mina älskade bröder, ska varje människa vara snar till att höra, sen till att tala och sen till vrede.</verse>
				<verse number="20">För en mans vrede åstadkommer inte det som är rätt inför Gud.</verse>
				<verse number="21">Lägg därför bort all orenhet och all ondska, och ta ödmjukt emot ordet som är inplanterat i er och som kan frälsa era själar.</verse>
				<verse number="22">Men var ordets görare och inte bara dess hörare, annars bedrar ni er själva.</verse>
				<verse number="23">För om någon är ordets hörare och inte dess görare, så är han lik en man som betraktar sitt ansikte i en spegel,</verse>
				<verse number="24">för när han har betraktat sig själv, går han därifrån och glömmer genast hur han var.</verse>
				<verse number="25">Men den som ser in i frihetens fullkomliga lag och blir kvar i den, han är inte en glömsk hörare utan en verklig görare, han kommer att bli välsignad i det han gör.</verse>
				<verse number="26">Om någon bland er tror sig vara gudfruktig och inte styr sin tunga utan bedrar sitt hjärta, så är hans gudstjänst ingenting värd.</verse>
				<verse number="27">Detta är en ren och fläckfri gudstjänst inför Gud och Fadern, att besöka föräldralösa barn och änkor i deras nöd och hålla sig obesmittad av världen.</verse>
			</chapter>
			<chapter number="2">
				<verse number="1">Mina bröder, ni kan inte göra skillnad på människor, samtidigt som ni har vår Herre, Jesu Kristi tro, den förhärligade.</verse>
				<verse number="2">För om det i er församling kommer in en man med en guldring på fingret och i fina kläder, och det samtidigt kommer in en fattig man i smutsiga kläder,</verse>
				<verse number="3">och ni då visar den uppmärksamhet som bär de fina kläderna och säger till honom: Sitt du här på en bra plats, men säger till den fattige: Stå du där, eller: Sätt dig därnere vid mina fötter.</verse>
				<verse number="4">Har ni då inte varit partiska och blivit domare med onda tankar?</verse>
				<verse number="5">Hör på, mina kära bröder. Har inte Gud utvalt de fattiga i denna världen till att vara rika i tron och bli arvingar till riket som han har lovat dem som älskar honom?</verse>
				<verse number="6">Men ni har föraktat den fattige. Är det inte de rika som förtrycker er och drar er inför domstolar?</verse>
				<verse number="7">Är det inte de som smädar det dyrbara namnet som ni har blivit uppkallade efter?</verse>
				<verse number="8">Om ni uppfyller den kungliga lagen enligt Skriften: Du ska älska din nästa som dig själv, så gör ni rätt.</verse>
				<verse number="9">Men om ni gör skillnad på människor begår ni synd och blir av lagen avslöjade såsom överträdare.</verse>
				<verse number="10">För den som håller hela lagen men felar i ett är skyldig till allt.</verse>
				<verse number="11">För den som sa: Du skall inte begå äktenskapsbrott, har också sagt: Du skall inte döda. Om du nu inte begår äktenskapsbrott men dödar, så har du blivit en lagöverträdare.</verse>
				<verse number="12">Tala och gör såsom de som ska dömas efter frihetens lag.</verse>
				<verse number="13">För domen ska utan barmhärtighet drabba den som inte har visat barmhärtighet. Men barmhärtigheten triumferar över domen.</verse>
				<verse number="14">Vad hjälper det, mina bröder, om någon säger sig ha tro men inte har gärningar? Kan tron frälsa honom?</verse>
				<verse number="15">Men om en broder eller syster är naken och saknar mat för dagen,</verse>
				<verse number="16">och någon av er säger till dem: Gå i frid, värm er och ät er mätta, men inte ger dem vad deras kropp behöver, vad hjälper det?</verse>
				<verse number="17">Så är det också med tron. Om den inte har gärningar, är den död i sig själv.</verse>
				<verse number="18">Kanske någon säger: Du har tro och jag har gärningar. Visa mig din tro utan dina gärningar, så vill jag visa dig min tro genom mina gärningar.</verse>
				<verse number="19">Du tror att Gud är en. Det gör du rätt i. Också de onda andarna tror det och bävar.</verse>
				<verse number="20">Men vill du inte inse, du oförståndiga människa, att tron utan gärningar är död?</verse>
				<verse number="21">Blev inte Abraham, vår far, rättfärdigad genom gärningarna, när han bar fram sin son Isak som offer på altaret?</verse>
				<verse number="22">Du ser att tron samverkade med hans gärningar, och att genom gärningarna blev tron fullbordad.</verse>
				<verse number="23">Så uppfylldes Skriften som säger: Abraham trodde Gud, och det räknades honom till rättfärdighet och han blev kallad Guds vän.</verse>
				<verse number="24">Ni ser alltså att en människa blir rättfärdiggjord genom gärningar, och inte bara genom tro.</verse>
				<verse number="25">Och var det inte på samma sätt med skökan Rahab, blev hon inte genom gärningarna förklarad rättfärdig, när hon tog emot sändebuden och släppte ut dem en annan väg?</verse>
				<verse number="26">Därför, liksom kroppen utan ande är död, så är också tron utan gärningar död.</verse>
			</chapter>
			<chapter number="3">
				<verse number="1">Mina bröder, inte många av er bör bli lärare. Ni vet att vi ska få en strängare dom.</verse>
				<verse number="2">Vi felar ju alla på många sätt. Om någon inte felar i ord, är han en fullkomlig man som också kan tygla hela sin kropp.</verse>
				<verse number="3">Se, vi lägger betsel i hästarnas mun för att de ska lyda oss, och vi styr hela deras kropp.</verse>
				<verse number="4">Se också på fartygen som är så stora och drivs av starka vindar. Ändå styrs de dit rorsmannen vill med ett mycket litet roder.</verse>
				<verse number="5">Så är också tungan en liten lem men kan skryta över stora ting. Tänk på hur en liten eld kan sätta en stor skog i brand!</verse>
				<verse number="6">Också tungan är en eld, en värld av orättfärdighet. Så är tungan den bland våra lemmar som smutsar ner hela kroppen och sätter livshjulet i brand, och är själv antänd av helvetet.</verse>
				<verse number="7">För varje slag av fyrfotadjur och fåglar och ormar och djur som är i havet, kan tämjas och har blivit tämjda av människan.</verse>
				<verse number="8">Men tungan kan ingen människa tämja. Den är ostyrig och ond och full av dödligt gift.</verse>
				<verse number="9">Med den välsignar vi Gud och Fadern, och med den förbannar vi människorna, som är skapade till Guds avbild.</verse>
				<verse number="10">Från samma mun kommer välsignelse och förbannelse. Så får det inte vara, mina bröder.</verse>
				<verse number="11">Inte ger väl en källa från samma åder både sött och bittert vatten?</verse>
				<verse number="12">Inte kan väl ett fikonträd, mina bröder, bära oliver eller ett vinträd fikon? Så kan inte heller en källa ge både salt och sött vatten.</verse>
				<verse number="13">Vem är vis och klok bland er? Han bör med sitt goda uppförande visa det i handling, i den saktmodighet som hör visheten till.</verse>
				<verse number="14">Men om ni har bitter avund och stridslystnad i ert hjärta, så ska ni inte skryta eller ljuga emot sanningen.</verse>
				<verse number="15">Sådan vishet kommer inte från ovan utan är jordisk, oandlig och demonisk.</verse>
				<verse number="16">För där det finns avund och stridslystnad, där råder också oordning och allt möjligt ont.</verse>
				<verse number="17">Men visheten som är från ovan är först ren och sedan fridsam, mild, villig att ge med sig, fylld av barmhärtighet och goda frukter, fri från partiskhet och hyckleri.</verse>
				<verse number="18">Och rättfärdighetens frukt blir sådd i frid åt dem som skapar frid.</verse>
			</chapter>
			<chapter number="4">
				<verse number="1">Varifrån kommer strider och tvister bland er? Kommer de inte från era begär som för krig i era lemmar?</verse>
				<verse number="2">Ni har begär, men får inget, ni dödar och är avundsjuka, men vinner inget, ni strider och för krig, men ni har inget, därför att ni inte ber.</verse>
				<verse number="3">Ni ber och får inget, därför att ni ber illa, för att slösa bort det på era njutningar.</verse>
				<verse number="4">Ni äktenskapsbrytare och äktenskapsbryterskor, vet ni inte att vänskap med världen är fiendskap mot Gud? Därför, den som vill vara världens vän blir Guds fiende.</verse>
				<verse number="5">Eller menar ni att det är tomma ord då Skriften säger: Med avund längtar Anden som bor i oss?</verse>
				<verse number="6">Men större är den nåd han ger, därför heter det: Gud står emot de högmodiga, men de ödmjuka ger han nåd.</verse>
				<verse number="7">Underordna er därför Gud. Stå emot djävulen, så ska han fly bort från er.</verse>
				<verse number="8">Närma er Gud, så ska han närma sig er. Rena era händer, ni syndare, och gör era hjärtan rena, ni tvehågsna.</verse>
				<verse number="9">Känn ert elände och sörj och gråt. Låt ert skratt vändas i sorg, och er glädje i bedrövelse.</verse>
				<verse number="10">Ödmjuka er inför Herren, så ska han upphöja er.</verse>
				<verse number="11">Förtala inte varandra, bröder. Den som förtalar sin broder och dömer sin broder, han talar emot lagen och dömer lagen. Men dömer du lagen så är du inte lagens görare utan dess domare.</verse>
				<verse number="12">En är lagstiftaren som kan frälsa och förgöra. Vem är du, som dömer en annan?</verse>
				<verse number="13">Och nu, till er som säger: I dag eller i morgon ska vi resa till den eller den staden, och där ska vi stanna ett år och göra affärer och tjäna pengar.</verse>
				<verse number="14">Ni som inte vet vad som kan ske i morgon. För vad är ert liv? Det är bara en dimma, som för en liten stund syns och sedan försvinner.</verse>
				<verse number="15">I stället borde ni säga: Om Herren vill och vi får leva så ska vi göra det eller det.</verse>
				<verse number="16">Men nu skryter ni i ert högmod. Allt sådant skryt är av ondo.</verse>
				<verse number="17">Den som därför vet att göra det som är gott och inte gör det, för honom är det synd.</verse>
			</chapter>
			<chapter number="5">
				<verse number="1">Och nu, ni rika: Gråt och jämra er över de olyckor som ska komma över er.</verse>
				<verse number="2">Er rikedom är förmultnad och era kläder har blivit förtärda av mal.</verse>
				<verse number="3">Ert guld och silver har rostat bort, och rosten därpå ska vara ett vittnesbörd mot er och ska som en eld förtära ert kött. Ni har samlat er skatter i de sista dagarna.</verse>
				<verse number="4">Se, den lön som ni genom bedrägeri har undanhållit arbetarna som har bärgat era åkrar, den ropar, och skördemännens rop har nått Herren Sebaots öron.</verse>
				<verse number="5">Ni har levt i lyx och njutning på jorden. Ni har gött era hjärtan såsom på en slaktdag.</verse>
				<verse number="6">Ni har dömt och dödat den rättfärdige, och han gjorde inget motstånd mot er.</verse>
				<verse number="7">Var därför tåliga, bröder, ända fram till Herrens återkomst. Se, jordbrukaren väntar efter jordens dyrbara skörd, och väntar med tålamod på den, till dess han får tidigt och sent regn.</verse>
				<verse number="8">Så var också ni tåliga. Styrk era hjärtan, för Herrens återkomst är nära.</verse>
				<verse number="9">Klaga inte på varandra, bröder, för att ni inte ska bli fördömda. Se, domaren står för dörren.</verse>
				<verse number="10">Mina bröder, ta profeterna som talade i Herrens namn till föredöme i lidande och tålamod.</verse>
				<verse number="11">Se, vi prisar dem saliga som håller ut. Om Jobs tålamod har ni hört, och Herrens slut har ni sett, för Herren är rik på barmhärtighet och medlidande.</verse>
				<verse number="12">Men framför allt, mina bröder, svär ingen ed, varken vid himlen eller vid jorden, inte heller någon annan ed, utan låt ert ja vara ja, och ert nej vara nej, för att ni inte ska falla under domen.</verse>
				<verse number="13">Är det någon som lider bland er, ska han be. Är någon glad, ska han sjunga lovsånger.</verse>
				<verse number="14">Är någon bland er sjuk, ska han kalla till sig församlingens äldste och låta dem be över honom och smörja honom med olja i Herrens namn.</verse>
				<verse number="15">Och trons bön ska hela den sjuke, och Herren ska resa upp honom. Och om han har begått synder, ska han få förlåtelse för dem.</verse>
				<verse number="16">Bekänn era överträdelser för varandra och be för varandra, så att ni blir helade. En rättfärdig mans ivriga bön förmår uträtta mycket.</verse>
				<verse number="17">Elia var en människa som vi. När han i bön bad att det inte skulle regna, så regnade det inte på jorden under tre år och sex månader.</verse>
				<verse number="18">Sedan bad han igen och himlen gav regn och jorden bar sin gröda.</verse>
				<verse number="19">Bröder, om någon bland er kommer bort från sanningen och någon omvänder honom,</verse>
				<verse number="20">så ska han veta, att den som omvänder en syndare från hans villoväg frälser en själ från döden och skyler över en mängd av synder.</verse>
			</chapter>
		</book>
		<book number="60">
			<chapter number="1">
				<verse number="1">Petrus, Jesu Kristi apostel, till de främlingar som bor kringspridda i Pontus, Galatien, Kappadocien, Asien och Bitynien,</verse>
				<verse number="2">utvalda enligt Guds, Faderns, förutseende genom Andens helgelse till lydnad och rening med Jesu Kristi blod. Nåd och frid åt er i överflödande mått.</verse>
				<verse number="3">Välsignad vare Gud och vår Herre Jesu Kristi Fader, som efter sin stora barmhärtighet har fött oss på nytt till ett levande hopp, genom Jesu Kristi uppståndelse från de döda,</verse>
				<verse number="4">till ett arv som aldrig kan förstöras, fläckas eller vissna och som är förvarat åt er i himlen.</verse>
				<verse number="5">Med Guds makt blir ni genom tron bevarade till den frälsning som är beredd att uppenbaras i den sista tiden.</verse>
				<verse number="6">I den ska ni glädja er mycket, även om ni nu en kort tid, om så behövs, måste utstå svårigheter under många slags prövningar,</verse>
				<verse number="7">för att er tro som prövats, vilken är långt mera värd än förgängligt guld som prövats genom eld, ska visa sig bli till lov, pris och ära, vid Jesu Kristi uppenbarelse.</verse>
				<verse number="8">Honom älskar ni utan att ha sett honom, och fastän ni ännu inte ser honom tror ni ändå på honom, och ni jublar med en obeskrivlig glädje, full av härlighet,</verse>
				<verse number="9">när ni vinner målet för er tro, era själars frälsning.</verse>
				<verse number="10">Efter denna frälsning har profeterna forskat och ihärdigt sökt efter, de som profeterade om den nåd som ni skulle få.</verse>
				<verse number="11">De har efterforskat till vilken och hurdan tid Kristi Ande, som var i dem, syftade på, när han förutsade Kristi lidanden och den härlighet som skulle följa.</verse>
				<verse number="12">Och det uppenbarades för dem att de inte tjänade sig själva, utan oss. Detta har nu förkunnats för er genom dem som har predikat evangelium för er i den Helige Ande, sänd från himlen, detta som änglarna längtar efter att få blicka in i.</verse>
				<verse number="13">Var därför till ert sinne beredda till handling, var sansade och sätt ert hopp helt och fullt till den nåd som ska komma er till del vid Jesu Kristi uppenbarelse.</verse>
				<verse number="14">Som lydnadens barn ska ni inte styras av de begär som ni levde i förr när ni var okunniga,</verse>
				<verse number="15">utan såsom han som har kallat er är helig, så ska också ni leva ett alltigenom heligt liv.</verse>
				<verse number="16">För det står skrivet: Var heliga, för jag är helig.</verse>
				<verse number="17">Och om ni åkallar Fadern, som utan att göra skillnad på människor dömer var och en efter hans gärning, så vandra i fruktan under er tid här som främlingar.</verse>
				<verse number="18">Ni vet att det inte var med förgängliga ting, med silver eller guld, som ni blev friköpta från ert meningslösa liv som ni tagit över från era fäder,</verse>
				<verse number="19">utan med Kristi dyrbara blod, som av ett felfritt lamm utan fläck.</verse>
				<verse number="20">Detta blev han ju förutbestämd till före världens skapelse, men som i dessa sista tider blev uppenbarad för er skull,</verse>
				<verse number="21">ni som genom honom tror på Gud, som uppväckte honom från de döda och gav honom härlighet, för att er tro och ert hopp ska vara till Gud.</verse>
				<verse number="22">När ni har renat era själar i sanningens lydnad genom Anden, till uppriktig broderlig kärlek, ska ni älska varandra innerligt av ett rent hjärta,</verse>
				<verse number="23">födda på nytt, inte av någon förgänglig säd, utan av en oförgänglig, genom Guds levande ord som består i evighet.</verse>
				<verse number="24">För allt kött är som gräs, och alla människors härlighet som blommorna i gräset. Gräset vissnar bort och blommorna faller av.</verse>
				<verse number="25">Men Herrens ord förblir i evighet. Och detta är det ord som har blivit predikat för er.</verse>
			</chapter>
			<chapter number="2">
				<verse number="1">Lägg därför bort all ondska, allt svek och hyckleri och avund och allt förtal.</verse>
				<verse number="2">Längta såsom nyfödda barn efter ordets oförfalskade mjölk, så att ni kan växa upp genom den,</verse>
				<verse number="3">om ni har smakat att Herren är god.</verse>
				<verse number="4">Till honom har ni kommit såsom till en levande sten, som visserligen är förkastad av människor men utvald och dyrbar inför Gud.</verse>
				<verse number="5">Också ni, såsom levande stenar, är uppbyggda till ett andligt hus, ett heligt prästerskap för att frambära andliga offer, som är välbehagliga för Gud genom Jesus Kristus.</verse>
				<verse number="6">Därför står det också i Skriften: Se, jag lägger i Sion en utvald, dyrbar hörnsten, och den som tror på honom ska inte komma på skam.</verse>
				<verse number="7">För er som tror är han alltså dyrbar, men för dem som inte är lydiga, har stenen som byggnadsarbetarna förkastat, blivit huvudhörnstenen</verse>
				<verse number="8">och en sten som man stöter sig på, och en klippa till anstöt. De stöter sig på ordet eftersom de är olydiga. Till det var de också bestämda.</verse>
				<verse number="9">Men ni är ett utvalt släkte, ett konungsligt prästerskap, ett heligt folk, ett egendomsfolk, för att ni ska förkunna hans underbara gärningar, han som har kallat er från mörkret till sitt underbara ljus.</verse>
				<verse number="10">Ni som förut inte var ett folk, men nu är Guds folk. Ni som inte hade fått barmhärtighet, men nu har fått barmhärtighet.</verse>
				<verse number="11">Älskade, jag förmanar er som främlingar och gäster, att ni aktar er för de köttsliga begären som för krig mot själen.</verse>
				<verse number="12">Uppför er väl bland hedningarna, så att de, när de förtalar er såsom onda människor, ser era goda gärningar, och kan prisa Gud på den dag då han uppsöker dem.</verse>
				<verse number="13">Underordna er all mänsklig ordning för Herrens skull, vare sig det är kungen, som är den högste,</verse>
				<verse number="14">eller landshövdingarna, som han har sänt ut till att bestraffa dem som gör det onda och berömma dem som gör det goda.</verse>
				<verse number="15">För detta är Guds vilja att ni genom att göra gott ska tysta munnen på de oförståndiga människornas okunnighet.</verse>
				<verse number="16">Ni är ju fria, men använd inte friheten som en täckmantel för ondskan, utan som Guds tjänare.</verse>
				<verse number="17">Hedra alla, älska bröderna, frukta Gud, ära kungen.</verse>
				<verse number="18">Ni tjänare, underordna er era herrar med all fruktan, inte bara de goda och milda, utan också de orättvisa.</verse>
				<verse number="19">För det är nåd, om någon för samvetets skull inför Gud uthärdar svårigheter när han får lida orättvist.</verse>
				<verse number="20">För vad är det värt för beröm om ni står ut med att bli slagna för era synder? Men om ni har tålamod när ni lider för att ni gör det goda, då är det nåd inför Gud.</verse>
				<verse number="21">För till detta blev ni kallade, eftersom också Kristus led för oss och lämnande oss en förebild, för att ni ska följa efter i hans fotspår,</verse>
				<verse number="22">han som inte gjorde någon synd, inte heller fanns svek i hans mun.</verse>
				<verse number="23">När han blev smädad, smädade han inte tillbaka. När han led, hotade han inte utan överlämnade det åt honom som dömer rättvist.</verse>
				<verse number="24">Våra synder bar han själv i sin kropp upp på träet, för att vi, som har dött från synderna, skulle leva för rättfärdigheten. Genom hans sår har ni blivit helade.</verse>
				<verse number="25">För ni var som får som gått vilse, men nu har ni vänt om till Herden och till honom som vakar över era själar.</verse>
			</chapter>
			<chapter number="3">
				<verse number="1">På samma sätt ska ni hustrur underordna er era män, så att också de som inte vill tro ordet kan vinnas utan ord genom hustruns sätt att leva,</verse>
				<verse number="2">när de ser hur rent ni lever i fruktan.</verse>
				<verse number="3">Er prydnad ska inte vara något utvärtes, med håruppsättningar och påhängda guldsmycken eller fina kläder,</verse>
				<verse number="4">utan hjärtats fördolda människa med den milda och stilla andens oförgängliga skönhet. Det är dyrbart inför Gud.</verse>
				<verse number="5">För så prydde sig också förr de heliga kvinnorna som satte sitt hopp till Gud. De underordnade sig sina män,</verse>
				<verse number="6">såsom Sara, som var lydig mot Abraham och kallade honom herre, vilkens döttrar ni har blivit, om ni gör det som är gott och inte låter skrämma er för något hot.</verse>
				<verse number="7">På samma sätt ska ni män leva förståndigt tillsammans med dem, som är det svagare kärlet. Visa era hustrur aktning, som också är medarvingar till livets nåd, så att era böner inte blir förhindrade.</verse>
				<verse number="8">Till sist, var alla ett till sinnes, ha medkänsla med varandra, älska bröderna, var barmhärtiga och vänliga.</verse>
				<verse number="9">Löna inte ont med ont, inte smädelse med smädelse, utan tvärtom välsigna, då ni vet att ni är kallade till det för att ni ska ärva välsignelse.</verse>
				<verse number="10">För den som älskar livet och vill se goda dagar ska avhålla sin tunga från det som är ont och sina läppar ifrån att tala svek.</verse>
				<verse number="11">Han ska vända sig bort från det som är ont och göra det som är gott, söka efter frid och sträva efter den.</verse>
				<verse number="12">För Herrens ögon är vända till de rättfärdiga och hans öron till deras bön. Men Herrens ansikte är emot dem som gör det onda.</verse>
				<verse number="13">Och vem är den som kan göra er skada, om ni efterföljer det goda?</verse>
				<verse number="14">Ja, även om ni får lida för rättfärdighetens skull, är ni saliga. Och var inte rädda för deras hotelser, låt er inte heller skrämmas.</verse>
				<verse number="15">Utan håll Herren Gud helig i era hjärtan, och var alltid redo att med mildhet och fruktan svara var och en som ber er försvara det hopp som ni har,</verse>
				<verse number="16">och med ett gott samvete, så att de som förtalar er såsom onda människor får skämmas när de talar illa om ert goda levnadssätt i Kristus.</verse>
				<verse number="17">För det är bättre, om det skulle vara Guds vilja, att ni lider för goda gärningar än för onda.</verse>
				<verse number="18">För också Kristus led en gång för synder, rättfärdig för orättfärdiga, för att han skulle föra oss till Gud, visserligen dödad till köttet, men levandegjord i Anden,</verse>
				<verse number="19">i vilken han också gick bort och proklamerade för andarna i fängelset,</verse>
				<verse number="20">de som en gång i tiden var olydiga, den gången när Gud tålmodigt väntade i Noas dagar medan arken byggdes. I den blev några få, det vill säga åtta personer, frälsta genom vatten.</verse>
				<verse number="21">Efter denna förebild blir också vi nu frälsta i dopet, som inte innebär ett avläggande av köttets orenhet, utan en bön till Gud om ett gott samvete, genom Jesu Kristi uppståndelse,</verse>
				<verse number="22">han som är på Guds högra sida sedan han har stigit upp till himlen. Änglar, väldigheter och makter har blivit lagda under honom.</verse>
			</chapter>
			<chapter number="4">
				<verse number="1">Då nu Kristus har lidit i köttet för oss, så ska ni beväpna er med samma sinne, för den som har lidit i köttet har slutat synda,</verse>
				<verse number="2">för att han under den tid som är kvar i köttet inte längre ska leva efter människors begär utan efter Guds vilja.</verse>
				<verse number="3">För det är nog att vi under den förflutna tiden av vårt liv har gjort hedningarnas vilja, när vi levde i lösaktighet, begär, fylleri, frosseri, dryckeslag och i avskyvärd avgudadyrkan.</verse>
				<verse number="4">Därför är de förvånade och hånar er, när ni inte följer med dem till samma ström av utsvävningar.</verse>
				<verse number="5">De ska avlägga räkenskap inför honom som är redo att döma levande och döda.</verse>
				<verse number="6">Därför blev ju också evangelium predikat för de döda, för att de visserligen skulle bli dömda enligt människor i köttet, men leva enligt Gud i anden.</verse>
				<verse number="7">Men slutet på allting är nu nära. Var därför vaksamma och nyktra i era böner.</verse>
				<verse number="8">Men framför allt, ha en brinnande kärlek till varandra, för kärleken ska överskyla många synder.</verse>
				<verse number="9">Var gästvänliga mot varandra utan att klaga,</verse>
				<verse number="10">tjäna varandra, i enlighet med den nådegåva som var och en har fått, som goda förvaltare av Guds mångfaldiga nåd.</verse>
				<verse number="11">Om någon talar, så ska han tala i enlighet med Guds ord. Om någon har en tjänst, så ska han tjäna efter den förmåga som Gud ger, så att Gud i allt blir ärad genom Jesus Kristus. Honom tillhör äran och herraväldet i evigheternas evigheter. Amen.</verse>
				<verse number="12">Älskade, förundra er inte över den eld som ni får gå igenom för att ni ska bli prövade, som om det hände er något ovanligt.</verse>
				<verse number="13">Utan gläd er eftersom ni får dela Kristi lidande, så att ni också får jubla av glädje när hans härlighet blir uppenbarad.</verse>
				<verse number="14">Saliga är ni, om ni för Kristi namns skull blir hånade, eftersom härlighetens och Guds Ande vilar över er. Med hänsyn till dem smädas han, men med hänsyn till er förhärligas han.</verse>
				<verse number="15">Men ingen av er ska lida som en mördare eller tjuv eller en förbrytare eller som en som blandar sig i andras angelägenheter.</verse>
				<verse number="16">Men om någon får lida som en kristen, ska han inte skämmas utan prisa Gud för den sakens skull.</verse>
				<verse number="17">För tiden är inne att domen ska börja med Guds hus. Men om det börjar med oss, vad ska då slutet bli för dem som inte lyder Guds evangelium?</verse>
				<verse number="18">Och om den rättfärdige med knapp nöd blir frälst, var ska då den ogudaktige och syndaren hamna?</verse>
				<verse number="19">Därför ska de som lider efter Guds vilja anförtro sina själar åt honom såsom åt en trofast Skapare, medan de gör det som är gott.</verse>
			</chapter>
			<chapter number="5">
				<verse number="1">De äldste som är bland er förmanar jag, som också är en av de äldste och ett vittne till Kristi lidanden, och som också har del i den härlighet som ska uppenbaras:</verse>
				<verse number="2">Var herdar för Guds hjord som är hos er och ha akt på den, inte av tvång utan av fri vilja, inte heller av skamlig vinningslystnad utan av hängivenhet,</verse>
				<verse number="3">inte heller såsom herrar över dem som kommit på er lott, utan var föredömen för hjorden.</verse>
				<verse number="4">Och när Överherden uppenbaras, ska ni få härlighetens segerkrans som aldrig vissnar.</verse>
				<verse number="5">Likaså ska ni yngre underordna er de äldre. Ja, ni ska alla underordna er varandra och klä er i ödmjukhet. För Gud står emot de högmodiga, men de ödmjuka ger han nåd.</verse>
				<verse number="6">Så ödmjuka er nu under Guds mäktiga hand, för att han må upphöja er när tiden är inne.</verse>
				<verse number="7">Kasta alla era bekymmer på honom, för han har omsorg om er.</verse>
				<verse number="8">Var nyktra och vaka, för er fiende djävulen går omkring som ett rytande lejon och söker efter vem han kan sluka.</verse>
				<verse number="9">Stå emot honom, fasta i tron, och tänk på att samma lidanden utstår era bröder här i världen.</verse>
				<verse number="10">Men sedan ni en kort tid har lidit, må all nåds Gud, som har kallat oss till sin eviga härlighet i Kristus Jesus, fullkomna, stödja, styrka och befästa er.</verse>
				<verse number="11">Honom tillhör äran och herraväldet i evigheternas evigheter. Amen.</verse>
				<verse number="12">Genom Silvanus, er trofaste broder, som jag anser honom vara, har jag i korthet skrivit till er för att förmana och bekräfta att detta är Guds sanna nåd som ni står i.</verse>
				<verse number="13">Församlingen i Babylon, utvald tillsammans med er, hälsar er, liksom min son Markus.</verse>
				<verse number="14">Hälsa varandra med kärlekens kyss. Frid vare med er alla som är i Kristus Jesus. Amen.</verse>
			</chapter>
		</book>
		<book number="61">
			<chapter number="1">
				<verse number="1">Simon Petrus, Jesu Kristi tjänare och apostel, till dem som har fått samma dyrbara tro som vi genom rättfärdigheten från Gud och vår Frälsare Jesus Kristus.</verse>
				<verse number="2">Nåd och frid åt er i allt rikare mått genom kunskapen om Gud och Jesus vår Herre.</verse>
				<verse number="3">För hans gudomliga makt har skänkt oss allt som tjänar till liv och gudsfruktan, genom kunskap om honom som har kallat oss genom sin härlighet och kraft.</verse>
				<verse number="4">Genom dem har han gett oss sina mycket stora och dyrbara löften, så att ni genom dem blir delaktiga av gudomlig natur, efter att ha flytt undan det fördärv som på grund av begäret finns i världen.</verse>
				<verse number="5">Och förutom detta ska ni med all iver söka att till er tro foga dygd, och till dygden kunskap,</verse>
				<verse number="6">och till kunskapen självbehärskning, och till självbehärskningen uthållighet, och till uthålligheten gudsfruktan,</verse>
				<verse number="7">och till gudsfruktan broderlig omtanke, och till broderlig omtanke kärlek.</verse>
				<verse number="8">För om dessa ting finns hos er och flödar över, så blir ni varken overksamma eller utan frukt i kunskapen om vår Herre Jesus Kristus.</verse>
				<verse number="9">Men den som saknar detta är närsynt och blind och har glömt att han har blivit renad från sina tidigare synder.</verse>
				<verse number="10">Därför, bröder, var desto ivrigare att göra er kallelse och utkorelse fast. För om ni gör det, ska ni aldrig någonsin falla,</verse>
				<verse number="11">för på så sätt ska inträdet i vår Herre och Frälsare Jesu Kristi eviga rike ges åt er i rikt mått.</verse>
				<verse number="12">Därför vill jag inte försumma att alltid påminna er om detta, fastän ni redan vet det och är befästa i den sanning som ni äger.</verse>
				<verse number="13">Ja, jag anser, så länge jag är i denna kroppshydda, att det är rätt att jag väcker er genom påminnelse.</verse>
				<verse number="14">Jag vet att jag snart ska lägga av min kroppshydda, såsom också vår Herre Jesus Kristus har visat mig.</verse>
				<verse number="15">Men jag vill göra det jag kan för att ni också efter min bortgång alltid ska kunna minnas detta.</verse>
				<verse number="16">För det var inte några slugt uttänkta sagor vi följde, då vi gjorde känt för er vår Herre Jesu Kristi makt och återkomst, utan vi var ögonvittnen till hans majestät.</verse>
				<verse number="17">För han fick ära och pris från Gud, Fadern, när en röst kom till honom från det högsta majestätets härlighet, som löd så: Denne är min älskade Son, som jag har behag i.</verse>
				<verse number="18">Och denna röst hörde vi komma från himlen, när vi var med honom på det heliga berget.</verse>
				<verse number="19">Och desto fastare har vi det profetiska ordet, som ni gör väl i att ge akt på liksom på ett ljus som skiner på en mörk plats, till dess att dagen gryr och morgonstjärnan går upp i era hjärtan.</verse>
				<verse number="20">Detta ska ni först och främst veta, att ingen profetia i Skriften kommer till av någon egen utläggning.</verse>
				<verse number="21">För ingen profetia har någonsin kommit till genom mänsklig vilja, utan heliga människor från Gud har talat drivna av den Helige Ande.</verse>
			</chapter>
			<chapter number="2">
				<verse number="1">Men det fanns också falska profeter bland folket, liksom det bland er kommer att finnas falska lärare, som smyger in förödande falska läror. De till och med förnekar Herren, som har köpt dem, och drar över sig själva plötsligt fördärv.</verse>
				<verse number="2">Och många ska följa efter dem i deras fördärv, och för deras skull ska sanningens väg bli smädad.</verse>
				<verse number="3">Och i girighet ska de med uppdiktade ord utnyttja er, men deras dom har sedan länge varit verksam, och deras fördärv sover inte.</verse>
				<verse number="4">För Gud skonade ju inte änglarna som syndade, utan störtade ner dem i avgrunden och överlämnade dem åt mörkrets kedjor, för att förvaras till domen.</verse>
				<verse number="5">Och han skonade inte heller den gamla världen men bevarade rättfärdighetens förkunnare, Noa, själv den åttonde, när han lät floden stiga över de ogudaktigas värld.</verse>
				<verse number="6">Och han lade städerna Sodom och Gomorra i aska och dömde dem till undergång, och satte dem till ett varnande exempel för dem som tänker leva gudlöst.</verse>
				<verse number="7">Men han frälste den rättfärdige Lot, som plågades av de ogudaktigas skamlösa liv.</verse>
				<verse number="8">För den rättfärdige mannen som bodde bland dem plågades dag efter dag i sin rättfärdiga själ av de onda gärningar som han fick se och höra.</verse>
				<verse number="9">Herren vet hur han ska frälsa de gudfruktiga ut ur frestelsen, och förvara de orättfärdiga till att straffas på domens dag,</verse>
				<verse number="10">och särskilt dem som i orent begär vandrar efter köttet och föraktar herradömet. De är trotsiga och självgoda och inte rädda för att smäda väldigheterna,</verse>
				<verse number="11">fastän änglarna, som är större i styrka och makt, inte uttalar någon smädande dom mot dem inför Herren.</verse>
				<verse number="12">Men dessa är som oförnuftiga djur, av naturen födda till att fångas och dödas. De smädar vad de inte känner till. I sitt fördärv kommer de fullständigt att förgås,</verse>
				<verse number="13">och få orättfärdighetens lön. De njuter av att leva i frosseri om dagen, de är skamfläckar och styggelser, som frossar i sina förförelser, när de håller måltid med er.</verse>
				<verse number="14">De har ögonen fulla av hor och kan inte upphöra med att synda. De förleder ostadiga själar. De har ett hjärta som är väl övat i girighet, de är förbannelsens barn.</verse>
				<verse number="15">De har lämnat den rätta vägen och gått vilse. De har följt efter Bileams, Beors sons väg, som älskade orättfärdighetens lön,</verse>
				<verse number="16">men han blev tillrättavisad för sin överträdelse. En stum åsna talade med människoröst och hindrade profetens galenskap.</verse>
				<verse number="17">De är källor utan vatten och moln som jagas av stormvinden. Det svarta mörkret är förvarat åt dem för evigt.</verse>
				<verse number="18">För de talar stora men tomma ord och lockar genom köttsliga, lösaktiga begär till sig sådana som verkligen kommit undan dem som lever i villfarelse.</verse>
				<verse number="19">De lovar dem frihet, fast de själva är slavar under fördärvet. För det man besegrats av är man slav under.</verse>
				<verse number="20">För om de har kommit undan världens orenheter genom kunskapen om Herren och Frälsaren Jesus Kristus, men sedan igen har låtit sig snärjas och besegras av dem, så har för dem det sista blivit värre än det första.</verse>
				<verse number="21">För det hade varit bättre för dem att inte ha lärt känna rättfärdighetens väg, än att lära känna den och sedan vända sig bort från det heliga bud som överlämnats till dem.</verse>
				<verse number="22">Men det har gått med dem som ordspråket så sant säger: En hund vänder tillbaka till sin spya, och ett tvättat svin vältrar sig i smutsen.</verse>
			</chapter>
			<chapter number="3">
				<verse number="1">Detta är nu det andra brevet som jag skriver till er, älskade. I båda har jag genom att påminna er velat väcka ert rena sinne,</verse>
				<verse number="2">så att ni kommer ihåg de ord som förut har talats av de heliga profeterna, och det bud från oss, vi som är Herrens och Frälsarens apostlar.</verse>
				<verse number="3">Först och främst ska ni veta detta, att i de sista dagarna ska det komma hånfulla, som vandrar efter sina egna begär</verse>
				<verse number="4">och säger: Var är nu löftet om hans återkomst? Från den dag, då fäderna somnade in, har ju allt förblivit som det har varit från skapelsens början.</verse>
				<verse number="5">För de vill inte veta att himlarna fanns för länge sedan och att jorden uppstod av vatten och genom vatten, genom Guds ord.</verse>
				<verse number="6">Därigenom gick den dåvarande världen under genom att översvämmas av vatten.</verse>
				<verse number="7">Men de himlar och den jord som nu finns är genom samma ord sparade åt eld, och förvaras till dagen för de ogudaktiga människornas dom och undergång.</verse>
				<verse number="8">Men, älskade, förbise inte detta faktum, att en dag för Herren är som tusen år och tusen år som en dag.</verse>
				<verse number="9">Herren är inte sen eller dröjer med det som han har lovat, såsom en del menar, utan han har tålamod med oss och vill inte att någon ska gå förlorad, utan att alla ska få tid att omvända sig.</verse>
				<verse number="10">Men Herrens dag ska komma som en tjuv om natten, och då ska himlarna med ett våldsamt dån förgås, och elementen ska smälta av brännande hetta, och jorden och de verk som finns därpå ska brännas upp.</verse>
				<verse number="11">Eftersom nu allt detta ska upplösas, hur heligt och gudfruktigt bör ni då inte leva,</verse>
				<verse number="12">medan ni väntar och ivrigt längtar efter Guds dags ankomst, då himlarna ska förgås av eld och elementen smälta av hetta.</verse>
				<verse number="13">Men efter hans löfte väntar vi nya himlar och en ny jord där rättfärdighet bor.</verse>
				<verse number="14">Därför, älskade, medan ni väntar på detta, så gör allt ni kan för att ni ska bli funna av honom i frid, utan fläck och oklanderliga,</verse>
				<verse number="15">och räkna vår Herres tålamod till er frälsning, som också vår älskade bror Paulus har skrivit till er enligt den vishet som han har fått.</verse>
				<verse number="16">Och så gör han i alla sina brev, när han talar om dessa ting. Det finns ett och annat i dem som är svårt att förstå, och som de okunniga och obefästa förvränger, såsom de också gör med de övriga Skrifterna, till sitt eget fördärv.</verse>
				<verse number="17">Men ni, älskade, eftersom ni vet detta i förväg, så var på er vakt så att ni inte förleds av de ogudaktigas villfarelse och förlorar ert fäste,</verse>
				<verse number="18">utan väx till i nåd och i kunskap om vår Herre och Frälsare Jesus Kristus. Honom tillhör äran både nu och för evigt. Amen.</verse>
			</chapter>
		</book>
		<book number="62">
			<chapter number="1">
				<verse number="1">Det som var från begynnelsen, det som vi har hört, det som vi har sett med våra ögon, det som vi har skådat och våra händer rörde vid – det gäller Livets Ord.</verse>
				<verse number="2">Och livet uppenbarades, och vi har sett det och vittnar om det och förkunnar för er det eviga livet, som var hos Fadern och uppenbarades för oss.</verse>
				<verse number="3">Det vi har sett och hört förkunnar vi för er, för att också ni ska ha gemenskap med oss, och i sanning vår gemenskap är med Fadern och med hans Son Jesus Kristus.</verse>
				<verse number="4">Och detta skriver vi till er, för att er glädje ska vara fullkomlig.</verse>
				<verse number="5">Och detta är det budskap som vi har hört från honom och förkunnar för er, att Gud är ljus och i honom finns det inte något mörker.</verse>
				<verse number="6">Om vi säger att vi har gemenskap med honom och vandrar i mörkret, ljuger vi och handlar inte efter sanningen.</verse>
				<verse number="7">Men om vi vandrar i ljuset, såsom han är i ljuset, så har vi gemenskap med varandra, och Jesu Kristi, hans Sons, blod renar oss från all synd.</verse>
				<verse number="8">Om vi säger att vi inte har synd, bedrar vi oss själva och sanningen finns inte i oss.</verse>
				<verse number="9">Om vi bekänner våra synder, är han trofast och rättfärdig, så att han förlåter oss våra synder och renar oss från all orättfärdighet.</verse>
				<verse number="10">Om vi säger att vi inte har syndat, gör vi honom till en lögnare, och hans ord är inte i oss.</verse>
			</chapter>
			<chapter number="2">
				<verse number="1">Mina barn, detta skriver jag till er för att ni inte ska synda. Men om någon syndar, har vi en försvarare hos Fadern, Jesus Kristus, den rättfärdige.</verse>
				<verse number="2">Och han är försoningen för våra synder, och inte bara för våra utan också för hela världens.</verse>
				<verse number="3">Om vi håller hans bud så vet vi därmed att vi känner honom.</verse>
				<verse number="4">Den som säger: Jag känner honom, och inte håller hans bud, är en lögnare och sanningen finns inte i honom.</verse>
				<verse number="5">Men den som håller hans ord, i honom är verkligen Guds kärlek fullkomnad. Därav vet vi att vi är i honom.</verse>
				<verse number="6">Den som säger sig förbli i honom är också skyldig att vandra så som han vandrade.</verse>
				<verse number="7">Bröder, jag skriver inget nytt bud till er, utan ett gammalt bud som ni har haft från början. Det gamla budet är ordet som ni har hört från början.</verse>
				<verse number="8">Åter skriver jag till er ett nytt bud, som är sant i honom och i er, för mörkret är förbi och det sanna ljuset lyser redan.</verse>
				<verse number="9">Den som säger sig vara i ljuset och hatar sin broder är ännu kvar i mörkret.</verse>
				<verse number="10">Den som älskar sin broder förblir i ljuset, och i honom finns inget som är till anstöt.</verse>
				<verse number="11">Men den som hatar sin broder är i mörkret och vandrar i mörkret och vet inte vart han går, för mörkret har förblindat hans ögon.</verse>
				<verse number="12">Jag skriver till er, barn, för era synder är förlåtna för hans namns skull.</verse>
				<verse number="13">Jag skriver till er, fäder, för ni har lärt känna honom som är från begynnelsen. Jag skriver till er, unga män, för ni har segrat över den onde. Jag skriver till er, barn, för ni har lärt känna Fadern.</verse>
				<verse number="14">Jag har skrivit till er, fäder, för ni har lärt känna honom som är från begynnelsen. Jag har skrivit till er, unga män, för ni är starka och Guds ord förblir i er och ni har segrat över den onde.</verse>
				<verse number="15">Älska inte världen, inte heller det som är i världen. Om någon älskar världen, så finns inte Faderns kärlek i honom.</verse>
				<verse number="16">För allt det som är i världen, köttets begär och ögonens begär och ett högfärdigt levnadssätt, det kommer inte från Fadern utan från världen.</verse>
				<verse number="17">Och världen och dess begär förgår, men den som gör Guds vilja förblir i evighet.</verse>
				<verse number="18">Kära barn, nu är den sista tiden. Och såsom ni har hört att antikrist ska komma, så har också redan många antikrister trätt fram. Av detta förstår vi att det är den sista tiden.</verse>
				<verse number="19">Från oss har de gått ut, men de var inte av oss. För om de hade varit av oss, hade de stannat kvar hos oss. Men detta skedde för att det skulle bli uppenbart att inte alla är av oss.</verse>
				<verse number="20">Men ni är smorda av den Helige och vet allt.</verse>
				<verse number="21">Jag har inte skrivit till er därför att ni inte vet sanningen, utan därför att ni känner den, och att ingen lögn kommer från sanningen.</verse>
				<verse number="22">Vem är lögnaren, om inte den som förnekar att Jesus är Kristus? Den är antikrist som förnekar Fadern och Sonen.</verse>
				<verse number="23">Var och en som förnekar Sonen har inte heller Fadern. Den som bekänner Sonen har också Fadern.</verse>
				<verse number="24">Låt därför det som ni har hört från början förbli i er. Om det som ni har hört från början förblir i er, så ska också ni förbli i Sonen och i Fadern.</verse>
				<verse number="25">Och detta är det löfte som han har lovat oss, det eviga livet.</verse>
				<verse number="26">Detta har jag skrivit till er med tanke på dem som förför er.</verse>
				<verse number="27">Och den smörjelse som ni har fått av honom förblir i er och ni har inte behov av att någon undervisar er. Utan såsom samma smörjelse lär er om allting, så är det sant och inte lögn. Och såsom den har lärt er, så ska ni förbli i honom.</verse>
				<verse number="28">Och nu, kära barn, förbli i honom, så att vi kan vara frimodiga när han uppenbaras och inte behöver skämmas inför honom vid hans återkomst.</verse>
				<verse number="29">Om ni vet att han är rättfärdig, så vet ni att var och en som gör det som är rättfärdigt är född av honom.</verse>
			</chapter>
			<chapter number="3">
				<verse number="1">Se vilken kärlek Fadern har skänkt oss, att vi får kallas Guds barn. Därför känner världen inte oss, eftersom den inte känner honom.</verse>
				<verse number="2">Älskade, vi är nu Guds barn, och det är ännu inte uppenbart vad vi ska bli. Men det vet vi, att när han uppenbaras ska vi bli lika honom, för vi ska få se honom som han är.</verse>
				<verse number="3">Och var och en som har detta hopp till honom renar sig, liksom han är ren.</verse>
				<verse number="4">Var och en som gör synd bryter också mot lagen, för synd är brott mot lagen.</verse>
				<verse number="5">Och ni vet att han uppenbarades för att han skulle ta bort våra synder, och synd finns inte i honom.</verse>
				<verse number="6">Var och en som förblir i honom syndar inte. Var och en som syndar har inte sett honom och inte lärt känna honom.</verse>
				<verse number="7">Kära barn, låt ingen bedra er. Den som gör det som är rättfärdigt är rättfärdig liksom han är rättfärdig.</verse>
				<verse number="8">Den som gör synd är av djävulen, för djävulen har syndat från begynnelsen. Därför uppenbarades Guds Son, för att han skulle göra slut på djävulens gärningar.</verse>
				<verse number="9">Var och en som är född av Gud gör inte synd, för Guds säd förblir i honom. Och han kan inte synda, eftersom han är född av Gud.</verse>
				<verse number="10">På grund av detta är det uppenbart vilka som är Guds barn och vilka som är djävulens barn: Var och en som inte gör det som är rättfärdigt är inte av Gud, och inte heller den som inte älskar sin broder.</verse>
				<verse number="11">Detta är ju det budskap som ni har hört från början, att vi ska älska varandra,</verse>
				<verse number="12">inte som Kain som var av den onde och slog ihjäl sin bror. Och varför slog han ihjäl honom? Därför att hans gärningar var onda men hans brors var rättfärdiga.</verse>
				<verse number="13">Var inte förvånade, mina bröder, om världen hatar er.</verse>
				<verse number="14">Vi vet att vi har gått över från döden till livet, för vi älskar bröderna. Den som inte älskar sin broder förblir i döden.</verse>
				<verse number="15">Var och en som hatar sin broder är en mördare, och ni vet att ingen mördare har evigt liv bestående i sig.</verse>
				<verse number="16">Därigenom har vi lärt känna Guds kärlek, att han gav sitt liv för oss. Även vi är skyldiga att ge våra liv för bröderna.</verse>
				<verse number="17">Men om någon som har denna världens tillgångar och ser sin broder lida nöd och stänger sitt hjärta för honom, hur kan då Guds kärlek förbli i honom?</verse>
				<verse number="18">Mina barn, låt oss inte älska med ord och inte heller med tungan, utan i handling och sanning.</verse>
				<verse number="19">Och genom det vet vi att vi är av sanningen och kan övertyga våra hjärtan inför honom.</verse>
				<verse number="20">För om vårt hjärta fördömer oss, så är Gud större än vårt hjärta och vet allt.</verse>
				<verse number="21">Älskade, om vårt hjärta inte fördömer oss, så har vi frimodighet inför Gud,</verse>
				<verse number="22">och vad vi än ber om får vi av honom, för vi håller hans bud och gör det som är välbehagligt inför honom.</verse>
				<verse number="23">Och detta är hans bud, att vi ska tro på hans Sons, Jesu Kristi, namn och älska varandra, såsom han har befallt oss.</verse>
				<verse number="24">Och den som håller hans bud förblir i honom, och han i honom. Och därav vet vi att han förblir i oss, genom Anden som han har gett oss.</verse>
			</chapter>
			<chapter number="4">
				<verse number="1">Älskade, tro inte varje ande utan pröva andarna, om de är från Gud, för många falska profeter har gått ut i världen.</verse>
				<verse number="2">Guds Ande ska ni känna igen på detta: Varje ande som bekänner att Jesus Kristus har kommit i köttet är från Gud.</verse>
				<verse number="3">Men varje ande som inte bekänner att Jesus Kristus har kommit i köttet, är inte från Gud. Det är antikrists ande, om vilken ni har hört skulle komma och som redan nu är i världen.</verse>
				<verse number="4">Kära barn, ni är från Gud och har segrat över dem, för han som är i er är större än den som är i världen.</verse>
				<verse number="5">De är av världen. Därför talar de vad som är av världen, och världen hör dem.</verse>
				<verse number="6">Vi är av Gud. Den som känner Gud lyssnar på oss. Den som inte är av Gud lyssnar inte på oss. Därigenom känner vi sanningens Ande och villfarelsens ande.</verse>
				<verse number="7">Älskade, låt oss älska varandra, för kärleken är av Gud och var och en som älskar är född av Gud och känner Gud.</verse>
				<verse number="8">Den som inte älskar känner inte Gud, för Gud är kärlek.</verse>
				<verse number="9">Genom detta uppenbarades Guds kärlek till oss, att Gud sände sin enfödde Son till världen, för att vi skulle leva genom honom.</verse>
				<verse number="10">Detta är kärleken, inte att vi älskade Gud, utan att han älskade oss och sände sin Son till försoning för våra synder.</verse>
				<verse number="11">Älskade, om Gud så har älskat oss, är också vi skyldiga att älska varandra.</verse>
				<verse number="12">Ingen har någonsin sett Gud. Om vi älskar varandra förblir Gud i oss och hans kärlek är fullkomnad i oss.</verse>
				<verse number="13">Genom detta vet vi att vi förblir i honom och han i oss, för han har gett oss av sin Ande.</verse>
				<verse number="14">Och vi har sett och vittnar att Fadern har sänt Sonen till att vara världens Frälsare.</verse>
				<verse number="15">Var och en som bekänner att Jesus är Guds Son, i honom förblir Gud och han i Gud.</verse>
				<verse number="16">Och vi har lärt känna och har trott den kärlek som Gud har till oss. Gud är kärlek och den som förblir i kärleken, han förblir i Gud, och Gud i honom.</verse>
				<verse number="17">I detta har kärleken blivit fullkomnad hos oss, så att vi har frimodighet på domens dag, för såsom han är, så är också vi i denna världen.</verse>
				<verse number="18">Rädsla finns inte i kärleken utan den fullkomliga kärleken driver ut rädslan, för rädslan har att göra med straff, och den som är rädd är inte fullkomnad i kärleken.</verse>
				<verse number="19">Vi älskar honom därför att han först älskade oss.</verse>
				<verse number="20">Om någon säger: Jag älskar Gud, och hatar sin broder, så är han en lögnare. För den som inte älskar sin broder som han har sett, hur kan han älska Gud som han inte har sett?</verse>
				<verse number="21">Och det budet har vi från honom, att den som älskar Gud också ska älska sin broder.</verse>
			</chapter>
			<chapter number="5">
				<verse number="1">Var och en som tror att Jesus är Kristus, han är född av Gud, och var och en som älskar honom som födde, han älskar också den som är född av honom.</verse>
				<verse number="2">Därigenom vet vi att vi älskar Guds barn, när vi älskar Gud och håller hans bud,</verse>
				<verse number="3">för detta är kärleken till Gud, att vi håller hans bud. Och hans bud är inte tunga,</verse>
				<verse number="4">för allt det som är fött av Gud besegrar världen. Och detta är den seger som har besegrat världen: vår tro.</verse>
				<verse number="5">Vem är den som besegrar världen, utom den som tror att Jesus är Guds Son?</verse>
				<verse number="6">Han är den som kom genom vatten och blod, Jesus Kristus, inte bara med vatten, utan med vattnet och blodet. Och det är Anden som vittnar, eftersom Anden är sanningen.</verse>
				<verse number="7">Ty tre är de som vittnar i himlen: Fadern, Ordet och den Helige Ande, och dessa tre är ett.</verse>
				<verse number="8">Och tre är de som vittnar på jorden: Anden och vattnet och blodet, och dessa tre är eniga.</verse>
				<verse number="9">Om vi nu tar emot människors vittnesbörd, så är Guds vittnesbörd större, för detta är Guds vittnesbörd, som han har vittnat om sin Son.</verse>
				<verse number="10">Den som tror på Guds Son har vittnesbördet inom sig. Den som inte tror Gud har gjort honom till en lögnare, eftersom han inte har trott det vittnesbörd som Gud har vittnat om sin Son.</verse>
				<verse number="11">Och detta är vittnesbördet: att Gud har gett oss evigt liv, och det livet är i hans Son.</verse>
				<verse number="12">Den som har Sonen har livet. Den som inte har Guds Son har inte livet.</verse>
				<verse number="13">Detta har jag skrivit till er som tror på Guds Sons namn, för att ni ska veta att ni har evigt liv, och för att ni ska tro på Guds Sons namn.</verse>
				<verse number="14">Detta är den förtröstan som vi har till honom, att om vi ber om något efter hans vilja, så hör han oss.</verse>
				<verse number="15">Och om vi vet att han hör oss vad vi än ber om, så vet vi att vi har det som vi bett honom om.</verse>
				<verse number="16">Om någon ser sin broder begå en synd som inte är en synd till döds, ska han be, och han ska ge honom liv, åt dem som inte begår synd till döds. Det finns en synd till döds. Jag säger inte att man ska be för den.</verse>
				<verse number="17">All orättfärdighet är synd, och det finns synd som inte är till döds.</verse>
				<verse number="18">Vi vet att var och en som är född av Gud inte syndar, utan den som är född av Gud aktar sig, så att den onde inte kommer åt honom.</verse>
				<verse number="19">Vi vet att vi är av Gud, och att hela världen är i det ondas våld.</verse>
				<verse number="20">Och vi vet att Guds Son har kommit och har gett oss förstånd, så att vi kan känna den Sanne, och vi är i den Sanne, i hans Son Jesus Kristus. Han är den sanne Guden och det eviga livet.</verse>
				<verse number="21">Kära barn, håll er borta från avgudarna. Amen.</verse>
			</chapter>
		</book>
		<book number="63">
			<chapter number="1">
				<verse number="1">Den äldste till den utvalda frun och hennes barn, vilka jag älskar i sanning, och inte bara jag, utan också alla som har lärt känna sanningen,</verse>
				<verse number="2">för sanningens skull som förblir i oss och som ska vara med oss i evighet.</verse>
				<verse number="3">Nåd, barmhärtighet och frid från Gud, Fadern, och från Herren Jesus Kristus, Faderns Son, ska vara med er i sanning och kärlek.</verse>
				<verse number="4">Jag är mycket glad att jag har funnit bland dina barn dem som vandrar i sanningen, efter det bud som vi har fått av Fadern.</verse>
				<verse number="5">Och nu ber jag dig, frun, inte så att jag skriver ett nytt bud till dig, utan det som vi haft från början, att vi ska älska varandra.</verse>
				<verse number="6">Ja, detta är kärleken, att vi vandrar efter hans bud. Detta är budet som ni har hört från början, att ni ska vandra i det.</verse>
				<verse number="7">Ty många bedragare har gått ut i världen, vilka inte bekänner att Jesus Kristus har kommit i köttet. En sådan är bedragaren och antikrist.</verse>
				<verse number="8">Ge akt på er själva, så att vi inte förlorar det vi har arbetat för, utan att vi får full lön.</verse>
				<verse number="9">Var och en som överträder och inte förblir i Kristi lära, han har inte Gud. Den som förblir i Kristi lära, han har både Fadern och Sonen.</verse>
				<verse number="10">Om någon kommer till er och inte har den läran med sig, så ta inte emot honom i ert hem, och hälsa honom inte heller.</verse>
				<verse number="11">För den som hälsar honom gör sig delaktig i hans onda gärningar.</verse>
				<verse number="12">Jag har mycket att skriva till er, men jag vill inte göra det med papper och bläck, utan jag hoppas kunna komma till er och få tala med er ansikte mot ansikte, så att vår glädje kan bli fullkomlig.</verse>
				<verse number="13">Din utvalda systers barn hälsar dig. Amen.</verse>
			</chapter>
		</book>
		<book number="64">
			<chapter number="1">
				<verse number="1">Den äldste till den älskade Gajus, som jag älskar i sanningen.</verse>
				<verse number="2">Älskade, jag önskar att det går väl för dig i allt och att du är frisk, liksom det står väl till med din själ.</verse>
				<verse number="3">För jag blev mycket glad när bröderna kom och vittnade om den sanning som finns hos dig, hur du lever i sanningen.</verse>
				<verse number="4">Jag har ingen större glädje än att jag får höra att mina barn lever i sanningen.</verse>
				<verse number="5">Älskade, du handlar trofast i allt vad du gör för bröderna och för främlingarna,</verse>
				<verse number="6">som har vittnat inför församlingen om din kärlek och du gör väl om du hjälper dem vidare på ett för Gud värdigt sätt.</verse>
				<verse number="7">De har ju för hans namns skull gått ut och har inte tagit emot något från hedningarna.</verse>
				<verse number="8">Vi är därför skyldiga att ta emot sådana, så att vi kan bli medarbetare för sanningen.</verse>
				<verse number="9">Jag har skrivit till församlingen, men Diotrefes, som vill vara den främste bland dem, tar inte emot oss.</verse>
				<verse number="10">Därför, om jag kommer, vill jag påminna om de gärningar som han gör, hur han med elakt tal förtalar oss. Och inte nog med det, han tar själv inte emot bröderna och hindrar andra som vill göra det och kastar ut dem ur församlingen.</verse>
				<verse number="11">Älskade, följ inte efter det som är ont utan det som är gott. Den som gör det goda är av Gud men den som gör det onda har inte sett Gud.</verse>
				<verse number="12">Demetrius har gott vittnesbörd av alla, ja, av sanningen själv. Också vi kan intyga det och ni vet att vårt vittnesbörd är sant.</verse>
				<verse number="13">Jag hade mycket mer att skriva, men jag vill inte skriva till dig med bläck och penna,</verse>
				<verse number="14">utan jag hoppas att snart få se dig, så att vi får talas vid ansikte mot ansikte.</verse>
				<verse number="15">Frid vare med dig. Vännerna hälsar dig. Hälsa vännerna var och en vid sitt namn.</verse>
			</chapter>
		</book>
		<book number="65">
			<chapter number="1">
				<verse number="1">Judas, Jesu Kristi tjänare och Jakobs bror, till de kallade, som i Gud, Fadern, är helgade och bevarade i Jesus Kristus.</verse>
				<verse number="2">Må barmhärtighet och frid och kärlek överflöda hos er.</verse>
				<verse number="3">Älskade, när jag i min stora iver ville skriva till er om den gemensamma frälsningen, har jag funnit det nödvändigt att skriva till er och uppmana er att kämpa allvarligt för den tro som en gång har blivit överlämnad åt de heliga.</verse>
				<verse number="4">För några människor har smugit sig in obemärkt, som för länge sedan var uppskrivna till denna dom, ogudaktiga, som förvränger vår Guds nåd till ett liv i skamlös synd och förnekar den ende Härskaren, Gud, och vår Herre Jesus Kristus.</verse>
				<verse number="5">Men jag vill påminna er, fastän ni redan en gång fått veta detta, att då Herren hade räddat folket ur Egypten, förgjorde han sedan dem som inte trodde.</verse>
				<verse number="6">Och de änglar som inte behöll sitt ursprung, utan övergav sin egen boning, dem har han med eviga bojor förvarat i mörkret till domen på den stora dagen.</verse>
				<verse number="7">Så har också Sodom och Gomorra och städerna där omkring, som på samma sätt som de bedrev otukt och gick efter främmande kött, blivit satta till ett exempel och lider den eviga eldens straff.</verse>
				<verse number="8">På samma sätt befläckar också dessa drömmare köttet, och föraktar herradömet och hädar väldigheterna.</verse>
				<verse number="9">Men när överängeln Mikael kom i strid med djävulen och tvistade om Moses kropp, vågade han inte uttala någon smädande dom, utan sa: Må Herren straffa dig.</verse>
				<verse number="10">Men dessa smädar det som de inte vet något om. Och det som de förstår av naturen, liksom djur utan förnuft, i det fördärvar de sig själva.</verse>
				<verse number="11">Ve dem! För de har slagit in på Kains väg och har för lönens skull kastat sig i Bileams villfarelse och gått förlorade i Koras uppror.</verse>
				<verse number="12">Dessa är skamfläckar vid era kärleksmåltider, när de deltar i era måltider och bara förser sig själva utan att skämmas. De är moln utan vatten, som drivs omkring av vindarna, träd utan frukt på senhösten, dubbelt döda, uppryckta med rötterna.</verse>
				<verse number="13">De är vilda havsvågor som kastar upp sin egen skamlöshet som skum. Irrande stjärnor, åt vilka det svarta mörkret är förvarat för evigt.</verse>
				<verse number="14">Om dessa har också Enok, den sjunde från Adam, profeterat och sagt: Se, Herren kommer med en oräknelig skara av sina heliga</verse>
				<verse number="15">för att hålla dom över alla och straffa alla de ogudaktiga bland dem, för alla deras ogudaktiga gärningar som de i sin gudlöshet har gjort och för alla de hårda ord som ogudaktiga syndare har talat mot honom.</verse>
				<verse number="16">Det är dessa som knotar och klagar, och som vandrar efter sina begär. Och deras mun talar stora ord, och de smickrar personer för sin egen nyttas skull.</verse>
				<verse number="17">Men ni, älskade, kom ihåg de ord som har blivit förutsagda av vår Herre Jesu Kristi apostlar,</verse>
				<verse number="18">hur de sa till er: I den sista tiden ska det komma bespottare, som följer sina egna ogudaktiga begär.</verse>
				<verse number="19">Dessa är de som själva skapar splittring, köttsligt sinnade, som inte har Anden.</verse>
				<verse number="20">Men ni, älskade, uppbygg er själva genom er allraheligaste tro, under bön i den Helige Ande.</verse>
				<verse number="21">Se till att ni blir bevarade i Guds kärlek, medan ni väntar på vår Herre Jesu Kristi barmhärtighet till evigt liv.</verse>
				<verse number="22">Och gör denna åtskillnad, att ni förbarmar er över somliga,</verse>
				<verse number="23">och andra ska ni med fruktan rädda och rycka dem ur elden, och till och med hata denna livklädnad som är nersmutsad av köttet.</verse>
				<verse number="24">Men honom, som förmår bevara er från fall och ställa er fläckfria inför sin härlighet i stor glädje,</verse>
				<verse number="25">den ende vise Guden, vår Frälsare, vare ära och majestät, välde och makt både nu och i all evighet. Amen.</verse>
			</chapter>
		</book>
		<book number="66">
			<chapter number="1">
				<verse number="1">Detta är Jesu Kristi uppenbarelse, som Gud gav honom för att visa för sina tjänare vad som snart måste ske. Och han gjorde det känt genom att sända sin ängel till sin tjänare Johannes,</verse>
				<verse number="2">som har vittnat om Guds ord och Jesu Kristi vittnesbörd, och allt det han såg.</verse>
				<verse number="3">Salig är den som läser och de som hör profetians ord och som håller fast vid det som står skrivet i den. För tiden är nära.</verse>
				<verse number="4">Johannes till de sju församlingarna i Asien: Nåd vare med er och frid från honom som är och som var och som ska komma, och från de sju andarna som är inför hans tron,</verse>
				<verse number="5">och från Jesus Kristus, det trogna vittnet, den förstfödde från de döda och fursten över jordens kungar. Honom som älskat oss och renat oss från våra synder med sitt blod,</verse>
				<verse number="6">och gjort oss till kungar och präster åt Gud och sin Fader, honom tillhör äran och herraväldet i evigheternas evigheter. Amen.</verse>
				<verse number="7">Se, han kommer med skyarna och varje öga ska se honom, också de som har genomborrat honom och alla jordens stammar ska jämra sig över honom. Ja, amen.</verse>
				<verse number="8">Jag är Alfa och Omega, begynnelsen och änden, säger Herren, han som är och som var och som ska komma, den Allsmäktige.</verse>
				<verse number="9">Jag, Johannes, som både är er broder och delaktig i lidandet och i riket och Jesu Kristi uthållighet, var på den ö som kallas Patmos för Guds ords skull och för Jesu Kristi vittnesbörds skull.</verse>
				<verse number="10">Jag var i Anden på Herrens dag och jag hörde bakom mig en stark röst som av en basun,</verse>
				<verse number="11">som sa: Jag är Alfa och Omega, den förste och den siste. Och vad du ser, skriv ner det i en bokrulle, och sänd den till de sju församlingarna, som är i Asien: till Efesus och till Smyrna och till Pergamus och till Tyatira och till Sardes och till Filadelfia och till Laodicea.</verse>
				<verse number="12">Och jag vände mig om för att se rösten som talade med mig. Och när jag vände mig om, såg jag sju ljusstakar av guld</verse>
				<verse number="13">och mitt ibland de sju ljusstakarna en som var lik Människosonen, klädd i en dräkt som räckte ner till fötterna och med ett bälte av guld kring bröstet.</verse>
				<verse number="14">Och hans huvud och hår var vitt som ull, så vitt som snö, och hans ögon var som eldslågor.</verse>
				<verse number="15">Och hans fötter var såsom skinande malm som glöder i ugnen, och hans röst var som dånet av väldiga vatten.</verse>
				<verse number="16">Och i sin högra hand hade han sju stjärnor och ut från hans mun gick ett skarpt tveeggat svärd, och hans ansikte var såsom solen, när den skiner i sin kraft.</verse>
				<verse number="17">Och när jag såg honom föll jag ner som död för hans fötter. Men han lade sin högra hand på mig och sa till mig: Var inte rädd! Jag är den förste och den siste</verse>
				<verse number="18">och den levande. Och jag var död, men se, jag lever i evigheternas evigheter. Amen. Och jag har nycklarna till dödsriket och döden.</verse>
				<verse number="19">Skriv det du har sett, vad som nu är och vad som ska ske härefter.</verse>
				<verse number="20">Hemligheten med de sju stjärnorna som du har sett i min högra hand, och de sju ljusstakarna av guld: De sju stjärnorna är de sju församlingarnas änglar, och de sju ljusstakarna som du såg är de sju församlingarna.</verse>
			</chapter>
			<chapter number="2">
				<verse number="1">Skriv till församlingens ängel i Efesus: Detta säger han som håller de sju stjärnorna i sin högra hand, han som går omkring mitt ibland de sju ljusstakarna av guld:</verse>
				<verse number="2">Jag känner dina gärningar och ditt arbete och din uthållighet och att du inte kan tåla dem som är onda. Och du har prövat dem som säger att de är apostlar men inte är det och du har funnit dem vara lögnare.</verse>
				<verse number="3">Och du har haft fördrag och har uthållighet och har arbetat för mitt namns skull och har inte tröttnat.</verse>
				<verse number="4">Men jag har det emot dig, att du har övergett din första kärlek.</verse>
				<verse number="5">Tänk därför på varifrån du har fallit och omvänd dig och gör de första gärningarna, annars ska jag med hast komma över dig och flytta din ljusstake från dess plats, om du inte omvänder dig.</verse>
				<verse number="6">Men detta har du, att du hatar nikolaiternas gärningar, som också jag hatar.</verse>
				<verse number="7">Den som har öra må höra vad Anden säger till församlingarna. Åt den som segrar ska jag ge att äta av livets träd som står i mitten av Guds paradis.</verse>
				<verse number="8">Skriv också till församlingens ängel i Smyrna: Detta säger den förste och den siste, han som var död men som lever:</verse>
				<verse number="9">Jag vet om dina gärningar och ditt lidande och din fattigdom, men du är rik, och jag vet om hädelsen från dem som säger sig vara judar, men som inte är det, utan är en Satans synagoga.</verse>
				<verse number="10">Frukta inte för något av det som du ska få utstå. Se, djävulen ska kasta några av er i fängelse, för att ni ska sättas på prov och under tio dagar kommer ni att få utstå lidande. Var trofast intill döden, så ska jag ge dig livets krona.</verse>
				<verse number="11">Den som har öra må höra vad Anden säger till församlingarna. Den som segrar ska inte skadas av den andra döden.</verse>
				<verse number="12">Skriv också till församlingens ängel i Pergamus: Detta säger han som har det skarpa tveeggade svärdet:</verse>
				<verse number="13">Jag vet om dina gärningar och var du bor: där Satan har sin tron. Och du håller fast vid mitt namn och har inte förnekat min tro, inte ens i de dagar då Antipas var mitt trofasta vittne, som blev dödad hos er, där Satan bor.</verse>
				<verse number="14">Men något har jag emot dig, att du har några där som håller fast vid Bileams lära, han som lärde Balak att lägga en snara för Israels barn, till att äta av det som var offrat åt avgudarna och bedriva otukt.</verse>
				<verse number="15">Så har du också några, som håller fast vid nikolaiternas lära, vilken jag hatar.</verse>
				<verse number="16">Vänd om! Annars ska jag snart komma till dig och strida mot dem med min muns svärd.</verse>
				<verse number="17">Den som har öra må höra vad Anden säger till församlingarna. Den som segrar, honom vill jag ge att äta av det dolda mannat, och jag ska ge honom en vit sten och på stenen skrivet ett nytt namn, som ingen känner utom den som får det.</verse>
				<verse number="18">Skriv också till församlingens ängel i Tyatira: Detta säger Guds Son, som har ögon såsom eldslågor, och vars fötter liknar skinande malm:</verse>
				<verse number="19">Jag vet om dina gärningar och din kärlek och din tjänst och din tro och din uthållighet och dina gärningar, och de sista är fler än de första.</verse>
				<verse number="20">Men jag har några få saker emot dig, att du tillåter kvinnan Jesabel, som säger att hon är en profetissa, att undervisa och förföra mina tjänare till att bedriva otukt och att äta av det som är offrat åt avgudarna.</verse>
				<verse number="21">Och jag har gett henne tid att omvända sig från sin otukt, men hon omvände sig inte.</verse>
				<verse number="22">Se, jag ska lägga henne ner på sjukbädden och de som bedriver hor med henne ska komma i stor nöd om de inte omvänder sig från sina gärningar.</verse>
				<verse number="23">Och hennes barn ska jag låta döden dö, och alla församlingar ska veta att jag är den som rannsakar hjärtan och njurar. Och jag ska ge var och en av er efter hans gärningar.</verse>
				<verse number="24">Men till er säger jag och till de andra i Tyatira, som inte har denna lära och som inte har lärt känna Satans djupheter, som de kallar det: Jag ska inte lägga någon annan börda på er.</verse>
				<verse number="25">Men håll fast vid det ni har, till dess jag kommer.</verse>
				<verse number="26">Och den som segrar och håller fast vid mina gärningar ända till slutet, honom ska jag ge makt över hedningarna,</verse>
				<verse number="27">och han ska styra dem med järnspira, och såsom lerkärl ska de bli krossade</verse>
				<verse number="28">såsom också jag har tagit emot av min Fader. Och jag ska ge honom morgonstjärnan.</verse>
				<verse number="29">Den som har öra må höra vad Anden säger till församlingarna.</verse>
			</chapter>
			<chapter number="3">
				<verse number="1">Skriv också till församlingens ängel i Sardes: Detta säger han som har Guds sju andar och de sju stjärnorna: Jag vet om dina gärningar, att du har namnet att du lever, men du är död.</verse>
				<verse number="2">Håll dig vaken och styrk de andra som är nära att dö, för jag har inte funnit dina gärningar fullkomliga inför Gud.</verse>
				<verse number="3">Kom därför ihåg vad du har hört och tagit emot och håll det och omvänd dig. Om du inte håller dig vaken, så ska jag komma över dig såsom en tjuv, och du ska inte veta vilken stund jag kommer över dig.</verse>
				<verse number="4">Du har några få namn även i Sardes, som inte har fläckat sina kläder, och de ska vandra med mig i vita kläder, för de är värdiga.</verse>
				<verse number="5">Den som vinner seger, han ska bli klädd i vita kläder, och jag ska inte stryka hans namn ur livets bok, utan jag ska kännas vid hans namn inför min Fader och inför hans änglar.</verse>
				<verse number="6">Den som har öra må höra vad Anden säger till församlingarna.</verse>
				<verse number="7">Skriv också till församlingens ängel i Filadelfia: Detta säger den Helige, den Sanne, han som har Davids nyckel, han som öppnar så att ingen stänger, han som stänger så att ingen öppnar:</verse>
				<verse number="8">Jag vet om dina gärningar. Se, jag har låtit en dörr stå öppen för dig och ingen kan stänga den. För din kraft är liten och du har hållit mitt ord och har inte förnekat mitt namn.</verse>
				<verse number="9">Se, jag vill överlämna åt dig några från Satans synagoga, som säger att de är judar men inte är det utan ljuger. Se, jag ska få dem att komma och falla ner inför dina fötter och de ska förstå, att jag har älskat dig.</verse>
				<verse number="10">Eftersom du har hållit fast vid mitt ord om uthållighet, ska jag också bevara dig från den prövningens stund, som ska komma över hela världen för att pröva dem som bor på jorden.</verse>
				<verse number="11">Se, jag kommer snart. Håll fast det du har, så att ingen tar din krona.</verse>
				<verse number="12">Den som segrar ska jag göra till en pelare i min Guds tempel och han ska inte mer gå ut därifrån. Och jag ska skriva på honom min Guds namn och namnet på min Guds stad, det nya Jerusalem som kommer ner från himlen från min Gud, och mitt nya namn.</verse>
				<verse number="13">Den som har öra må höra vad Anden säger till församlingarna.</verse>
				<verse number="14">Skriv också till ängeln för laodiceernas församling: Detta säger Amen, det trovärdiga och sanna vittnet, begynnelsen till Guds skapelse:</verse>
				<verse number="15">Jag vet om dina gärningar, att du varken är kall eller varm. Jag skulle önska att du vore kall eller varm.</verse>
				<verse number="16">Men eftersom du är ljum och varken kall eller varm, ska jag spy ut dig ur min mun.</verse>
				<verse number="17">För du säger: Jag är rik och har överflöd och behöver inget, och du vet inte att du är eländig och ömkansvärd och fattig och blind och naken.</verse>
				<verse number="18">Jag råder dig att köpa guld av mig, som är renat i eld, så att du blir rik, och vita kläder att klä dig i, så att din skamliga nakenhet inte ska synas, och smörj dina ögon med ögonsalva, så att du kan se.</verse>
				<verse number="19">Alla dem jag älskar tillrättavisar och tuktar jag. Så var därför ivrig och omvänd dig.</verse>
				<verse number="20">Se, jag står för dörren och knackar. Om någon hör min röst och öppnar dörren ska jag gå in till honom och hålla måltid med honom och han med mig.</verse>
				<verse number="21">Den som vinner seger, honom ska jag låta sitta med mig på min tron, såsom också jag har vunnit seger och sitter med min Fader på hans tron.</verse>
				<verse number="22">Den som har öra må höra vad Anden säger till församlingarna.</verse>
			</chapter>
			<chapter number="4">
				<verse number="1">Därefter såg jag, och se, en dörr var öppnad i himlen, och den röst jag först hade hört tala till mig, som var som en basun, sa: Kom hit upp, och jag ska visa dig vad som måste ske efter detta.</verse>
				<verse number="2">Och genast kom jag i andehänryckning, och se, en tron var framsatt i himlen och det satt en på tronen.</verse>
				<verse number="3">Och han som satt på den var till utseendet som en jaspissten och karneol och runt om tronen var en regnbåge som såg ut som en smaragd.</verse>
				<verse number="4">Och runt om tronen var tjugofyra troner, och på de tronerna såg jag tjugofyra äldste som satt där, klädda i vita kläder och de hade kronor av guld på sina huvuden.</verse>
				<verse number="5">Och från tronen kom det blixtar, åskdunder och röster, och framför tronen brann sju eldfacklor, vilka är Guds sju andar.</verse>
				<verse number="6">Och framför tronen var det ett glashav, likt kristall, och mitt för tronen och runt om tronen var fyra varelser, som hade fullt med ögon framtill och baktill.</verse>
				<verse number="7">Och den första varelsen liknade ett lejon, och den andra varelsen liknade en ung tjur, och den tredje varelsen hade ett ansikte som en människa, och den fjärde varelsen liknade en flygande örn.</verse>
				<verse number="8">Och de fyra varelserna hade vardera sex vingar runt omkring och de hade fullt med ögon på insidan. Och dag och natt säger de utan uppehåll: Helig, helig, helig är Herren Gud, den Allsmäktige, som var och som är och som ska komma.</verse>
				<verse number="9">Och när dessa varelser prisar och ärar och tackar honom som sitter på tronen, som lever i evigheternas evigheter,</verse>
				<verse number="10">faller de tjugofyra äldste ner inför honom som sitter på tronen, och tillber honom som lever i evigheternas evigheter, och lägger ner sina kronor inför tronen och säger:</verse>
				<verse number="11">Du är värdig, o Herre, att ta emot pris och ära och makt, för du har skapat allt, och genom din vilja finns det till och blev skapat.</verse>
			</chapter>
			<chapter number="5">
				<verse number="1">Och jag såg i höger hand på honom som satt på tronen en bokrulle med skrift på insidan och utsidan, förseglad med sju sigill.</verse>
				<verse number="2">Och jag såg en väldig ängel, som förkunnade med hög röst: Vem är värdig att öppna bokrullen och bryta dess sigill?</verse>
				<verse number="3">Men ingen i himlen eller på jorden eller under jorden kunde öppna bokrullen, och inte heller se i den.</verse>
				<verse number="4">Och jag grät mycket, eftersom det inte fanns någon som var värdig att öppna och läsa bokrullen, och inte heller se i den.</verse>
				<verse number="5">Men en av de äldste sa till mig: Gråt inte. Se, lejonet av Juda stam, Davids rot, har vunnit seger, så han kan öppna bokrullen och bryta dess sju sigill.</verse>
				<verse number="6">Och jag såg, och se, mitt för tronen och de fyra varelserna och mitt ibland de äldste stod ett Lamm, som såg ut att ha blivit slaktat. Det hade sju horn och sju ögon, vilka är Guds sju andar, utsända över hela jorden.</verse>
				<verse number="7">Och han kom och tog bokrullen ur högra handen på honom som satt på tronen.</verse>
				<verse number="8">Och när han tog bokrullen, föll de fyra varelserna och de tjugofyra äldste ner inför Lammet. Var och en hade harpor och skålar av guld, fulla med rökelse, som är de heligas böner.</verse>
				<verse number="9">Och de sjöng en ny sång och sa: Du är värdig att ta bokrullen och öppna dess sigill, för du blev slaktad och har friköpt oss åt Gud med ditt blod från alla stammar och språk och folk och folkslag,</verse>
				<verse number="10">och har gjort oss till kungar och präster åt vår Gud och vi ska regera på jorden.</verse>
				<verse number="11">Och jag såg och hörde rösten av många änglar runt omkring tronen och varelserna och de äldste, och deras antal var tio tusen gånger tio tusen, tusen och åter tusen.</verse>
				<verse number="12">De sa med hög röst: Lammet, som blev slaktat är värdigt att ta emot makten och få rikedom och vishet och styrka och ära och pris och lovsång.</verse>
				<verse number="13">Och allt skapat, som är i himlen och på jorden och under jorden och de som är på havet, och allt som finns i dem hörde jag säga: Honom, som sitter på tronen, och Lammet, tillhör välsignelsen och äran och priset och makten i evigheternas evigheter.</verse>
				<verse number="14">Och de fyra varelserna sa: Amen, och de tjugofyra äldste föll ner och tillbad honom som lever i evigheternas evigheter.</verse>
			</chapter>
			<chapter number="6">
				<verse number="1">Och jag såg när Lammet bröt ett av sigillen och jag hörde en av de fyra varelserna säga med en röst som åskan: Kom och se.</verse>
				<verse number="2">Och jag såg, och se, en vit häst, och den som satt på den hade en båge, och åt honom gavs en segerkrans, och han drog ut segrande och för att segra.</verse>
				<verse number="3">Och när han bröt det andra sigillet, hörde jag den andra varelsen säga: Kom och se.</verse>
				<verse number="4">Då kom en annan häst ut som var röd, och åt honom som satt på den blev det givet att ta bort freden från jorden, så att de skulle slå ihjäl varandra. Och ett stort svärd gavs åt honom.</verse>
				<verse number="5">Och när han bröt det tredje sigillet, hörde jag den tredje varelsen säga: Kom och se. Och jag såg, och se, en svart häst, och han som satt på den hade en vågskål i sin hand.</verse>
				<verse number="6">Och jag hörde en röst mitt ibland de fyra varelserna säga: Ett mått vete för en denar, och tre mått korn för en denar, och oljan och vinet får du inte skada.</verse>
				<verse number="7">Och då han bröt det fjärde sigillet, hörde jag den fjärde varelsens röst säga: Kom och se.</verse>
				<verse number="8">Och jag såg, och se, en blekgrön häst. Och han som satt på den hette Döden, och dödsriket följde med honom. Och åt dem gavs makt över fjärdedelen av jorden, till att döda med svärd och med hungersnöd och med död och genom de vilda djuren på jorden.</verse>
				<verse number="9">Och när han bröt det femte sigillet, såg jag under altaret deras själar, som hade blivit slaktade för Guds ords skull och för det vittnesbörd som de hade.</verse>
				<verse number="10">Och de ropade med hög röst och sa: Herre, du som är helig och sann. Hur länge dröjer du med att döma och utkräva hämnd för vårt blod på dem som bor på jorden?</verse>
				<verse number="11">Och åt var och en av dem gavs en vit dräkt, och de blev tillsagda att de skulle vila ännu en liten tid, till dess antalet hade blivit fullt av deras medtjänare och bröder, som skulle bli dödade liksom de själva.</verse>
				<verse number="12">Och jag såg när han bröt det sjätte sigillet, och se, det blev en stor jordbävning, och solen blev svart som en sorgdräkt, och månen blev som blod.</verse>
				<verse number="13">Och himlens stjärnor föll ner till jorden, som när ett fikonträd fäller sina omogna fikon, när det skakas av en kraftig vind.</verse>
				<verse number="14">Och himlen försvann som när en bokrulle rullas ihop och alla berg och öar flyttades från sina platser.</verse>
				<verse number="15">Och kungarna på jorden och stormännen och de rika och befälhavarna och de mäktiga, och alla slavar och alla fria gömde sig i hålor och i bergsklyftor,</verse>
				<verse number="16">och sa till bergen och klipporna: Fall över oss och göm oss för hans ansikte som sitter på tronen och för Lammets vrede.</verse>
				<verse number="17">För hans vredes stora dag har kommit och vem kan då bestå?</verse>
			</chapter>
			<chapter number="7">
				<verse number="1">Och efter detta såg jag fyra änglar stå vid jordens fyra hörn och hålla fast jordens fyra vindar, för att ingen vind skulle blåsa över jorden eller över havet eller mot något träd.</verse>
				<verse number="2">Och jag såg en annan ängel stiga upp från solens uppgång. Han hade den levande Gudens sigill och ropade med hög röst till de fyra änglarna, åt vilka det var givet att skada jorden och havet.</verse>
				<verse number="3">Och han sa: Skada inte jorden eller havet eller träden, förrän vi har märkt vår Guds tjänare med sigill på deras pannor.</verse>
				<verse number="4">Och jag hörde antalet av dem som var märkta med sigill, 144 000 märkta av alla Israels barns stammar.</verse>
				<verse number="5">Av Juda stam 12 000 märkta med sigill, av Rubens stam 12 000 märkta med sigill, av Gads stam 12 000 märkta med sigill,</verse>
				<verse number="6">av Asers stam 12 000 märkta med sigill, av Naftali stam 12 000 märkta med sigill, av Manasses stam 12 000 märkta med sigill,</verse>
				<verse number="7">av Simeons stam 12 000 märkta med sigill, av Levi stam 12 000 märkta med sigill, av Isaskars stam 12 000 märkta med sigill,</verse>
				<verse number="8">av Sebulons stam 12 000 märkta med sigill, av Josefs stam 12 000 märkta med sigill, av Benjamins stam 12 000 märkta med sigill.</verse>
				<verse number="9">Därefter såg jag, och se, en stor skara som ingen kunde räkna, av alla folkslag och stammar och länder och språk, stå inför tronen och inför Lammet, klädda i vita kläder och med palmkvistar i sina händer.</verse>
				<verse number="10">Och de ropade med hög röst och sa: Frälsningen tillhör vår Gud, som sitter på tronen, och Lammet.</verse>
				<verse number="11">Och alla änglarna stod runt omkring tronen och de äldste och de fyra varelserna, och de föll ner på sina ansikten inför tronen och tillbad Gud,</verse>
				<verse number="12">och sa: Amen. Lovet och priset och visheten och tacksägelsen och äran och makten och kraften tillhör vår Gud i evigheternas evigheter. Amen.</verse>
				<verse number="13">Då tog en av de äldste till orda och sa till mig: Vilka är dessa som är klädda i de vita kläderna? Och varifrån kommer de?</verse>
				<verse number="14">Och jag sa till honom: Herre, du vet det. Och han sa till mig: Dessa är de som kommer ur den stora vedermödan, och de har tvättat sina kläder och gjort dem vita i Lammets blod.</verse>
				<verse number="15">Därför är de inför Guds tron och tjänar honom dag och natt i hans tempel, och han som sitter på tronen ska slå upp sitt tabernakel över dem.</verse>
				<verse number="16">De ska inte längre hungra eller törsta, inte heller ska solen eller någon hetta falla på dem.</verse>
				<verse number="17">För Lammet, mitt för tronen, ska vara deras herde och leda dem till levande vattenkällor och Gud ska torka bort alla tårar från deras ögon.</verse>
			</chapter>
			<chapter number="8">
				<verse number="1">Och när han bröt det sjunde sigillet, blev det tyst i himlen omkring en halv timme.</verse>
				<verse number="2">Och jag såg de sju änglarna som står inför Gud, och åt dem gavs sju basuner.</verse>
				<verse number="3">Och en annan ängel kom och ställde sig vid altaret, och han hade ett rökelsekar av guld, och åt honom gavs mycket rökelse, för att han skulle lägga det till alla de heligas böner på altaret av guld som var framför tronen.</verse>
				<verse number="4">Och röken från rökelsen med de heligas böner steg från ängelns hand upp inför Gud.</verse>
				<verse number="5">Och ängeln tog rökelsekaret och fyllde det med eld från altaret och kastade ner det på jorden. Och det blev dån, åska och blixtar och jordbävning.</verse>
				<verse number="6">Och de sju änglarna med de sju basunerna gjorde sig redo att blåsa i dem.</verse>
				<verse number="7">Och den förste ängeln blåste i sin basun. Då kom det hagel och eld, blandat med blod, och det blev kastat ner på jorden, och tredjedelen av träden brändes upp, och allt grönt gräs brändes upp.</verse>
				<verse number="8">Och den andre ängeln blåste i sin basun, och något som liknade ett stort brinnande berg blev kastat i havet, och tredjedelen av havet blev blod.</verse>
				<verse number="9">Och tredjedelen av de skapade varelserna, som var i havet och som hade liv, dog, och tredjedelen av fartygen gick under.</verse>
				<verse number="10">Och den tredje ängeln blåste i sin basun, då föll från himlen en stor stjärna, brinnande som en fackla, och den föll ner över en tredjedel av floderna och vattenkällorna.</verse>
				<verse number="11">Och stjärnans namn kallas Malört, och tredjedelen av vattnet förvandlades till malört, och många människor dog av vattnet, därför att det hade blivit bittert.</verse>
				<verse number="12">Och den fjärde ängeln blåste i sin basun. Då träffades tredjedelen av solen och tredjedelen av månen och tredjedelen av stjärnorna, så att tredjedelen av dem förmörkades, och en tredjedel av dagen miste sitt ljus, och natten likaså.</verse>
				<verse number="13">Och jag såg och hörde en ängel, som flög fram mitt på himlen. Den sa med hög röst: Ve, ve, ve över dem som bor på jorden, för de återstående basunstötarna från de tre änglarna som kommer att blåsa i sina basuner.</verse>
			</chapter>
			<chapter number="9">
				<verse number="1">Och den femte ängeln blåste i sin basun. Och jag såg en stjärna, som hade fallit från himlen ner på jorden. Och åt honom gavs nyckeln till avgrundens brunn.</verse>
				<verse number="2">Och han öppnade avgrundens brunn, och en rök steg upp från brunnen som från en stor ugn och solen och luften förmörkades av röken från brunnen.</verse>
				<verse number="3">Och ur röken kom det ut gräshoppor på jorden och åt dem gavs makt, liksom skorpionerna på jorden har makt.</verse>
				<verse number="4">Och de blev tillsagda att de inte skulle skada gräset på jorden, inte heller något grönt, inte heller något träd, utan bara de människor som inte hade Guds sigill på sina pannor.</verse>
				<verse number="5">Och åt dem blev givet att de inte skulle döda dem, utan att de skulle plåga dem i fem månader. Och deras plåga var som plågan av en skorpion när den sticker en människa.</verse>
				<verse number="6">Och i de dagarna ska människorna söka döden men inte finna den, och de ska önska att få dö, men döden ska fly ifrån dem.</verse>
				<verse number="7">Och gräshopporna var till utseendet lik hästar, beredda till strid och på sina huvuden hade de något som liknade kronor av guld, och deras ansikten var såsom människors ansikten.</verse>
				<verse number="8">Och de hade hår som liknade kvinnohår och deras tänder var såsom lejonens.</verse>
				<verse number="9">Och de hade pansar såsom pansar av järn och ljudet av deras vingar var som ljudet av vagnar med många hästar som stormar fram till strid.</verse>
				<verse number="10">Och de hade stjärtar som skorpioner och gaddar i deras stjärtar. Och deras makt var att skada människorna i fem månader.</verse>
				<verse number="11">Och de hade en kung över sig, avgrundens ängel, vars namn på hebreiska är Abaddon. Men på grekiska har han namnet Apollyon.</verse>
				<verse number="12">Det första veropet är över. Se, det kommer ytterligare två andra verop efter detta.</verse>
				<verse number="13">Och den sjätte ängeln blåste i sin basun och jag hörde en röst från de fyra hornen på guldaltaret, som är inför Gud,</verse>
				<verse number="14">säga till den sjätte ängeln, som hade basunen: Lös de fyra änglarna som är bundna vid den stora floden Eufrat.</verse>
				<verse number="15">Och de fyra änglarna släpptes lösa, de som för den timmen, den dagen, den månaden och det året var beredda till att döda tredjedelen av människorna.</verse>
				<verse number="16">Och antalet män i dessa ryttarhärar var två hundra miljoner, och jag hörde deras antal.</verse>
				<verse number="17">Och så här såg jag hästarna, och de som satt på dem i synen: De hade eldröda, mörkblå och svavelgula pansar. Och hästarnas huvuden var såsom lejonens huvuden och ur deras munnar kom eld och rök och svavel.</verse>
				<verse number="18">Av dessa tre dödades tredjedelen av människorna, av elden och röken och svavlet, som kom ur deras munnar.</verse>
				<verse number="19">För deras makt låg i deras mun och i deras svansar, för deras svansar var lika ormar, och de hade huvuden, och med dem gjorde de skada.</verse>
				<verse number="20">Men resten av människorna, som inte hade blivit dödade av dessa plågor, omvände sig inte från sina händers verk, så att de slutade tillbe onda andar och avgudar av guld och silver och koppar och sten och trä, som varken kan se eller höra eller gå.</verse>
				<verse number="21">Och inte heller omvände de sig från sitt mördande eller från sina trolldomskonster eller från sin otukt eller från sina stölder.</verse>
			</chapter>
			<chapter number="10">
				<verse number="1">Och jag såg en annan väldig ängel komma ner från himlen klädd i ett moln och med en regnbåge över sitt huvud. Och hans ansikte var som solen och hans fötter som pelare av eld.</verse>
				<verse number="2">Och han hade en liten öppen bok i sin hand, och han satte sin högra fot på havet och den vänstra på jorden,</verse>
				<verse number="3">och han ropade med hög röst, som när ett lejon ryter. Och när han ropade, talade de sju åskdundren med sina röster.</verse>
				<verse number="4">Och när de sju åskdundren hade talat med sina röster, skulle jag just skriva. Men då hörde jag en röst från himlen säga till mig: Försegla vad de sju åskdundren har talat, och skriv inte ner det.</verse>
				<verse number="5">Och ängeln, som jag såg stå på havet och på jorden, lyfte sin hand upp mot himlen</verse>
				<verse number="6">och svor vid honom som lever i evigheternas evigheter, han som har skapat himlen och det som finns i den, och jorden och det som finns på den, och havet och det som finns i det, att ingen tid ska vara mer,</verse>
				<verse number="7">utan i de dagar, då den sjunde ängelns röst hörs, när han ska blåsa i basunen, då ska Guds hemlighet vara fullbordad, som han har förkunnat för sina tjänare profeterna.</verse>
				<verse number="8">Och den röst som jag hade hört från himlen talade åter till mig och sa: Gå och ta den lilla boken som är öppnad, ur handen på den ängel som står på havet och på jorden.</verse>
				<verse number="9">Då gick jag till ängeln och sa till honom: Ge mig den lilla boken. Och han sa till mig: Ta, och ät upp den, och den ska ge bitter smärta i din mage, men i din mun ska den vara söt som honung.</verse>
				<verse number="10">Och jag tog den lilla boken ur ängelns hand och åt upp den, och i min mun var den söt som honung, men då jag hade ätit upp den, gav den bitter smärta i min mage.</verse>
				<verse number="11">Då sa han till mig: Du måste profetera på nytt över många folk och folkslag och språk och kungar.</verse>
			</chapter>
			<chapter number="11">
				<verse number="1">Och ett rör likt en stav gavs åt mig. Och ängeln stod där och sa: Stå upp och mät Guds tempel och altaret och dem som tillber där inne.</verse>
				<verse number="2">Men utelämna templets yttre förgård och mät den inte, för den är given åt hedningarna, och de ska trampa den heliga staden under sina fötter i fyrtiotvå månader.</verse>
				<verse number="3">Och jag ska anförtro åt mina två vittnen, och de ska profetera under 1260 dagar, klädda i säcktyg.</verse>
				<verse number="4">Dessa är de två olivträden och de två ljusstakarna som står inför jordens Gud.</verse>
				<verse number="5">Och om någon vill skada dem så kommer det eld ur deras mun och förtär deras fiender. Och om någon vill skada dem måste han dödas på det sättet.</verse>
				<verse number="6">Dessa har makt att stänga himlen, så att det inte regnar under de dagar de profeterar, och de har makt över vattnen, att förvandla dem till blod, och att slå jorden med alla slags plågor så ofta de vill.</verse>
				<verse number="7">Och när de har avslutat sitt vittnesbörd, ska vilddjuret som stiger upp ur avgrunden strida mot dem och besegra dem och döda dem.</verse>
				<verse number="8">Och deras kroppar ska bli liggande på gatan i den stora staden som andligt talat heter Sodom och Egypten, där också vår Herre blev korsfäst.</verse>
				<verse number="9">Och människorna från folken, stammarna, språken och folkslagen ska se deras döda kroppar i tre och en halv dag, och de ska inte tillåta att deras döda kroppar läggs i gravar.</verse>
				<verse number="10">Och de som bor på jorden ska glädja sig och jubla över dem och skicka gåvor till varandra, för dessa två profeter plågade dem som bor på jorden.</verse>
				<verse number="11">Men efter tre och en halv dag kom livsande från Gud in i dem, och de stod upp på sina fötter, och en stor förskräckelse kom över dem som såg dem.</verse>
				<verse number="12">Och de hörde en stark röst från himlen säga till dem: Kom hit upp. Och de steg upp till himlen i ett moln och deras fiender såg dem.</verse>
				<verse number="13">Och i samma stund blev det en stor jordbävning, och tiondelen av staden störtade samman. Och genom jordbävningen blev sju tusen människor dödade, och resten blev förskräckta och gav ära åt himlens Gud.</verse>
				<verse number="14">Det andra veropet är över. Se, det tredje veropet kommer snart.</verse>
				<verse number="15">Och den sjunde ängeln blåste i sin basun, och då hördes i himlen starka röster som sa: Denna världens riken tillhör nu vår Herre och hans Smorde och han ska regera i evigheternas evigheter.</verse>
				<verse number="16">Och de tjugofyra äldste, som sitter inför Gud på sina troner, föll ner på sina ansikten och tillbad Gud</verse>
				<verse number="17">och sa: Vi tackar dig, Herre, Allsmäktige Gud, du som är och som var och som ska komma, för att du har tagit din stora makt i besittning och har regerat.</verse>
				<verse number="18">Och folken vredgades, men din vrede har kommit, och tiden då de döda ska dömas, och då du ska löna dina tjänare profeterna och de heliga och dem som fruktar ditt namn, de små och de stora, och fördärva dem som fördärvar jorden.</verse>
				<verse number="19">Och Guds tempel i himlen öppnades, och hans förbundsark blev synlig i hans tempel och det kom blixtar och dån och åska och jordbävning och stora hagel.</verse>
			</chapter>
			<chapter number="12">
				<verse number="1">Och ett stort tecken visade sig i himlen: en kvinna klädd i solen och med månen under sina fötter och en krona av tolv stjärnor på sitt huvud,</verse>
				<verse number="2">och hon är havande. Hon ropar i födslosmärta och barnsnöd.</verse>
				<verse number="3">Och ett annat tecken visade sig i himlen, och se, en stor röd drake som hade sju huvuden och tio horn, och på sina huvuden sju kronor.</verse>
				<verse number="4">Och hans stjärt drog med sig tredjedelen av himlens stjärnor och kastade ner dem på jorden. Och draken stod framför kvinnan som skulle föda, för att sluka hennes barn, så snart hon hade fött det.</verse>
				<verse number="5">Och hon födde ett barn, en son, som ska regera över alla folk med järnspira. Och hennes barn blev uppryckt till Gud och hans tron.</verse>
				<verse number="6">Och kvinnan flydde ut i öknen, där hon har en plats som blivit beredd av Gud, för att hon där skulle förses med föda under 1 260 dagar.</verse>
				<verse number="7">Och det blev en strid i himlen: Mikael och hans änglar stred mot draken, och draken och hans änglar stred.</verse>
				<verse number="8">Men de vann inte och deras plats fanns inte mer i himlen.</verse>
				<verse number="9">Och den store draken blev utkastad, den gamle ormen, som kallas Djävul och Satan, han som bedrar hela världen. Han blev nedkastad på jorden, och hans änglar blev också nedkastade med honom.</verse>
				<verse number="10">Och jag hörde en stark röst i himlen, som sa: Nu har frälsningen och kraften och riket blivit vår Guds och makten hans Smordes. För våra bröders åklagare är nedkastad, han som dag och natt anklagade dem inför vår Gud.</verse>
				<verse number="11">Och de övervann honom genom Lammets blod och genom sitt vittnesbörds ord, och de älskade inte så sitt liv, att de drog sig undan döden.</verse>
				<verse number="12">Gläd er därför, ni himlar och ni som bor i dem. Ve över jordens och havets invånare, för djävulen har kommit ner till er i stor vrede, eftersom han vet att hans tid är kort.</verse>
				<verse number="13">Och då draken såg att han var kastad till jorden, förföljde han kvinnan som hade fött pojken.</verse>
				<verse number="14">Men åt kvinnan gavs den stora örnens två vingar, för att hon skulle flyga ut i öknen till sin plats, där hon får sin föda en tid och tider och en halv tid, borta från ormens åsyn.</verse>
				<verse number="15">Och ormen sprutade ut vatten ur sin mun som en flod efter kvinnan, för att hon skulle föras bort med floden.</verse>
				<verse number="16">Men jorden hjälpte kvinnan, och öppnade sin mun och svalde floden som draken hade sprutat ut ur sin mun.</verse>
				<verse number="17">Och draken blev vred på kvinnan och gick bort för att strida mot de övriga av hennes barn, de som håller Guds bud och har Jesu Kristi vittnesbörd.</verse>
				<verse number="18">Och jag stod på sanden vid havet.</verse>
			</chapter>
			<chapter number="13">
				<verse number="1">Och jag såg ett vilddjur stiga upp ur havet. Det hade sju huvuden och tio horn, och på sina horn tio kronor och på sina huvuden det hädiska namnet.</verse>
				<verse number="2">Och vilddjuret som jag såg var likt en leopard, och dess fötter var som en björns, och dess mun som ett lejons mun. Och draken gav det sin kraft och sin tron och stor makt.</verse>
				<verse number="3">Och jag såg att ett av dess huvuden var liksom sårat till döds, men dess dödliga sår blev läkt. Och hela jorden förundrade sig över vilddjuret.</verse>
				<verse number="4">Och de tillbad draken som hade gett vilddjuret makt, och de tillbad vilddjuret, och sa: Vem är lik vilddjuret? Vem förmår strida mot det?</verse>
				<verse number="5">Och åt det gavs en mun till att tala stora ord och hädelser och det fick makt att hålla på under fyrtiotvå månader.</verse>
				<verse number="6">Och det öppnade sin mun för att häda Gud, för att häda hans namn och hans tabernakel och dem som bor i himlen.</verse>
				<verse number="7">Och det blev givet åt det att strida mot de heliga och att besegra dem. Och åt det gavs makt över alla stammar och språk och folkslag.</verse>
				<verse number="8">Och alla som bor på jorden ska tillbe det, de vilkas namn inte är skrivna i livets bok hos Lammet som har blivit slaktat från världens grundläggning.</verse>
				<verse number="9">Den som har öra, han må höra.</verse>
				<verse number="10">Den som för bort någon i fångenskap, ska bli bortförd i fångenskap. Den som dödar med svärd, måste dödas med svärd. Här är de heligas uthållighet och tro.</verse>
				<verse number="11">Och jag såg ett annat vilddjur stiga upp ur jorden, och det hade två horn som ett lamm men det talade som en drake.</verse>
				<verse number="12">Och det utövar det första vilddjurets hela makt inför det och får jorden och dem som bor på den att tillbe det första vilddjuret, vars dödliga sår blev läkt.</verse>
				<verse number="13">Och det gör stora tecken, så att det till och med får eld att falla från himlen ner på jorden inför människornas åsyn.</verse>
				<verse number="14">Och det förför dem som bor på jorden genom de tecken som det har fått makt att göra inför vilddjuret, och säger till dem som bor på jorden att göra en bild åt vilddjuret, vilket var sårat av svärd men levde.</verse>
				<verse number="15">Och det fick makt att ge ande åt vilddjurets bild, så att vilddjurets bild också kunde tala och göra så att alla som inte tillbad vilddjurets bild skulle dödas.</verse>
				<verse number="16">Och det får alla, små och stora, rika och fattiga, fria och slavar, till att ta emot ett märke på sin högra hand eller på sina pannor,</verse>
				<verse number="17">så att ingen ska kunna köpa eller sälja, utom den som har märket eller vilddjurets namn eller dess namns tal.</verse>
				<verse number="18">Här är visdomen. Den som har förstånd kan räkna ut vilddjurets tal, för det är en människas tal och dess tal är 666.</verse>
			</chapter>
			<chapter number="14">
				<verse number="1">Och jag såg, och se, ett Lamm stod på Sions berg och tillsammans med det 144 000, som hade hans Faders namn skrivet på sina pannor.</verse>
				<verse number="2">Och jag hörde ett ljud från himlen såsom bruset av väldiga vatten och såsom dånet av stark åska. Och jag hörde ljudet av harpospelare som spelade på sina harpor.</verse>
				<verse number="3">Och de sjöng som om det var en ny sång inför tronen och inför de fyra varelserna och inför de äldste, och ingen kunde lära sig den sången, utom de 144 000, som var friköpta från jorden.</verse>
				<verse number="4">Dessa är de som inte har befläckat sig med kvinnor, för de är jungfrur. Dessa är de som följer Lammet vart det än går. Dessa blev friköpta från människorna till en förstlingsfrukt åt Gud och Lammet.</verse>
				<verse number="5">Och i deras mun har inget svek blivit funnet, för de är fläckfria inför Guds tron.</verse>
				<verse number="6">Och jag såg en annan ängel flyga i mitten av himlen. Han hade ett evigt evangelium att förkunna för dem som bor på jorden och för alla folkslag och stammar och språk och folk.</verse>
				<verse number="7">Han sa med hög röst: Frukta Gud och ge honom ära, för stunden har kommit för hans dom. Och tillbe honom som har gjort himlen och jorden och havet och vattenkällorna.</verse>
				<verse number="8">Och en annan ängel följde efter och sa: Fallet, fallet är den stora staden Babylon, därför att hon har gett alla folk att dricka av sin otukts vredes vin.</verse>
				<verse number="9">Och en tredje ängel följde efter dem och sa med hög röst: Om någon tillber vilddjuret och dess bild och tar dess tecken på sin panna eller på sin hand,</verse>
				<verse number="10">så ska också han få dricka av Guds vredes vin, som är hällt oblandat i hans vredes bägare. Och han ska bli plågad med eld och svavel inför de heliga änglarna och inför Lammet.</verse>
				<verse number="11">Och röken av deras plåga stiger upp i evigheternas evigheter, och de har ingen ro varken dag eller natt, de som tillber vilddjuret och dess bild och var och en som tar emot märket med dess namn.</verse>
				<verse number="12">Här är de heligas uthållighet. Här är de som håller Guds bud och Jesu tro.</verse>
				<verse number="13">Och jag hörde en röst från himlen säga till mig: Skriv: Saliga är de döda, som dör i Herren härefter. Ja, säger Anden, de ska vila sig från sitt arbete, och deras gärningar följer efter dem.</verse>
				<verse number="14">Och jag såg, och se, ett vitt moln och på molnet satt en som liknade Människosonen. Han hade på sitt huvud en guldkrona och i sin hand en vass lie.</verse>
				<verse number="15">Och en annan ängel kom ut från templet och ropade med hög röst till honom som satt på molnet: Hugg till med din lie och skörda, för skördetiden har kommit för dig, för skörden på jorden har blivit mogen.</verse>
				<verse number="16">Och han som satt på molnet högg till med sin lie på jorden, och jorden blev skördad.</verse>
				<verse number="17">Och en annan ängel kom ut från templet i himlen och han hade också en vass lie.</verse>
				<verse number="18">Och en annan ängel, som hade makt över elden, kom ut från altaret. Och han ropade med hög röst till honom som hade den vassa lien, och sa: Hugg till med din vassa lie och skörda druvklasarna på jorden, för dess druvor är mogna.</verse>
				<verse number="19">Och ängeln högg till med sin lie på jorden och skar ned jordens vinträd och kastade dem i Guds vredes stora vinpress.</verse>
				<verse number="20">Och vinpressen blev trampad utanför staden, och blod kom ut från vinpressen ända upp till betslen på hästarna, på en sträcka av 1 600 stadier.</verse>
			</chapter>
			<chapter number="15">
				<verse number="1">Och jag såg ett annat stort och förunderligt tecken i himlen: sju änglar, som hade de sju sista plågorna, för med dem är Guds vrede fullbordad.</verse>
				<verse number="2">Och jag såg liksom ett glashav, blandat med eld, och dem som hade vunnit seger över vilddjuret och över dess bild och över dess märke och över dess namns tal stå på glashavet och de hade Guds harpor.</verse>
				<verse number="3">Och de sjöng Moses, Guds tjänares, sång och Lammets sång, och sa: Stora och underbara är dina gärningar, Herre Gud, den Allsmäktige. Rättfärdiga och sanna är dina vägar, du de heligas konung.</verse>
				<verse number="4">Vem skulle inte frukta dig, Herre, och prisa ditt namn? För bara du är helig, och alla folk ska komma och tillbe inför dig, för dina rättfärdiga domar har uppenbarats.</verse>
				<verse number="5">Och därefter såg jag, och se, templet i himlen, vittnesbördets tabernakel, öppnades.</verse>
				<verse number="6">Och de sju änglarna, som hade de sju plågorna, kom ut ur templet, klädda i rent och skinande linne och med bälten av guld spända kring bröstet.</verse>
				<verse number="7">Och en av de fyra varelserna gav de sju änglarna sju skålar av guld, fulla av Guds vrede, han som lever i evigheternas evigheter.</verse>
				<verse number="8">Och templet blev uppfyllt av rök från Guds härlighet och från hans kraft, och ingen kunde gå in i templet förrän de sju plågorna som de sju änglarna hade var fullbordade.</verse>
			</chapter>
			<chapter number="16">
				<verse number="1">Och jag hörde en stark röst från templet säga till de sju änglarna: Gå ut och töm Guds vredesskålar över jorden.</verse>
				<verse number="2">Och den förste gick bort och tömde sin skål över jorden. Då slog det upp svåra och elakartade bölder på de människor som hade vilddjurets märke och på dem som tillbad dess bild.</verse>
				<verse number="3">Och den andre ängeln tömde sin skål över havet och det blev som blodet av en död och allt liv i havet dog.</verse>
				<verse number="4">Den tredje ängeln tömde sin skål över floderna och vattenkällorna och de blev till blod.</verse>
				<verse number="5">Och jag hörde vattnens ängel säga: Rättfärdig är du, Herre, som är och som var, och den Helige, att du har dömt så.</verse>
				<verse number="6">För de har utgjutit heligas och profeters blod. Därför har du gett dem blod att dricka, för det är de värda.</verse>
				<verse number="7">Och jag hörde en annan från altaret säga: Ja, Herre Gud, den Allsmäktige, sanna och rättfärdiga är dina domar.</verse>
				<verse number="8">Och den fjärde ängeln tömde sin skål över solen och den fick makt att bränna människorna med eld.</verse>
				<verse number="9">Och människorna blev brända av stark hetta, men de hädade Guds namn, han som har makt över dessa plågor, och de omvände sig inte så att de gav honom äran.</verse>
				<verse number="10">Och den femte ängeln tömde sin skål över vilddjurets tron, och dess rike lades i mörker och de bet sig i tungan av smärtan.</verse>
				<verse number="11">Och de hädade Gud i himlen för sina plågor och sina bölder, men omvände sig inte från sina gärningar.</verse>
				<verse number="12">Och den sjätte ängeln tömde sin skål över den stora floden Eufrat och dess vatten torkade ut, för att vägen skulle beredas för kungarna från östern.</verse>
				<verse number="13">Och jag såg tre orena andar som liknade paddor komma ut ur drakens mun och ut ur vilddjurets mun och ut ur den falske profetens mun.</verse>
				<verse number="14">För de är onda andar som gör tecken, vilka går ut till kungarna på jorden och till hela världen, för att samla dem till strid på Guds, den Allsmäktiges, stora dag.</verse>
				<verse number="15">Se, jag kommer som en tjuv. Salig är den som vakar och bevarar sina kläder, så att han inte går naken och de får se hans skam.</verse>
				<verse number="16">Och han församlade dem till den plats som på hebreiska heter Armageddon.</verse>
				<verse number="17">Och den sjunde ängeln tömde sin skål ut i luften och en stark röst kom ut från templet i himlen, från tronen, som sa: Det har skett.</verse>
				<verse number="18">Och det kom dån och åska och blixtar och en stor jordbävning, en så kraftig och stor jordbävning, att något liknande inte hade förekommit sedan människorna blev till på jorden.</verse>
				<verse number="19">Och den stora staden rämnade i tre delar, och folkens städer störtade samman, och det stora Babylon kom i åminnelse inför Gud, så att han räckte det bägaren med sin glödande vredes vin.</verse>
				<verse number="20">Och alla öar flydde och bergen fanns inte mer.</verse>
				<verse number="21">Och stora hagel, tunga som en talent, föll ner från himlen på människorna, och människorna hädade Gud för plågan av haglet, för den plågan var mycket stor.</verse>
			</chapter>
			<chapter number="17">
				<verse number="1">Och en av de sju änglarna som hade de sju skålarna kom och talade med mig och sa till mig: Kom hit, jag ska visa dig domen över den stora skökan som sitter på många vatten,</verse>
				<verse number="2">med vilken kungarna på jorden har bedrivit otukt och av hennes otukts vin har de som bor på jorden blivit druckna.</verse>
				<verse number="3">Och han förde mig i Anden bort till en öken, och jag såg en kvinna sitta på ett scharlakansrött vilddjur, som var fullt med hädiska namn, det hade sju huvuden och tio horn.</verse>
				<verse number="4">Och kvinnan var klädd i purpur och scharlakan och smyckad med guld och ädelstenar och pärlor. I sin hand hade hon en bägare av guld, full av skändligheter och smuts från hennes otukt.</verse>
				<verse number="5">På hennes panna var skrivet ett namn: Hemlighet, det stora Babylon, modern till skökorna och till skändligheterna på jorden.</verse>
				<verse number="6">Och jag såg kvinnan vara drucken av de heligas blod och av Jesu martyrers blod. Och när jag såg henne häpnade jag, med stor förundran.</verse>
				<verse number="7">Men ängeln sa till mig: Varför förundrade du dig? Jag ska tala om för dig hemligheten med kvinnan och vilddjuret som bär henne, det som har de sju huvudena och de tio hornen.</verse>
				<verse number="8">Vilddjuret som du har sett, det har varit och är inte mer, men det ska stiga upp ur avgrunden och gå bort till fördärvet. Och de som bor på jorden ska förundra sig, de vilkas namn inte är skrivna i livets bok från världens grundläggning, när de ser vilddjuret som har varit och inte är, och som ändå är.</verse>
				<verse number="9">Detta är det sinne som ger vishet. De sju huvudena är sju berg som kvinnan sitter på.</verse>
				<verse number="10">Och det finns sju kungar, fem har fallit, och en är och den andre har ännu inte kommit, och när han kommer får han bli kvar bara en kort tid.</verse>
				<verse number="11">Och vilddjuret som har varit och inte är, han är den åttonde och ändå en av de sju, och går till fördärvet.</verse>
				<verse number="12">Och de tio horn som du såg är tio kungar som ännu inte har fått något rike, men som för en stund ska få makt som kungar tillsammans med vilddjuret.</verse>
				<verse number="13">Dessa har alla ett och samma sinne och ska ge sin kraft och makt åt vilddjuret.</verse>
				<verse number="14">De ska strida mot Lammet men Lammet ska besegra dem, eftersom han är herrarnas Herre och konungarnas Konung och de som är med honom är de kallade, utvalda och trogna.</verse>
				<verse number="15">Och han sa till mig: Vattnen som du såg, där skökan sitter, är folk och skaror och länder och språk.</verse>
				<verse number="16">Och de tio horn som du har sett på vilddjuret, de ska hata skökan och göra henne öde och naken, och de ska äta hennes kött och bränna upp henne i eld.</verse>
				<verse number="17">För Gud har ingett i deras hjärtan att utföra hans plan och handla i ett och samma sinne och att ge deras rike åt vilddjuret, tills Guds ord har gått i uppfyllelse.</verse>
				<verse number="18">Och kvinnan som du har sett är den stora staden som regerar över jordens kungar.</verse>
			</chapter>
			<chapter number="18">
				<verse number="1">Och därefter såg jag en annan ängel komma ner från himlen, som hade stor makt, och jorden blev upplyst av hans härlighet.</verse>
				<verse number="2">Och han ropade mäktigt med stark röst, och sa: Fallet, fallet är det stora Babylon. För det har blivit en boning för demoner och ett förvar för alla orena andar och en bur för alla orena och avskyvärda fåglar.</verse>
				<verse number="3">För alla folk har druckit av hennes otukts vredesvin och kungarna på jorden har bedrivit otukt med henne, och köpmännen på jorden har blivit rika genom överflödet av hennes lyx.</verse>
				<verse number="4">Och jag hörde en annan röst från himlen säga: Gå ut från henne, mitt folk, så att ni inte blir delaktiga i hennes synder, och för att ni inte ska få del av hennes plågor.</verse>
				<verse number="5">För hennes synder har nått ända upp till himlen och Gud har kommit ihåg hennes orättfärdiga gärningar.</verse>
				<verse number="6">Ge tillbaka åt henne såsom också hon gav åt er och fördubbla åt henne dubbelt för hennes gärningar. Blanda dubbelt åt henne i samma bägare som hon blandade i.</verse>
				<verse number="7">Så mycket hon har ärat sig själv och levt i lyx, så mycket plåga och sorg ska ni ge åt henne. För hon säger i sitt hjärta: Jag sitter som en drottning och jag är inte änka och jag ska aldrig se någon sorg.</verse>
				<verse number="8">Därför ska hennes plågor komma på en dag: död och sorg och hungersnöd, och hon ska brännas upp i eld. För mäktig är Herren Gud som dömer henne.</verse>
				<verse number="9">Och jordens kungar som har levt i otukt med henne och levt i lyx, ska gråta och klaga över henne, då de får se röken när hon brinner.</verse>
				<verse number="10">De ska stå långt ifrån, av fruktan för hennes plåga och säga: Ve, ve den stora staden Babylon, den starka staden! För på en enda timme har din dom kommit.</verse>
				<verse number="11">Och köpmännen på jorden ska gråta och sörja över henne, därför att ingen längre köper deras varor.</verse>
				<verse number="12">Varor av guld och silver och ädelstenar och pärlor och fint linne och purpur och silke och scharlakan, och alla slags välluktande träslag, och alla slags föremål av elfenben, och alla slags föremål av dyrbaraste trä, och av koppar och järn och marmor,</verse>
				<verse number="13">och kanel och kryddor och salva och rökelse och vin och olja och fint mjöl och vete och boskap och får och hästar och vagnar och slavar och människosjälar.</verse>
				<verse number="14">Och den frukt som din själ längtade efter har du gått miste om, och all prakt och glans har du förlorat och du ska aldrig mer finna den.</verse>
				<verse number="15">Köpmännen som hade dessa varor och som blivit rika genom henne, ska stå långt ifrån, av fruktan för hennes plåga, gråtande och sörjande,</verse>
				<verse number="16">och säga: Ve, ve den stora staden, som var klädd i fint linne och purpur och scharlakan, och som var smyckad med guld och ädelstenar och pärlor.</verse>
				<verse number="17">För på en enda timme har denna stora rikedom ödelagts. Och alla skeppare och alla de som reser med skepp, och sjömän och alla som arbetar till sjöss, stod på avstånd</verse>
				<verse number="18">och ropade, då de såg röken från hennes brand och sa: Var finns den stora stadens like?</verse>
				<verse number="19">Och de strödde jord på sina huvuden och ropade, gråtande och sörjande, och sa: Ve, ve den stora staden, i vilken alla de som hade skepp på havet blev rika av hennes dyrbarheter, för på en enda stund har den blivit ödelagd.</verse>
				<verse number="20">Gläd dig över henne du himmel och ni heliga apostlar och profeter, för Gud har utkrävt en rättvis hämnd för er på henne.</verse>
				<verse number="21">Och en väldig ängel tog upp en sten, stor som en kvarnsten, och kastade den i havet och sa: Så ska Babylon, den stora staden, med våldsam kraft störtas ner och man ska aldrig mer finna den.</verse>
				<verse number="22">Och ljudet av harpospelare och sångare och flöjtblåsare och trumpetare ska aldrig mer höras i dig, och ingen hantverkare av något slag ska mer finnas i dig, och ljudet av en kvarn ska aldrig mer höras i dig.</verse>
				<verse number="23">Och ljuset från en ljusstake ska aldrig mer lysa i dig, och brudgums och bruds röst ska aldrig mer höras i dig, för dina köpmän var furstar på jorden, och genom din trolldom blev alla folk förförda.</verse>
				<verse number="24">Och i henne fanns blodet från profeter och heliga och från alla dem som blivit slaktade på jorden.</verse>
			</chapter>
			<chapter number="19">
				<verse number="1">Och efter detta hörde jag ett mäktigt brus från en stor skara i himlen, som sa: Halleluja! Frälsningen och äran och priset och makten tillhör Herren vår Gud.</verse>
				<verse number="2">För sanna och rätta är hans domar, för han har dömt den stora skökan, som med sin otukt har fördärvat jorden och han har utkrävt hämnd för sina tjänares blod ur hennes hand.</verse>
				<verse number="3">Och igen sa de: Halleluja! Och röken från henne stiger upp i evigheternas evigheter.</verse>
				<verse number="4">Och de tjugofyra äldste och de fyra varelserna föll ner och tillbad Gud, som sitter på tronen, och sa: Amen! Halleluja!</verse>
				<verse number="5">Och ut från tronen kom en röst, som sa: Lova vår Gud, ni alla hans tjänare och ni som fruktar honom, både små och stora.</verse>
				<verse number="6">Och jag hörde liksom ett brus av en stor skara och liksom dånet av väldiga vatten och liksom mullret av starkt åskdunder, som sa: Halleluja! För Herren Gud, den Allsmäktige, regerar.</verse>
				<verse number="7">Låt oss glädjas och fröjdas och ge honom äran. För Lammets bröllop har kommit och hans hustru har gjort sig redo.</verse>
				<verse number="8">Och hon har fått fint linne, rent och skinande att klä sig i, för det fina linnet är de heligas rättfärdiga gärningar.</verse>
				<verse number="9">Och han sa till mig: Skriv: Saliga är de som är kallade till Lammets bröllopsmåltid. Och han sa till mig: Dessa är Guds sanna ord.</verse>
				<verse number="10">Och jag föll ner för hans fötter för att tillbe honom, men han sa till mig: Se till att du inte gör det. Jag är medtjänare till dig och dina bröder, de som har Jesu vittnesbörd. Tillbe Gud, för Jesu vittnesbörd är profetians ande.</verse>
				<verse number="11">Och jag såg himlen öppen, och se, en vit häst och den som satt på den heter Trofast och Sann, och han dömer och strider i rättfärdighet.</verse>
				<verse number="12">Och hans ögon var som eldslågor och på hans huvud var många kronor. Och han hade ett namn skrivet som ingen känner utom han själv.</verse>
				<verse number="13">Och han var klädd i en mantel som var doppad i blod och hans namn är Guds Ord.</verse>
				<verse number="14">Och härarna i himlen följde honom på vita hästar, klädda i fint linne, vitt och rent.</verse>
				<verse number="15">Och ut ur hans mun kom ett skarpt svärd, för att han med det skulle slå folken. Och han ska styra dem med järnspira, och han trampar Guds, den Allsmäktiges, glödande vredes vinpress.</verse>
				<verse number="16">Och han har ett namn skrivet på sina kläder och på sin höft: Konungarnas Konung och herrarnas Herre.</verse>
				<verse number="17">Och jag såg en ängel stå i solen, och han ropade med hög röst och sa till alla fåglarna, som flög över mitten av himlen: Kom och församla er till den store Gudens måltid,</verse>
				<verse number="18">så ska ni få äta kungars kött och befälhavares kött och mäktiga mäns kött och hästars kött och av deras som sitter på dem, och kött av alla, både fria och slavar, både små och stora.</verse>
				<verse number="19">Och jag såg vilddjuret och jordens kungar och deras härar församlade till strid mot honom som satt på hästen och mot hans här.</verse>
				<verse number="20">Och vilddjuret blev gripet tillsammans med den falske profeten som hade gjort tecken inför honom, genom vilka han hade förfört dem som tog vilddjurets märke och dem som tillbad dess bild. De kastades båda levande i den brinnande sjön som brinner med svavel.</verse>
				<verse number="21">Och de övriga dödades med svärdet, som gick ut ur munnen på honom som satt på hästen. Och alla fåglarna blev mättade av deras kött.</verse>
			</chapter>
			<chapter number="20">
				<verse number="1">Och jag såg en ängel komma ner från himlen, han hade nyckeln till avgrunden och en stor kedja i sin hand.</verse>
				<verse number="2">Och han grep draken, den gamle ormen, som är Djävulen och Satan och band honom för tusen år,</verse>
				<verse number="3">och kastade honom i avgrunden och stängde igen för honom och förseglade den över honom, för att han inte längre skulle förföra folken, förrän de tusen åren hade gått. Och efter det måste han släppas lös för en kort tid.</verse>
				<verse number="4">Och jag såg troner och de som satt på dem fick rätt att döma. Och jag såg själarna av dem som halshuggits för Jesu vittnesbörds och för Guds ords skull, och som inte hade tillbett vilddjuret, inte heller dess bild och som inte hade tagit märket på sin panna eller sin hand. Och de levde och regerade med Kristus i tusen år.</verse>
				<verse number="5">Men resten av de döda blev inte levande igen, förrän de tusen åren hade gått. Detta är den första uppståndelsen.</verse>
				<verse number="6">Salig och helig är den som har del i den första uppståndelsen. Över dem har den andra döden ingen makt, utan de ska vara Guds och Kristi präster, och ska regera med honom i tusen år.</verse>
				<verse number="7">Och när de tusen åren har gått, ska Satan släppas lös ur sitt fängelse,</verse>
				<verse number="8">och han ska gå ut för att förföra folken vid jordens fyra hörn, Gog och Magog, för att församla dem till strid, och deras antal är som sanden i havet.</verse>
				<verse number="9">De drog upp över jordens vidd och omringade de heligas läger och den älskade staden. Men eld från Gud föll ner från himlen och förtärde dem.</verse>
				<verse number="10">Och Djävulen som hade bedragit dem blev kastad i sjön av eld och svavel, där vilddjuret och den falske profeten är. Och de ska plågas dag och natt i evigheternas evigheter.</verse>
				<verse number="11">Och jag såg en stor vit tron och honom som satt på den. För hans ansikte flydde jord och himmel, och det fanns ingen plats för dem.</verse>
				<verse number="12">Och jag såg de döda, små och stora, stå inför Gud och böcker öppnades och ännu en bok öppnades, det var livets bok. Och de döda blev dömda enligt vad som stod skrivet i böckerna, efter sina gärningar.</verse>
				<verse number="13">Och havet gav igen de döda som var i det, och döden och dödsriket gav igen de döda som var i dem, och var och en dömdes efter sina gärningar.</verse>
				<verse number="14">Och döden och dödsriket kastades i den brinnande sjön. Detta är den andra döden.</verse>
				<verse number="15">Och var och en som inte fanns skriven i livets bok, kastades i den brinnande sjön.</verse>
			</chapter>
			<chapter number="21">
				<verse number="1">Och jag såg en ny himmel och en ny jord. För den första himlen och den första jorden hade försvunnit och havet fanns inte mer.</verse>
				<verse number="2">Och jag, Johannes, såg den heliga staden, det nya Jerusalem, komma ner från himlen, från Gud, redo som en brud smyckad för sin brudgum.</verse>
				<verse number="3">Och jag hörde en stark röst från himlen säga: Se, Guds tabernakel är bland människorna, och han ska bo hos dem, och de ska vara hans folk, och Gud själv ska vara med dem och vara deras Gud.</verse>
				<verse number="4">Och Gud ska torka bort alla tårar från deras ögon. Och döden ska inte vara mer, inte heller sorg, inte heller gråt, och ingen smärta ska finnas mer, för det som förr var är borta.</verse>
				<verse number="5">Och han som satt på tronen, sa: Se, jag gör allting nytt. Och han sa till mig: Skriv, för dessa ord är sanna och trovärdiga.</verse>
				<verse number="6">Och han sa till mig: Det har skett. Jag är Alfa och Omega, begynnelsen och änden. Åt den som törstar ska jag fritt och för intet ge ur källan med livets vatten.</verse>
				<verse number="7">Den som segrar ska ärva allt detta, och jag ska vara hans Gud, och han ska vara min son.</verse>
				<verse number="8">Men de fega och de otroende och de avskyvärda samt mördare och otuktiga och trollkarlar och avgudadyrkare och alla lögnare ska få sin del i den sjö som brinner med eld och svavel, som är den andra döden.</verse>
				<verse number="9">Och till mig kom en av de sju änglarna som hade de sju skålarna fulla med de sju sista plågorna, och han talade med mig och sa: Kom hit, jag ska visa dig bruden, Lammets hustru.</verse>
				<verse number="10">Och han förde mig i anden upp på ett stort och högt berg och visade mig den stora staden, det heliga Jerusalem, som kom ner från himlen, från Gud,</verse>
				<verse number="11">och den hade Guds härlighet, och dess ljus var som den dyrbaraste ädelsten, som en kristallklar jaspis.</verse>
				<verse number="12">Och den hade en stor och hög mur med tolv portar, och vid portarna tolv änglar och namn inskrivna, vilka är namnen på Israels söners tolv stammar.</verse>
				<verse number="13">Tre portar mot öst, tre portar mot norr, tre portar mot söder och tre portar mot väst.</verse>
				<verse number="14">Och stadsmuren hade tolv fundament och på dem stod namnen på Lammets tolv apostlar.</verse>
				<verse number="15">Och han som talade med mig hade ett vassrör av guld, för att mäta staden och dess portar och dess mur.</verse>
				<verse number="16">Och staden ligger i fyrkant och dess längd är lika stor som bredden. Och han mätte staden med röret, 12000 stadier. Längden och bredden och höjden var lika.</verse>
				<verse number="17">Han mätte också dess mur, 144 alnar efter människors mått, som är en ängels.</verse>
				<verse number="18">Och dess mur var byggd av jaspis, och staden var av rent guld, likt rent glas.</verse>
				<verse number="19">Och stadsmurens grundstenar var prydda med alla slags ädelstenar. Den första grundstenen var en jaspis, den andra en safir, den tredje en kalcedon, den fjärde en smaragd,</verse>
				<verse number="20">den femte en sardonyx, den sjätte en karneol, den sjunde en krysolit, den åttonde en beryll, den nionde en topas, den tionde en krysopras, den elfte en hyacint, den tolfte en ametist.</verse>
				<verse number="21">Och de tolv portarna var tolv pärlor. Var port för sig var av en pärla. Och stadens gata var av rent guld som genomskinligt glas.</verse>
				<verse number="22">Och jag såg inget tempel i den, för Herren Gud, den Allsmäktige, och Lammet är dess tempel.</verse>
				<verse number="23">Och staden behöver inte sol eller måne, för att skina i den, för Guds härlighet lyser upp den och dess ljus är Lammet.</verse>
				<verse number="24">Och folken som blivit frälsta ska vandra i dess ljus och kungarna på jorden ska föra sin härlighet och ära in i den.</verse>
				<verse number="25">Och dess portar ska aldrig stängas om dagen, för ingen natt ska vara där.</verse>
				<verse number="26">Och de ska föra folkens härlighet och ära in i den.</verse>
				<verse number="27">Och aldrig någonsin ska något komma in i den som gör den oren, inte heller den som gör något som är avskyvärt eller ljuger, utan bara de som är skrivna i livets bok hos Lammet.</verse>
			</chapter>
			<chapter number="22">
				<verse number="1">Och han visade mig en ren flod med livets vatten, klar som kristall. Den går ut från Guds och Lammets tron.</verse>
				<verse number="2">Mitt på stadens gata och på båda sidor om floden står livets träd, som bär tolv skördar. Varje månad bär det frukt, och trädets löv tjänar till läkedom åt folken.</verse>
				<verse number="3">Och ingen förbannelse ska finnas mer, utan Guds och Lammets tron ska vara i den och hans tjänare ska tjäna honom.</verse>
				<verse number="4">Och de ska se hans ansikte och hans namn ska vara på deras pannor.</verse>
				<verse number="5">Och ingen natt ska vara där och de behöver ingen lampa, inte heller solens ljus, för Herren Gud ska lysa över dem och de ska regera i evigheternas evigheter.</verse>
				<verse number="6">Och han sa till mig: Dessa ord är trovärdiga och sanna. Och Herren, de heliga profeternas Gud, har sänt sin ängel för att visa sina tjänare vad som snart måste ske.</verse>
				<verse number="7">Se, jag kommer snart. Salig är den som håller profetians ord i denna bok.</verse>
				<verse number="8">Och jag, Johannes, är den som såg och hörde detta. Och när jag hade hört och sett det, föll jag ner för att tillbe framför fötterna på den ängel som visat mig detta.</verse>
				<verse number="9">Men han sa till mig: Se till att du inte gör det! För jag är medtjänare till dig och till dina bröder, profeterna, och till dem som håller orden i denna bok. Tillbe Gud!</verse>
				<verse number="10">Och han sa till mig: Försegla inte profetians ord i denna bok, för tiden är nära.</verse>
				<verse number="11">Den som gör orätt han fortsätter att göra orätt, och den som är oren han fortsätter att vara oren. Och den som är rättfärdig han fortsätter att vara rättfärdig och den som är helig han fortsätter att vara helig.</verse>
				<verse number="12">Och se, jag kommer snart och har min lön med mig för att ge åt var och en efter hans gärningar.</verse>
				<verse number="13">Jag är Alfa och Omega, begynnelsen och änden, den förste och den siste.</verse>
				<verse number="14">Saliga är de som håller hans bud, så att de får rätt till livets träd och får gå in genom portarna i staden.</verse>
				<verse number="15">Men utanför är hundarna och trollkarlarna och de otuktiga och mördarna och avgudadyrkarna och alla de som älskar lögnen och håller sig till den.</verse>
				<verse number="16">Jag, Jesus, har sänt min ängel för att han skulle vittna för er om detta i församlingarna. Jag är Davids rot och ättling, och den klara morgonstjärnan.</verse>
				<verse number="17">Och Anden och bruden säger: Kom! Och den som hör det ska säga: Kom! Och låt honom som törstar komma. Och den som vill får fritt ta av livets vatten.</verse>
				<verse number="18">För jag försäkrar var och en som hör profetians ord i denna bok: Om någon lägger något till detta, så ska Gud på honom lägga de plågor som är skrivna i denna bok.</verse>
				<verse number="19">Och om någon tar bort något från orden i denna profetias bok, ska Gud ta bort hans del från livets bok och från den heliga staden och från det som är skrivet i denna bok.</verse>
				<verse number="20">Han som betygar detta säger: Ja, jag kommer snart. Amen. Ja, kom, Herre Jesus!</verse>
				<verse number="21">Vår Herre Jesu Kristi nåd vare med er alla. Amen.</verse>
			</chapter>
		</book>
	</testament>
</bible>
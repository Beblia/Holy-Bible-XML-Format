<?xml version="1.0" encoding="UTF-8"?>
<bible translation="Czech Bible (SKRABAL) 1951 - Dr Pavel Škrabal" status="Public Domain" link="https://www.obohu.cz/bible/index.php?styl=SKRamp;k=2Pamp;kap=1">
	<testament name="New">
		<book number="40">
			<chapter number="1">
				<verse number="1">Rodokmen Ježíše Krista, syna Davidova, syna Abrahamova.</verse>
				<verse number="2">Abraham zplodil Izáka, Izák zplodil Jakuba, Jakub zplodil Judu a jeho bratry.</verse>
				<verse number="3">Juda zplodil Faresa a Zarama z Thamary, Fares zplodil Esrona, Esron zplodil Arama,</verse>
				<verse number="4">Aram zplodil Aminadaba, Aminadab zplodil Násona, Náson zplodil Salmona,</verse>
				<verse number="5">Salmon zplodil Bóza z Rahaby, Bóz zplodil Obeda z Eut, Obed zplodil Jessaie, Jessai zplodil krále Davida.</verse>
				<verse number="6">Král David zplodil Šalomouna z manželky Uriášovy,</verse>
				<verse number="7">Šalomoun zplodil Roboama, Roboam zplodil Abiáše,</verse>
				<verse number="8">Abiáš zplodil Asu, Asa zplodil Josafata, Josafat zplodil Jorama, Joram zplodil Osiáše,</verse>
				<verse number="9">Osiáš zplodil Joathama, Joatham zplodil Achaza, Achaz zplodil Ezechiáše,</verse>
				<verse number="10">Ezechiáš zplodil Manassesa, Manasses zplodil Amosa, Amos zplodil Josiáše,</verse>
				<verse number="11">Josiáš zplodil Jechoniáše a jeho bratry za stěhování do Babylona.</verse>
				<verse number="12">A po stěhování do Babylona Jechoniáš zplodil Salathiela, Salathiel zplodil Zorobabela,</verse>
				<verse number="13">Zorobabel zplodil Abiuda, Abiud zplodil Eliakima, Eliakim zplodil Azora,</verse>
				<verse number="14">Azor zplodil Sadoka, Sadok zplodil Achima, Achim zplodil Eliuda,</verse>
				<verse number="15">Eliud zplodil Eleazara, Eleazar zplodil Mathana, Mathan zplodil Jakuba,</verse>
				<verse number="16">Jakub zplodil Josefa, muže Marie, z které se narodil Ježíš, který se nazývá Kristus.</verse>
				<verse number="17">Všech pokolení od Abrahama až po Davida bylo tedy čtrnáct, od Davida až po stěhování do Babylona čtrnáct pokolení, od stěhování do Babylona až do Krista čtrnáct pokolení.</verse>
				<verse number="18">Zrození Ježíše Krista se stalo takto. Jeho matka Maria byla zasnoubena Josefovi, a dříve než se sešli, shledalo se, že je těhotná z Ducha svatého.</verse>
				<verse number="19">Protože její muž Josef byl spravedlivý a nechtěl ji vydat (pohaně), zamýšlel tajně ji propustit.</verse>
				<verse number="20">Ale když o tom uvažoval, hle, zjevil se mu ve snu anděl Páně a řekl: „Josefe, Davidův synu, neboj se vzít k sobě svou manželku Marii, neboť co v ní bylo počato, je z Ducha svatého.</verse>
				<verse number="21">Porodí pak syna a dáš mu jméno Ježíš; on totiž spasí svůj lid od jeho hříchů.“</verse>
				<verse number="22">Toto všecko se stalo, aby se naplnilo, co řekl Pán skrze proroka:</verse>
				<verse number="23">Hle, panna počne a porodí syna a nazvou ho jménem Emanuel, což je v překladu „Bůh s námi.“</verse>
				<verse number="24">Když se Josef probudil ze spánku, udělal, jak mu přikázal anděl Páně, a vzal svou manželku k sobě.</verse>
				<verse number="25">A nepoznal jí, až porodila syna; a nazval ho jménem Ježíš.</verse>
			</chapter>
			<chapter number="2">
				<verse number="1">Když se tedy narodil Ježíš v Betlémě v Judeji za dnů krále Heroda, hle, přišli do Jerusalema mudrci od východu</verse>
				<verse number="2">a pravili: „Kde je ten narozený židovský král? Viděli jsme totiž jeho hvězdu na východě a přišli jsme se mu poklonit.“</verse>
				<verse number="3">Sotva to Herodes uslyšel, vzrušil se a celý Jerusalem s ním.</verse>
				<verse number="4">I svolal všechny velekněze a vykladatele Písma v lidu a vyptával se jich, kde se má Mesiáš narodit.</verse>
				<verse number="5">A oni mu řekli: „V Betlémě v Judeji, neboť tak psal prorok:</verse>
				<verse number="6">A ty, Betleme, Judova země, naprosto nejsi nejmenší mezi předními městy Judovými, neboť z tebe vyjde vůdce, který bude vládnout mému izraelskému lidu.</verse>
				<verse number="7">Tu si Herodes tajně zavolal mudrce a vyptal se jich přesně na dobu hvězdy, která se jim ukázala.</verse>
				<verse number="8">Poslal je pak do Betléma se slovy: „Jděte a důkladně se vyptejte na to dítě, a až je naleznete, oznamte mi, abych se mu přišel poklonit i já.“</verse>
				<verse number="9">Když to od krále vyslechli, odešli. A hle, hvězda, kterou viděli na východě, šla před nimi, až přišla na místo, kde bylo dítě, a zastavila se.</verse>
				<verse number="10">Jakmile uviděli hvězdu, nesmírně se zaradovali.</verse>
				<verse number="11">I vstoupili do domu a nalezli dítě s jeho matkou Marií; padli na zem a klaněli se mu. Pak otevřeli své pokladnice a podali mu dary: zlato, kadidlo a myrhu.</verse>
				<verse number="12">A poněvadž dostali ve snu pokyn, aby se nevraceli k Herodovi, odebrali se jinou cestou do své země.</verse>
				<verse number="13">Když odešli, hle, anděl Páně se ukázal Josefovi ve snu a pravil: „Vstaň, vezmi dítě i s jeho matkou, utec do Egypta a tam buď, až ti řeknu. Herodes totiž bude pátrat po dítěti, aby je zahubil.“</verse>
				<verse number="14">On tedy vstal, vzal v noci dítě i s jeho matkou a uchýlil se do Egypta.</verse>
				<verse number="15">A zůstal tam až do Herodova skonání, aby se splnilo, co řekl Pán skrze proroka: Z Egypta jsem povolal svého syna.</verse>
				<verse number="16">Když Herodes viděl, že byl od mudrců oklamán, velmi se rozhněval a dal pobít v Betlémě i v celém jeho okolí všechny chlapce od dvouletých dolů podle času, který vyzvěděl od mudrců.</verse>
				<verse number="17">Tehdy se splnilo, co řekl prorok Jeremiáš:</verse>
				<verse number="18">Bylo slyšet hlas v Ramě, velký pláč a nářek. Ráchel oplakává své děti a nedá se potěšit, protože (už) nejsou.</verse>
				<verse number="19">Když zemřel Herodes, hle, anděl Páně se ukázal ve snu Josefovi v Egyptě</verse>
				<verse number="20">a řekl: „Vstaň, vezmi dítě i s jeho matkou a jdi do izraelské země, neboť umřeli ti, kdo ukládali dítěti o život.“</verse>
				<verse number="21">On tedy vstal, vzal dítě i s jeho matkou a vešel do izraelské země.</verse>
				<verse number="22">Když však uslyšel, že v Judsku kraluje Archelaus po svém otci Herodovi, bál se tam jít, a podle pokynu ve snu se odebral do galilejských končin.</verse>
				<verse number="23">Šel a bydlel v městě, které se nazývá Nazaret, aby se splnilo, co řekli proroci: Bude nazýván Nazaretský.</verse>
			</chapter>
			<chapter number="3">
				<verse number="1">V oněch dnech přišel Jan Křtitel a kázal v judské poušti</verse>
				<verse number="2">takto: „Obraťte se, neboť se přiblížilo nebeské království!“</verse>
				<verse number="3">To je totiž ten, o kterém předpověděl prorok Izaiáš slovy: Hlas volajícího na poušti: Připravte cestu Páně, vyrovnejte jeho stezky!</verse>
				<verse number="4">Jan sám pak měl šat z velbloudí srsti a kožený pás kolem beder; pokrmem mu byly kobylky a lesní med.</verse>
				<verse number="5">Tehdy k němu chodil Jerusalem, celé Judsko a celý kraj kolem Jordánu.</verse>
				<verse number="6">A dávali se od něho křtít v řece Jordánu a vyznávali své hříchy.</verse>
				<verse number="7">Když však viděl, že k jeho křtu přichází mnoho farizeů a sadduceů, řekl jim: „Plémě zmijí! Kdo vám ukázal, jak uniknout blížícímu se hněvu?</verse>
				<verse number="8">Vydejte tedy ovoce, hodné obrácení.</verse>
				<verse number="9">A neříkejte si: ´Náš otec je Abraham´. Neboť vám pravím: Bůh je dosti mocný, aby vzbudil Abrahamovi děti z těchto kamenů.</verse>
				<verse number="10">Sekyra je už přiložena ke kořeni stromů. Každý strom tedy, který nenese dobré ovoce, bude vyťat a hozen do ohně.</verse>
				<verse number="11">Já sice vás křtím ve vodě k pokání; ten však, který přichází po mně, je mocnější než já, a nejsem hoden nosit mu opánky. On vás bude křtít Duchem svatým a ohněm.</verse>
				<verse number="12">A on má v ruce vějačku; i vyčistí svůj mlat a shromáždí svou pšenici na sýpku, plevy však bude pálit ohněm neuhasitelným.“</verse>
				<verse number="13">Tehdy přišel Ježíš z Galileje k Jordánu za Janem, aby byl od něho pokřtěn.</verse>
				<verse number="14">Ale Jan mu bránil slovy: „Mně je třeba, abych byl pokřtěn od tebe, a ty přicházíš ke mně?“</verse>
				<verse number="15">Ježíš mu však na to řekl: „Jen nech! Neboť tak se sluší, abychom naplnili všechnu spravedlnost.“ I nechal ho.</verse>
				<verse number="16">Když byl tedy Ježíš pokřtěn, ihned vystoupil z vody. A hle, otevřela se nebesa a viděl sestupovat Božího Ducha jako holubici a snášet se na něj.</verse>
				<verse number="17">A hle, ozval se hlas z nebe: „Toto je můj milovaný Syn, v něm se mi zalíbilo.“</verse>
			</chapter>
			<chapter number="4">
				<verse number="1">Potom byl Ježíš zaveden od Ducha na poušť, aby byl pokoušen od ďábla.</verse>
				<verse number="2">A když se postil čtyřicet dní a čtyřicet nocí, nakonec pocítil hlad.</verse>
				<verse number="3">Tu přistoupil pokušitel a řekl mu: „Jsi-li Boží syn, řekni, aby se z těchto kamenů staly chleby.“</verse>
				<verse number="4">On však odpověděl: „Není člověk živ pouze chlebem, ale každým slovem, které vychází z Božích úst.“</verse>
				<verse number="5">Tu ho ďábel vezme do svatého města, postaví ho na strmé místo chrámu</verse>
				<verse number="6">a řekne mu: „Jsi-li Boží syn, vrhni se dolů. neboť je psáno: O tobě nařídil svým andělům, a podchytnou tě rukama, abys nenarazil nohou o kámen.</verse>
				<verse number="7">Ježíš mu řekl: „Také je psáno: Nepokoušej Pána, svého Boha!“</verse>
				<verse number="8">Zase ho vezme ďábel na velmi vysokou horu, ukáže mu všechna království světa i jejich slávu</verse>
				<verse number="9">a řekne mu: „Tohle všechno ti dám, padneš-li a budeš se mi klanět“.</verse>
				<verse number="10">Tu mu pravil Ježíš: „Kliď se, satane! Neboť je psáno: Pánu, svému Bohu se klaněj a jen jemu služ!“</verse>
				<verse number="11">Tehdy ho ďábel opustil, a hle, přišli andělé a sloužili mu.</verse>
				<verse number="12">Když uslyšel, že Jan byl uvězněn, odebral se do Galileje.</verse>
				<verse number="13">I opustil Nazaret a přišel přebývat do Kafarnaa na břehu jezera v území Zabulonově a Neftalimově,</verse>
				<verse number="14">aby se splnilo, co řekl prorok Izaiáš:</verse>
				<verse number="15">Země Zabulonova a země Neftalimova, přímořská cesta, Galilea pohanská, lid, který přebýval v temnotách, viděl velké světlo,</verse>
				<verse number="16">a těm, kteří přebývali v temné krajině smrti, vzešlo světlo.</verse>
				<verse number="17">Od té doby začal Ježíš kázat a říkat: „Obraťte se, neboť se přiblížilo nebeské království.“</verse>
				<verse number="18">A když se ubíral podél Galilejského moře, spatřil dva bratry, Šimona řečeného Petr a jeho bratra Ondřeje, jak spouštějí síť do moře; byli totiž rybáři.</verse>
				<verse number="19">A řekne jim: „Pojďte za mnou, a učiním z vás rybáře lidí!“</verse>
				<verse number="20">Oni ihned opustili sítě a následovali ho.</verse>
				<verse number="21">Když odtamtud popošel, spatřil jiné dva bratry, Jakuba Zebedeova a jeho bratra Jana, na lodi s jejich otcem Zebedeem, jak si opravují sítě, a povolal je.</verse>
				<verse number="22">Oni hned opustili loď i svého otce a následovali ho.</verse>
				<verse number="23">A Ježíš obcházel celou Galilejí, učil v jejích synagogách, kázal radostnou zvěst o království a uzdravoval všechen neduh a všechnu nemoc v lidu.</verse>
				<verse number="24">A pověst o něm se roznesla po celé Sýrii. I přinášeli mu všechny choré rozličnými nemocemi a trápené neduhy, také posedlé zlými duchy, náměsíčné a ochrnuté, a uzdravil je.</verse>
				<verse number="25">Šly pak za ním velké zástupy z Galileje, Dekapole, Jerusalema, Judeje a Zajordánska.</verse>
			</chapter>
			<chapter number="5">
				<verse number="1">Když viděl zástupy, vystoupil na horu, a když se posadil, přistoupili k němu jeho učedníci.</verse>
				<verse number="2">I otevřel svá ústa a učil je takto:</verse>
				<verse number="3">„Blažení chudí duchem, neboť jejich je nebeské království.</verse>
				<verse number="4">Blažení, kteří lkají, neboť oni budou potěšeni.</verse>
				<verse number="5">Blažení tiší, neboť oni budou dědit zemi.</verse>
				<verse number="6">Blažení, kteří lačněji a žízní po spravedlnosti, neboť oni budou nasyceni.</verse>
				<verse number="7">Blažení milosrdní, neboť oni dosáhnou milosrdenství.</verse>
				<verse number="8">Blažení čistého srdce, neboť oni budou vidět Boha.</verse>
				<verse number="9">Blažení pokojní, neboť oni budou zváni Božími syny.</verse>
				<verse number="10">Blažení ti, kdo jsou pronásledováni pro spravedlnost, neboť jejich je nebeské království.</verse>
				<verse number="11">Blažení jste, když vám budou zlořečit a pronásledovat vás a mluvit proti vám vylhaně všecko zlé kvůli mně;</verse>
				<verse number="12">radujte se a jásejte, neboť hojná je vaše odměna v nebesích; vždyť tak pronásledovali proroky, kteří byli před vámi.“</verse>
				<verse number="13">„Vy jste sůl země. Zkazí-li se však sůl, čím bude osolena? K ničemu se už nehodí, než aby se vyhodila ven a lidé ji pošlapali.</verse>
				<verse number="14">Vy jste světlo světa. Nemůže se skrýt město postavené na hoře.</verse>
				<verse number="15">A když rozsvěcují svíčku, nestavějí ji pod kbelík, nýbrž na svícen, aby svítila všem v domě.</verse>
				<verse number="16">Tak ať svítí vaše světlo před lidmi, aby viděli vaše dobré skutky a vzdali slávu vašemu Otci v nebesích.“</verse>
				<verse number="17">„Nemyslete si, že jsem přišel zrušit Zákon nebo Proroky. Nepřišel jsem (je) zrušit, nýbrž naplnit.</verse>
				<verse number="18">Neboť vpravdě vám pravím: Dříve pomine nebe a země, než by pominulo jedno písmenko nebo jedna čárka ze Zákona, aby se všechno nestalo.</verse>
				<verse number="19">Kdo tedy zruší jedno z těchto nejmenších přikázáni a tak bude učit lidi, bude nejmenší v nebeském království; kdo však (je) bude činit a (jim) učit, ten bude veliký v nebeském království.</verse>
				<verse number="20">K tomu vám pravím: nebude-li vaše spravedlnost dokonalejší než spravedlnost vykladatelů Písma a farizeů, nevejdete do nebeského království.“</verse>
				<verse number="21">„Slyšeli jste, že bylo řečeno předkům: Nezabiješ! Kdo zabije, propadne soudu.</verse>
				<verse number="22">Ale já vám pravím: Každý, kdo se hněvá na svého bratra, propadne soudu; kdo pak řekne svému bratru „raka“, propadne veleradě, a kdo řekne „blázne“, propadne pekelnému ohni.</verse>
				<verse number="23">Proto podáváš-li svůj dar na oltář a tam se rozpomeneš, že tvůj bratr má něco proti tobě, zanech tam svůj dar před oltářem</verse>
				<verse number="24">a jdi se dříve smířit se svým bratrem; potom přijď obětovat svůj dar.</verse>
				<verse number="25">Vyrovnej se rychle se svým protivníkem, dokud jsi s ním na cestě, aby tě snad protivník nevydal soudci a soudce tě nevydal vykonavateli a ty abys nebyl uvržen do žaláře.</verse>
				<verse number="26">Vpravdě ti pravím: Nevyjdeš odtamtud, dokud nezaplatíš poslední haléř.“</verse>
				<verse number="27">„Slyšeli jste, že bylo řečeno: Nebudeš cizoložit!</verse>
				<verse number="28">Ale já vám pravím: Každý, kdo se dívá žádostivě na ženu, už s ní zcizoložil ve svém srdci.</verse>
				<verse number="29">Jestliže se ti tvé pravé oko stává kamenem úrazu, vylup je a odhoď od sebe, neboť je pro tebe lépe, aby jeden z tvých údů zahynul, než aby celé tvé tělo bylo vrženo do pekla.</verse>
				<verse number="30">A jestliže se ti pravá ruka stává kamenem úrazu, usekni ji a odhoď od sebe; neboť je lépe pro tebe, aby jeden z tvých údů zahynul, než aby celé tvé tělo přišlo do pekla.“</verse>
				<verse number="31">„Také bylo řečeno: Kdo propustí svou manželku, ať jí dá propouštěcí listinu.</verse>
				<verse number="32">Ale já vám pravím: Každý, kdo propustí svou manželku, mimo cizoložství, uvádí ji do cizoložství, a kdo se ožení s propuštěnou, cizoloží.“</verse>
				<verse number="33">„Opět jste slyšeli, že bylo řečeno předkům: Nebudeš křivě přísahat a splníš, co jsi Pánu přísahal.</verse>
				<verse number="34">Ale já vám pravím: Vůbec nepřísahejte, ani při nebi, protože je to Boží trůn,</verse>
				<verse number="35">ani při zemi, protože ji má (Bůh) za podnož, ani při Jerusalemu, protože je to město velikého krále,</verse>
				<verse number="36">ani při své hlavě nepřísahej, protože nemůžeš jeden vlas učinit bílým nebo černým.</verse>
				<verse number="37">Vaše řeč však buď, Ano, ano - ne, ne', a co je nad to, je od zlého.“</verse>
				<verse number="38">„Slyšeli jste, že bylo řečeno: Oko za oko a zub za zub.</verse>
				<verse number="39">Ale já vám pravím: Neodpírejte zlému, nýbrž udeří-li tě kdo po pravé líci, nastav mu i druhou,</verse>
				<verse number="40">a tomu, kdo se chce s tebou soudit a vzít ti sukni, nech mu také plášť,</verse>
				<verse number="41">a nutí-li tě kdo na jednu míli, jdi s ním dvě.</verse>
				<verse number="42">Kdo tě prosí, tomu dej, a kdo si chce od tebe vypůjčit, od toho se neodvracuj!“</verse>
				<verse number="43">„Slyšeli jste, že bylo řečeno: Miluj svého bližního a v nenávisti měj svého nepřítele.</verse>
				<verse number="44">Ale já vám pravím: Milujte své nepřátele a modlete se za ty, kdo vás pronásledují;</verse>
				<verse number="45">tak budete synové svého Otce v nebesích, který dává vycházet svému slunci na zlé i na dobré a sesílá déšť na spravedlivé i na nespravedlivé.</verse>
				<verse number="46">Neboť milujete-li ty, kdo milují vás, jakou odplatu máte? Což nedělají totéž i celníci?</verse>
				<verse number="47">A budete-li pozdravovat jen své bratry, co zvláštního děláte? Což to nedělají i pohani?</verse>
				<verse number="48">Buďte tedy dokonalí, jako je dokonalý váš nebeský Otec.</verse>
			</chapter>
			<chapter number="6">
				<verse number="1">„Hleďte, abyste nekonali svou spravedlnost okázale před lidmi. Jinak nebudete mít odměnu u svého Otce v nebesích.</verse>
				<verse number="2">Když tedy dáváš almužnu, nevytrubuj před sebou, jak to dělají pokrytci v synagogách a na ulicích, aby měli u lidí slávu. Vpravdě vám pravím: Dostali svou odměnu.</verse>
				<verse number="3">Když však dáváš almužnu ty, ať neví tvá levice, co dělá tvá pravice,</verse>
				<verse number="4">aby tvoje almužna zůstala skryta, a tvůj Otec, který vidí ve skrytu, ti odplatí.“</verse>
				<verse number="5">„A když se modlíte, nebuďte jako pokrytci, kteří se rádi stavějí k modlitbě v synagogách a na rozích ulic, aby je lidé viděli. Vpravdě vám pravím: Dostali svou odměnu.</verse>
				<verse number="6">Když se však modlíš ty, vejdi do své komůrky, zavři dveře a modli se k svému Otci, který je ve skrytu; a tvůj Otec, který vidí ve skrytu, ti odplatí.</verse>
				<verse number="7">Když se modlíte, nebuďte povídaví jako pohani; domnívají se totiž, že budou vyslyšeni pro svou mnohomluvnost.</verse>
				<verse number="8">Proto je nenapodobujte! Ví zajisté váš Otec, co potřebujete, dříve než ho poprosíte.</verse>
				<verse number="9">Vy se tedy budete modlit takto: Otče náš, jenž jsi na nebesích, posvěť se jméno tvé!</verse>
				<verse number="10">Přijď království tvé! Buď vůle tvá jako v nebi, tak i na zemi!</verse>
				<verse number="11">Chléb náš vezdejší dej nám dnes!</verse>
				<verse number="12">A odpusť nám naše viny, jakož i my odpouštíme našim vinníkům.</verse>
				<verse number="13">A neuvoď nás v pokušení. Ale zbav nás od zlého.</verse>
				<verse number="14">Odpustíte-li totiž lidem jejich poklesky, odpustí také vám nebeský Otec;</verse>
				<verse number="15">ale neodpustíte-li lidem, ani váš Otec vám neodpustí hříchy.“</verse>
				<verse number="16">„A když se postíte, nebuďte zasmušilí jako pokrytci, kteří si hyzdí obličej, aby bylo lidem zřejmé, že se postí. Vpravdě vám pravím: Dostali svou odměnu.</verse>
				<verse number="17">Ale když se postíš ty, pomaž si hlavu a umyj si tvář,</verse>
				<verse number="18">aby neviděli lidé, že se postíš, nýbrž tvůj Otec, který je ve skrytu; a tvůj Otec, který vidí ve skrytu, ti odplatí.“</verse>
				<verse number="19">„Neshromažďujte si poklady na zemi, kde je kazí rez a mol a kde se zloději prokopávají a kradou.</verse>
				<verse number="20">Shromažďujte si však poklady v nebi, kde je nekazí ani rez, ani mol a kde se zloději neprokopávají a nekradou.</verse>
				<verse number="21">Neboť kde je tvůj poklad, tam je i tvé srdce.“</verse>
				<verse number="22">„Svítilnou těla je oko. Je-li tedy tvé oko správné, celé tvé tělo bude mít světlo.</verse>
				<verse number="23">Je-li však tvé oko špatné, celé tvé tělo bude ve tmě. Jestliže tedy světlo v tobě je temnota, jaká to temnota!“</verse>
				<verse number="24">Nikdo nemůže sloužit dvěma pánům. Buď totiž bude jednoho nenávidět, a druhého milovat, anebo k jednomu přilne, a druhým pohrdne. Nemůžete sloužit Bohu i mamonu.</verse>
				<verse number="25">Proto vám pravím: Nestarejte se příliš o svůj život, co budete jíst nebo co budete pít, ani o své tělo, čím se budete odívat. Což není život víc než pokrm a tělo víc než oděv?</verse>
				<verse number="26">Pohleďte na nebeské ptáky! Nesejí ani nežnou ani neshromažďují do stodol, a váš nebeský Otec je krmí. Což nejste cennější než oni?</verse>
				<verse number="27">Kdopak z vás může svou starostlivostí přidat k svému věku jediný loket?</verse>
				<verse number="28">A proč se příliš staráte o šaty? Sledujte polní lilie, jak rostou; nepracují ani nepředou.</verse>
				<verse number="29">Ale pravím vám: Ani Šalomoun v celé své nádheře nebyl oděn jako jedna z nich.</verse>
				<verse number="30">Jestliže tedy Bůh tak odívá polní trávu, která dnes je a zejtra se hází do pece, neoděje tím spíše vás, lidé malověrní?</verse>
				<verse number="31">Nesmíte být proto příliš starostliví a říkat: ´Co budeme jíst´, nebo ´co budeme pít´, nebo, ´čím se budeme odívat!´</verse>
				<verse number="32">Vždyť to všechno vyhledávají pohani. Ví zajisté váš nebeský Otec, že to všecko potřebujete.</verse>
				<verse number="33">Především tedy hledejte království a jeho spravedlnost, a toto všechno vám bude přidáno.</verse>
				<verse number="34">Nestarejte se proto příliš o zítřek; neboť zítřek se postará sám o sebe; (každý) den má dosti na svém soužení.“</verse>
			</chapter>
			<chapter number="7">
				<verse number="1">„Nesuďte, abyste nebyli souzeni.</verse>
				<verse number="2">Ten soud totiž, jakým soudíte, stihne vás; a tou mírou, jakou vy naměříte, naměří se vám.</verse>
				<verse number="3">Proč vidíš třísku v oku svého bratra, ale trám ve vlastním oku nepozoruješ?</verse>
				<verse number="4">Nebo jak to, že říkáš svému bratru: ´Dovol, odstraním ti z oka třísku´, a hle, ve vlastním oku máš trám!</verse>
				<verse number="5">Pokrytče, odstraň nejdříve z vlastního oka trám, a potom prohlédneš, takže budeš moci odstranit třísku z oka svému bratru.“</verse>
				<verse number="6">„Nedávejte svaté věci psům a neházejte své perly před vepře, aby je snad nepošlapali svýma nohama, neobrátili se a vás nerozsápali.“</verse>
				<verse number="7">„Proste, a bude vám dáno; hledejte, a naleznete; tlucte, a bude vám otevřeno!</verse>
				<verse number="8">Neboť každý, kdo prosí, dostává, a kdo hledá, nalézá, a tomu, kdo tluče, bude otevřeno.</verse>
				<verse number="9">Vždyť kdo je mezi vámi takový, že dá vlastnímu synu kámen, když ho poprosí o chléb?</verse>
				<verse number="10">Nebo poprosí-li o rybu, že mu podá hada?</verse>
				<verse number="11">Jestliže tedy vy, ačkoliv jste zlí, umíte dávat svým dětem dobré dary, čím spíše váš nebeský Otec dá dobré věci těm, kdo ho prosí!</verse>
				<verse number="12">Co tedy chcete, aby lidé dělali vám, tak dělejte i vy jim, neboť toto je Zákon a Proroci.“</verse>
				<verse number="13">„Vejděte těsnou bránou. Neboť široká je brána a prostranná cesta, která vede do záhuby, a mnozí jí tam vstupují.</verse>
				<verse number="14">Jak těsná je brána a úzká cesta, která vede do života, a málo lidí ji nalézá.“</verse>
				<verse number="15">„Střezte se nepravých proroků, kteří k vám přicházejí v rouchu ovčím, ale uvnitř jsou to draví vlci.</verse>
				<verse number="16">Po jejich ovoci je poznáte. Což se sklízejí s trní hrozny nebo s bodláků fíky?</verse>
				<verse number="17">Tak každý dobrý strom nese dobré ovoce, ale špatný strom nese špatné ovoce.</verse>
				<verse number="18">Dobrý strom nemůže nést špatné ovoce, ani špatný strom nést dobré ovoce.</verse>
				<verse number="19">Každý strom, který nenese dobré ovoce, bývá vyťat a hozen do ohně.</verse>
				<verse number="20">Tedy je poznáte po jejich ovoci.</verse>
				<verse number="21">Ne každý, kdo mi říká: ´Pane, Pane', vejde do nebeského království, nýbrž kdo činí vůli mého Otce v nebesích.</verse>
				<verse number="22">Mnozí mi řeknou v onen den:´Pane, Pane, což jsme tvým jménem neprorokovali a tvým jménem nevyháněli zlé duchy a tvým jménem nedělali mnoho zázraků.?´</verse>
				<verse number="23">A tehdy jim prohlásím: Nikdy jsem vás neznal. Odejděte ode mne, pachatelé nepravosti!“</verse>
				<verse number="24">„Každý tedy, kdo poslouchá tyto mé řeči a činí je, podobá se moudrému muži, který si vystavěl dům na skále.</verse>
				<verse number="25">A spadl déšť a přišly proudy vod, zaduly větry a obořily se na onen dům. Ale nepadl, protože měl základy na skále.</verse>
				<verse number="26">A každý, kdo poslouchá tyto mé řeči, ale nečiní je, podobá se neprozíravému muži, který si vystavěl dům na písku.</verse>
				<verse number="27">A spadl déšť a přišly proudy vod, zaduly větry a obořily se na ten dům; a spadl, a jeho zhroucení bylo veliké.“</verse>
				<verse number="28">A když Ježíš dokončil tyto řeči, žasly zástupy nad jeho učením.</verse>
				<verse number="29">Učil je totiž jako ten, kdo má moc, a ne jako jejich vykladatelé Písma.</verse>
			</chapter>
			<chapter number="8">
				<verse number="1">Potom sestoupil s hory a veliké zástupy šly za ním.</verse>
				<verse number="2">A hle, přišel malomocný, poklonil se mu a řekl: „Pane, chceš-li, můžeš mě očistit.“</verse>
				<verse number="3">Tu vztáhl ruku a dotkl se ho se slovy: „Chci, buď čist!“A hned byl očištěn od malomocenství.</verse>
				<verse number="4">A praví mu Ježíš: „Chraň se někomu to říci! Ale jdi, ukaž se knězi a obětuj dar, který nařídil Mojžíš, aby jim byl svědectvím.“</verse>
				<verse number="5">Když vešel do Kafarnaa, přistoupil k němu setník</verse>
				<verse number="6">s prosbou: „Pane, můj služebník leží doma ochrnutý a hrozně se trápí.“</verse>
				<verse number="7">A řekne mu: „Já přijdu a uzdravím ho.“</verse>
				<verse number="8">A setník na to řekl: „Pane, nejsem hoden, abys vešel pod mou střechu, ale řekni jen slovo, a můj služebník bude uzdraven.</verse>
				<verse number="9">Vždyť i já jsem člověk podřízený a mám (také) pod sebou vojáky; řeknu-li jednomu, Jdi!´, jde, a jinému, Přijď!´, přijde, a svému služebníkovi, Učiň toto!´, učiní.“</verse>
				<verse number="10">Když (to) Ježíš slyšel, podivil se a řekl těm, kdo ho provázeli: „Vpravdě vám pravím: Nenalezl jsem u nikoho v Izraeli takovou víru.</verse>
				<verse number="11">Ale pravím vám: Mnozí přijdou od východu a od západu a uloží se ke stolu s Abrahamem, Izákem a Jakubem v nebeském království,</verse>
				<verse number="12">ale synové království budou vyhnáni do temnot venku; tam bude pláč a skřípání zuby.</verse>
				<verse number="13">A řekl Ježíš setníkovi: „Jdi, a jak jsi uvěřil, tak se ti staň!“A ten služebník byl uzdraven v onu hodinu.</verse>
				<verse number="14">Když vešel Ježíš do Petrova domu, uviděl, že jeho tchyně leží a má horečku.</verse>
				<verse number="15">I dotkl se její ruky, a horečka ji opustila. Ona pak vstala a posluhovala mu.</verse>
				<verse number="16">Když nastal večer, přinesli mu mnoho lidí s nečistými duchy. I vyhnal slovem duchy a všechny nemocné uzdravil,</verse>
				<verse number="17">aby se splnilo, co řekl prorok Izaiáš: On vzal (na sebe) naše slabosti a (naše) nemoci nesl.</verse>
				<verse number="18">A když Ježíš uviděl kolem sebe zástup, rozkázal jet na druhý břeh.</verse>
				<verse number="19">Tu přistoupil jeden vykladatel Písma a řekl mu: „Mistře, budu tě následovat, kamkoli půjdeš.“</verse>
				<verse number="20">A Ježíš mu praví: „Lišky mají doupata a nebeští ptáci hnízda, ale Syn člověka nemá kam hlavu sklonit.“</verse>
				<verse number="21">Jiný z učedníků mu pravil: „Pane, dovol mi, abych nejdříve šel pohřbít svého otce.“</verse>
				<verse number="22">Ale Ježíš mu řekl: „Pojď za mnou a nech, ať mrtví pochovávají své mrtvé.“</verse>
				<verse number="23">Potom vstoupil na loď a jeho učedníci ho následovali.</verse>
				<verse number="24">A hle, moře se rozbouřilo tak, že loď byla zaplavována vlnami; on však spal.</verse>
				<verse number="25">I přistoupili, vzbudili ho a řekli: „Pane, zachraň (nás), hyneme!“</verse>
				<verse number="26">A řekne jim: „Proč se bojíte, malověrní!“Tu vstal, poručil větrům a moři, a nastal veliký klid.</verse>
				<verse number="27">Lidé se pak podivili a pravili: „Kdo to asi je, že ho i větry a moře poslouchají?“</verse>
				<verse number="28">Když se dostal na druhý břeh do gerasenské krajiny, vyšli proti němu dva posedlí zlým duchem, kteří vyšli z hrobů. Byli tak divocí, že nikdo nemohl projít onou cestou.</verse>
				<verse number="29">A hle, vzkřikli takto: „Co se o nás staráš, Boží synu? Přišel jsi sem předčasně nás trápit?“</verse>
				<verse number="30">Nedaleko od nich se páslo velké stádo vepřů.</verse>
				<verse number="31">Zlí duchové ho tedy prosili: „Vyháníš-li nás, pošli nás do toho stáda vepřů!“</verse>
				<verse number="32">A řekl jim: „Jděte!“A oni vyšli a odešli do vepřů. A hle, celé stádo se hnalo střemhlav po svahu do moře a zahynulo ve vodách.</verse>
				<verse number="33">Pasáci však utekli, přišli do města a tam všechno oznámili, i o těch, co měli zlé duchy.</verse>
				<verse number="34">A hle, celé město vyšlo vstříc Ježíšovi. Jakmile ho spatřili, prosili ho, aby odešel z jejich kraje.</verse>
			</chapter>
			<chapter number="9">
				<verse number="1">I vstoupil na loď, přeplavil se a přišel do svého města.</verse>
				<verse number="2">A hle, přinášeli mu ochrnutého ležícího na lůžku. A když Ježíš viděl jejich víru, řekl ochrnutému: „Buď dobré mysli, dítě! Odpouštějí se ti hříchy.“</verse>
				<verse number="3">A hle, někteří z vykladatelů Písma řekli u sebe: „On se rouhá!“</verse>
				<verse number="4">Když Ježíš poznal jejich myšlenky, řekl: „Proč myslíte na zlé ve svém srdci?</verse>
				<verse number="5">Neboť co je snadnější, říci: ´Odpouštějí se ti hříchy´, či říci: ´Vstaň a chod“?</verse>
				<verse number="6">Abyste však věděli, že Syn člověka má na zemi moc odpouštět hříchy „- tu řekne ochrnutému: „Vstaň, vezmi své lůžko a jdi domů!“</verse>
				<verse number="7">I vstal a odešel domů.</verse>
				<verse number="8">Když to viděly zástupy, bály se a velebily Boha, že dal takovou moc lidem.</verse>
				<verse number="9">Když Ježíš odtamtud odcházel, spatřil v celnici sedět člověka jménem Matouše. A řekne mu: „Pojď za mnou!“I vstal a šel za ním.</verse>
				<verse number="10">Když byl u stolu v domě, hle, přišlo mnoho celníků a hříšníků a stolovali s Ježíšem a s jeho učedníky.</verse>
				<verse number="11">Když to viděli farizeové, pravili jeho učedníkům: „Proč váš mistr jí s celníky a s hříšníky?“</verse>
				<verse number="12">On to uslyšel a řekl: „Nepotřebují lékaře zdraví, nýbrž nemocní.</verse>
				<verse number="13">Jděte a naučte se, co je to: Milosrdenství chci, a ne oběť. Nepřišel jsem totiž povolat spravedlivé, ale hříšníky.“</verse>
				<verse number="14">Tu k němu přistoupili Janovi učedníci se slovy: „Proč se my a farizeové často postíme, ale tvoji učedníci se nepostí?“</verse>
				<verse number="15">A Ježíš jim řekl: „Což mohou být smutní ženichovi druhové, dokud je ženich s nimi? Ale přijdou dny, kdy jim bude ženich odňat, a tehdy se budou postit.</verse>
				<verse number="16">Nikdo nepřidává záplatu z nezpracované látky na staré šaty, neboť taková výplň vytrhne kus šatů a díra se zhorší.</verse>
				<verse number="17">Ani se nelije mladé víno do starých měchů; jinak se měchy roztrhnou, víno vyteče a měchy se zničí. Ale mladé víno se lije do nových měchů, a obojí se uchová.“</verse>
				<verse number="18">Když k nim tyto věci mluvil, hle, přistoupil jeden představený, klaněl se mu a pravil: „Moje dcera právě umřela. Ale pojď, vlož na ni ruku, a bude živa.“</verse>
				<verse number="19">I vstal Ježíš a šel za ním i se svými učedníky.</verse>
				<verse number="20">A hle, jedna žena, která trpěla krvotokem dvanáct let, přistoupila zezadu a dotkla se lemu jeho šatu.</verse>
				<verse number="21">Pravila si totiž: „Dotknu-li se jen jeho šatu, budu zdráva.“</verse>
				<verse number="22">Ale Ježíš se obrátil a když ji uviděl, řekl: „Buď dobré mysli, dcero! Tvá víra tě uzdravila.“ Ta žena pak byla zdráva od oné hodiny.</verse>
				<verse number="23">A když Ježíš přišel do domu představeného a uzřel pištce a hlučící dav,</verse>
				<verse number="24">řekl: „Odejděte, neboť dívka neumřela, ale spí“. A posmívali se mu.</verse>
				<verse number="25">Když byl zástup vykázán ven, vstoupil, vzal ji za ruku, a dívka vstala.</verse>
				<verse number="26">A roznesla se zpráva o tom po celé té krajině.</verse>
				<verse number="27">Když odtamtud Ježíš odcházel, šli za ním dva slepci a křičeli: „Smiluj se nad námi, Davidův synu!“</verse>
				<verse number="28">Jakmile pak vešel do domu, ti slepci k němu přistoupili a Ježíš jim řekne: „Věříte, že to mohu učinit? „Praví mu: „Ano, Pane.“</verse>
				<verse number="29">Tu se dotkl jejich očí se slovy: „Staň se vám podle vaší víry!“</verse>
				<verse number="30">I otevřely se jim oči. A Ježíš jim pohrozil slovy: „Hleďte, ať se to nikdo nedoví!“</verse>
				<verse number="31">Ale oni vyšli a rozhlásili ho po celém tom kraji.</verse>
				<verse number="32">Když vycházeli, hle, přivedli mu němého člověka, posedlého zlým duchem.</verse>
				<verse number="33">A jakmile byl zlý duch vyhnán, němý promluvil, takže zástupy se divily a říkaly: „Nic takového nebylo ještě v Izraeli spatřeno“.</verse>
				<verse number="34">Ale farizeové říkali: „Mocí knížete zlých duchů vyhání zlé duchy.“</verse>
				<verse number="35">A Ježíš obcházel všechna města a vesnice a učil v jejich synagogách, hlásal zvěst o království a uzdravoval veškerou nemoc a veškerý neduh.</verse>
				<verse number="36">Když se pak zadíval na zástupy, měl s nimi soucit, protože byli zmořeni a skleslí jako ovce bez pastýře.</verse>
				<verse number="37">Tu řekne svým učedníkům: „Žeň je sice hojná, ale dělníků málo.</verse>
				<verse number="38">Proste tedy Pána žně, aby poslal dělníky na svou žeň!“</verse>
			</chapter>
			<chapter number="10">
				<verse number="1">I přivolal svých dvanáct učedníků a dal jim moc nad nečistými duchy, aby je vyháněli a aby uzdravovali veškerou nemoc a veškerý neduh.</verse>
				<verse number="2">Jména dvanácti apoštolů jsou tato: první Šimon, řečený Petr, a jeho bratr Ondřej, Jakub Zebedeův a jeho bratr Jan,</verse>
				<verse number="3">Filip a Bartoloměj, Tomáš a celník Matouš, Jakub Alfeův a Tadeáš,</verse>
				<verse number="4">Šimon Kananejský a Jidáš Iškariotský, který ho také zradil.</verse>
				<verse number="5">Těchto dvanáct Ježíš poslal a přikazoval jim: „Nechoďte mezi pohany a nevstupujte do měst samaritánských,</verse>
				<verse number="6">ale jděte raději k ztraceným ovcím izraelského domu.</verse>
				<verse number="7">Jděte a kažte: ´Nebeské království je blízko!´</verse>
				<verse number="8">Uzdravujte nemocné, křiste mrtvé, očišťujte malomocné, vyhánějte zlé duchy. Zadarmo jste přijali, zadarmo dávejte!</verse>
				<verse number="9">Nemějte ve svém opasku ani zlato, ani stříbro, ani měď,</verse>
				<verse number="10">ani mošnu na cestu, ani dvě sukně, ani opánky, ani hůl, neboť dělník má právo na svou výživu.</verse>
				<verse number="11">A když vejdete do kteréhokoliv města nebo do kterékoli vesnice, vyptejte se, kdo je tam hoden; a tam zůstaňte, dokud neodejdete.</verse>
				<verse number="12">Když vstoupíte do domu, pozdravte ho!</verse>
				<verse number="13">A bude-li ten dům hoden, váš pokoj přijde na něj; nebude-li však hoden, vrátí se váš pokoj k vám.</verse>
				<verse number="14">A když vás někdo nepřijme a nebude poslouchat vaše řeči, setřeste si prach s nohou, až budete odcházet z onoho domu nebo z toho města.</verse>
				<verse number="15">Vpravdě vám pravím: Snesitelněji bude zemi sodomské a gomorské v den soudu než onomu městu.“</verse>
				<verse number="16">“ Hle, já vás posílám jako ovce mezi vlky. Buďte tedy opatrní jako hadi a prostí jako holubice.</verse>
				<verse number="17">Mějte se však na pozoru před lidmi, neboť budou vás vydávat soudům a budou vás bičovat ve svých synagogách“;</verse>
				<verse number="18">budete voděni před vládce a krále kvůli mně, jim a pohanům na svědectví.</verse>
				<verse number="19">Až vás vydají, neuvažujte, jak a co máte mluvit, neboť vám bude dáno v onu hodinu, co máte mluvit.</verse>
				<verse number="20">Vždyť to nemluvíte vy, nýbrž Duch vašeho Otce mluví ve vás.</verse>
				<verse number="21">Bratr pak vydá na smrt bratra a otec dítě; děti povstanou proti rodičům a způsobí jim smrt.</verse>
				<verse number="22">Budete nenáviděni ode všech pro mé jméno. Ale kdo vytrvá až do konce, ten bude spasen.</verse>
				<verse number="23">Až vás budou pronásledovat v jednom městě, utečte do jiného! Vpravdě vám pravím: Nebudete ještě hotovi s izraelskými městy, až přijde Syn člověka.“</verse>
				<verse number="24">„Učedník není nad učitele, ani služebník nad svého pána.</verse>
				<verse number="25">Učedníku stačí, aby byl jako jeho učitel, a služebníku, jako jeho pán. Jestliže hospodáře nazvali Beelzebulem, čím spíše jeho lidi!</verse>
				<verse number="26">Proto se jich nebojte! Vždyť nic není tajného, co nevyjde najevo, a nic skrytého, co nebude známo.</verse>
				<verse number="27">Co vám pravím ve tmě, řekněte na světle, a co potají slyšíte, hlásejte na střechách.</verse>
				<verse number="28">A nebojte se těch, kdo zabíjejí tělo; duši zabít nemohou. Spíše se však bojte toho, který může zahubit i duši i tělo v pekle.</verse>
				<verse number="29">Což neprodávají dva vrabce za jeden penízek? A (ani) jeden z nich nespadne na zem bez vašeho Otce.</verse>
				<verse number="30">U vás pak jsou sečteny i všechny vlasy na hlavě.</verse>
				<verse number="31">Proto se nebojte! Máte větší cenu než mnoho vrabců“.</verse>
				<verse number="32">„Každý tedy, kdo mě vyzná před lidmi, k tomu se i já budu znát před svým Otcem v nebesích.</verse>
				<verse number="33">Kdo mě však zapře před lidmi, toho i já zapřu před svým Otcem v nebesích.“</verse>
				<verse number="34">„Nemyslete si, že jsem přišel uvést na zem mír. Nepřišel jsem uvést mír, nýbrž meč.</verse>
				<verse number="35">Přišel jsem totiž rozdvojit člověka proti vlastnímu otci a dceru proti vlastní matce a snachu proti vlastní tchyni,</verse>
				<verse number="36">a nepřáteli člověka budou jeho vlastní lidé.</verse>
				<verse number="37">Kdo miluje otce nebo matku více nežli mne, není mě hoden; a kdo miluje syna nebo dceru více nežli mne, není mě hoden.</verse>
				<verse number="38">A kdo nebere svůj kříž a nenásleduje mě, není mě hoden.</verse>
				<verse number="39">Kdo nalezne svůj život, ztratí ho; kdo však ztratí svůj život pro mne, nalezne ho.“</verse>
				<verse number="40">„Kdo vás přijímá, mne přijímá, a kdo přijímá mne, přijímá toho, který mě poslal.</verse>
				<verse number="41">Kdo přijímá proroka proto, že je to prorok, dostane odměnu proroka. A kdo přijímá spravedlivého proto, že je to spravedlivý, dostane odměnu spravedlivého.</verse>
				<verse number="42">A kdo dá pít jednomu z těchto maličkých jen číši studené vody, protože je to učedník, vpravdě vám pravím, že nepřijde o svou odměnu.“</verse>
			</chapter>
			<chapter number="11">
				<verse number="1">Když Ježíš skončil nařízení svým dvanácti učedníkům, odešel odtamtud, aby učil a kázal v jejich městech.</verse>
				<verse number="2">Když Jan uslyšel ve vězení o Kristových skutcích, poslal k němu své učedníky</verse>
				<verse number="3">otázat se: „Ty jsi ten, který má přijít, či máme čekat jiného?“</verse>
				<verse number="4">Ježíš jim odpověděl: „Jděte a oznamte Janovi, co jste slyšeli a viděli:</verse>
				<verse number="5">slepí vidí, chromí chodí, malomocní jsou očišťováni, hluší slyší, mrtví vstávají, chudým je zvěstováno evangelium;</verse>
				<verse number="6">a blažený je ten, komu nejsem kamenem úrazu.“</verse>
				<verse number="7">Zatím co odcházeli, začal Ježíš mluvit k zástupům o Janovi: „Co jste vyšli na poušť shlédnout? Rákos větrem zmítaný?</verse>
				<verse number="8">Nuže, co jste vyšli uvidět? Člověka oděného jemným rouchem? Hle, lidé, co nosí jemná roucha, jsou v královských palácích.</verse>
				<verse number="9">Proč jste tedy vyšli? Vidět proroka? Ano, pravím vám, a více než proroka.</verse>
				<verse number="10">Neboť o něm je to psáno: Hle, já posílám svého posla před tvou tváří, a ten ti připraví cestu před tebou.</verse>
				<verse number="11">Vpravdě vám pravím: Mezi těmi, kdo se narodili ze ženy, nepovstal nikdo větší než Jan Křtitel. A přece, (i) kdo je menší v nebeském království, je větší než on.</verse>
				<verse number="12">Ode dnů Jana Křtitele až po tuto chvíli Boží království je vystaveno násilí a násilníci je uchvacují.</verse>
				<verse number="13">Všichni proroci totiž a Zákon prorokovali až do Jana.</verse>
				<verse number="14">A jste-li ochotni přijmout: on je Eliáš, který má přijít.</verse>
				<verse number="15">Kdo má uši, poslouchej!“</verse>
				<verse number="16">„Komuže přirovnám tohle pokolení? Je podobno chlapcům, kteří sedí na náměstí a volají na své druhy</verse>
				<verse number="17">takto: ´Pískali jsme vám, a netančili jste; naříkali jsme, a nekvíleli jste´.</verse>
				<verse number="18">Neboť přišel Jan, nejedl ani nepil, a říkají: ´Má zlého ducha'.</verse>
				<verse number="19">Přišel Syn člověka, který jí a pije, a říkají: ´Hle, jedlík a pijan vína, přítel celníků a hříšníků´. Avšak moudrost nalezla ospravedlnění svými skutky.“</verse>
				<verse number="20">Tehdy počal vytýkat městům, v nichž se stalo nejvíce jeho zázraků, že nedělala pokání:</verse>
				<verse number="21">„Běda ti, Korozaine, běda ti, Bethsaido! Neboť kdyby se v Tyru a v Sidonu byly udály ty zázraky, které se staly ve vás, dávno by konaly pokání v žínici a v popelu.</verse>
				<verse number="22">Proto vám pravím: Tyru a Sidonu bude snesitelně]i v den soudu než vám.</verse>
				<verse number="23">A ty, Kafarnaum! Což se až do nebe vypneš? Až do pekla klesneš. Neboť kdyby se byly v Sodomě udály ty zázraky, které se staly v tobě, byla by zůstala až dodnes.</verse>
				<verse number="24">Proto vám pravím: Sodomské zemi bude snesitelně ji v den soudu než tobě.“</verse>
				<verse number="25">V té době se Ježíš ujal slova a řekl: „Velebím tě, Otče, Pane nebe a země, že jsi ukryl tyto věci před moudrými a učenými a zjevils je maličkým.</verse>
				<verse number="26">Ano, Otče, protože se ti tak zalíbilo.</verse>
				<verse number="27">Můj Otec mi odevzdal všechno. A nikdo nezná Syna, leda Otec; ani Otce nezná nikdo, leda Syn, a komu by (to) chtěl Syn zjevit“.</verse>
				<verse number="28">“ Pojďte ke mně všichni, kdo se lopotíte a jste obtíženi břemenem, a já vás občerstvím.</verse>
				<verse number="29">Vezměte na sebe mé jho a učte se ode mne, neboť jsem tichý a pokorný srdcem, a naleznete odpočinutí pro svou duši.</verse>
				<verse number="30">Vždyť mé jho je příjemné a mé břemeno je lehké.“</verse>
			</chapter>
			<chapter number="12">
				<verse number="1">V onom čase kráčel Ježíš obilím. Jeho učedníci počali z hladu trhat klasy a jíst.</verse>
				<verse number="2">Když to viděli farizeové, řekli mu: „Hle, tvoji učedníci dělají, co není dovoleno dělat v sobotu“.</verse>
				<verse number="3">Ale on jim řekl: „Nečetli jste, co udělal David, když měl hlad on i jeho společníci?</verse>
				<verse number="4">Jak vešel do Božího domu a jedl předkladné chleby, které nesměl jíst ani on, ani jeho společníci, ale pouze kněží!</verse>
				<verse number="5">Nebo nečetli jste v Zákoně, že v sobotu kněží v chrámě ruší sobotu, a jsou bez viny?</verse>
				<verse number="6">Pravím však vám: Tady je někdo větší než chrám.</verse>
				<verse number="7">Kdybyste však poznali, co znamená: Chci milosrdenství, a ne oběť, nikdy byste nebyli odsoudili nevinné;</verse>
				<verse number="8">vždyť pánem soboty je Syn člověka.“</verse>
				<verse number="9">Odtamtud pak odešel a přišel do jejich synagogy.</verse>
				<verse number="10">A hle, (byl tam) člověk s uschlou rukou. I otázali se ho, aby ho mohli obžalovat: „Je dovoleno v sobotu uzdravovat?“</verse>
				<verse number="11">A on jim řekl: „Má-li někdo z vás jednu ovci a ona spadne v sobotu do jámy, neuchopí ji a nevytáhne?</verse>
				<verse number="12">Oč cennější je člověk než ovce! Proto je dovoleno v sobotu dobře činit.“</verse>
				<verse number="13">Tu řekne tomu člověkovi: „Vztáhni ruku!“I vztáhl, a byla zase zdravá jako druhá.</verse>
				<verse number="14">Farizeové však vyšli a radili se proti němu, jak by ho zahubili.</verse>
				<verse number="15">A když (to) Ježíš poznal, odešel odtamtud. A mnoho lidí šlo za ním; i uzdravil je všechny</verse>
				<verse number="16">a přikázal jim, aby ho nerozhlašovali,</verse>
				<verse number="17">aby se splnilo, co řekl prorok Izaiáš:</verse>
				<verse number="18">Hle, můj služebník, kterého jsem vyvolil, můj miláček, v kterém mám své zalíbení. Vložím svého ducha na něj a ohlásí právo národům.</verse>
				<verse number="19">Nebude se přít ani křičet, aniž kdo uslyší jeho hlas na ulicích.</verse>
				<verse number="20">Nalomený rákos nedolomí a doutnající knot neuhasí, dokud nepřivede spravedlnost k vítězství.</verse>
				<verse number="21">A v jeho jméno budou doufat národy.</verse>
				<verse number="22">Tehdy byl k němu přiveden člověk posedlý zlým duchem, slepý a němý. I uzdravil ho, takže ten němý mluvil a viděl.</verse>
				<verse number="23">Všechen zástup lidu žasl a pravil: „Není to Davidův syn'?“</verse>
				<verse number="24">Když to však slyšeli farizeové, řekli: „Tenhle vyhání zlé duchy jen s pomocí Beelzebula, knížete zlých duchů.“</verse>
				<verse number="25">Ale (on) znal jejich myšlenky a řekl jim: „Každé království uvnitř rozdvojené zpustne a žádné město ani žádný dům uvnitř rozdvojený neobstojí.</verse>
				<verse number="26">A vyhání-li satan satana, je rozdvojen proti sobě; jak tedy obstojí jeho království?</verse>
				<verse number="27">A jestliže já vyháním zlé duchy s pomocí Beelzebula, s čí vyhánějí vaši synové? Proto oni budou vašimi soudci.</verse>
				<verse number="28">Ale vyháním-li já zlé duchy Duchem Božím, pak se k vám dostalo Boží království.</verse>
				<verse number="29">Nebo jak může někdo vniknout silákovi do domu a uloupit mu nářadí, nesváže-li nejdříve siláka, a potom vyloupí jeho dům?</verse>
				<verse number="30">Kdo není se mnou, je proti mně, a kdo neshromažduje se mnou, rozhazuje.</verse>
				<verse number="31">Proto vám pravím: Každý hřích i rouhání bude lidem odpuštěno, ale rouhání proti Duchu nebude odpuštěno.</verse>
				<verse number="32">A řekne-li kdo slovo proti Synu člověka, bude mu odpuštěno; ale kdo bude mluvit proti Duchu svatému, tomu nebude odpuštěno ani na tomto světě, ani na onom.</verse>
				<verse number="33">Buď udělejte strom dobrým, a jeho ovoce (bude) dobré, nebo udělejte strom špatným, a jeho ovoce (bude) špatné; strom se totiž poznává po ovoci.</verse>
				<verse number="34">Plemeno zmijí! Jak můžete mluvit dobré věci, když jste špatní? Vždyť ústa mluví z toho, čím srdce oplývá.</verse>
				<verse number="35">Dobrý člověk z dobré pokladnice vynáší věci dobré, a špatný člověk ze špatné pokladnice vynáší věci špatné.</verse>
				<verse number="36">A pravím vám: Z každého neužitečného slova, které lidé pronesou, budou se odpovídat v den soudu.</verse>
				<verse number="37">Neboť ze svých slov budeš ospravedlněn a ze svých slov budeš odsouzen.“</verse>
				<verse number="38">Tehdy na to řekli někteří z vykladatelů Písma a farizeů: „Mistře, chceme od tebe vidět znamení“.</verse>
				<verse number="39">A on jim odpověděl: „Zlé a cizoložné pokolení hledá znamení, ale znamení mu nebude dáno, leč znamení proroka Jonáše.</verse>
				<verse number="40">Jako totiž Jonáš byl v břiše ryby tři dni a tři noci, tak bude Syn člověka v nitru země tři dni a tři noci.</verse>
				<verse number="41">Ninivští muži vstanou při soudu s tímto pokolením a odsoudí je, neboť dělali pokání na Jonášovo kázání, a hle, tu je více než Jonáš!</verse>
				<verse number="42">Královna z Jihu vstane při soudu s tímto pokolením a odsoudí je, neboť přišla ze vzdálených končin země naslouchat Šalomounově moudrosti, a hle, tu je více než Šalomoun!“</verse>
				<verse number="43">“Když nečistý duch vyjde z člověka, chodí po vyprahlých místech a hledá odpočinutí, ale nenachází.</verse>
				<verse number="44">Tu řekne: ´Vrátím se do svého domu, odkud jsem vyšel'. A když přijde, nalezne ho prázdný, zametený a vyzdobený.</verse>
				<verse number="45">Tu jde, přibere si jiných sedm duchů, horších než je sám, i vejdou a přebývají tam. A poslední věci onoho člověka bývají horší než první. Tak se stane i tomuto zlému pokolení.“</verse>
				<verse number="46">Když ještě mluvil k zástupům, hle, jeho matka a bratři stáli venku a dožadovali se rozmluvy s ním.</verse>
				<verse number="47">[Kdosi mu proto řekl: „Hle, tvá matka a tvoji bratři stojí venku a chtějí s tebou mluvit.“]</verse>
				<verse number="48">Ale on odpověděl tomu, kdo ho upozornil: „Kdo je (to) má matka a kdo jsou moji bratři?“</verse>
				<verse number="49">A ukázal rukou na své učedníky a řekl: „Hle, má matka a moji bratři!</verse>
				<verse number="50">Neboť každý, kdo činí vůli mého Otce v nebesích, to je můj bratr, sestra i matka.“</verse>
			</chapter>
			<chapter number="13">
				<verse number="1">Onoho dne vyšel Ježíš z domu a sedl si u moře.</verse>
				<verse number="2">I shromáždilo se u něho velmi mnoho lidí, a proto vstoupil na loď a posadil se. Celý zástup pak stál na břehu</verse>
				<verse number="3">a on k nim mluvil mnoho v podobenstvích: „Hle, vyšel rozsévač rozsévat.</verse>
				<verse number="4">A jak rozséval, padla některá (zrna) vedle cesty. A přiletěli ptáci a sezobali je.</verse>
				<verse number="5">Jiná pak padla na skalnatou zem, kde neměla mnoho půdy, a hned vzešla, protože neměla hlubokou prst.</verse>
				<verse number="6">Ale když vyšlo slunce, sežehlo je, a poněvadž neměla kořen, uschla.</verse>
				<verse number="7">Jiná zase padla do trní; a trní vyrostlo a udusilo je.</verse>
				<verse number="8">Jiná však padla do dobré půdy a dávala užitek stonásobný, jiná šedesátinásobný, jiná třicetinásobný.</verse>
				<verse number="9">Kdo má uši, poslouchej!“</verse>
				<verse number="10">A přistoupili učedníci a řekli mu: „Proč k nim mluvíš v podobenstvích?“</verse>
				<verse number="11">A odpověděl jim: „Protože vám je dáno znáti tajemství nebeského království, ale jim (to) dáno není.</verse>
				<verse number="12">Tomu totiž, kdo má, bude dáno a bude mít hojnost. Ale tomu, kdo nemá, bude odňato i to, co má.</verse>
				<verse number="13">Proto k nim mluvím v podobenstvích, protože se dívají, a nevidí, poslouchají, a neslyší ani nerozumějí.</verse>
				<verse number="14">Tak se na nich plní Izaiášovo proroctví, které zní: Budete poslouchat, ale neporozumíte, budete se dívat, ale neuvidíte.</verse>
				<verse number="15">Neboť ztučnělo srdce tohoto lidu a stali se nedoslýchavými; a zavřeli oči, aby očima neviděli a ušima neslyšeli a srdcem nechápali a neobrátili se a abych je neuzdravil.</verse>
				<verse number="16">Ale vaše oči jsou blažené, že vidí, a vaše uši, že slyší.</verse>
				<verse number="17">Neboť vpravdě vám pravím, že mnoho proroků a spravedlivých toužilo vidět, co vidíte, a neviděli, a slyšet, co slyšíte, a neslyšeli.“</verse>
				<verse number="18">„Vy tedy poslyšte podobenství o rozsévači.</verse>
				<verse number="19">Když někdo slyší slovo o království, a nechápe, přichází Zlý a uchvacuje, co bylo v jeho srdci zaseto; to je ten, jenž byl zaset vedle cesty.</verse>
				<verse number="20">Kdo však byl zaset do skalnaté země, je ten, kdo poslouchá to slovo a hned je s radostí přijímá.</verse>
				<verse number="21">Nemá však v sobě kořen, nýbrž je chvilkový, neboť když nastane soužení nebo pronásledování pro to slovo, hned poklesne.</verse>
				<verse number="22">Kdo byl pak zaset do trní, je ten, kdo poslouchá slovo, ale starost o tento svět a klam bohatství dusí to slovo, a tak se stává neplodným.</verse>
				<verse number="23">Kdo však byl zaset do dobré země, je ten, kdo poslouchá to slovo, chápe je a přináší plody, jeden sto, jiný šedesát, jiný zase třicet.“</verse>
				<verse number="24">Jiné podobenství jim předložil takto: „Nebeské království se podobá člověku, který zasel dobré semeno na svém poli.</verse>
				<verse number="25">Ale zatím co lidé spali, přišel jeho nepřítel, zasel koukol mezi pšenici a odešel.</verse>
				<verse number="26">Když osení vyrostlo a ukazovalo plodný, tehdy se objevil i koukol.</verse>
				<verse number="27">Tu přišli hospodářovi služebníci a řekli mu: ´Pane, což jsi nezasel dobré semeno na svém poli? Odkud má tedy koukol?´</verse>
				<verse number="28">On jim pravil: ´Nepřítel to udělal'. A služebníci mu řekli: ´Chceš-li, půjdeme a sebereme ho'.</verse>
				<verse number="29">On však řekl: ´Ne; abyste při sbírání koukolu nevytrhli s ním (také) pšenici.</verse>
				<verse number="30">Nechtě obojí růst spolu až do žní, a v době žní řeknu žencům: Seberte nejprve koukol a svažte ho do snopků k spálení; pšenici pak shromážděte do mé stodoly.“</verse>
				<verse number="31">Jiné podobenství jim předložil tak to: „Nebeské království je podobno hořčičnému zrnku, které člověk vzal a zasel na svém poli.</verse>
				<verse number="32">Ono je sice nejmenší mezi všemi semeny, ale když vyroste, je větší než (všechny) rostliny a stává se stromem, takže přilétají nebeští ptáci a usazují se v jeho větvích.“</verse>
				<verse number="33">Pověděl jim jiné podobenství: „Podobno je nebeské království kvasu, který vzala žena a zamíchala do tří měřic mouky, až všecko zkynulo.“</verse>
				<verse number="34">Toto všechno mluvil Ježíš k zástupům v podobenstvích a bez podobenství k nim nemluvil,</verse>
				<verse number="35">aby se splnilo, co řekl prorok: Otevřu ústa v podobenstvích, vyhlásím věci, skryté od stvoření světa.</verse>
				<verse number="36">Potom rozpustil zástupy a přišel do domu. A přistoupili k němu jeho učedníci se slovy: „Vylož nám to podobenství o koukolu na poli!“</verse>
				<verse number="37">On jim na to řekl: „Rozsévač dobrého semene je Syn člověka,</verse>
				<verse number="38">pole je svět. Dobré símě jsou účastníci království, koukol však jsou ti, kdo jsou propadlí zlému.</verse>
				<verse number="39">Nepřítel, který ho zasel, je ďábel. Žeň je skonání věku, ženci pak jsou andělé.</verse>
				<verse number="40">Jako se tedy koukol sbírá a spaluje ohněm, tak bude při skonání věku.</verse>
				<verse number="41">Syn člověka, pošle své anděly, ti seberou z jeho království všechna pohoršení a pachatele nepravosti</verse>
				<verse number="42">a uvrhnou je do ohnivé pece; tam bude pláč a skřípání zuby.</verse>
				<verse number="43">Tehdy budou spravedliví zářit jako slunce v království svého Otce. Kdo má uši, poslouchej!“</verse>
				<verse number="44">„Podobno je nebeské království pokladu skrytému v poli. Člověk, který ho nalezne, zakope ho a pln radosti z něho jde, prodá všechno, co má, a ono pole koupí.“</verse>
				<verse number="45">Dále je podobno nebeské království kupci, který hledá krásné perly.</verse>
				<verse number="46">A když nalezne jednu drahocennou perlu, odejde a prodá všechno, co má, a koupí ji.“</verse>
				<verse number="47">“ Opět je podobno nebeské království síti spuštěné do moře, která zahrnuje všechny druhy (ryb).</verse>
				<verse number="48">Když se naplní, vytáhnou ji na břeh, posadí se a dobré ryby vyberou do nádob, špatné však vyhodí.</verse>
				<verse number="49">Tak bude při skonání věku: vyjdou andělé a oddělí zlé od spravedlivých</verse>
				<verse number="50">a uvrhnou je do ohnivé pece. Tam bude pláč a skřípání zuby.“</verse>
				<verse number="51">„Rozuměli jste tomu všemu? „Řeknou mu: „Ano.“</verse>
				<verse number="52">Řekl jim: „Pak každý vykladatel Písma, který je zběhlý v učení o nebeském království, je podoben hospodáři, který vynáší ze své komory věci nové i staré.“</verse>
				<verse number="53">Když Ježíš skončil tato podobenství, vzdálil se odtamtud.</verse>
				<verse number="54">A přišel do své otčiny a učil je v jejich synagoze, takže žasli a pravili: „Odkud on má takovou moudrost a ty zázraky“?</verse>
				<verse number="55">Což to není syn tesařův? Což se nejmenuje jeho matka Maria a nejsou Jakub, Josef, Šimon a Juda jeho bratři?</verse>
				<verse number="56">A nejsou u nás všechny jeho sestry? Odkud to tedy všecko má?</verse>
				<verse number="57">A pohoršovali se nad ním. Ale Ježíš jim řekl: „Prorok není bez úcty, leda ve své otčině a ve svém domě“.</verse>
				<verse number="58">A pro jejich nevěru neučinil tam mnoho zázraků.</verse>
			</chapter>
			<chapter number="14">
				<verse number="1">V onom čase uslyšel tetrarcha Herodes zprávu o Ježíšovi.</verse>
				<verse number="2">A řekl svým dvořanům: „To je Jan Křtitel. On vstal z mrtvých, a proto v něm působí zázračná moc.“</verse>
				<verse number="3">Herodes totiž jal Jana, spoutal ho a vsadil do žaláře kvůli Herodiadě, manželce svého bratra Filipa.</verse>
				<verse number="4">Neboť Jan mu říkal: „Není ti dovoleno mít ji za ženu.“</verse>
				<verse number="5">Rád by ho byl zabil, ale bál se lidu, protože ho pokládali za proroka.</verse>
				<verse number="6">Ale v den Herodových narozenin tančila před nimi Herodiadina dcera a zalíbila se Herodovi.</verse>
				<verse number="7">Proto jí s přísahou slíbil, že jí dá, oč ho požádá.</verse>
				<verse number="8">Ona pak, předem navedená svou matkou, pravila: „Dej mi tu na míse hlavu Jana Křtitele.“</verse>
				<verse number="9">A král se zarmoutil; ale pro přísahu a pro ty, kteří s ním stolovali, nařídil (ji) dát.</verse>
				<verse number="10">I poslal a sťal Jana ve vězení.</verse>
				<verse number="11">Jeho hlava byla přinesena na míse a dána dívce a ta ji donesla své matce.</verse>
				<verse number="12">Přišli pak jeho učedníci, vzali tělo a pohřbili je; potom odešli a oznámili to Ježíšovi.</verse>
				<verse number="13">Když to Ježíš uslyšel, odebral se odtamtud na lodi na osamělé místo do ústraní. Jakmile o tom uslyšely zástupy, šly za ním z měst pěšky.</verse>
				<verse number="14">On vystoupil, a když spatřil velký zástup, slitoval se nad nimi a uzdravil jejich nemocné.</verse>
				<verse number="15">Večer k němu přistoupili učedníci se slovy: „Tohle místo je osamělé a čas pokročil. Rozpusť tedy zástupy, ať se rozejdou po vesnicích nakoupit si pokrmů.“</verse>
				<verse number="16">Ale Ježíš jim řekl: „Nemusejí odcházet; dejte jim jíst vy!“</verse>
				<verse number="17">Odpovědí mu: „Nemáme tady než pět chlebů a dvě ryby.“</verse>
				<verse number="18">On řekl: „Přineste mi je sem!“</verse>
				<verse number="19">A když rozkázal zástupu uložit se na trávu, vzal pět chlebů a dvě ryby, vzhlédl k nebi, požehnal, rozlámal a dal chleby učedníkům a učedníci zástupům.</verse>
				<verse number="20">I jedli všichni a nasytili se. Sebrali pak zbytky, plných dvanáct košů drobtů.</verse>
				<verse number="21">Těch, kdo jedli, bylo na pět tisíc mužů, mimo ženy a děti.</verse>
				<verse number="22">A (Ježíš) hned přiměl učedníky, aby vstoupili na loď a předjeli ho na druhý břeh, než rozpustí zástupy.</verse>
				<verse number="23">A když zástupy rozpustil, vystoupil na horu, aby se pomodlil v soukromí. Když nastal večer, byl tam samoten.</verse>
				<verse number="24">Zatím loď byla už vzdálena mnoho honů od země a byla zmítána vlnami, neboť byl opačný vítr.</verse>
				<verse number="25">O čtvrté noční hlídce přišel k nim jak kráčel po moři.</verse>
				<verse number="26">Když ho učedníci spatřili kráčet po moři, poděsili se a říkali: „Je to přízrak!“a strachem vykřikli.</verse>
				<verse number="27">Ale Ježíš k nim najednou promluvil: „Vzmužte se, já jsem to, nebojte se!“</verse>
				<verse number="28">Petr však odpověděl: „Pane, jsi-li to ty, rozkaž mi, ať přijdu k tobě po vodě.“</verse>
				<verse number="29">A on řekl: „Pojď. „I vystoupil Petr z lodi, kráčel po vodě a přišel k Ježíšovi.</verse>
				<verse number="30">Když však pozoroval silný vítr, bál se; i počal tonout a vykřikl: „Pane, zachraň mě!“</verse>
				<verse number="31">A Ježíš hned vztáhl ruku, zachytil ho a řekl: „Malověrný, proč jsi pochyboval?“</verse>
				<verse number="32">Jakmile vstoupili na loď, vítr přestal.</verse>
				<verse number="33">Ti pak, kteří byli na lodi, po klonili se mu a pravili: „Vpravdě jsi Boží Syn.“</verse>
				<verse number="34">Potom se přeplavili a přišli na zem ke Genesaretu.</verse>
				<verse number="35">A když ho poznali muži z onoho místa, poslali do celého toho okolí. I přinesli mu všechny nemocné</verse>
				<verse number="36">a prosili ho, aby se směli dotknout aspoň lemu jeho roucha; a všichni, kteří se dotkli, uzdravili se.</verse>
			</chapter>
			<chapter number="15">
				<verse number="1">Tu přijdou k Ježíšovi farizeové a vykladatelé Písma z Jerusalema a praví:</verse>
				<verse number="2">„Proč tvoji učedníci přestupují podání starších? Neboť si nemyjí ruce, když jedí chléb.“</verse>
				<verse number="3">On jim však na to odpověděl: „Proč zase vy přestupujete Boží nařízení pro podání svoje?</verse>
				<verse number="4">Bůh totiž řekl: Cti otce a matku a Kdo bude zlořečit otci nebo matce, ať zemře.</verse>
				<verse number="5">Vy však pravíte: ´Kdo řekne otci nebo matce: (Bohu) obětuji, čím bych ti měl pomáhat,</verse>
				<verse number="6">není už povinen podporovat svého otce nebo svou matku´. Tak jste zrušili slovo Boží svým podáním.</verse>
				<verse number="7">Pokrytci! Dobře o vás prorokoval Izaiáš:</verse>
				<verse number="8">Tento lid mě ctí ústy, ale jejich srdce je ode mne daleko.</verse>
				<verse number="9">Než marně mě ctí, protože učí příkazům lidským“.</verse>
				<verse number="10">A k zástupům, které přivolal, řekl: „Slyšte a rozumějte!</verse>
				<verse number="11">Neposkvrňuje člověka to, co vchází do úst, nýbrž co z úst vychází, to poskvrňuje člověka“.</verse>
				<verse number="12">Tu k němu přistoupili učedníci a řekli mu: „Víš, že se farizeové pohoršili, když slyšeli tu řeč!“</verse>
				<verse number="13">Ale on jim odpověděl: „Každá sazenice, kterou nezasadil můj nebeský Otec, bude s kořenem vytržena.</verse>
				<verse number="14">Nechte je! Jsou to slepí vůdcové slepých. Jestliže však slepec vede slepce, oba spadnou do jámy.“</verse>
				<verse number="15">Petr mu na to řekl: „Vylož nám to podobenství!“</verse>
				<verse number="16">On pravil: „I vy jste ještě nechápaví?</verse>
				<verse number="17">Nechápete, že všechno, co vchází do úst, jde do břicha a vypouští se do stoky?</verse>
				<verse number="18">Co však vychází z úst, jde ze srdce, a to poskvrňuje člověka.</verse>
				<verse number="19">Vždyť ze srdce vycházejí špatné úsudky, vraždy, cizoložství, smilstva, krádeže, křivá svědectví, rouhání.</verse>
				<verse number="20">Tyto věci poskvrňují člověka. Ale jíst neumytýma rukama, to neposkvrňuje člověka.“</verse>
				<verse number="21">Odtamtud šel Ježíš dále a odebral se do území tyrského a sidonského.</verse>
				<verse number="22">A hle, kananejská žena, který vyšla z onoho kraje, křičela: „Smiluj se nade mnou, Pane, Synu Davidův! Má dcera je krutě trápena zlým duchem.“</verse>
				<verse number="23">Ale on jí neodpověděl (ani) slovo. I přistoupili jeho učedníci a prosili ho: „Propusť ji, vždyť za námi křičí“.</verse>
				<verse number="24">Ale on odpověděl: „Jsem poslán jen k ovcím, které zahynuly z izraelského domu.“</verse>
				<verse number="25">Ona však přišla, klaněla se mu a řekla: „Pane, pomoz mi!“</verse>
				<verse number="26">A on jí odpověděl: „Není dobré vzít chléb dětem a hodit jej psíkům.“</verse>
				<verse number="27">Než ona řekla: „Ovšem, Pane, ale i psíci jedí z drobtů, které padají se stolu jejich pánů“.</verse>
				<verse number="28">Tehdy jí Ježíš odpověděl: „Ženo, veliká je tvá víra. Staň se ti, jak si přeješ!“A od oné hodiny její dcera byla uzdravena.</verse>
				<verse number="29">Odtamtud se Ježíš vzdálil a přišel ke Galilejskému moři. Pak vystoupil na horu a posadil se tam.</verse>
				<verse number="30">I přišly k němu četné zástupy a měly s sebou chromé, zmrzačené, slepé, němé a mnoho jiných a vrhali mu je k nohám. A uzdravil je,</verse>
				<verse number="31">takže se zástupy divily, když pozorovaly, jak němí mluví, zmrzačení jsou zdrávi, chromí chodí, slepí vidí; a velebily izraelského Boha.</verse>
				<verse number="32">Ježíš pak přivolal své učedníky a promluvil k nim: „Je mi líto zástupu, neboť už tři dni prodlévají se mnou a nemají co jíst. A nechci je pustit hladové, aby cestou nezemdleli.“</verse>
				<verse number="33">I řeknou mu učedníci: „Kde bychom my vzali na poušti tolik chlebů, abychom mohli nasytit zástup tak veliký?“</verse>
				<verse number="34">A Ježíš se jich otáže: „Kolik chlebů máte? „Oni řekli: „Sedm a několik rybiček.“</verse>
				<verse number="35">I rozkázal zástupu, aby se rozsadil po zemi,</verse>
				<verse number="36">vzal těch sedm chlebů a ty ryby, vzdal díky, rozlámal a dával učedníkům a učedníci lidu.</verse>
				<verse number="37">I jedli všichni a nasytili se. A z toho, co zbylo, nasbírali plných sedm košů drobtů.</verse>
				<verse number="38">Těch, kdo jedli, bylo čtyři tisíce mužů, mimo ženy a děti.</verse>
				<verse number="39">Potom rozpustil zástup, vstoupil na loď a přijel do magadanské krajiny.</verse>
			</chapter>
			<chapter number="16">
				<verse number="1">Přistoupili k němu farizeové a sadduceové a pokušitelsky ho žádali, aby jim ukázal znamení s nebe.</verse>
				<verse number="2">Ale on jim odpověděl takto: „Večer říkáte: ´Bude pěkně, neboť nebe se červená´,</verse>
				<verse number="3">a ráno: ´Dnes bude bouře, neboť nebe temně rudne´. Vzhled nebe umíte tedy rozeznat, ale znamení časů (poznat) nedovedete?</verse>
				<verse number="4">Pokolení zlé a cizoložné hledá znamení, a nebude mu dáno znamení, leč znamení Jonášovo.“A nechal je a odešel.</verse>
				<verse number="5">Potom přešli jeho učedníci na druhý břeh a zapomněli si vzít chleby.</verse>
				<verse number="6">A Ježíš jim řekl: „Dejte pozor a varujte se kvasu farizejského a sadducejského!“</verse>
				<verse number="7">Ale oni uvažovali mezi sebou a řekli: „(To proto), že jsme nevzali chleby.</verse>
				<verse number="8">Ježíš to poznal a řekl: „Proč uvažujete mezi sebou, malověrní, že jste nevzali chleby?</verse>
				<verse number="9">Ještě nerozumíte? A nepamatujete se na těch pět chlebů pro pět tisíc lidí, a kolik košů jste nasbírali?</verse>
				<verse number="10">Ani na těch sedm chlebů pro čtyři tisíce, a kolik mošen jste nasbírali?</verse>
				<verse number="11">Proč nechápete, že to neplatí o chlebech, když jsem řekl: ´Varujte se kvasu farizejského a sadducejského'?“</verse>
				<verse number="12">Tehdy porozuměli, že jim neřekl, aby se varovali kvasu na chléb, nýbrž farizejského a sadducejského učení.</verse>
				<verse number="13">Ježíš pak přišel do kraje Caesareje Filipovy a tázal se svých učedníků: „Za koho lidé pokládají Syna člověka!“</verse>
				<verse number="14">A oni řekli: „Jedni za Jana Křtitele, jiní za Eliáše, jiní zase za Jeremiáše nebo jednoho z proroků.“</verse>
				<verse number="15">Řekne jim: „A za koho mě pokládáte vy?“</verse>
				<verse number="16">Simon Petr odpověděl: „Ty jsi Mesiáš, Syn Boha živého“.</verse>
				<verse number="17">Ježíš pak mu na to řekl: „Blažený jsi, Šimone, synu Jonášův, neboť to ti nezjevilo tělo a krev, nýbrž můj Otec v nebesích.</verse>
				<verse number="18">A já ti pravím: Ty jsi Petr - Skála a na té skále zbuduji svou Církev a pekelné brány ji nepřemohou.</verse>
				<verse number="19">Tobě dám klíče od nebeského království, a cokoli svážeš na zemi, bude svázáno i na nebi, a cokoli rozvážeš na zemi, bude rozvázáno i na nebi.“</verse>
				<verse number="20">Potom přikázal učedníkům, aby nikomu neříkali, že on je Mesiáš.</verse>
				<verse number="21">Od té chvíle počal Ježíš Kristus svým učedníkům ukazovat, že musí jít do Jerusalema, mnoho trpět od starších, veleknězi a vykladatelů Písma, být zabit a třetí den vstát.</verse>
				<verse number="22">Petr však ho vzal stranou a počal mu naléhavě domlouvat: „Uchovej Bůh, Pane! To se ti nestane!“</verse>
				<verse number="23">Ale on se obrátil a řekl Petrovi: „Jdi mi s očí, pokušiteli! Překážíš mi, protože nemáš na mysli věci Boží, nýbrž věci lidské!“</verse>
				<verse number="24">Tehdy Ježíš řekl svým učedníkům: „Kdo chce za mnou přijít, zapři se, vezmi svůj kříž a následuj mě.</verse>
				<verse number="25">Neboť kdo by chtěl svůj život zachránit, ztratí ho, a kdo ztratí svůj život kvůli mně, nalezne ho.</verse>
				<verse number="26">Vždyť co prospěje člověku, získá-li celý svět, ale svou duši zahubí? Anebo co dá člověk výměnou za svou duši?</verse>
				<verse number="27">Syn člověka zajisté přijde v slávě svého Otce se svými anděly, a tehdy odplatí každému podle jeho skutků.</verse>
				<verse number="28">Vpravdě vám pravím: Někteří z těch, co zde stojí, neumřou, dokud neuzří Syna člověka přicházet v jeho království.“</verse>
			</chapter>
			<chapter number="17">
				<verse number="1">Po šesti dnech vezme Ježíš Petra, Jakuba a jeho bratra Jana a vyvede je na vysokou horu do soukromí;</verse>
				<verse number="2">a proměnil se před nimi. Tvář mu zazářila jako slunce a šat měl bílý jako světlo.</verse>
				<verse number="3">A hle, ukázal se jim Mojžíš a Eliáš a rozmlouvali s ním.</verse>
				<verse number="4">Petr na to řekl Ježíšovi: „Pane, je nám tady dobře. Chceš-li, postavím zde tři stany: jeden tobě, jeden Mojžíšovi a jeden Eliášovi.“</verse>
				<verse number="5">Když ještě mluvil, zastínil je světlý oblak, a hle, z oblaku se ozval hlas: „Toto je můj milovaný Syn, v něm jsem si zalíbil; poslouchejte ho!“</verse>
				<verse number="6">Když to učedníci slyšeli, padli na tvář a velmi se báli.</verse>
				<verse number="7">Ježíš k nim přistoupil, dotkl se jich a řekl jim: „Vstaňte a nebojte se!“</verse>
				<verse number="8">Když vzhlédli, neviděli nikoho než jenom samotného Ježíše.</verse>
				<verse number="9">Když sestupovali s hory, přikázal jim Ježíš: „Nikomu neříkejte o tom vidění, dokud Syn člověka nevstane z mrtvých.“</verse>
				<verse number="10">A jeho učedníci se ho tázali: „Proč tedy říkají vykladatelé Písma, že nejprve má přijít Eliáš?“</verse>
				<verse number="11">On odpověděl: „Eliáš ovšem přijde a obnoví všechno.</verse>
				<verse number="12">Ale pravím vám, že Eliáš už přišel, a nepoznali ho, nýbrž učinili s ním, co chtěli. Tak i Syn člověka bude od nich trpět.“</verse>
				<verse number="13">Tehdy učedníci pochopili, že jim to řekl o Janu Křtiteli.</verse>
				<verse number="14">Když přišli k zástupu, přistoupil k němu člověk, padl před ním na kolena</verse>
				<verse number="15">a řekl: „Pane, slituj se nad mým synem, neboť je náměsíčný a zle se trápí; často totiž padá do ohně a často do vody.</verse>
				<verse number="16">A přivedl jsem ho k tvým učedníkům, a nemohli ho uzdravit“.</verse>
				<verse number="17">Ježíš pak odpověděl: „Ó nevěřící a zvrhlé pokolení! Jak dlouho ještě budu s vámi? Jak dlouho mám vás snášet? Přiveďte mi ho sem!“</verse>
				<verse number="18">I pohrozil mu Ježíš, a zlý duch z něho vyšel, ten chlapec pak byl od oné chvíle zdráv.</verse>
				<verse number="19">Tu přistoupili učedníci v soukromí k Ježíšovi a řekli: „Proč my jsme ho nemohli vyhnat?“</verse>
				<verse number="20">A on jim praví: „Pro svou malou víru. Vpravdě totiž vám pravím: Budete-li mít víru jako hořčičné zrnko, řeknete této hoře: ´Přejdi odtud tam!´, a přejde, a nic vám nebude nemožné.“</verse>
				<verse number="21">null</verse>
				<verse number="22">Zdržovali se pak v Galileji a Ježíši jim řekl: „Syn člověka bude vydán lidem do rukou</verse>
				<verse number="23">a oni ho zabijí, ale třetí den vstane.“ A zarmoutili se velice.</verse>
				<verse number="24">A když přišli do Kafarnaa, přistoupili výběrčí dvoudrachem k Petrovi a řekli: „Váš mistr nezaplatí dvoudrachmu?“</verse>
				<verse number="25">Praví: „Zaplatí!“ Když vešel do domu, Ježíš ho předešel otázkou: „Co myslíš, Šimone, od koho vybírají králové země clo nebo daň? Od vlastních synu, či od cizích?“</verse>
				<verse number="26">Na jeho odpovědi: „Od cizích“ řekl mu Ježíš: „Tedy synové jsou svobodní.</verse>
				<verse number="27">Abychom je však nepohoršili, jdi k moři, vhoď udici, a první rybu, která se chytí, vezmi, otevři jí ústa, a najdeš stater; vezmi ho a dej jim za mne i za sebe.</verse>
			</chapter>
			<chapter number="18">
				<verse number="1">V té chvíli přistoupili učedníci k Ježíšovi a pravili: „Nuže, kdo je největší v nebeském království?</verse>
				<verse number="2">I přivolal dítě, postavil je doprostřed mezi ně</verse>
				<verse number="3">a řekl: „Vpravdě vám pravím: neobrátíte-li se a nestanete-li se jako děti, nevejdete do nebeského království.</verse>
				<verse number="4">Kdo se tedy poníží jako toto dítě, ten bude největší v nebeském království.</verse>
				<verse number="5">A kdo přijme jedno takové dítě v mém jménu, mne přijímá.</verse>
				<verse number="6">Kdo však pohorší jedno z těchto maličkých, které ve mne věří, tomu by bylo lépe, aby mu byl pověšen na krk mlýnský kámen a aby byl potopen do mořské hlubiny.</verse>
				<verse number="7">Běda světu pro pohoršení! Pohoršení sice musejí přicházet, ale běda tomu člověku, skrze kterého pohoršení přichází.</verse>
				<verse number="8">Je-li ti však tvoje ruka nebo noha kamenem úrazu, usekni ji a odhoď od sebe! Lépe je pro tebe, abys vešel do života jednoruký nebo chromý, než abys měl obě ruce nebo obě nohy, a byl uvržen do věčného ohně.</verse>
				<verse number="9">A jestliže je ti tvé oko kamenem úrazu, vylup je a odvrhni od sebe! Lépe je pro tebe, abys jednooký vešel do života, než abys měl obě oči, a byl vržen do pekelného ohně.</verse>
				<verse number="10">Hleďte, ať nepohrdáte žádným z těchto maličkých! Neboť vám pravím, že jejich andělé v nebesích stále hledí na tvář mého nebeského Otce“.</verse>
				<verse number="11">[Syn člověka přišel totiž spasit, co zahynulo.]</verse>
				<verse number="12">„Co myslíte? Kdyby měl někdo sto ovcí a jedna z nich by se zatoulala; nezanechal by těch devětadevadesát na horách a nešel hledat tu, která se zatoulala?</verse>
				<verse number="13">A podaří-li se mu ji nalézt, vpravdě vám pravím, že ze z ní raduje více než z devadesátidevíti, které se nezatoulaly.</verse>
				<verse number="14">Stejně ani není vůle vašeho Otce, který je v nebesích, aby zahynulo kterékoli z těchto maličkých.“</verse>
				<verse number="15">„Zhřeší-li proti tobě tvůj bratr, jdi a pokárej ho mezi čtyřma očima. Dá-li si od tebe říci, získal jsi svého bratra.</verse>
				<verse number="16">Nedá-li si však říci, přiber si ještě jednoho nebo dva, aby každá věc byla zajištěna výpovědí dvou nebo tří svědků.</verse>
				<verse number="17">Jestliže však je neuposlechne, pověz církvi. Neuposlechne li však ani církev, měj ho za pohana nebo celníka.</verse>
				<verse number="18">Vpravdě vám pravím: Cokoli svážete na zemi, bude svázáno na nebi, a cokoli rozvážete na zemi, bude rozvázáno na nebi.</verse>
				<verse number="19">Dále vpravdě vám pravím: Shodnou-li se dva z vás na zemi v modlitbě o kteroukoli věc, stane se jim od mého nebeského Otce.</verse>
				<verse number="20">Kde totiž jsou dva nebo tři shromážděni v mém jménu, tam jsem mezi nimi.“</verse>
				<verse number="21">Tu přistoupil Petr a řekl mu: „Pane, kolikrát mám odpustit svému bratru, když se proti mně prohřeší? Nanejvýš sedmkrát?“</verse>
				<verse number="22">Ježíš mu odpoví: „Nepravím ti, ´nanejvýš sedmkrát´, ale ´sedmdesátsedmkrát´.</verse>
				<verse number="23">Proto je nebeské království podobno králi, který chtěl vyúčtovat se svými služebníky.</verse>
				<verse number="24">A když začal účtovat, byl mu přiveden jeden, který mu byl dlužen deset tisíc hřiven.</verse>
				<verse number="25">Když neměl čím zaplatit, rozkázal pán prodat ho a i jeho manželku, děti a všechno, co měl, a (tím) zaplatit.</verse>
				<verse number="26">Tu mu ten služebník padne k nohám a prosí ho: ´Měj se mnou strpení, a všechno ti zaplatím´.</verse>
				<verse number="27">I slitoval se pán nad oním služebníkem, propustil ho a dluh mu odpustil.</verse>
				<verse number="28">Sotva však onen služebník vyšel, potkal jednoho ze svých spoluslužebníků, který mu byl dlužen sto denárů. I chytil ho a rdousil se slovy: ´Zaplať, co jsi dlužen!´</verse>
				<verse number="29">A jeho spoluslužebník padne na kolena a prosí ho: ´Měj se mnou strpení, a zaplatím ti´.</verse>
				<verse number="30">Než on nechtěl, nýbrž šel a vsadil ho do žaláře, dokud nezaplatí dluh.</verse>
				<verse number="31">Když jeho spoluslužebníci viděli, co se stalo, velmi se zarmoutili, šli a pověděli svému pánovi všechno, co se udalo.</verse>
				<verse number="32">I zavolá si ho jeho pán a řekne mu: ´Ničemný služebníku, celý dluh jsem ti odpustil, protože jsi mě prosil.</verse>
				<verse number="33">Neslušelo se tedy, aby ses i ty slitoval nad svým spoluslužebníkem, jako jsem se i já slitoval nad tebou?´</verse>
				<verse number="34">A rozhněval se jeho pán a odevzdal ho mučitelům, dokud mu nezaplatí celý dluh.</verse>
				<verse number="35">Tak i můj nebeský Otec učiní vám, neodpustíte-li každý svému bratru ze srdce.“</verse>
			</chapter>
			<chapter number="19">
				<verse number="1">Když Ježíš skončil tyto řeči, odebral se z Galileje a přišel do judského území za Jordánem.</verse>
				<verse number="2">Následovaly ho četné zástupy a on je tam uzdravil.</verse>
				<verse number="3">A přistoupili k němu farizeové a zkoušeli ho takto: „Může člověk propustit svou manželku z jakékoliv příčiny?´:</verse>
				<verse number="4">A on jim odpověděl: „Nečetli jste, že ten, který stvořil na počátku (lidi), učinil je jako muže a ženu</verse>
				<verse number="5">a pravil: Proto opustí člověk otce a matku a přilne k své manželce a ti dva budou jedno tělo?</verse>
				<verse number="6">Proto už nejsou dva, nýbrž jedno tělo. Co tedy Bůh spojil, člověk nerozlučuj!“</verse>
				<verse number="7">Řeknou mu: „Proč tedy Mojžíš přikazoval dát (ženě) propouštěcí listinu a propustit?“</verse>
				<verse number="8">Praví jim: „Mojžíš vám dovolil propouštět vaše manželky pro tvrdost vašeho srdce; avšak od počátku tomu tak nebylo.</verse>
				<verse number="9">Ale pravím vám: Kdo propustí svou manželku, vyjma cizoložství, a vezme si jinou, cizoloží; a kdo si vezme propuštěnou, cizoloží“.</verse>
				<verse number="10">Učedníci mu praví: „Je-li to takové mezi mužem a ženou, je lépe neženit se.“</verse>
				<verse number="11">On jim řekl: „Všichni nechápou toto slovo, nýbrž (jen ti), kterým je (to) dáno.</verse>
				<verse number="12">Jsou totiž neschopní k manželství, kteří se tak (už) narodili z matčina lůna; a jsou neschopní k manželství, které takovými učinili lidé; a jsou neschopní k manželství, kteří se takovými učinili sami pro nebeské království. Kdo může chápat, chápej!“</verse>
				<verse number="13">Tehdy mu přivedli děti, aby na ně vložil ruce a pomodlil se. Ale učedníci je plísnili.</verse>
				<verse number="14">Ježíš jim však řekl: „Nechte děti a nebraňte jim přijít ke mně, neboť takovým patří nebeské království.“</verse>
				<verse number="15">A když na ně vložil ruce, odešel odtamtud.</verse>
				<verse number="16">A hle, přistoupil k němu jeden (člověk) a řekl mu: „Mistře, co dobrého mám dělat, abych měl věčný život?“</verse>
				<verse number="17">A odpověděl mu: „Co se mě tážeš na dobré? Jediný je dobrý. Chceš-li však vejít do života, zachovávej přikázání.“</verse>
				<verse number="18">Řekne mu: „Která? „Ježíš tedy odpověděl: „Nezabiješ, nebudeš cizoložit, nebudeš krást, nebudeš křivě svědčit,</verse>
				<verse number="19">cti svého otce a svou matku a miluj svého bližního jako sám sebe.“</verse>
				<verse number="20">Praví mu mladík: „To všechno jsem zachoval. Co mi ještě chybí?“</verse>
				<verse number="21">Ježíš mu řekl: „Chceš-li být dokonalý, jdi, prodej svůj majetek a dej (to) chudým, a budeš mít poklad v nebi. Pak přijď a následuj mě!“</verse>
				<verse number="22">Když mladík uslyšel to slovo, odešel smuten, neboť měl značné jmění.</verse>
				<verse number="23">Ježíš pak řekl svým učedníkům: „Vpravdě vám pravím: Boháč vejde nesnadno do nebeského království.</verse>
				<verse number="24">A dále vám říkám: Spíše projde velbloud uchem jehly, než boháč (vejde) do nebeského království.“</verse>
				<verse number="25">Když (to) učedníci uslyšeli, velmi se divili a pravili: „Kdo tedy může být spasen?“</verse>
				<verse number="26">Ježíš na ně pohlédl a řekl jim: „U lidí je to nemožné, ale u Boha je všechno možné.“</verse>
				<verse number="27">Tehdy mu na to řekl Petr: „Hle, my jsme opustili všechno a šli jsme za tebou; čeho se nám tedy dostane?“</verse>
				<verse number="28">Ježíš jim řekl: „Vpravdě vám pravím, že vy, kteří jste mě následovali, při znovuzrození, až Syn člověka zasedne na svém velebném trůně, také vy budete sedět na dvanácti trůnech a budete soudit dvanáct izraelských kmenů.</verse>
				<verse number="29">A každý, kdo opustí domy, bratry, sestry, otce, matku, manželku, děti nebo pole pro mé jméno, obdrží stokrát víc a za podíl bude mít život věčný.“</verse>
				<verse number="30">„Mnozí pak první budou posledními a poslední prvními.</verse>
			</chapter>
			<chapter number="20">
				<verse number="1">Neboť podobno je nebeské království hospodáři, který vyšel časně zrána najmout dělníky na svou vinici.</verse>
				<verse number="2">Smluvil pak s dělníky denár na den a poslal je na svou vinici.</verse>
				<verse number="3">A když vyšel kolem tří hodin, viděl jiné nečinně stát na tržišti.</verse>
				<verse number="4">I řekl jim: ´Také vy jděte na mou vinici, a dám vám, co bude spravedlivé'.</verse>
				<verse number="5">Oni tedy odešli. A zase vyšel kolem hodiny šesté a deváté a učinil stejně.</verse>
				<verse number="6">Když vyšel kolem jedenácti a nalezl jiné, jak stojí, řekl jim: ´Co tu stojíte celý den nečinně?´</verse>
				<verse number="7">Praví mu: ´Nikdo nás nenajal´. Řekne jim: ´Jděte také vy na mou vinici´.</verse>
				<verse number="8">Když nastal večer, řekl pán vinice svému správci: ´Zavolej dělníky a dej jim mzdu, počínajíc posledními až po první'.</verse>
				<verse number="9">Když tedy přišli ti, kteří byli najati kolem jedenácti hodin, dostali po denáru.</verse>
				<verse number="10">Přišli pak i první a domnívali se, že dostanou více; ale také oni dostali po denáru.</verse>
				<verse number="11">Když ho přijali, reptali proti hospodářovi:</verse>
				<verse number="12">´Tihle poslední pracovali jedinou hodinu, a postavils je na roven nám, kteří jsme nesli tíhu dne i horko´.</verse>
				<verse number="13">Ale on odpověděl jednomu z nich: ´Příteli, nekřivdím ti. Což jsi se mnou nesmluvil denár?</verse>
				<verse number="14">Vezmi si své a jdi! Chci však i tomuto poslednímu dát stejně jako tobě.</verse>
				<verse number="15">Což nesmím ve svém dělat, co chci? Či je tvé oko zlé, že já jsem dobrý?´</verse>
				<verse number="16">Tak poslední budou prvními a první posledními.“</verse>
				<verse number="17">Když se Ježíš ubíral vzhůru do Jerusalema, vzal stranou dvanáct (učedníků) a cestou jim řekl:</verse>
				<verse number="18">„Hle, vystupujeme do Jerusalema a Syn člověka bude vydán velekněžím a vykladatelům Písma; i odsoudí ho k smrti</verse>
				<verse number="19">a vydají ho pohanům, aby se mu posmívali, bičovali ho a ukřižovali, ale třetí den vstane.“</verse>
				<verse number="20">Tehdy k němu přistoupila matka synů Zebedeových se svými syny, klaněla se mu a žádala ho o něco.</verse>
				<verse number="21">A on jí řekl: „Co si přeješ? „Praví mu: „Řekni, aby tito dva moji synové seděli v tvém království jeden po tvé pravici a druhý po tvé levici“.</verse>
				<verse number="22">Ježíš však na to řekl: „Nevíte, co žádáte. Můžete pít kalich, který já budu pít? „Odpovědí mu: „Můžeme.“</verse>
				<verse number="23">Řekne jim: „Můj kalich (sice) budete pít, avšak abyste mi seděli po pravici nebo po levici, to není mou věcí dát to, nýbrž je to pro ty, kterým to bylo připraveno od mého Otce.“</verse>
				<verse number="24">A když to uslyšelo deset, rozmrzeli se na ty dva bratry.</verse>
				<verse number="25">Tu Ježíš je přivolal a řekl: „Víte, že vládcové národů panují nad nimi a velcí na nich uplatňují svou moc.</verse>
				<verse number="26">Tak tomu nebude mezi vámi. Ale kdo by chtěl být mezi vámi velký, ať je vaším služebníkem;</verse>
				<verse number="27">a kdo by chtěl být mezi vámi první, ať je vaším otrokem.</verse>
				<verse number="28">Jako Syn člověka nepřišel, aby si dával sloužit, nýbrž aby sloužil a dal svůj život jako výkupné za mnohé.“</verse>
				<verse number="29">Když vycházeli z Jericha, provázel ho četný zástup.</verse>
				<verse number="30">A hle, dva slepci seděli u cesty, a když uslyšeli, že tudy jde Ježíš, zvolali: „Pane, smiluj se nad námi, Davidův synu!“</verse>
				<verse number="31">Ale zástup je okřikoval, aby mlčeli. Oni však ještě více volali: „Pane, smiluj se nad námi, Synu Davidův!“</verse>
				<verse number="32">Tu se Ježíš zastavil, zavolal je a řekl: „Co chcete, abych vám učinil?“</verse>
				<verse number="33">Praví mu: „Pane, ať se nám otevřou oči.“</verse>
				<verse number="34">Ježíš se slitoval, dotkl se jejich očí, a hned viděli a šli za ním.</verse>
			</chapter>
			<chapter number="21">
				<verse number="1">Když se přiblížili k Jerusalemu a přišli do Bethfage u Olivové hory, poslal Ježíš dva učedníky</verse>
				<verse number="2">a pravil jim: „Jděte do protější osady a hned naleznete přivázanou oslici a s ní oslátko. Odvažte je a přiveďte ke mně!</verse>
				<verse number="3">A řekne-li vám kdo co, řekněte: ´Pán je potřebuje´, a hned je propustí.“</verse>
				<verse number="4">To se stalo, aby se naplnilo, co praví prorok:</verse>
				<verse number="5">Řekněte Siónské dceři: Hle tvůj král ti přichází mírný, sedě na oslici, na osličím mláděti.</verse>
				<verse number="6">Učedníci tedy šli a udělali, jak jim Ježíš přikázal.</verse>
				<verse number="7">Přivedli oslici a oslátko, prostřeli na ně své pláště a (on) se na ně posadil.</verse>
				<verse number="8">Přemnozí ze zástupu pak prostřeli své pláště na cestu, jiní zase sekali větve se stromů a pokladli jimi cestu.</verse>
				<verse number="9">Zástupy, které byly napřed a které šly za ním, volaly: „Hosana Davidovu synu! Požehnaný, který přichází ve jménu Páně, hosana na výsostech!“</verse>
				<verse number="10">A když vjel do Jerusalema, pohnulo se celé město a ptalo se: „Kdo je to?“</verse>
				<verse number="11">Lid pak říkal: „To je ten prorok, Ježíš z galilejského Nazareta.“</verse>
				<verse number="12">I vstoupil Ježíš do chrámu a vyháněl všechny kupující a prodávající v chrámě, zpřevracel stoly směnárníkům a sedadla prodavačům holubů</verse>
				<verse number="13">a řekl jim: „Můj dům má být domem modlitby; vy však z něho děláte lupičský pelech.“</verse>
				<verse number="14">A přistoupili k němu v chrámě slepí a chromí a uzdravil je.</verse>
				<verse number="15">Když však veleknězi a vykladatele Písma viděli podivuhodné věci, které učinil, a chlapce hlasitě volat v chrámě: „Hosana Synu Davidovu“, rozhořčili se</verse>
				<verse number="16">a řekli mu: „Slyšíš, co tihle říkají?“ Ježíš jim však řekne: „Ovšem; nikdy jste nečetli: Z úst nemluvňat a kojenců sis připravil chválu?“</verse>
				<verse number="17">A nechal je, odešel ven mimo město do Bethanie a tam zůstal.</verse>
				<verse number="18">Když se ráno vracel do města, pocítil hlad.</verse>
				<verse number="19">A spatřil u cesty fíkovník a šel k němu, ale nenalezl na něm nic než listí. Řekne mu: „Ať nikdy, na věky už nezrodíš plody!“A ten fíkovník najednou uschl.</verse>
				<verse number="20">Když to viděli učedníci, divili se a řekli: „Jak ten fíkovník najednou uschl!“</verse>
				<verse number="21">Ježíš jim na to řekl: „Vpravdě vám pravím: Budete-li mít víru a nebudete-li kolísat, učiníte nejen to, co se stalo s fíkovníkem, nýbrž i řeknete-li této hoře: ´Zdvihni se a vrhni se do moře!´, stane se (to).</verse>
				<verse number="22">A všecko, začkoli budete s vírou prosit v modlitbě, dostanete.“</verse>
				<verse number="23">Když přišel do chrámu a učil, přistoupili k němu veleknězi se staršími lidu a pravili: „Jakou mocí toto činíš a kdo ti dal tuto moc?“</verse>
				<verse number="24">Ježíš pak jim odpověděl: „Také já se vás zeptám na jednu věc, a odpovíte-li mi, řeknu také já vám, jakou mocí to činím:</verse>
				<verse number="25">Odkud byl křest Janův? Z nebe, či z lidí? „Ale oni u sebe uvažovali takto: „Řekneme-li ´Z nebe´, řekne nám: ´Proč jste mu tedy neuvěřili?´</verse>
				<verse number="26">Řekneme-li však ´Z lidí´, bojíme se lidu, neboť všichni pokládají Jana za proroka“.</verse>
				<verse number="27">I odpověděli Ježíšovi: „Nevíme“. Také on jim řekl: „Ani já vám nepovím, jakou mocí toto činím.“</verse>
				<verse number="28">„Co myslíte? Jeden člověk měl dvě děti. A přistoupil a řekl prvnímu: ´Synu, jdi dnes pracovat na vinici!´</verse>
				<verse number="29">On odpověděl: ´Jdu, pane´; ale nešel.</verse>
				<verse number="30">Přistoupil tedy k druhému a řekl podobně. On však odpověděl: ´nechci´; ale potom toho litoval a šel.</verse>
				<verse number="31">Který z těch dvou vykonal otcovu vůli?“ Praví: „Ten druhý“. Řekl jim Ježíš: „Vpravdě vám pravím, že celníci a nevěstky vás předejdou do Božího království.</verse>
				<verse number="32">Neboť přišel k vám Jan se spravedlivým životem, a neuvěřili jste mu. Celníci však a nevěstky mu uvěřili. Vy jste to viděli, a přece ani potom jste se nedali na pokání, že byste mu byli uvěřili.“</verse>
				<verse number="33">„Poslyšte jiné podobenství. Byl hospodář, který vysázel vinici. Obehnal ji plotem, vyhloubil v ní lis a vystavěl věž, A pronajal ji vinařům a odcestoval.</verse>
				<verse number="34">Když se přiblížilo vinobraní, poslal k vinařům své služebníky pro své plody.</verse>
				<verse number="35">Ale vinaři jeho služebníky popadli, jednoho zbili, jiného zabili, jiného zase zkamenovali.</verse>
				<verse number="36">Po druhé poslal jiné služebníky, mnohem více než dříve, a naložili s nimi stejně.</verse>
				<verse number="37">A naposled k nim poslal svého syna a říkal si: ´Zastydí se před mým synem´.</verse>
				<verse number="38">Než vinaři, když viděli syna, řekli si: ´To je dědic. Nuže, zabijme ho, a jeho dědictví bude naše´.</verse>
				<verse number="39">A chopili se ho, vyhnali, ven z vinice a zabili.“</verse>
				<verse number="40">Co tedy učiní pán vinice o něm vinařům, až přijde?“</verse>
				<verse number="41">Seknou mu: „Zle ty zlosyny zahubí a svou vinici pronajme jiným vinařům, kteří mu budou odvádět plody v pravý čas.“ Praví jim Ježíš:</verse>
				<verse number="42">„Nikdy jste nečetli v Písmech: Kámen, který zavrhli stavitelé, ten se stal kamenem úhelným? Pán to učinil a je to podivuhodné v našich očích?</verse>
				<verse number="43">Proto vám pravím: Bude vám odňato Boží království a bude dáno národu, který přináší jeho plody.</verse>
				<verse number="44">A kdo padne na ten kámen, rozrazí se; na koho pak padne, toho rozdrtí.“</verse>
				<verse number="45">Když veleknězi a farizeové uslyšeli jeho podobenství, poznali, že mluví o nich.</verse>
				<verse number="46">I usilovali zmocnit se ho, ale báli se zástupů, protože ho pokládaly za proroka.</verse>
			</chapter>
			<chapter number="22">
				<verse number="1">A Ježíš k nim znovu promluvil v podobenstvích.</verse>
				<verse number="2">„Nebeské království je podobno králi, který vystrojil svatbu svému synu.</verse>
				<verse number="3">I poslal své služebníky, aby zavolali pozvané (hosty) na svatbu, ale ti nechtěli přijít.</verse>
				<verse number="4">Po druhé poslal jiné služebníky se vzkazem: ´Řekněte pozvaným: Hle, připravil jsem hostinu, moji býci a krmný dobytek je zabit a všechno je připraveno. Pojďte na svatbu!´</verse>
				<verse number="5">Ale oni nedbali a odešli, jeden na své pole, jiný zase za svým obchodem.</verse>
				<verse number="6">Ostatní dokonce pochytali jeho služebníky, pohaněli je a zabili.</verse>
				<verse number="7">Tu se král rozhněval, poslal svá vojska a zahubil ony vrahy a město jim zapálil.</verse>
				<verse number="8">Potom řekne svým služebníkům: ´Svatba je sice připravena, ale pozvaní nebyli hodni.</verse>
				<verse number="9">Jděte tedy na rozcestí a pozvěte na svatbu každého, koho najdete´.</verse>
				<verse number="10">I vyšli oni služebníci na cesty a shromáždili všechny, které nalezli, zlé i dobré, a naplnila se svatební síň stolovníky.</verse>
				<verse number="11">Když vstoupil král podívat se na stolovníky, spatřil tam člověka, který nebyl oděn do svatebního roucha.</verse>
				<verse number="12">I praví mu: ´Příteli, jak jsi sem mohl vejít bez svatebního roucha?´A on oněměl.</verse>
				<verse number="13">Tehdy řekl král sluhům: ´Svažte mu ruce i nohy a uvrhněte ho do temnot venku. Tam bude pláč a skřípání zuby.´</verse>
				<verse number="14">Mnoho je totiž povolaných, ale málo vyvolených.“</verse>
				<verse number="15">Tehdy se farizeové vzdálili a radili se, jak by ho chytili v řeči.</verse>
				<verse number="16">I poslali k němu své učedníky s herodiány s dotazem: „Mistře, víme, že jsi pravdivý a učíš Boží cestě podle pravdy a nedbáš na nikoho, neboť nikomu nestraníš.</verse>
				<verse number="17">Pověz nám tedy, co se tobě zdá: Je dovoleno dávat císaři daň, či ne?“</verse>
				<verse number="18">Ježíš poznal jejich zlobu a řekl: „Proč mě pokoušíte, pokrytci?</verse>
				<verse number="19">Ukažte mi daňový peníz!“ A podali mu denár.</verse>
				<verse number="20">On se jich pak zeptá: „Čí je tento obraz a nápis?“</verse>
				<verse number="21">Řeknou: „Císařův“. Tu jim praví: „Dávejte tedy, co je císařovo, císaři, a co je Božího, Bohu.“</verse>
				<verse number="22">Když to uslyšeli, podivili se; i nechali ho a odešli.</verse>
				<verse number="23">Toho dne k němu přistoupili saduceové, kteří praví, že není vzkříšení, a otázali se ho:</verse>
				<verse number="24">„Mistře, Mojžíš řekl: Zemře-li kdo bez potomka, má si vzít manželku po něm jeho bratr a zplodit svému bratru potomstvo.</verse>
				<verse number="25">Bylo u nás sedm bratří. První se oženil a zemřel, a poněvadž neměl potomka, zanechal svou manželku svému bratrovi.</verse>
				<verse number="26">Podobně i druhý a třetí až po sedmého.</verse>
				<verse number="27">Naposledy pak ze všech zemřela ta žena.</verse>
				<verse number="28">Kterému z těch sedmi bude tedy žena patřit při vzkříšení? Vždyť všichni ji měli.“</verse>
				<verse number="29">Ježíš jim však odpověděl: „Mýlíte se, ježto neznáte ani Písma, ani Boží moc.</verse>
				<verse number="30">Neboť při vzkříšení se ani nezení ani nevdávají, nýbrž jsou jako Boží andělé v nebi.</verse>
				<verse number="31">O vzkříšení mrtvých pak jste nečetli, co vám Bůh řekl:</verse>
				<verse number="32">Já jsem Bůh Abrahamův a Bůh Izákův a Bůh Jakobův! Není Bůh mrtvých, nýbrž živých.“</verse>
				<verse number="33">A zástupy, když to uslyšely, žasly nad jeho učením.</verse>
				<verse number="34">Když farizeové slyšeli, že umlčel sadduceje, sešli se</verse>
				<verse number="35">a jeden z nich, znalec Zákona, se ho otázal s úmyslem zkoušet ho:</verse>
				<verse number="36">„Mistře, které je největší přikázání v Zákoně?“</verse>
				<verse number="37">A on mu pravil: „Miluj Pána, svého Boha, celým svým srdcem, celou svou duší a celou svou myslí.</verse>
				<verse number="38">To je největší a první přikázání.</verse>
				<verse number="39">Druhé pak je mu podobné: Miluj svého bližního jako sám sebe.</verse>
				<verse number="40">V těchto dvou přikázáních záleží celý Zákon i Proroci.“</verse>
				<verse number="41">Když se farizeové shromáždili, otázal se jich Ježíš:</verse>
				<verse number="42">„Co myslíte o Mesiáši? Čí je syn?“ Odpovědí mu: „Davidův.“</verse>
				<verse number="43">Praví jim: „Jak to tedy, že ho David nazývá v duchu Pánem, když říká:</verse>
				<verse number="44">Řekl Pán mému Pánu: Seď po mé pravici, dokud nepoložím tvé nepřátele za podnož tvým nohami?</verse>
				<verse number="45">Jestliže ho tedy David nazývá Pánem, jak to, že je jeho syn?</verse>
				<verse number="46">A nikdo mu nemohl odpovědět (ani) slovo. A od toho dne se už nikdo neodvážil tázat se ho.</verse>
			</chapter>
			<chapter number="23">
				<verse number="1">Tehdy Ježíš promluvil k zástupům a svým učedníkům takto:</verse>
				<verse number="2">„Na Mojžíšovu stolici zasedli vykladatelé Písma a farizeové.</verse>
				<verse number="3">Všecko tedy, co vám řeknou, čiňte a zachovávejte, avšak podle jejich skutků nejednejte, neboť mluví, a nečiní.</verse>
				<verse number="4">Svazují totiž těžká a nesnesitelná břemena a vkládají je lidem na ramena, ale sami nechtějí jimi (ani) prstem hnout.</verse>
				<verse number="5">A všechno konají, aby je lidé viděli. Neboť rozšiřují své modlitební proužky a prodlužují třásně;</verse>
				<verse number="6">mají rádi přední místo na hostinách a přední sedadla v synagogách;</verse>
				<verse number="7">libují si, když je lidé pozdravují na náměstích a říkají jim rabbi.</verse>
				<verse number="8">Vy se však nedávejte nazývat rabbi, neboť jeden je váš učitel, vy všichni pak jste bratři.</verse>
				<verse number="9">A nikoho nenazývejte na zemi svým otcem, neboť jeden je váš Otec v nebesích.</verse>
				<verse number="10">Ani se nenazývejte vůdci, neboť jeden je váš Vůdce, Mesiáš.</verse>
				<verse number="11">Kdo je mezi vámi větší, buď vaším služebníkem!</verse>
				<verse number="12">Neboť kdo se povyšuje, bude ponížen, a kdo se ponižuje, bude povýšen.“</verse>
				<verse number="13">„Běda vám, vykladatelé Písma a pokrytečtí farizeové! Zavíráte nebeské království před lidmi; sami totiž nevcházíte, a těm, kdo chtějí vejít, nedovolujete vstoupit.</verse>
				<verse number="14">***</verse>
				<verse number="15">Běda vám, vykladatelé Písma a pokrytečtí farizeové! Obcházíte moře i pevninu, abyste získali jednoho proselytu. A když se jím stane, děláte z něho pekelníka dvakrát horšího, než jste sami.</verse>
				<verse number="16">Běda vám, vůdcové slepých! Říkáte: ´Kdo bude přísahat při chrámu, to neplatí; kdo však bude přísahat při chrámovém zlatě, ten je vázán´.</verse>
				<verse number="17">Pošetilci a slepci! Vždyť co je větší? Zlato, či chrám, který posvěcuje to zlato?</verse>
				<verse number="18">A ´Kdo bude přísahat při oltáři, to neplatí; kdo však bude přísahat při daru, který je na něm, ten je vázán´.</verse>
				<verse number="19">Slepci! Vždyť co je větší? Dar, či oltář, který posvěcuje ten dar?</verse>
				<verse number="20">Kdo tedy přísahá při oltáři, přísahá při něm a při všem, co je na něm;</verse>
				<verse number="21">a kdo přísahá při chrámu, přísahá při něm a při tom, který v něm přebývá.</verse>
				<verse number="22">A kdo přísahá při nebi, přísahá při Božím trůnu a při tom, který na něm sedí.</verse>
				<verse number="23">Běda vám, vykladatelé Písma a pokrytečtí farizeové! Dáváte desátky z máty, z kopru a z kmínu, a upustili jste od důležitějších nařízení Zákona, totiž od spravedlnosti, milosrdenství a věrnosti; toto bylo nutno dělat, a ono nezanedbávat.</verse>
				<verse number="24">Slepí vůdcové! Cedíte komára, a polykáte velblouda.</verse>
				<verse number="25">Běda vám, vykladatelé Písma a pokrytečtí farizeové! Očišťujete vnějšek číše a mísy, ale uvnitř jsou plné loupeže a nezdrženlivosti.</verse>
				<verse number="26">Slepý farizeji, napřed vyčisti vnitřek číše, aby i její vnějšek byl čistý.</verse>
				<verse number="27">Běda vám, vykladatelé Písma a pokrytečtí farizeové! Podobáte se obíleným hrobům, které se zvenčí zdají nádherné, ale uvnitř jsou plné kostí mrtvých a všeliké nečistoty.</verse>
				<verse number="28">Tak i vy se jevíte lidem navenek spravedlivými, ale uvnitř jste plni pokrytectví a nespravedlnosti.</verse>
				<verse number="29">Běda vám, vykladatelé Písma a pokrytečtí farizeové! Budujete prorokům hroby a zdobíte náhrobky spravedlivých</verse>
				<verse number="30">a říkáte: ´Kdybychom byli žili za dnů našich otců, nebyli bychom měli s nimi účast v (prolévání) krve proroků'.</verse>
				<verse number="31">Takto o sobě svědčíte, že jste synové těch, kdo zabili proroky.</verse>
				<verse number="32">I vy tedy dovršte míru svých otců!</verse>
				<verse number="33">Hadi, plemeno zmijí! Jak budete moci uniknout pekelnému soudu?</verse>
				<verse number="34">Proto hle, posílám k vám proroky, mudrce a vykladatele Písma. A z těch některé zabijete a ukřižujete, jiné z nich zbičujete ve svých synagogách a budete pronásledovat z města do města,</verse>
				<verse number="35">aby na vás padla všecka spravedlivá krev, která byla prolita na zemi, od krve spravedlivého Ábela až po krev Zachariáše, Barachiášova syna, kterého jste zabili mezi svatyní a oltářem.</verse>
				<verse number="36">Vpravdě vám pravím: Toto všechno přijde na tohle pokolení.</verse>
				<verse number="37">Jerusaleme, Jerusaleme, který zabíjíš proroky a kamenuješ ty, kdo byli k tobě posláni, kolikrát jsem chtěl shromáždit tvé děti, jako kvočna shromažďuje svá kuřátka pod křídla, a nechtěli jste.</verse>
				<verse number="38">Hle, váš dům vám zůstane pustý.</verse>
				<verse number="39">Pravím vám totiž: Už mě neuvidíte až do té doby, kdy řeknete: Požehnaný, který přichází ve jménu Páně.“</verse>
			</chapter>
			<chapter number="24">
				<verse number="1">Pak Ježíš vyšel z chrámu a ubíral se dále. A přistoupili k němu jeho učedníci, aby mu ukázali na chrámové stavby.</verse>
				<verse number="2">Ale on jim na to řekl: „Vidíte to všechno? Nebude zde ponechán kámen na kameni, všechno bude rozbořeno.“</verse>
				<verse number="3">Když seděl na Olivové hoře, přistoupili k němu soukromě jeho učedníci a tázali se ho: „Řekni nám, kdy to bude a jaké bude znamení tvého příchodu a konce světa?“</verse>
				<verse number="4">A Ježíš jim na to řekl: „Dejte pozor, aby vás někdo nesvedl.</verse>
				<verse number="5">Neboť mnozí přijdou v mém jménu a řeknou: ´Já jsem Kristus´, a mnohé svedou.</verse>
				<verse number="6">Budete slyšet o válkách a pověstech o válkách. Nemusíte se děsit, neboť se to musí stát, ale to ještě není konec.</verse>
				<verse number="7">Povstane totiž národ proti národu a království proti království, bude hlad a mor a zemětřesení na rozličných místech.</verse>
				<verse number="8">Ale toto všechno je počátek bolestí.</verse>
				<verse number="9">Tehdy vás vydají k soužení a budou vás zabíjet a budete nenáviděni ode všech národů pro mé jméno.</verse>
				<verse number="10">A tehdy mnohým to bude kamenem úrazu a jeden druhého bude zrazovat a navzájem se budou nenávidět.</verse>
				<verse number="11">Také povstane mnoho lžiproroků a svedou mnohé.</verse>
				<verse number="12">A protože se velmi rozmůže nepravost, láska u mnohých ochladne.</verse>
				<verse number="13">Kdo však vytrvá až do konce, ten bude spasen.</verse>
				<verse number="14">Tato zvěst o království bude pak hlásána po celém světě, na svědectví všem národům. A tehdy přijde konec.“</verse>
				<verse number="15">„Až tedy uvidíte, jak je na svatém místě ohavná spoušť, o které mluvil prorok Daniel - ten, kdo čte, rozuměj -,</verse>
				<verse number="16">tehdy ti, kdo jsou v Judsku, ať utekou na hory,</verse>
				<verse number="17">a ten, kdo na střeše, ať nesestupuje vzít si něco ze svého domu,</verse>
				<verse number="18">a kdo na poli, nevracej se zpět vzít si svůj plášť.</verse>
				<verse number="19">Běda těhotným a kojícím v ty dny!</verse>
				<verse number="20">Modlete se, aby váš útěk nenastal v zimě nebo v sobotu.</verse>
				<verse number="21">Neboť tehdy bude veliké soužení, jakého nebylo od počátku světa až do dneška a nikdy nebude.</verse>
				<verse number="22">A kdyby ony dny nebyly zkráceny, nezachránil by se žádný člověk; ale kvůli vyvoleným budou ty dny zkráceny.</verse>
				<verse number="23">Řekne-li vám kdo v té době: ´Hle, tady je Kristus´, nebo: ´Tam´, nevěřte!</verse>
				<verse number="24">Povstanou totiž lžikristové a lžiproroci a budou ukazovat velká znamení a velké divy, aby svedli, možno-li, i vyvolené.</verse>
				<verse number="25">Hle, předpověděl jsem vám to.</verse>
				<verse number="26">Jestliže vám tedy řeknou: ´Hle, je na poušti', nevycházejte! ´Hle, v nejskrytějších místech domu´, nevěřte!</verse>
				<verse number="27">Neboť jako blesk vychází od východu a je ho vidět až na západ, tak bude i příchod Syna člověka.</verse>
				<verse number="28">Kde totiž bude mrtvola, tam se shromáždí supi.“</verse>
				<verse number="29">„Hned pak po soužení oněch dnů se zatmí slunce a měsíc nevydá svou zář, hvězdy budou padat s nebe a nebeské moci se zachvějí.</verse>
				<verse number="30">A tehdy se objeví na nebi znamení Syna člověka a budou naříkat všecky kmeny na zemi, a uvidí přicházet Syna člověka v nebeských oblacích s velikou mocí a slávou.</verse>
				<verse number="31">I pošle své anděly s polnicí mohutně znějící, a ti shromáždí jeho vyvolené od čtyř světových stran, od jednoho konce nebes až k druhému.</verse>
				<verse number="32">Poučte se z podobenství fíkovníku: Když jeho větev už omládne a vyrážejí listy, poznáváte, že je blízko léto.</verse>
				<verse number="33">Tak i vy, až to všechno uvidíte, vězte, že je to blízko, přede dveřmi.</verse>
				<verse number="34">Vpravdě vám pravím: Nepomine toto pokolení, dokud se to všecko nestane.</verse>
				<verse number="35">Nebe a země pominou, ale má slova nepominou.“</verse>
				<verse number="36">„O tom dni a té hodině však neví nikdo, ani andělé v nebi, ani Syn, leč jedině Otec.</verse>
				<verse number="37">Ale jak tomu bylo za dnů Noemových, tak tomu bude i s příchodem Syna člověka.</verse>
				<verse number="38">Jako totiž v době před potopou jedli a pili, ženili se a vdávali až do dne, kdy Noe vstoupil do archy,</verse>
				<verse number="39">a nic nepoznali, až přišla potopa a zachvátila všechny, tak bude i s příchodem Syna člověka.</verse>
				<verse number="40">Tehdy budou dva na poli; jeden bude vzat, a druhý ponechán.</verse>
				<verse number="41">Dvě budou mlít na mlýnku; jedna bude vzata, a druhá bude ponechána.</verse>
				<verse number="42">Bděte tedy, neboť nevíte, v kterou hodinu váš Pán přijde.</verse>
				<verse number="43">Ale to vězte, že kdyby hospodář věděl, v kterou noční hlídku přijde zloděj, bděl by a nenechal by si prokopat dům.</verse>
				<verse number="44">Proto i vy buďte připraveni, protože Syn člověka přijde v hodinu, kterou nevíte.</verse>
				<verse number="45">Kdo asi je ten věrný a rozvážný služebník, kterého pán ustanovil nad svou čeledí, aby jim dával pokrm v pravý čas?</verse>
				<verse number="46">Blažený onen služebník, kterého jeho pán, až přijde, najde, že tak dělá.</verse>
				<verse number="47">Vpravdě vám pravím, že ho ustanoví nade vším svým majetkem.</verse>
				<verse number="48">Ale kdyby si řekl špatný služebník: ´Můj pán se omeškává´,</verse>
				<verse number="49">a začal by tlouci své spoluslužebníky a jedl a pil by s opilci,</verse>
				<verse number="50">pán onoho služebníka přijde v den, v který se nenadá, a v hodinu, kterou nezná.</verse>
				<verse number="51">I rozčtvrtí ho a přisoudí mu úděl pokrytců. Tam bude pláč a skřípání zuby.“</verse>
			</chapter>
			<chapter number="25">
				<verse number="1">„Tehdy bude podobno nebeské království deseti pannám, které si vzaly lampy a vyšly vstříc ženichovi.</verse>
				<verse number="2">Pět z nich bylo pošetilých a pět rozumných.</verse>
				<verse number="3">Ty pošetilé si totiž vzaly lampy, ale nevzaly s sebou oleje.</verse>
				<verse number="4">Rozumné si však vzaly s lampami do nádobek olej.</verse>
				<verse number="5">Když se ženich omeškával, začaly všechny podřimovat a usnuly.</verse>
				<verse number="6">O půlnoci se však strhl křik: ´Už je tu ženich, jděte mu naproti!“</verse>
				<verse number="7">Tu všechny ty panny vstaly a upravily si lampy.</verse>
				<verse number="8">Pošetilé však řekly rozumným: ´Dejte nám ze svého oleje, neboť naše lampy dohasínají!´</verse>
				<verse number="9">Ale rozumné odpověděly: ´Mohlo by se snad nedostávat nám i vám; jděte raději ke kupcům a kupte si´.</verse>
				<verse number="10">Ale zatím co šly kupovat, přišel ženich, a ty, které byly připraveny, vejdou s ním k svatební hostině, a dveře se zavřely.</verse>
				<verse number="11">Naposled přijdou i ostatní panny a říkají: ´Pane, pane, otevři nám!´</verse>
				<verse number="12">Ale on jim odpověděl: ´Vpravdě vám pravím, neznám vás´.</verse>
				<verse number="13">Bděte tedy, protože nevíte dne ani hodiny.“</verse>
				<verse number="14">„Je to jako s člověkem, který, dříve než odcestoval, povolal své služebníky a odevzdal jim svůj majetek:</verse>
				<verse number="15">jednomu dal pět hřiven, jinému zase dvě a jinému jednu, každému podle jeho schopností, a odcestoval.</verse>
				<verse number="16">Ten, který dostal pět hřiven, hned šel a pracoval s nimi a vydělal jiných pět.</verse>
				<verse number="17">Stejně i ten, který dostal dvě, vyzískal jiné dvě.</verse>
				<verse number="18">Ale ten, který dostal jednu, Sel, vykopal zem a ukryl peníze svého pána.</verse>
				<verse number="19">Po delší době přijde pán oněch služebníků a účtuje s nimi.</verse>
				<verse number="20">I přistoupil ten, který dostal pět hřiven, přinesl jiných pět hřiven a řekl: ´Pane, svěřil jsi mi pět hřiven; hle, vyzískal jsem dalších pět´.</verse>
				<verse number="21">Jeho pán mu řekl: ´Dobře, služebníku dobrý a věrný, byl jsi věrný nad málem, ustanovím tě nad mnohem. Vejdi do radosti svého pána!´</verse>
				<verse number="22">Přistoupil také ten, který dostal dvě hřivny, a pravil: ´Pane, svěřil jsi mi dvě hřivny; hle, vyzískal jsem jiné dvě´.</verse>
				<verse number="23">Jeho pán mu řekl: ´Dobře, služebníku dobrý a věrný, byl jsi věrný nad málem, ustanovím tě nad mnohem. Vejdi do radosti svého pána!´</verse>
				<verse number="24">Přistoupil pak i ten, který dostal jednu hřivnu, a řekl: ´Pane, vím, že jsi tvrdý člověk, žneš, kde jsi nezasel, a sbíráš, kde jsi nerozsypal.</verse>
				<verse number="25">Proto z bázně jsem šel a schoval tvou hřivnu do země. Hle, tady máš, co je tvé.´</verse>
				<verse number="26">Ale jeho pán mu odpověděl: ´Služebníku špatný a lenivý! Věděl jsi, že žnu, kde jsem nezasil, a sbírám, kde jsem nerozsypal.</verse>
				<verse number="27">Měl jsi tedy dát mé peníze peněžníkům, a až bych já přišel, dostal bych své i s úrokem.</verse>
				<verse number="28">Vezměte mu proto tu hřivnu a dejte tomu, který má deset hřiven.</verse>
				<verse number="29">Neboť každému, kdo má, bude dáno a bude mít hojnost; tomu však, kdo nemá, bude vzato i to, co má.</verse>
				<verse number="30">A neužitečného služebníka uvrhněte do temnot venku. Tam bude pláč a skřípání zubů.</verse>
				<verse number="31">Až tedy přijde Syn člověka ve své slávě a všichni andělé s ním, tehdy se posadí na svém slavném trůně.</verse>
				<verse number="32">A budou před ním shromážděny všechny národy, a oddělí je od sebe, jako pastýř odděluje ovce od kozlů,</verse>
				<verse number="33">ovce pak postaví po své pravici, kozly po levici.</verse>
				<verse number="34">Potom král řekne těm po své pravici: ´Pojďte, požehnaní mého Otce, ujměte se království připraveného pro vás od založení světa.</verse>
				<verse number="35">Neboť měl jsem hlad, a dali jste mi jíst. Měl jsem žízeň, a dali jste mi pít. Cizincem jsem byl, a ujali jste se mě.</verse>
				<verse number="36">Nahý, a oděli jste mě. Nemocný jsem byl, a navštívili jste mě. Vězněn jsem byl, a přišli jste ke mně.´</verse>
				<verse number="37">Tehdy mu spravedliví na to řeknou: ´Pane, kdy jsme tě viděli hladového, a nasytili jsme tě? Žíznivého, a podali jsme ti nápoj?</verse>
				<verse number="38">Kdy pak jsme tě viděli jako cizince, a ujali jsme se tě? Nebo nahého, a ošatili jsme tě?</verse>
				<verse number="39">Nebo kdy jsme tě viděli nemocného nebo ve vězení, a přišli jsme k tobě?´</verse>
				<verse number="40">A král jim odpoví: ´Vpravdě vám pravím: Co jste učinili jednomu z nejmenších z těchto mých bratří, mně jste (to) učinili'.“</verse>
				<verse number="41">„Potom řekne i těm po levici: ´Odejděte ode mne, zlořečení, do věčného ohně, který je připraven ďáblu a jeho andělům.</verse>
				<verse number="42">Neboť jsem měl hlad, a nedali jste mi jíst, měl jsem žízeň, a nedali jste mi pít,</verse>
				<verse number="43">byl jsem cizincem, a neujali jste se mě, nahý, a neoděli jste mě, nemocen a vězněn jsem byl, a nenavštívili jste mě´.</verse>
				<verse number="44">Tu mu odpovědí také oni: ´Pane, kdy jsme tě viděli hladového nebo žíznivého, jako cizince nebo nahého, nemocného nebo v žaláři, a neposloužili jsme ti?´</verse>
				<verse number="45">A tehdy jim odpoví: ´Vpravdě vám pravím: Co jste neučinili jednomu z těchto nejmenších, ani mně jste (to) neučinili´.</verse>
				<verse number="46">I půjdou tito do věčného trápení, spravedliví však do věčného života.“</verse>
			</chapter>
			<chapter number="26">
				<verse number="1">Když Ježíš skončil všechny tyto řeči, řekl svým učedníkům:</verse>
				<verse number="2">„Víte, že po dvou dnech budou velikonoce a Syn člověka bude vydán, aby byl ukřižován.“</verse>
				<verse number="3">Tehdy se sešli veleknězi a starší lidu do domu velekněze jménem Kaifáše a</verse>
				<verse number="4">doradili se, že se Ježíše zmocní lstí a zabijí ho.</verse>
				<verse number="5">Pravili však: „Ne ve svátek, aby nenastalo vzbouření lidu.“</verse>
				<verse number="6">Když pak dlel Ježíš v Bethanii v v domě Šimona Malomocného,</verse>
				<verse number="7">přišla k němu žena s alabastrovou nádobkou se vzácnou mastí a vylila mu ji na hlavu, jak ležel při jídle.</verse>
				<verse number="8">Když to uviděli učedníci, rozmrzeli se a říkali: „K čemu tato ztráta?</verse>
				<verse number="9">Vždyť se to mohlo draho prodat a dát chudým.“</verse>
				<verse number="10">Ježíš to však poznal a řekl: „Proč působíte těžkosti této ženě? Vždyť na mně učinila dobrý skutek.</verse>
				<verse number="11">Chudé přece máte s sebou vždycky, mne však vždycky nemáte.</verse>
				<verse number="12">K mému pohřbení to totiž učinila, že vylila tuto mast na mé tělo.</verse>
				<verse number="13">Vpravdě vám pravím: Kdekoli na celém světě bude hlásáno toto evangelium, bude se vypravovat také o tom, co ona učinila, jí na památku.“</verse>
				<verse number="14">Tehdy jeden z dvanácti, jménem Jidáš Iškariotský, odešel k velekněžím</verse>
				<verse number="15">a řekl: „Co mi dáte, a já vám ho vydám? „A oni mu odpočítali třicet stříbrných.</verse>
				<verse number="16">A od té chvíle hledal příležitost, aby ho vydal.</verse>
				<verse number="17">Prvního dne přesných chlebů přistoupili k Ježíšovi jeho učedníci a tázali se: „Kde chceš, abychom ti připravili k jídlu velikonočního beránka?“</verse>
				<verse number="18">A on řekl: „Jděte do města k tomu a tomu člověkovi a řekněte mu: Mistr praví: Můj čas je blízko, u tebe budu se svými učedníky slavit velikonočního beránka.“</verse>
				<verse number="19">A učedníci udělali, jak jim Ježíš nařídil, a připravili velikonočního beránka.</verse>
				<verse number="20">Když nastal večer, položil se ke stolu s dvanácti učedníky.</verse>
				<verse number="21">A při jídle jim řekl: „Vpravdě vám pravím: Jeden z vás mě zradí.“</verse>
				<verse number="22">Tu se velmi zarmoutili a jeden po druhém mu začal říkat: „Jsem to snad já, Pane?“</verse>
				<verse number="23">On pak odpověděl: „Kdo se mnou omočil ruku v míse, ten mě zradí.</verse>
				<verse number="24">Syn člověka ovšem odchází, jak je o něm psáno, ale běda onomu člověku, kterým je Syn člověka zrazován. Pro toho člověka by bylo lépe, kdyby se nebyl narodil“.</verse>
				<verse number="25">Jidáš, který ho zradil, mu na to řekl: „Jsem to snad já, rabbi? „Praví mu: „Ano, ty!“</verse>
				<verse number="26">Když jedli, vzal Ježíš chléb, vzdal díky, rozlámal a dal svým učedníkům se slovy: „Vezměte, jezte! Toto je mé tělo.“</verse>
				<verse number="27">Vzal i kalich, poděkoval, dal jim a řekl: „Pijte z něho všichni,</verse>
				<verse number="28">neboť toto je má krev [nové] úmluvy, která se vylévá za mnohé na odpuštění hříchů.</verse>
				<verse number="29">A pravím vám: Od této chvíle nebudu pít z tohoto plodu révy až do onoho dne, kdy ho budu pít s vámi nový v království svého Otce“.</verse>
				<verse number="30">A když zazpívali chvalozpěv, vyšli na Olivovou horu.</verse>
				<verse number="31">Tehdy jim Ježíš praví: „Vy všichni této noci přes mne poklesnete. Neboť je psáno: Budu bít pastýře, a ovce ze stáda se rozprchnou.</verse>
				<verse number="32">Ale až vstanu z mrtvých, předejdu vás do Galileje“.</verse>
				<verse number="33">Petr mu však na to řekl: „I když všichni přes tebe poklesnou, já nikdy nepoklesnu.“</verse>
				<verse number="34">Pověděl mu Ježíš: „Vpravdě ti pravím, že této nocí, než kohout zakokrhá, třikrát mě zapřeš“.</verse>
				<verse number="35">Řekne mu Petr: „I kdybych měl s tebou umřít, nezapřu tě!“Podobně mluvili i všichni učedníci.</verse>
				<verse number="36">Potom Ježíš s nimi přijde na místo zvané Gethsemany a praví učedníkům: „Seďte tady, a já se odejdu tamto pomodlit.“</verse>
				<verse number="37">Vzal pak Petra a dva Zebedeovy syny a začal pociťovat smutek a úzkost.</verse>
				<verse number="38">Tehdy jim praví: „Smutno je mé duši až k smrti. Zůstaňte zde a bděte se mnou.“</verse>
				<verse number="39">A popošel maličko, padl na tvář a takto se modlil: „Otče můj, je-li možné, ať mě mine tento kalich! Ale ne jak já chci, nýbrž jak ty.“</verse>
				<verse number="40">Přijde pak k učedníkům a nalezne je, jak spí. I řekne Petrovi: „Což jste nemohli jednu hodinu se mnou bdít?</verse>
				<verse number="41">Bděte a modlete se, abyste nepřišli do pokušení. Duch je zajisté ochotný, ale tělo slabé.“</verse>
				<verse number="42">Opět po druhé odešel a modlil se takto: „Otče můj, není-li možné, aby mě minul, a musím ho pít, staň se tvá vůle!“</verse>
				<verse number="43">A když znova šel, nalezl je, jak spí, neboť se jim oči klížily.</verse>
				<verse number="44">I nechal je, zas odešel a modlil se po třetí opět týmiž slovy.</verse>
				<verse number="45">Po tom přijde k učedníkům a řekne jim: „Spěte dále a odpočívejte. Hle, přiblížila se ta hodina a Syn člověka bude vydán do rukou hříšníkům.</verse>
				<verse number="46">Vstaňte, pojďme! Hle, přiblížil se můj zrádce.“</verse>
				<verse number="47">Když ještě mluvil, hle, přišel Jidáš, jeden ze dvanácti, a s ním četný zástup s meči a s holemi od velekněží a starších lidu.</verse>
				<verse number="48">Ten, který ho zrazoval, smluvil s nimi znamení: „Kterého políbím, to je on; chopte se ho!“</verse>
				<verse number="49">A hned přistoupil k Ježíšovi a řekl: „Buď zdráv, rabbi!“, a políbil ho.</verse>
				<verse number="50">Ježíš mu však řekl: „Příteli, na to jsi přišel“. Tu přistoupili, vztáhli ruce na Ježíše a zmocnili se ho.</verse>
				<verse number="51">A hle, jeden z těch, kdo byli s Ježíšem, vztáhl ruku, vytasil meč, udeřil veleknězova služebníka a uťal mu ucho.</verse>
				<verse number="52">Tehdy mu řekne Ježíš: „Vrat svůj meč na jeho místo, neboť všichni, kdo sahají po meči, mečem zahynou.</verse>
				<verse number="53">Či myslíš, že nemohu prosít svého Otce, a dá mi hned víc než dvanáct pluků andělů?</verse>
				<verse number="54">Jak se tedy splní Písma, že se tak má stát?“</verse>
				<verse number="55">V oné chvíli řekl Ježíš zástupům: „Jako na lupiče jste vyšli s meči a s holemi, abyste mě jali. Denně jsem sedával v chrámě a učil, a nezmocnili jste se mě.</verse>
				<verse number="56">Než toto všecko se stalo, aby se splnila Písma proroků.“ Tehdy ho všichni učedníci opustili a utekli.</verse>
				<verse number="57">Oni tedy se zmocnili Ježíše a odvedli ho k veleknězi Kaifášovi, kde se sešli vykladatelé Písma a starší.</verse>
				<verse number="58">Petr pak šel vpovzdáli za ním až k veleknězovu domu. I vešel dovnitř a seděl se služebníky, aby uviděl konec.</verse>
				<verse number="59">Veleknězi a celá velerada hledali lživé svědectví proti Ježíšovi, aby ho mohli usmrtit,</verse>
				<verse number="60">ale nenalezli, ačkoliv se dostavilo mnoho lživých svědků. Nakonec však přišli dva</verse>
				<verse number="61">a řekli: „Tenhle (člověk) řekl: ´Mohu zbořit Boží chrám, a ve třech dnech ho znovu zbudovat´...“</verse>
				<verse number="62">Tu velekněz povstal a řekl mu: „Nic neodpovídáš? Co tihle svědčí proti tobě?“</verse>
				<verse number="63">Ale Ježíš mlčel. I řekl mu velekněz: „Zapřísahám tě při živém Bohu, abys nám řekl, jsi-li ty Mesiáš, Boží Syn.“</verse>
				<verse number="64">Praví mu Ježíš: „Jak jsi řekl. Avšak pravím vám: Od nynějška uvidíte Syna člověka sedět na pravici Moci a přicházet v nebeských oblacích.“</verse>
				<verse number="65">Tehdy velekněz roztrhl si šat a řekl: „Rouhal se! Nač ještě potřebujeme svědky? Hle, právě jste slyšeli rouhání.</verse>
				<verse number="66">Co se vám zdá? „A oni odpověděli: „Zasluhuje smrt!“</verse>
				<verse number="67">Tehdy mu naplivali do obličeje a tloukli ho pěstmi, jiní ho zpolíčkovali</verse>
				<verse number="68">se slovy: „Hádej nám, Mesiáši, kdo tě to udeřil?“</verse>
				<verse number="69">Petr však seděl venku na dvoře. A přistoupila k němu jedna služka a pravila: „I ty jsi byl s Ježíšem Galilejským!“</verse>
				<verse number="70">Ale on zapřel přede všemi: „Nevím, co mluvíš.“</verse>
				<verse number="71">Když vyšel k bráně, spatřila ho jiná a praví těm, kdo tam byli: „Tenhle byl s Ježíšem Nazaretským.“</verse>
				<verse number="72">A zase zapřel s přísahou: „Neznám toho člověka!“</verse>
				<verse number="73">Za chvilku pak přistoupili okolostojící a řekli Petrovi: „Jistě i ty jsi z nich, vždyť i tvá mluva tě prozrazuje.“</verse>
				<verse number="74">Tehdy se počal zaklínat a přísahat: „Neznám toho člověka!“A vtom zakokrhal kohout.</verse>
				<verse number="75">I vzpomněl si Petr na to, co Ježíš řekl: „Dříve než kohout zakokrhá, třikrát mě zapřeš.“ A vyšel ven a hořce se rozplakal.</verse>
			</chapter>
			<chapter number="27">
				<verse number="1">Když nastalo ráno, všichni veleknězi a starší lidu se uradili proti Ježíšovi, že ho vydají na smrt.</verse>
				<verse number="2">I odvedli ho svázaného a vydali vladaři Pilátovi.</verse>
				<verse number="3">Když jeho zrádce Jidáš viděl, že byl odsouzen, pohnut lítostí vrátil velekněžím a starším těch třicet stříbrných</verse>
				<verse number="4">se slovy: „Provinil jsem se, když jsem zradil nevinnou krev.“ Ale oni řekli: „Co je nám do toho? To je tvá věc!“</verse>
				<verse number="5">I mrštil stříbrnými do chrámu a vzdálil se, pak odešel a oběsil se.</verse>
				<verse number="6">Veleknězi vzali stříbrné a řekli: „Není dovoleno dát je do pokladny, neboť je to odměna za krev.“</verse>
				<verse number="7">Poradili se tedy a koupili za ně hrnčířovo pole na pohřbívání cizinců.</verse>
				<verse number="8">Proto se ono pole až dodnes nazývá Pole krve.</verse>
				<verse number="9">Tehdy se splnilo slovo proroka Jeremiáše, který pravil: I vzali třicet stříbrných, cenu za toho, který byl odhadován, jehož ocenili izraelští synové,</verse>
				<verse number="10">a dali je za hrnčířovo pole, jak mi nařídil Pán.</verse>
				<verse number="11">Ježíš pak byl postaven před vladaře. A otázal se ho vladař: „Ty jsi židovský král? „A Ježíš řekl: „Ano, jsem“.</verse>
				<verse number="12">Když však na něho žalovali veleknězi a starší, nic neodpovídal.</verse>
				<verse number="13">Tu mu řekne Pilát: „Neslyšíš, jak veliké věci proti tobě svědčí?“</verse>
				<verse number="14">Ale neodpověděl mu na žádnou otázku, takže se vladař velice divil.</verse>
				<verse number="15">Bylo zvykem, že o svátcích vladař propouštěl lidu jednoho vězně, kterého chtěli.</verse>
				<verse number="16">A měl tehdy význačného vězně jménem Barabbáš.</verse>
				<verse number="17">Když se tedy shromáždili, řekl jim Pilát: „Koho vám mám propustit? Barabbáše, či Ježíše, zvaného Mesiáš?“</verse>
				<verse number="18">Věděl, že ho vydali z nenávisti.</verse>
				<verse number="19">Když seděl na soudní stolici, poslala k němu jeho žena se vzkazem: „Nic neměj s tímto spravedlivým, neboť }sem dnes kvůli němu ve snu mnoho trpěla.“</verse>
				<verse number="20">Ale veleknězi a starší přemluvili lid, aby žádal Barabbáše, Ježíše však aby vydal záhubě.</verse>
				<verse number="21">Vladař se jich tedy tázal: „Kterého z těchto dvou chcete, abych vám propustil?“´A oni řekli: „Barabbáše!“</verse>
				<verse number="22">Praví jim Pilát: „Co mám tedy učinit s Ježíšem, zvaným Mesiáš? „Všichni praví: „Ať je ukřižován!“</verse>
				<verse number="23">A on řekl: „Co zlého tedy udělal? „Než oni ještě více křičeli: „Ať je ukřižován!“</verse>
				<verse number="24">Když tedy Pilát viděl, že vůbec nemá úspěchu, naopak že bouře ještě vzrůstá, vzal vodu a umyl si před lidem ruce se slovy: „Jsem nevinen krví tohoto spravedlivého. Bude to na vás!“</verse>
				<verse number="25">A všechen lid odpověděl: „Jeho krev na nás a na naše děti!“</verse>
				<verse number="26">Tak jim propustil Barabbáše, ale Ježíše dal zbičovat a vydal, aby byl ukřižován.</verse>
				<verse number="27">Tehdy vladařovi vojáci vzali Ježíše do vládní budovy a shromáždili k němu celou četu.</verse>
				<verse number="28">I svlekli ho a oděli nachovým pláštěm,</verse>
				<verse number="29">upletli z trní věnec a vsadili mu ho na hlavu a dali mu rákos do pravice. Klekali pak před ním a posmívali se mu: „Buď zdráv, židovský králi!“</verse>
				<verse number="30">A plivali na něho, brali rákos a bili ho po hlavě.</verse>
				<verse number="31">A když se mu naposmívali, svlékli mu plášť, oblekli mu jeho šaty a odvedli, aby ho ukřižovali.</verse>
				<verse number="32">Když pak vycházeli, nalezli člověka z Kyreny jménem Šimona. Toho přinutili, aby mu nesl kříž.</verse>
				<verse number="33">A když přišli na místo zvané Golgotha, což znamená místo Lebky,</verse>
				<verse number="34">dali mu pít víno smíchané se žlučí. Okusil, ale nechtěl pít.</verse>
				<verse number="35">Když ho ukřižovali, rozdělili si jeho šaty losem.</verse>
				<verse number="36">A seděli a hlídali ho tam.</verse>
				<verse number="37">Nad hlavu mu pak dali nápis jeho viny: „Toto je židovský král“.</verse>
				<verse number="38">Tehdy s ním ukřižovali dva lotry, jednoho po pravici a druhého po levici.</verse>
				<verse number="39">Ti pak, kdo chodili okolo, se mu rouhavě posmívali, potřásali hlavami</verse>
				<verse number="40">a říkali: „Když boříš chrám a ve třech dnech jej opět stavíš, zachraň sám sebe! Jsi-li Boží Syn, sestup s kříže!“</verse>
				<verse number="41">Podobně i veleknězi s vykladateli Písma a staršími se mu posmívali a říkali:</verse>
				<verse number="42">„Jiné zachránil, sám sebe nemůže zachránit. Je izraelský král, ať nyní sestoupí s kříže, a uvěříme v něho.</verse>
				<verse number="43">Doufal v Boha, ať ho teď vytrhne, je-li mu nakloněn. Vždyť řekl: ´Jsem Boží Syn'.“</verse>
				<verse number="44">Rovněž ho tupili lotři s ním ukřižovaní.</verse>
				<verse number="45">A od šesti hodin nastala tma po veškeré zemi až do devíti hodin.</verse>
				<verse number="46">Okolo devíti hodin pak zvolal Ježíš silným hlasem: „Eli, Eli, lema sabakthani? „,to je: „Můj Bože, můj Bože, proč jsi mě opustil?“</verse>
				<verse number="47">Když to uslyšeli někteří z těch, kteří tam stáli, pravili: „On volá Eliáše“.</verse>
				<verse number="48">A hned jeden z nich běžel, vzal houbu, naplnil octem, nasadil na rákos a dával mu pít.</verse>
				<verse number="49">Ostatní však říkali: „Nech toho! Uvidíme, zdali přijde Eliáš vysvobodit ho.“</verse>
				<verse number="50">Ježíš pak zase silně vzkřikl a vypustil ducha.</verse>
				<verse number="51">A hle, chrámová opona se roztrhla ve dví od vrchu až dolů, země se zachvěla, skály se roztrhly,</verse>
				<verse number="52">hroby se otevřely a mnoho těl zesnulých svatých vstalo.</verse>
				<verse number="53">Po jeho vzkříšení pak vyšli z hrobů a vešli do svatého města a mnohým se ukázali.</verse>
				<verse number="54">Když setník a ti, kdo s ním střežili Ježíše, viděli zemětřesení a co se dalo, velmi se báli a říkali: „Skutečně to byl Syn Boží.“</verse>
				<verse number="55">Bylo tam mnoho žen a zpovzdáli se dívaly; ty šly za Ježíšem z Galileje a sloužily mu.</verse>
				<verse number="56">Mezi nimi byla Marie Magdalena a Marie, matka Jakubova a Josefova, a matka Zebedeových synů.</verse>
				<verse number="57">Když nastal večer, přišel bohatý člověk z Arimathie, jménem Josef, který byl také Ježíšovým učedníkem.</verse>
				<verse number="58">Ten došel k Pilátovi a žádal o Ježíšovo tělo. Tehdy Pilát poručil vydat (je).</verse>
				<verse number="59">A Josef tělo vzal, zavinul je do čistého lněného plátna</verse>
				<verse number="60">a položil do svého nového hrobu, který vytesal ve skále, přivalil k hrobu veliký kámen a odešel.</verse>
				<verse number="61">A byla tam Marie Magdalena s druhou Marií a seděly proti hrobu.</verse>
				<verse number="62">Druhého dne, který je po přípravě, sešli se k Pilátovi veleknězi a farizeové</verse>
				<verse number="63">a pravili: „Pane, vzpomněli jsme si, že onen svůdce řekl, dokud ještě žil: ´Po třech dnech vstanu´.</verse>
				<verse number="64">Rozkaž tedy, ať je hrob zajištěn až do třetího dne, aby snad nepřišli jeho učedníci, neukradli ho a neřekli lidu: ´Vstal z mrtvých´. A bude to poslední poblouzení horší než první.“</verse>
				<verse number="65">Pilát jim řekl: „Máte stráž. Jděte a hlídejte, jak umíte“.</verse>
				<verse number="66">Oni tedy odešli a zajistili hrob stráží a zapečetili kámen.</verse>
			</chapter>
			<chapter number="28">
				<verse number="1">Po sobotě na úsvitu prvního dne v týdnu přišla Marie Magdalena a druhá Marie podívat se na hrob.</verse>
				<verse number="2">A hle, nastalo velké zemětřesení, neboť anděl Páně sestoupil s nebe, přistoupil a odvalil kámen a posadil se na něj.</verse>
				<verse number="3">Vypadal jako blesk a jeho šat byl bílý jako sníh.</verse>
				<verse number="4">Strachem z něho se stráže roztřásly a byly jako mrtvé.</verse>
				<verse number="5">K ženám pak anděl promluvil: „Vy se nebojte! Vím totiž, že hledáte ukřižovaného Ježíše.</verse>
				<verse number="6">Není tady, ale vstal, jak řekl. Pojďte a pohleďte na místo, kde ležel.</verse>
				<verse number="7">A hned jděte a povězte jeho učedníkům: ´Vstal z mrtvých a hle, jde před vámi do Galileje; tam ho uvidíte´. Hle, pověděl jsem vám to.“</verse>
				<verse number="8">I odešly rychle od hrobu s bázní a s velikou radostí spěchaly oznámit to jeho učedníkům.</verse>
				<verse number="9">A hle, Ježíš jim šel vstříc a řekl: „Buďte zdrávy!“Ony pak přistoupily, chopily se jeho nohou a poklonily se mu.</verse>
				<verse number="10">Tehdy jim Ježíš řekl: „Nebojte se! Jděte, oznamte mým bratřím, aby odešli do Galileje; tam mě uvidí“.</verse>
				<verse number="11">Když odcházely, hle, někteří ze stráže přišli do města a oznámili velekněžím všechno, co se stalo.</verse>
				<verse number="12">I shromáždili se se staršími, poradili se a dali vojákům mnoho peněz</verse>
				<verse number="13">se slovy: „Řekněte: ´V noci přišli jeho učedníci a ukradli ho, když jsme spali'.</verse>
				<verse number="14">A doslechne-li se to vladař, my ho uchlácholíme a vás se zastaneme.“</verse>
				<verse number="15">Oni tedy vzali peníze a udělali, jak byli poučeni. A je ta řeč rozhlášena mezi Židy až do dneška.</verse>
				<verse number="16">Jedenáct učedníků pak odešlo do Galileje na horu, kam jim Ježíš uložil.</verse>
				<verse number="17">I viděli ho a poklonili se mu, jiní zase pochybovali.</verse>
				<verse number="18">Ježíš přistoupil a promluvil k nim: „Byla mi dána veškerá moc na nebi i na zemi.</verse>
				<verse number="19">Jděte tedy, vyučujte všechny národy a křtěte je ve jménu Otce i Syna i Ducha svatého;</verse>
				<verse number="20">a učte je zachovávat všechno, co jsem vám přikázal. A hle, já jsem s vámi po všechny dny až do konce světa.“</verse>
			</chapter>
		</book>
		<book number="41">
			<chapter number="1">
				<verse number="1">Začíná evangelium Ježíše Krista, Božího Syna.</verse>
				<verse number="2">Jak je psáno u proroka Izaiáše: Hle, já posílám svého posla před tebou, aby ti připravil cestu.</verse>
				<verse number="3">Hlas volajícího na poušti: Připravte cestu Páně, vyrovnejte mu stezky!</verse>
				<verse number="4">Vystoupil Jan na poušti, křtil a kázal křest pokání na odpuštění hříchů.</verse>
				<verse number="5">I vycházel za ním celý judský kraj a všichni Jerusalemané, a on je křtil v řece Jordánu, když vyznávali své hříchy.</verse>
				<verse number="6">Jan měl šaty z velbloudí srsti a kožený pás kolem beder a jedl kobylky a lesní med.</verse>
				<verse number="7">A kázal takto: „Po mně přichází někdo silnější než já, a nejsem hoden se k němu sehnout, abych mu rozvázal řemínek u opánků.</verse>
				<verse number="8">Já jsem vás křtil vodou, ale on vás bude křtít Duchem svatým.</verse>
				<verse number="9">V oněch dnech přišel Ježíš z Nazareta v Galileji a Jan ho v Jordánu pokřtil.</verse>
				<verse number="10">Hned pak, jak vystupoval z vody, viděl nebesa otevřená a Ducha sestupovat jako holubici na sebe.</verse>
				<verse number="11">A ozval se z nebe hlas: „Ty jsi můj milovaný Syn, v tobě se mi zalíbilo.“</verse>
				<verse number="12">A hned ho Duch vyvádí na poušť.</verse>
				<verse number="13">I byl na poušti čtyřicet dní a satan ho pokoušel; a dlel mezi zvěří a andělé mu sloužili.</verse>
				<verse number="14">Po Janově uvěznění přišel Ježíš do Galileje kázat Boží evangelium.</verse>
				<verse number="15">Pravil: „Naplnil se čas a Boží království se přiblížilo. Obraťte se a věřte evangeliu!“</verse>
				<verse number="16">Když přecházel podél Galilejského moře, spatřil Šimona a Šimonova bratra Ondřeje, jak vrhají síť do moře; byli totiž rybáři.</verse>
				<verse number="17">A řekl jim Ježíš: „Pojďte za mnou, a učiním z vás rybáře lidí.“</verse>
				<verse number="18">A hned opustili sítě a následovali ho.</verse>
				<verse number="19">Když o něco popošel, uviděl Jakuba Zebedeova a jeho bratra Jana, jak i oni opravují na lodi sítě; a hned je povolal.</verse>
				<verse number="20">I zanechali svého otce Zebedea na lodi s nádeníky a odešli za ním.</verse>
				<verse number="21">A vešli do Kafarnaa. Hned v sobotu vstoupil do synagogy a učil.</verse>
				<verse number="22">A žasli nad jeho učením; učil je totiž jako ten, kdo má moc, a ne jako vykladatelé Písma.</verse>
				<verse number="23">V jejich synagoze byl právě člověk posedlý nečistým duchem</verse>
				<verse number="24">a ten vykřikl: „Co je ti po nás, Ježíši Nazaretský? Přišel jsi nás zahubit? Vím, kdo jsi: Svatý Boží.“</verse>
				<verse number="25">Ale Ježíš mu pohrozil: „Zmlkni a vyjdi z něho!“</verse>
				<verse number="26">Nečistý duch jím zalomcoval a s velikým křikem z něho vyšel.</verse>
				<verse number="27">A všichni se divili, takže se jeden druhého ptal: „Co to je? Nové učení s mocí; i nečistým duchům poroučí, a poslouchají ho.“</verse>
				<verse number="28">A pověst o něm se hned rozšířila po celém galilejském kraji.</verse>
				<verse number="29">A hned vyšel ze synagogy a přišel s Jakubem a Janem do domu Šimonova a Ondřejova.</verse>
				<verse number="30">Šimonova tchyně však ležela v horečce, a hned mu o ní řekli.</verse>
				<verse number="31">I přistoupil, vzal ji za ruku a pozvedl. Horečka jí opustila a ona je obsluhovala.</verse>
				<verse number="32">Když se zešeřilo a slunce zapadlo, přinášeli k němu všechny nemocné a posedlé zlými duchy.</verse>
				<verse number="33">A celé město se shromáždilo u dveří.</verse>
				<verse number="34">I uzdravil mnoho stižených rozličnými chorobami; také vyhnal mnoho zlých duchů a nedovoloval zlým duchům mluvit, protože ho znali.</verse>
				<verse number="35">Ráno, ještě za tmy, vyšel a odebral se na osamělé místo a tam se modlil.</verse>
				<verse number="36">Šimon pak se svými společníky pospíšil za ním.</verse>
				<verse number="37">A když ho nalezli, řekli mu: „Všichni tě hledají“.</verse>
				<verse number="38">A praví jim: „Pojďme do blízkých vesnic a měst, abych i tam kázal, neboť na to jsem vyšel“.</verse>
				<verse number="39">I šel a kázal v jejich synagogách po celé Galileji a vyháněl zlé duchy.</verse>
				<verse number="40">A přijde k němu malomocný, prosí ho na kolenou a praví mu: „Chceš-li, můžeš mě očistit.“</verse>
				<verse number="41">I slitoval se nad ním, vztáhl ruku, dotkl se ho a řekl: „Chci, buď čistý!“</verse>
				<verse number="42">A najednou ho opustilo malomocenství a byl očištěn.</verse>
				<verse number="43">I pohrozil mu, hned ho poslal pryč</verse>
				<verse number="44">a řekl mu: „Chraň se komu co říci! Ale jdi, ukaž se knězi a přines dar za své očištění, jak přikázal Mojžíš, aby jim byl svědectvím.“</verse>
				<verse number="45">Ale on, jakmile odešel, počal o té věci vypravovat a rozšiřovat ji, takže Ježíš už nemohl veřejně vejít do města, nýbrž dlel venku na osamělých místech; a chodili k němu odevšad.</verse>
			</chapter>
			<chapter number="2">
				<verse number="1">Když po čase opět vešel do Kafarnaa, proslechlo se, že je v domě.</verse>
				<verse number="2">I sešlo se mnoho lidí, že ani místo přede dveřmi už nestačilo; a mluvil k nim (Boží) slovo.</verse>
				<verse number="3">Tu k němu přišli s ochrnutým, nesli ho čtyři.</verse>
				<verse number="4">Protože ho nemohli pro zástup vnést k němu, odkryli střechu, vyhrabali otvor a tím spustili lůžko, na kterém ležel ten ochrnutý.</verse>
				<verse number="5">A když Ježíš viděl jejich víru, řekne tomu ochrnutému: „Dítě, odpouštějí se ti hříchy.“</verse>
				<verse number="6">Ale někteří z vykladatelů Písma, kteří tam seděli, uvažovali ve svém srdci:</verse>
				<verse number="7">„Co on tak mluví? Rouhá se! Kdo může odpouštět hříchy kromě jediného Boha?“</verse>
				<verse number="8">Ježíš hned poznal svým duchem, že tak u sebe uvažují, a praví jim: „Proč takto uvažujete ve svém srdci?</verse>
				<verse number="9">Co je snadnější: říci ochrnutému: ´Odpouštějí se ti hříchy´, či říci: ´Vstaň, vezmi své lůžko a choď?</verse>
				<verse number="10">Ale abyste věděli, že Syn člověka má moc na zemi odpouštět hříchy“ - řekne ochrnutému:</verse>
				<verse number="11">„Pravím ti: Vstaň, vezmi své lůžko a jdi domů!“</verse>
				<verse number="12">I vstal, hned vzal lůžko a přede všemi vyšel, takže všichni užasli a chválili Boha a říkali: „Něco takového jsme ještě neviděli.“</verse>
				<verse number="13">Opět vyšel k moři a celý zástup přicházel k němu; i učil je.</verse>
				<verse number="14">Když šel kolem, spatřil Leviho Alfeova, jak sedí u celnice. A praví mu: „Pojď za mnou!“I vstal a šel za ním.</verse>
				<verse number="15">A když byl u stolu v jeho domě, mnoho celníků a hříšníků se uložilo ke stolu s Ježíšem a jeho učedníky; bylo jich totiž mnoho a chodili za ním.</verse>
				<verse number="16">Ale když farizejští vykladatelé Písma uviděli, že jí s hříšníky a celníky, řekli jeho učedníkům: „Jak to, že jí a pije s celníky a hříšníky?“</verse>
				<verse number="17">Jakmile to Ježíš uslyšel, řekne jim: „Nepotřebují lékaře zdraví, nýbrž nemocní. Nepřišel jsem povolat spravedlivé, ale hříšníky.“</verse>
				<verse number="18">Janovi učedníci a farizeové se postili. I přijdou a praví mu: „Proč učedníci Janovi a učedníci farizeů se postí, ale tvoji učedníci se nepostí?“</verse>
				<verse number="19">A Ježíš jim řekl: „Což se mohou postit ženichovi druhové, dokud je ženich s nimi? Dokud mají u sebe ženicha, nemohou se postit.</verse>
				<verse number="20">Ale přijdou dny, kdy jim bude ženich odňat, a tehdy se budou postit v onen den.“</verse>
				<verse number="21">„Nikdo nepřišívá záplatu z nezpracované látky na staré šaty; jinak ten nový přídavek vytrhne něco ze staré (látky) a díra se zhorší.</verse>
				<verse number="22">A nikdo nelije mladé víno do starých měchů; jinak víno měchy roztrhne a víno i měchy se zničí. Ale mladé víno do nových měchů!“</verse>
				<verse number="23">Jednou v sobotu procházel obilím a jeho učedníci počali cestou trhat klasy.</verse>
				<verse number="24">Farizeové mu však pravili: „Hleď, proč dělají, co není v sobotu dovoleno?“</verse>
				<verse number="25">I řekne jim: „Což jste nikdy nečetli, co udělal David, když byl v tísni a měl hlad on i jeho společníci?</verse>
				<verse number="26">Jak vešel do Božího domu za velekněze Abiathara a jedl předkladové chleby, které nesmí jíst nikdo mimo kněze, a dal i svým společníkům?“</verse>
				<verse number="27">Pravil jim také: „Sobota byla ustanovena pro člověka, a ne člověk pro sobotu.</verse>
				<verse number="28">Proto Syn člověka je pán i soboty.“</verse>
			</chapter>
			<chapter number="3">
				<verse number="1">Opět vešel do synagogy, a byl tam člověk s uschlou rukou.</verse>
				<verse number="2">A pozorovali ho, zdali ho uzdraví v sobotu, aby ho obžalovali.</verse>
				<verse number="3">I řekne tomu člověkovi s uschlou rukou: „Postav se doprostřed!“</verse>
				<verse number="4">Jim pak řekne: „Je dovoleno v sobotu dobře dělat, či zle, život zachránit, či zmařit? „Ale oni mlčeli.</verse>
				<verse number="5">I rozhlédl se po nich s hněvem, zarmoutil se nad zatvrzelostí jejich srdce a praví tomu člověkovi: „Vztáhni tu ruku!“I vztáhl, a měl ruku zase v pořádku.</verse>
				<verse number="6">A když farizeové vyšli, hned se radili s herodiány proti němu, jak by ho zahubili.</verse>
				<verse number="7">Ježíš se pak uchýlil se svými učedníky k moři a četný zástup z Galileje šel za ním. Také z Judeje,</verse>
				<verse number="8">Jerusalema, Idumeje, Zajordání a z okolí Tyru i Sidonu přišlo k němu velké množství, protože slyšeli, co všechno činí.</verse>
				<verse number="9">I řekl svým učedníkům, že mu mají připravit člun kvůli zástupu, aby ho netísnil.</verse>
				<verse number="10">Mnoho jich totiž uzdravil, takže se všichni neduživí na něj (takřka) vrhali, aby se ho mohli dotknout.</verse>
				<verse number="11">A nečistí duchové, jakmile ho spatřili, padali před ním na zem a volali: „Ty jsi Boží syn.“</verse>
				<verse number="12">On však jim přísně zakazoval, aby ho neprozrazovali.</verse>
				<verse number="13">Potom vystoupí na horu a zavolá k sobě ty, které sám chtěl; i přišli k němu.</verse>
				<verse number="14">Ustanovil pak dvanáct, aby byli s ním a aby je posílal kázat</verse>
				<verse number="15">s mocí vyhánět zlé duchy.</verse>
				<verse number="16">Ustanovil dvanáct a dal Šimonovi jméno Petr;</verse>
				<verse number="17">pak Jakuba Zebedeova a Jana, Jakubova bratra; těm dal jméno Boanerges, což znamená „synové hromu“;</verse>
				<verse number="18">pak Ondřeje a Filipa, Bartoloměje a Matouše, Tomáše a Jakuba Alfeova, Tadeáše a Šimona Kananejského</verse>
				<verse number="19">a Jidáše Iškariotského, který ho potom zradil.</verse>
				<verse number="20">Potom přijde do domu. A sešel se opět zástup, takže neměli ani kdy pojíst chleba.</verse>
				<verse number="21">Když to uslyšeli jeho lidé, vyšli, aby ho uchopili, neboť se mluvilo, že blouzní.</verse>
				<verse number="22">Také vykladatelé Písma, kteří sestoupili z Jerusalema, říkali: „Je posedlý Beelzebulem a zlé duchy vyhání knížetem zlých duchů.“</verse>
				<verse number="23">I přivolal je a pravil jim v podobenstvích: „Jak může satan vyhánět satana'?</verse>
				<verse number="24">Je-li totiž království uvnitř rozdvojené, nemůže takové království trvat.</verse>
				<verse number="25">A je-li dům uvnitř rozdvojen, nemůže ten dům trvat.</verse>
				<verse number="26">A povstane-li satan sám proti sobě a je rozdvojen, neudrží se, ale je s ním konec.</verse>
				<verse number="27">Nikdo nemůže vniknout silákovi do domu a uloupit mu nářadí, ale nejprve musí siláka svázat, a potom (teprve) mu může vyloupit dům.</verse>
				<verse number="28">Vpravdě vám pravím: Lidským synům budou odpuštěny všecky hříchy i rouhání, která vyslovili.</verse>
				<verse number="29">Kdo se však bude rouhat proti Duchu svatému, na věky nedostane odpuštění, nýbrž bude vinen věčným hříchem.“</verse>
				<verse number="30">Pravili totiž: „Má nečistého ducha.“</verse>
				<verse number="31">I přijdou jeho matka a jeho bratři. Stáli však venku a poslali k němu a volali ho.</verse>
				<verse number="32">Kolem něho seděl zástup a řeknou mu: „Hle, tvá matka a tvoji bratři se venku ptají po tobě.“</verse>
				<verse number="33">A odpoví jim: „Kdo je má matka a (kdo jsou) moji bratři?</verse>
				<verse number="34">A rozhlédl se po těch, kdo seděli v kruhu kolem něho, a praví: „Hle, má matka a moji bratři!</verse>
				<verse number="35">Neboť kdo činí Boží vůli, to je můj bratr i sestra i matka.“</verse>
			</chapter>
			<chapter number="4">
				<verse number="1">A opět začal učit u moře. I shromáždí se u něho přečetný zástup, takže vstoupil na loď a posadil se na moři, všechen zástup pak byl na souši u moře.</verse>
				<verse number="2">Učil je mnoho v podobenstvích a ve svém učení jim pravil:</verse>
				<verse number="3">„Slyšte! Hle, vyšel rozsévač rozsévat.</verse>
				<verse number="4">A když rozséval, padlo jedno (zrno) vedle cesty; i přiletěli ptáci a sezobli je.</verse>
				<verse number="5">Jiné padlo na kameni tou zem, kde nemělo mnoho půdy. A hned vzešlo, protože nemělo hlubokou prsť.</verse>
				<verse number="6">A když vyšlo slunce, bylo sežehnuto, a protože nemělo kořen, uschlo.</verse>
				<verse number="7">A jiné padlo do trní; a vzešlo trní a udusilo je, takže plod nedalo.</verse>
				<verse number="8">A jiná padla do dobré půdy. I dávala plod, který rostl a množil se, a nesla třicet, šedesát i sto.“</verse>
				<verse number="9">Pravil také: „Kdo má uši k slyšení, poslouchej!“</verse>
				<verse number="10">Když pak byl sám, tázali se ho na to podobenství ti, kteří byli kolem něho s dvanácti.</verse>
				<verse number="11">A pravil jim: „Vám je dáno (znát) tajemství Božího království; ale těm, kdo jsou vně, všechno se děje v podobenstvích,</verse>
				<verse number="12">aby se dívali a dívali, a neviděli, aby poslouchali a poslouchali, a nerozuměli, aby se někdy neobrátili a nebylo jim odpuštěno.“</verse>
				<verse number="13">A řekne jim: „Nechápete toto podobenství? A jak porozumíte všem podobenstvím?</verse>
				<verse number="14">Ten rozsévač zasévá slovo.</verse>
				<verse number="15">Ti vedle cesty, kde se zasévá to slovo, jsou ti, kdo uslyšeli; ale hned přijde satan a odnímá to slovo, které do nich bylo zaseto.</verse>
				<verse number="16">A podobně, kteří byli zaseti na kamenitou zem, jsou ti, kdo uslyší to slovo a hned je s radostí přijímají;</verse>
				<verse number="17">ale nemají v sobě kořen, nýbrž jsou chvilkoví. Když potom nastane soužení a pronásledování pro to slovo, najednou upadají.</verse>
				<verse number="18">A jsou jiní, kteří byli zaseti do trní. To jsou ti, kdo poslouchají to slovo,</verse>
				<verse number="19">ale světské starosti, klamavé bohatství a touhy po ostatních věcech se vkrádají a dusí to slovo, takže se stává neplodným.</verse>
				<verse number="20">A zaseti do dobré země jsou ti, kdo poslouchají a přijímají to slovo a nesou plody: třicet, šedesát i sto.“</verse>
				<verse number="21">Pravil jim také: „Což se přináší svíčka, aby se postavila pod nádobu nebo pod postel? Zda ne (spíše),aby se postavila na svícen?</verse>
				<verse number="22">Neboť nic není skryto, co by se neprojevilo, ani se nic neutají, ale vyjde to najevo.</verse>
				<verse number="23">Kdo má uši k slyšení, poslouchej!“</verse>
				<verse number="24">Řekl jim ještě: „Dávejte pozor, co slyšíte! Jakou mírou měříte, takovou vám bude měřeno, a bude vám přidáno.</verse>
				<verse number="25">Neboť kdo má, tomu bude dáno, ale kdo nemá, tomu bude odňato i to, co má.“</verse>
				<verse number="26">Také řekl: „S Božím královstvím je to jako s člověkem, který vhodí semeno do země;</verse>
				<verse number="27">on spí a vstává v noci a ve dne, semeno však vyráží a roste, aniž on ví, jak.</verse>
				<verse number="28">Země totiž sama od sebe vydává plod, napřed stéblo, potom klas a nakonec plnou pšenici v klase.</verse>
				<verse number="29">A když plod uzraje, hned se dá (člověk) do sekání, protože žně jsou tu.“</verse>
				<verse number="30">Také pravil: „Čemu připodobníme Boží království? Nebo do jakého podobenství je vložíme?</verse>
				<verse number="31">Je jako hořčičné zrnko, když je zaseto do země; je menší než všechna semena na zemi,</verse>
				<verse number="32">ale když je zaseto, vzejde a stává se větším než všechny byliny a vyžene velké větve, takže v jeho stínu mohou sídlit nebeští ptáci.“</verse>
				<verse number="33">A mnoha takovými podobenstvími mluvil jim slovo, pokud mohli slyšet,</verse>
				<verse number="34">a bez podobenství jim nemluvil, ale soukromě svým učedníkům vykládal všecko.</verse>
				<verse number="35">Téhož dne, když se schýlilo k večeru, řekne jim: „Přeplujme na druhý břeh!“</verse>
				<verse number="36">Když rozpustili zástup, vzali ho, jak byl na lodi; byly s ním i jiné lodi.</verse>
				<verse number="37">A strhla se silná větrná bouře a hnala na loď tolik vln, že se loď už naplňovala.</verse>
				<verse number="38">On sám však spal na zádi na podušce. I vzbudí ho a řeknou mu: „Mistře, je ti to jedno, že hyneme?“</verse>
				<verse number="39">Tu vstal, poručil větru a řekl moři: „Mlč, ztichni!“ A vítr přestal a nastal veliký klid.</verse>
				<verse number="40">Jim pak řekl: „Proč se tak bojíte? Ještě ne máte víru?“</verse>
				<verse number="41">Oni se velmi báli a pravili mezi sebou: „Kdo to asi je, že ho i vítr i moře poslouchají?“</verse>
			</chapter>
			<chapter number="5">
				<verse number="1">A přišli na druhý břeh jezera do gerasenského kraje.</verse>
				<verse number="2">Sotva vystoupil z lodi, hned mu vyšel vstříc z hrobů člověk s nečistým duchem.</verse>
				<verse number="3">Přebýval v hrobech a ani řetězem ho už nikdo nemohl svázat;</verse>
				<verse number="4">často ho totiž svázali pouty a řetězy, ale on se sebe řetězy strhal a pouta rozlámal; nikdo ho nemohl zkrotit.</verse>
				<verse number="5">A pořád, ve dne v noci, dlel v hrobech a na horách a křičel tam a tloukl se kamením.</verse>
				<verse number="6">Když spatřil zdálky Ježíše, přiběhl, poklonil se mu</verse>
				<verse number="7">a vykřikl silným hlasem: „Co je ti po mně, Ježíši, synu Boha nejvyššího? Zapřísahám tě při Bohu, nemuč mě!“</verse>
				<verse number="8">Řekl mu totiž: „Nečistý duchu, vyjdi z toho člověka!“</verse>
				<verse number="9">A tázal se ho: „Jak se jmenuješ? „I pravil mu: „Jmenuji se Pluk, protože je nás mnoho.“</verse>
				<verse number="10">A velmi ho prosil, aby je nevyháněl z toho kraje.</verse>
				<verse number="11">Tam na svahu hory se páslo velké stádo vepřů.</verse>
				<verse number="12">I prosili ho (duchové): „Pošli nás do vepřů, a vejdeme do nich!“</verse>
				<verse number="13">A dovolil jim to. I vyšli nečistí duchové a vešli do vepřů. Stádo však, kolem dvou tisíc, hnalo se střemhlav po svahu do moře a v moři se utopilo.</verse>
				<verse number="14">Pasáci těch vepřů se rozutekli a oznámili to v městě a po dvorcích. I vyšli se (lidé) podívat, co se to stalo.</verse>
				<verse number="15">Přijdou k Ježíšovi a vidí toho, který byl posedlý zlým duchem Plukem, že sedí oblečen a při zdravé mysli; a báli se.</verse>
				<verse number="16">Ti pak, kteří to viděli, vypravovali jim, jak se to stalo s tím posedlým, a o vepřích.</verse>
				<verse number="17">I počali ho prosit, aby se vzdálil z jejich končin.</verse>
				<verse number="18">Když vstupoval na loď, prosil ho ten bývalý posedlý, aby s ním mohl zůstat.</verse>
				<verse number="19">On mu (to) však nedovolil, nýbrž mu řekl: „Jdi domů k svým lidem a vypravuj jim, jak veliké věci ti učinil Pán a jak se nad tebou smiloval.</verse>
				<verse number="20">I odešel a počal hlásat v Dekapoli, jak veliké věci mu učinil Ježíš všichni se divili.</verse>
				<verse number="21">Když se Ježíš přeplavil na lodi znovu na druhý břeh, shromáždil se k němu velký zástup; i zůstal u moře.</verse>
				<verse number="22">Tu přijde jeden z představených synagogy, jménem Jairos, a jak ho spatří, padne mu k nohám</verse>
				<verse number="23">a snažně ho prosí: „Umírá mi dcera. Pojď, vlož na ni ruce, aby se uzdravila a zůstala na živu!“</verse>
				<verse number="24">I odešel s ním. Šel za ním velký zástup a tlačili se na něj.</verse>
				<verse number="25">A (byla) jedna žena, která měla dvanáct let krvotok</verse>
				<verse number="26">a mnoho vytrpěla od mnoha lékařů, ano celý svůj majetek vynaložila, a nic jí to nepomohlo, ale spíše jí bylo čím dál tím hůř.</verse>
				<verse number="27">Když uslyšela o Ježíšovi, přišla v zástupu zezadu a dotkla se jeho roucha.</verse>
				<verse number="28">Pravila si totiž: „Dotknu-li se jen jeho roucha, budu zdráva.“</verse>
				<verse number="29">A hned se jí zastavil krvotok a pocítila v těle, že je uzdravena do toho trápení.</verse>
				<verse number="30">Ježíš ihned v sobě poznal, že z něho vyšla (zázračná) moc; i obrátil se k zástupu a řekl: „Kdo se dotkl mého roucha?“</verse>
				<verse number="31">Ale jeho učedníci mu pravili: „Vidíš, že se na tebe zástup tlačí, a říkáš: Kdo se mě dotkl?“</verse>
				<verse number="32">I rozhlížel se, aby spatřil tu, která to udělala.</verse>
				<verse number="33">Žena pak přistoupila s bázní a chvěním - věděla totiž, co se s ní stalo -, padla před ním na kolena a pověděla mu celou pravdu.</verse>
				<verse number="34">A on jí řekl: „Dcero, tvá víra tě uzdravila. Jdi v pokoji a buď zdráva od svého trápení!“</verse>
				<verse number="35">Zatím co ještě mluví, přijdou lidé představeného synagogy se zprávou: „Tvá dcera umřela. Proč ještě obtěžuješ mistra?“</verse>
				<verse number="36">Ale když Ježíš uslyšel tu řeč, řekne představenému synagogy: „Neboj se, jen věř!“</verse>
				<verse number="37">A nedovolil, aby ho kdo provázel, leč jen Petr, Jakub a Jakubův bratr Jan.</verse>
				<verse number="38">A přijdou do domu představeného synagogy; vidí tam hluk a lidi plačící a velmi naříkající.</verse>
				<verse number="39">I vejde a praví jim: „Co hlučíte a pláčete? Neumřelo to dítě, ale spí.“</verse>
				<verse number="40">A posmívali se mu. On však všechny vykáže ven, vezme otce a matku dítěte a ty, kteří byli s ním, a vejde tam, kde dítě leželo.</verse>
				<verse number="41">A vezme dítě za ruku a řekne mu: „Talitha kúm „, což znamená: „Dívko, pravím ti, vstaň!“</verse>
				<verse number="42">A dívka najednou vstala a chodila; bylo jí totiž dvanáct let. A neobyčejně užasli.</verse>
				<verse number="43">Ale on jim přísně přikázal, že se to nikdo nesmí dovědět, a řekl, aby jí dali jíst.</verse>
			</chapter>
			<chapter number="6">
				<verse number="1">A odešel odtamtud a odebral se do své otčiny; jeho učedníci šli za ním.</verse>
				<verse number="2">A příští sobotu počal učit v synagoze a mnozí z posluchačů se divili a říkali: „Odkud tohle má? A jaká je to moudrost, která mu byla dána, a takové zázraky, které se dějí jeho rukama?</verse>
				<verse number="3">Což to není tesař, syn Mariin a bratr Jakubův a Josefův a Judův a Šimonův? Což nejsou tady u nás jeho sestry? „A pohoršovali se nad ním.</verse>
				<verse number="4">A Ježíš jim řekl: „Prorok není bez úcty, leda ve své otčině, ve svém příbuzenstvu a ve svém domě.“</verse>
				<verse number="5">A nemohl tam udělat žádný zázrak, kromě uzdravení několika nemocných, na které vložil ruce.</verse>
				<verse number="6">I divil se jejich nevěře. Obcházel pak okolní vesnice a učil.</verse>
				<verse number="7">A zavolá si dvanáct a počal je posílat po dvou a dával jim moc nad nečistými duchy.</verse>
				<verse number="8">Přikázal jim také, aby si nic nebrali na cestu kromě hole, ani chleba, ani mošnu, ani peníze do opasku,</verse>
				<verse number="9">jen opánky na nohy, a aby si neoblékali dvě sukně.</verse>
				<verse number="10">Dále jim řekl: „Kdekoli vejdete do domu, tam zůstávejte, dokud odtamtud neodejdete.</verse>
				<verse number="11">Ale které místo vás nepřijme a nebudou vás poslouchat, setřeste si prach s nohou, až odtamtud budete vycházet, na svědectví proti nim“.</verse>
				<verse number="12">I vyšli a kázali, aby se obrátili;</verse>
				<verse number="13">také mnoho zlých duchů vyhnali, mazali olejem mnoho nemocných a uzdravovali (je).</verse>
				<verse number="14">Uslyšel (o tom) král Herodes, neboli Ježíšovo jméno se stalo všude známým a šla řeč, že to Jan Křtitel vstal z mrtvých a že proto v něm působí zázračná moc. Ale jiní říkali: „Je to Eliáš.“</verse>
				<verse number="15">Jiní zase říkali: „Je to prorok jako jeden z proroků“.</verse>
				<verse number="16">Když to Herodes uslyšel, pravil: „Vstal ten Jan, kterého jsem stal.“</verse>
				<verse number="17">Tento Herodes totiž poslal (své lidi), zatkl Jana a spoutaného vsadil do žaláře kvůli Herodiadě, manželce svého bratra Filipa, protože se s ní oženil.</verse>
				<verse number="18">Neboť Jan říkal Herodovi: „Není ti dovoleno mít manželku svého bratra.“</verse>
				<verse number="19">Herodias (proto) na něj nevrazila a chtěla ho zabít, ale nemohla;</verse>
				<verse number="20">neboť Herodes se Jana bál, protože o něm věděl, že je to spravedlivý a svatý muž, a chránil ho a když ho slyšel, byl na velkých rozpacích, a přece ho rád poslouchal.</verse>
				<verse number="21">A přišel příhodný den, když Herodes o svých narozeninách uspořádal hostinu svým vysokým úředníkům, důstojníkům a galilejským předákům.</verse>
				<verse number="22">Když dcera té Herodiady vešla a tančila, zalíbila se Herodovi i hostům. Král pak pravil dívce: „Požádej mě, oč chceš, a dám ti to!“;</verse>
				<verse number="23">a přísahal jí: „Žádej cokoliv, a dám ti to, třebas polovici svého království.“</verse>
				<verse number="24">Ona vyšla a řekla své matce: „Co mám žádat? „A ta odpověděla: „Hlavu Jana Křtitele.“</verse>
				<verse number="25">Vrátila se co nejrychleji ke králi a přednesla mu žádost: „Chci, abys mi ihned dal na míse hlavu Jana Křtitele“.</verse>
				<verse number="26">Tu se král zarmoutil, ale pro přísahu a kvůli hostům nechtěl ji odmítnout.</verse>
				<verse number="27">I poslal král hned kata a poručil přinést jeho hlavu. Ten odešel a stal ho v žaláři.</verse>
				<verse number="28">Jeho hlavu pak přinesl na míse, dal ji dívce a dívka ji dala své matce.</verse>
				<verse number="29">Když o tom uslyšeli jeho učedníci, přišli, vzali jeho tělo a položili je do hrobu.</verse>
				<verse number="30">Apoštolově se navrátili k Ježíšovi a vypravovali mu všechno, co dělali a čemu učili.</verse>
				<verse number="31">I pravil jim: „Pojďte stranou na osamělé místo a trochu si odpočiňte.“ Stále totiž přicházelo a odcházelo mnoho lidí, že neměli ani kdy pojíst.</verse>
				<verse number="32">Odjeli tedy na lodi na osamělé místo stranou.</verse>
				<verse number="33">Lidé však je viděli odjíždět a mnozí se to dověděli. I sběhli se tam pěšky ze všech měst a předešli je.</verse>
				<verse number="34">Když vyšel, uviděl velký zástup; a bylo mu jich líto, protože byli jako ovce bez pastýře. A počal je učit mnohým věcem.</verse>
				<verse number="35">Když se značně připozdilo, přistoupili k němu jeho učedníci a řekli: „Toto místo je pusté a je už pozdní hodina;</verse>
				<verse number="36">propusť je, ať se rozejdou do okolních dvorců a vesnic a koupí si něco k jídlu.“</verse>
				<verse number="37">On však jim odpověděl: „Dejte vy jim jíst!“A řeknou mu: „Máme jít a koupit za dvě stě denárů chlebů a dát jim jíst?“</verse>
				<verse number="38">A on jim praví: „Kolik chlebů máte? Jděte se podívat!“ A když to zjistili, řekli: „Pět a dvě ryby“.</verse>
				<verse number="39">I rozkázal jim, aby všechny usadili po skupinách na zelené trávě.</verse>
				<verse number="40">A rozsadili se v řadách po stu a po padesáti.</verse>
				<verse number="41">Vzal pak těch pět chlebů a ty dvě ryby, vzhlédl k nebi, požehnal, rozlámal chleby a dal učedníkům, aby jim předkládali. Také ty dvě ryby všem rozdělil.</verse>
				<verse number="42">A jedli všichni a nasytili se.</verse>
				<verse number="43">Sebrali pak drobty, plných dvanáct košů, a také z ryb.</verse>
				<verse number="44">A těch, kdo jedli, bylo pět tisíc mužů.</verse>
				<verse number="45">Tu hned přiměl své učedníky, aby vstoupili na loď a předjeli ho na druhý břeh k Bethsaidě, než on rozpustí zástup.</verse>
				<verse number="46">A když ho rozpustil, odešel na horu se modlit.</verse>
				<verse number="47">Když nastal večer, byla loď na širém moři, a on sám na zemi.</verse>
				<verse number="48">A když je viděl, jak namáhavě veslují - měli totiž vítr proti sobě -, kolem čtvrté noční hlídky přichází k nim a kráčí po moři, jako by je chtěl minout.</verse>
				<verse number="49">Jakmile ho však spatřili kráčet po moři, domnívali se, že je to přelud, a vykřikli;</verse>
				<verse number="50">všichni ho totiž viděli a poděsili se. On však hned k nim promluvil takto: „Vzmužte se, já jsem to, nebojte se!“</verse>
				<verse number="51">Vstoupil pak k nim na loď, a vítr přestal. A ještě více v duchu žasli.</verse>
				<verse number="52">Nepochopili totiž tu věc s chleby, neboť jejich srdce bylo zaslepené.</verse>
				<verse number="53">Potom se přeplavili na druhý břeh a přišli do Genesaretu; tam přistáli.</verse>
				<verse number="54">Jakmile vystoupili z lodi, hned ho poznali.</verse>
				<verse number="55">Oběhli celou onu krajinu a počali nosit nemocné na nosítkách, kde slyšeli, že je.</verse>
				<verse number="56">A kamkoli vcházel do vsí, měst nebo dvorců, kladli nemocné na náměstích a prosili ho, aby se směli dotknout alespoň lemu jeho roucha. A všichni, kdo se ho dotkli, uzdravili se.</verse>
			</chapter>
			<chapter number="7">
				<verse number="1">A sejdou se k němu farizeové a někteří vykladatelé Písma; přišli z Jerusalema.</verse>
				<verse number="2">Když viděli, jak někteří z jeho učedníků jedí chléb rukama nečistýma, to je neumytýma -</verse>
				<verse number="3">farizeové totiž a vůbec Židé nejedí, dokud si neumyjí konečky prstů u rukou, neboť se drží podání starších;</verse>
				<verse number="4">také po návratu z trhu nejedí, dokud se neomyjí, a je mnoho jiných věcí, kterých se drží z podání: omývání číší, džbánů a měděných mís.</verse>
				<verse number="5">I tázali se ho farizeové a vykladatelé Písma: „Proč tvoji učedníci nežijí podle podání starších, ale jedí chléb nečistýma rukama?“</verse>
				<verse number="6">On jim však řekl: „Dobře prorokoval o vás, pokrytci, Izaiáš, jak je psáno: Tento lid mě ctí ústy, a jejich srdce je ode mne daleko;</verse>
				<verse number="7">než marně mě ctí, protože učí naukám a příkazům lidským.</verse>
				<verse number="8">Upouštíte totiž od přikázání Božího a držíte se podání lidského.“</verse>
				<verse number="9">Dále jim řekl: „Pěkně převracíte Boží přikázání, abyste zachovávali své podání.</verse>
				<verse number="10">Neboť Mojžíš řekl: Cti svého otce a svou matku a Kdo bude zlořečit otci nebo matce, ať zemře!</verse>
				<verse number="11">Vy však pravíte: Řekne-li kdo otci nebo matce: ´Korban - obětní dar - je to, co bys měl ode mne dostat',</verse>
				<verse number="12">už nepožadujete, aby něco vykonal pro otce nebo matku;</verse>
				<verse number="13">takto rušíte slovo Boží podáním svým a odevzdáváte je dále. A podobných takových věcí děláte mnoho.“</verse>
				<verse number="14">A opět přivolal zástup a řekl jim: „Poslyšte mě všichni a rozumějte!</verse>
				<verse number="15">Nemůže člověka poskvrnit nic, co do něho zvenčí vchází; ale to poskvrňuje člověka, co z člověka vychází.</verse>
				<verse number="16">Kdo má uši k slyšení, poslouchej!“</verse>
				<verse number="17">Když pak (odešel) od zástupu (a) vešel do domu, ptali se ho jeho učedníci na to podobenství.</verse>
				<verse number="18">A praví jim: „Tak i vy jste nechápaví? Nerozumíte, že nic, co zvenčí vchází do člověka, nemůže ho poskvrnit,</verse>
				<verse number="19">protože nevchází mu do srdce, nýbrž do břicha a vyjde do stoky? „- (tím) prohlašuje za čisté všechny pokrmy.</verse>
				<verse number="20">A říkal: „Co vychází z člověka, to člověka poskvrňuje.</verse>
				<verse number="21">Neboť z nitra, ze srdce lidí vycházejí špatné myšlenky, prostopášnosti, krádeže, vraždy,</verse>
				<verse number="22">cizoložství, lakoty, zloby, lest, nestydatosti, závistivý pohled, pomluva, pýcha, pošetilost.</verse>
				<verse number="23">Všechna tato zla vycházejí z nitra a poskvrňují člověka“.</verse>
				<verse number="24">Vešel pak do domu a nechtěl, aby (o něm) kdo věděl; ale nemohl se utajit.</verse>
				<verse number="25">Neboť jakmile o něm uslyšela žena, jejíž dcera měla nečistého ducha, vstoupila a padla mu k nohám.</verse>
				<verse number="26">Ta žena byla pohanka, Syrofeničanka rodem. A prosila ho, aby vyhnal zlého ducha z její dcery.</verse>
				<verse number="27">On jí řekl: „Nech, ať se napřed nasytí děti; neboť není dobré vzít chléb dětem a hodit ho psíkům“.</verse>
				<verse number="28">Ona mu však odpověděla: „Ovšem, Pane, ale i psíci jedí pod stolem z drobtů po dětech.“</verse>
				<verse number="29">I pravil jí: „Pro tuto svou řeč jdi; zlý duch vyšel z tvé dcery.“</verse>
				<verse number="30">A když odešla do svého domu, nalezla dítě ležet na lůžku a zlý duch (už) vyšel.</verse>
				<verse number="31">A opět odešel z tyrského kraje a přes Sidon přišel ke Galilejskému moři územím Dekapole.</verse>
				<verse number="32">A přivedou k němu hluchoněmého a prosí ho, aby na něj vložil ruku.</verse>
				<verse number="33">Vzal ho tedy stranou od zástupu, vložil mu své prsty do uší, plivl a dotkl se jeho jazyka,</verse>
				<verse number="34">vzhlédl pak k nebi, vzdychl a řekl mu: „Effatha“, to znamená: „Otevři se!“</verse>
				<verse number="35">A hned se mu otevřely uši a pouto jazyka se mu rozvázalo, a mluvil správně.</verse>
				<verse number="36">Přikázal jim pak, aby (o tom) nikomu neříkali; ale čím více jim přikazoval, tím více to oni rozhlašovali,</verse>
				<verse number="37">nadmíru se divili a říkali: „Dobře všechno učinil; i hluchým vrací sluch a němým řeč.“</verse>
			</chapter>
			<chapter number="8">
				<verse number="1">Když (s ním) byl za oněch dnů zase velký zástup a neměli co jíst, přivolal učedníky a řekl jim:</verse>
				<verse number="2">„Je mi líto zástupu, protože už tři dny prodlévají se mnou a nemají co jíst.</verse>
				<verse number="3">Rozpustím-li je domů hladové, zemdlejí na cestě; a někteří z nich přišli z daleka.“</verse>
				<verse number="4">Jeho učedníci mu odpověděli: „Odkud by jich tolik mohl kdo nasytit chleby tady v pustině?“</verse>
				<verse number="5">I otázal se jich: „Kolik chlebů máte? „Oni řekli: „Sedm.“</verse>
				<verse number="6">I rozkázal zástupu, aby se rozsadil na zem. A vzal těch sedm chlebů, vzdal díky, rozlámal a dával svým učedníkům, aby předkládali; i předložili (je) zástupu.</verse>
				<verse number="7">Měli také několik rybiček. I ty požehnal a rozkázal také je předkládat.</verse>
				<verse number="8">I jedli a nasytili se, a ze zbytku nasbírali sedm košů.</verse>
				<verse number="9">Bylo jich asi čtyři tisíce; a rozpustil je.</verse>
				<verse number="10">A hned vstoupil na loď se svými učedníky a přišel do krajiny Dalmanutha.</verse>
				<verse number="11">A přišli farizeové a počali se s ním přít a žádali od něho znamení s nebe, aby ho pokoušeli.</verse>
				<verse number="12">I vzdechl v duchu a řekl: „Proč se toto pokolení dožaduje znamení? Věru pravím vám: Nebude dáno znamení tomuto pokolení!“</verse>
				<verse number="13">A nechal je, vstoupil opět na loď a odjel na druhý břeh.</verse>
				<verse number="14">Zapomněli však vzít chleby, a kromě jednoho chleba neměli s sebou na lodi nic.</verse>
				<verse number="15">Přikazoval jim pak toto: „Dejte pozor a varujte se kvasu farizeů a kvasu Herodova!“</verse>
				<verse number="16">I uvažovali mezi sebou, že nemají chleba.</verse>
				<verse number="17">Jakmile to Ježíš poznal, řekne jim: „Proč uvažujete, že nemáte chleby? Ještě nerozumíte a nechápete? (Dosud) máte zaslepené srdce?</verse>
				<verse number="18">Máte oči, a nevidíte, máte uši, a neslyšíte? Ani si nepamatujete,</verse>
				<verse number="19">když jsem rozlámal pět chlebů pěti tisícům, kolik plných košů drobtů jste nasbírali? „Praví mu: „Dvanáct.“</verse>
				<verse number="20">„A když sedm mezi čtyři tisíce, kolik plných mošen drobtů jste nasbírali? „Odpovědí mu: „Sedm.“</verse>
				<verse number="21">I řekl jim: „Ještě nechápete?“</verse>
				<verse number="22">Přijdou pak do Bethsaidy. A přivedou mu slepce a prosí ho, aby se ho dotkl.</verse>
				<verse number="23">Vzal tedy toho slepce za ruku a vyvedl ho ven z vesnice, pak mu naslinil oči, vložil na něj ruce a otázal se ho: „Vidíš něco?“</verse>
				<verse number="24">On vzhlédl a pravil: „Vidím lidi, neboť mám dojem, jako by stromy chodily.“</verse>
				<verse number="25">Potom mu opět položil ruce na oči, a prohlédl a byl zase zdráv, takže viděl všechno jasně.</verse>
				<verse number="26">A poslal ho domů se slovy: „Do vesnice vůbec nechoď!“</verse>
				<verse number="27">Ježíš i jeho učedníci odešli do vesnic u Caesareje Filipovy a na cestě se otázal svých učedníků: „Za koho mě lidé pokládají?“</verse>
				<verse number="28">A oni mu odpověděli: „Za Jana Křtitele, jiní za Eliáše, jiní zase za jednoho z proroků“.</verse>
				<verse number="29">Tehdy se jich zeptal: „A za koho mě pokládáte vy? „Petr mu odpověděl: „Ty jsi Pomazaný!“</verse>
				<verse number="30">A důtklivě je napomenul, aby (to) o něm nikomu neříkali.</verse>
				<verse number="31">Pak je začal poučovat, že Syn člověka musí mnoho trpět, být zavržen od starších, veleknězi a Vykladatelů Písma, být zabit a po třech dnech vstát.</verse>
				<verse number="32">A mluvil o tom otevřeně. Petr však ho vzal stranou a počal mu domlouvat.</verse>
				<verse number="33">Ale on se obrátil, pohleděl na své učedníky a pokáral Petra: „Jdi mi s očí, pokušiteli! Vždyť nemáš na mysli věci Boží, nýbrž věci lidské!“</verse>
				<verse number="34">přivolal pak zástup i své učedníky a řekl jim: „Kdo chce za mnou přijít, zapři se, vezmi svůj kříž a následuj mě.</verse>
				<verse number="35">Kdo by totiž chtěl svůj život zachránit, ztratí ho, a kdo ztratí svůj život kvůli mně a evangeliu, zachrání ho.</verse>
				<verse number="36">Neboť co prospěje člověku, získá-li celý svět, ale svou duši zahubí?</verse>
				<verse number="37">Vždyť co dá člověk výměnou za svou duši?</verse>
				<verse number="38">Kdo se totiž bude stydět za mne a za moje slova v tomto cizoložném a hříšném pokolení, také Syn člověka se bude za něj stydět, až přijde v slávě svého Otce se svatými anděly.“</verse>
			</chapter>
			<chapter number="9">
				<verse number="1">Také jim řekl: „Vpravdě vám pravím: Někteří z těch, co tady stojí, neumřou, dokud neuvidí Boží království přicházet v moci.“</verse>
				<verse number="2">Po šesti dnech vezme Ježíš Petra, Jakuba a Jana a vyvede je samotné na vysokou horu do samoty. A proměnil se před nimi;</verse>
				<verse number="3">oděv se mu velkou bělostí zaskvěl, jak ho nedovede vybílit žádný bělič na zemi.</verse>
				<verse number="4">A ukázal se jim Eliáš s Mojžíšem a rozmlouvali s Ježíšem.</verse>
				<verse number="5">Tu Petr na to řekne Ježíšovi: „Rabbi, je nám tady dobře; a postavme tři stany, JIM len tobě, jeden Mojžíšovi a jeden Eliášovi.“</verse>
				<verse number="6">Nevěděl totiž, co říká, neboť byli ulekáni.</verse>
				<verse number="7">Tu se udělal oblak, zahalil je a z oblaku vyšel hlas: „Toto je můj milovaný Syn; poslouchejte ho!“</verse>
				<verse number="8">Když se náhle rozhlédli, neviděli u sebe už nikoho kromě samotného Ježíše.</verse>
				<verse number="9">Když sestupovali s hory, přikázal jim, aby nikomu nevypravovali o tom, co viděli, dokud Syn člověka nevstane z mrtvých.</verse>
				<verse number="10">I ponechali si to slovo pro sebe a tázali se u sebe, co to znamená: až vstane z mrtvých.</verse>
				<verse number="11">A tázali se ho: „Proč tedy říkají vykladatelé Písma, že nejprve má přijít Eliáš?“</verse>
				<verse number="12">On jim odpověděl: „Nejprve přijde Eliáš a obnoví všechno. A jak je psáno o Synu člověka, že má mnoho trpět a být opovržen´</verse>
				<verse number="13">Pravím vám však, že Eliáš už přišel, a udělali mu, co chtěli, jak je o něm psáno.“</verse>
				<verse number="14">Když přišli k učedníkům, uviděli kolem nich mnoho lidí a vykladatele Písma, jak se s nimi přou.</verse>
				<verse number="15">A všechen lid, jakmile ho spatřil, užasl, a přiběhli, aby ho pozdravili.</verse>
				<verse number="16">A otázal se jich: „Oč se s nimi přete?“</verse>
				<verse number="17">A jeden ze zástupu mu odpověděl: „Mistře, přivedl jsem k tobě svého syna, který má němého ducha;</verse>
				<verse number="18">a lomcuje jím, kdekoliv ho přepadne, a (on) slintá; skřípe zuby a schne. I řekl jsem tvým učedníkům, aby ho vyhnali, ale nemohli“.</verse>
				<verse number="19">On jim na to řekne: „Ó nevěřící pokolení, jak dlouho ještě budu u vás? Jak dlouho vás mám snášet? Přiveďte ho ke mně!“</verse>
				<verse number="20">I přivedli ho k němu. A jakmile ho duch spatřil, hned jím zalomcoval, (on) pak padl na zem a válel se s pěnou u úst.</verse>
				<verse number="21">A otázal se jeho otce: „Jak je to dávno, co se mu to stalo? „On odpověděl: „Od dětství;</verse>
				<verse number="22">a často jej hodil i do ohně a do vody, aby ho zahubil. Ale zmůžeš-li co, pomoz nám! Měj s námi slitování!“</verse>
				<verse number="23">Ježíš však mu pravil: „Můžeš-li! Všechno jé možně lomu, kdo věří“.</verse>
				<verse number="24">Tu chlapcův otec hned vykřikl: „Věřím! Pomoz mé malé víře!“</verse>
				<verse number="25">Když Ježíš viděl, že se zástup sbíhá, pohrozil nečistému duchu a řekl mu: „Duchu němý a hluchý, já ti rozkazuji, vyjdi z něho a už nikdy do něho nevcházej!“</verse>
				<verse number="26">I vzkřikl, velmi (jím) zalomcoval a vyšel. A zůstal jako mrtvý, takže mnozí řekli: „Zemřel.“</verse>
				<verse number="27">Ale Ježíš ho vzal za ruku, zvedl ho, a (on) vstal.</verse>
				<verse number="28">Když pak vešel do domu, zeptali se ho jeho učedníci v soukromí: „Proč my jsme ho nemohli vyhnat?“</verse>
				<verse number="29">A řekl jim: „Tento druh nemůže vyjít jinak než modlitbou [a postem].</verse>
				<verse number="30">Odtamtud šli dál a procházeli Galilejí, ale nechtěl, aby (to) kdo věděl.</verse>
				<verse number="31">Poučoval pak své učedníky a řekl jim: „Syn člověka bude vydán lidem do rukou a zabijí ho, a až bude zabit, po třech dnech vstane.</verse>
				<verse number="32">Oni však nechápali tu řeč, ale báli se ho zeptat.</verse>
				<verse number="33">Potom přišli do Kafarnaa. A když byl v domě, tázal se jich: „O čem jste se cestou domlouvali?´:</verse>
				<verse number="34">Ale oni mlčeli, protože se na cestě mezi sebou pře, kdo je větší.</verse>
				<verse number="35">Tu se posadil, zavolal dvanáct a řekl jim: „Chce-li kdo být prvním, ať je ze všech poslední a služebník všech.“</verse>
				<verse number="36">A vzal dítě, postavil je doprostřed mezi ně, a když je objal, řekl jim:</verse>
				<verse number="37">„Kdo přijme jedno takové dítě v mém jménu, mne přijímá; a kdo přijme mne, nepřijímá mne, nýbrž toho, který mě poslal.“</verse>
				<verse number="38">Jan mu řekl: „Mistře, viděli jsme kohosi, jak vyhání zlé duchy v tvém jménu, ale bránili jsme mu, protože nechodí s námi“.</verse>
				<verse number="39">Ježíš však pravil: „Nebraňte mu! Neboť kdo udělá div v mém jménu, není schopen hned o mně špatně mluviti</verse>
				<verse number="40">Vždyť kdo není proti vám, je pro vás.</verse>
				<verse number="41">Kdokoli vám dá napít z číše vody proto, že jste Kristovi, vpravdě vám pravím, nepřijde o svou odměnu.“</verse>
				<verse number="42">„A tomu, kdo pohorší jednoho z těchto maličkých, kteří věří, bylo by lépe, kdyby mu byl na krk uvázán mlýnský kámen a byl vhozen do moře.</verse>
				<verse number="43">A je-li ti kamenem úrazu tvá ruka, usekni ji; lépe je pro tebe, abys vešel do života jednoruký, než abys měl obě ruce, a šel do pekla, do neuhasitelného ohně.</verse>
				<verse number="44">***</verse>
				<verse number="45">A jestliže tvá noha je ti kamenem úrazu, uřízni ji; lépe je pro tebe, abys vešel do života chromý, než abys měl obě nohy, a byl vržen do pekla.</verse>
				<verse number="46">***</verse>
				<verse number="47">A jestliže tvé oko je ti kamenem úrazu, vyloupni je; lépe je pro tebe, abys vešel do Božího království jednooký, než abys měl obě oči, a byl vržen do pekla,</verse>
				<verse number="48">kde jejich Červ neumírá a oheň neuhasíná.</verse>
				<verse number="49">Neboť každý bude solen ohněm.“</verse>
				<verse number="50">„Dobrá je sůl. Ale ztratí-li sůl svou sílu, čím ji osolíte? Mějte sůl v sobě, a žijte mezi sebou v pokoji!“</verse>
			</chapter>
			<chapter number="10">
				<verse number="1">Odtamtud se pak odebere a přijde do judského území a za Jordán. Opět se k němu sejdou zástupy a jak obvykle je zas učil.</verse>
				<verse number="2">A přistoupili farizeové a tázali se ho, zdali je muži dovoleno propustit manželku; tím ho zkoušeli.</verse>
				<verse number="3">A on jim odpověděl: „Co vám přikázal Mojžíš?´:</verse>
				<verse number="4">A oni mu řekli: „Mojžíš nařídil napsat propouštěcí listinu a propustit.“</verse>
				<verse number="5">A Ježíš jim řekl: „Pro tvrdost vašeho srdce vám napsal tento příkaz.</verse>
				<verse number="6">Avšak na počátku stvoření učinil je Bůh jako muže a ženu.</verse>
				<verse number="7">Proto muž opustí svého otce a svou matku a přilne k své manželce;</verse>
				<verse number="8">a ti dva budou jedno tělo. Proto už nejsou dva, nýbrž jedno tělo.</verse>
				<verse number="9">Co tedy Bůh spojil, člověk nerozlučuj!“</verse>
				<verse number="10">V domě se ho pak jeho učedníci na to ještě zeptali.</verse>
				<verse number="11">A řekl jim: „Kdo propustí svou manželku a vezme si jinou, dopouští se vůči ní cizoložství.</verse>
				<verse number="12">A jestliže ona propustí svého muže a vdá se za jiného, cizoloží!“</verse>
				<verse number="13">A přinášeli mu děti, aby se jich dotkl; učedníci však je plísnili.</verse>
				<verse number="14">Když to Ježíš viděl, zamrzel se a řekl jim: „Jen nechte, ať jdou děti ke mně; nebraňte jim, neboť takovým patří Boží království.</verse>
				<verse number="15">Vpravdě vám pravím: Kdo nepřijme Boží království jako dítě, nevejde do něho.“</verse>
				<verse number="16">A bral si je do náručí a s žehnáním vkládal na ně ruce.</verse>
				<verse number="17">Když se dával na cestu, přiběhl jeden člověk, poklekl před ním a tázal se ho: „Dobrý mistře, co nám dělat, abych dostal údělem věčný život?“</verse>
				<verse number="18">Ježíš mu řekl: „Proč mě nazýváš dobrým? Nikdo není dobrý, leč jediný Bůh.</verse>
				<verse number="19">Znáš přikázání: Nezabiješ, nebudeš cizoložit, nebudeš krást, nebudeš křivě svědčit, nebudeš podvádět, cti svého otce a matku“.</verse>
				<verse number="20">A on mu odpověděl: „Mistře, toto všechno jsem zachovával od svého mládí.“</verse>
				<verse number="21">Ježíš se na něj s láskou zadíval a řekl mu: „Jedno ti chybí: jdi, prodej, co máš, a dej chudým, a budeš mít poklad v nebi; pak přijď a následuj mě.“</verse>
				<verse number="22">Ale on se zarmoutil pro to slovo a smuten odešel; měl totiž velké jmění.</verse>
				<verse number="23">A Ježíš se rozhlédl a řekl svým učedníkům: „Jak nesnadno vejdou do Božího království ti, kdo mají majetek.“</verse>
				<verse number="24">Učednici se podivili jeho slovům. Ale Ježíš jim zase na to řekl: „Děti, jak je nesnadné vejít do Božího království!</verse>
				<verse number="25">Je snadnější, aby velbloud prošel uchem jehly, než aby boháč vešel do Božího království.“</verse>
				<verse number="26">A oni se ještě více divili a říkali si: „Kdopak může být spasen?“</verse>
				<verse number="27">Ježíš na ně pohlédl a řekl: „U lidí (je to) nemožné, ale u Boha ne; vždyť u Boha je všechno možné.“</verse>
				<verse number="28">Tehdy mu Petr řekl: „Hle, my jsme opustili všechno a šli jsme za tebou“.</verse>
				<verse number="29">Ježíš odpověděl: „Vpravdě vám pravím: Není nikoho, kdo opustí dům nebo bratry nebo sestry nebo matku nebo otce nebo děti nebo pole pro mne a pro evangelium,</verse>
				<verse number="30">aby nedostal stokrát víc, nyní v tomto čase domy a bratry a sestry a matky a děti a pole - s pronásledováním, a v budoucím věku věčný život.</verse>
				<verse number="31">Mnozí první pak budou poslední a poslední budou první.“</verse>
				<verse number="32">Právě byli na cestě vzhůru do Jerusalema a Ježíš šel před nimi, takže oni žasli a šli za ním s bázní. A zase vzal k sobě dvanáct a počal k nim mluvit o tom, co se s ním stane:</verse>
				<verse number="33">„Hle, jdeme vzhůru do Jerusalema a Syn člověka bude vydán velekněžím a vykladatelům Písma; i odsoudí ho k smrti a vydají ho pohanům</verse>
				<verse number="34">a budou se mu posmívat, plivat na něj, budou ho bičovat a zabijí ho, ale po třech dnech vstane.“</verse>
				<verse number="35">Tu k němu přistoupí Jakub a Jan, Zebedeovi synové, a praví mu: „Mistře, přejeme si, abys pro nás udělal, začkoli tě požádáme.“</verse>
				<verse number="36">On jim řekl: „Co chcete, abych pro vás udělal?“</verse>
				<verse number="37">A řekli mu: „Dej nám, abychom v tvé slávě seděli jeden po tvé pravici a druhý po levici.“</verse>
				<verse number="38">Ale Ježíš jim řekl: „Nevíte, oč žádáte. Můžete pít kalich, který já piji, nebo býti pokřtěni křtem, kterým já jsem křtěn.'</verse>
				<verse number="39">A oni mu řekli: „Můžeme.“ Ježíš jim však řekl: „Budete sice pít kalich, který já piji, a budete pokřtěni křtem, kterým já jsem křtěn.</verse>
				<verse number="40">Avšak sedět mi po pravici nebo po levici, to není má věc dát, nýbrž (je to pro ty), kterým je to připraveno.“</verse>
				<verse number="41">Když to uslyšelo deset, začali se mrzet na Jakuba a Jana.</verse>
				<verse number="42">Tu Ježíš je přivolal a praví jim; „Víte, že ti, kdo se pokládají za vládce národů, panují nad nimi a jejich velmoži uplatňují na nich moc.</verse>
				<verse number="43">Než tak tomu není mezi vámi! Ale kdo bude chtít mezi vámi být větší, bude váš služebník;</verse>
				<verse number="44">a kdo bude chtít mezi vámi být první, bude služebník vás všech.</verse>
				<verse number="45">Vždyť ani Syn člověka nepřišel, aby si dával sloužit, nýbrž aby sloužil a svůj život dal jako výkupné za mnohé.“</verse>
				<verse number="46">Přijdou pak do Jericha. A když vycházel z Jericha on, jeho učedníci a značné množství, seděl u cesty slepý žebrák Bartimeus, Timeův syn.</verse>
				<verse number="47">Jakmile uslyšel, že je to Ježíš Nazaretský, začal volat a říkat: „Ježíši, Davidův synu, smiluj se nade mnou!“</verse>
				<verse number="48">A okřikovali ho mnozí, aby mlčel. On však ještě více křičel: „Davidův synu, smiluj se nade mnou!“</verse>
				<verse number="49">Ježíš se zastavil a řekl: „Zavolejte ho!“Zavolají tedy toho slepce a říkají mu: „Buď dobré mysli; vstaň, volá tě!“</verse>
				<verse number="50">On odhodil plášť, vyskočil a přišel k Ježíšovi.</verse>
				<verse number="51">A Ježíš mu řekl: „Co chceš, abych ti učinil? „A slepec mu řekl: „Rabboni, ať vidím!“</verse>
				<verse number="52">Ježíš mu tedy pravil: „Jdi, tvá víra tě spasila!“A hned prohlédl a šel za ním tou cestou.“</verse>
			</chapter>
			<chapter number="11">
				<verse number="1">A když se blížil k Jerusalemu, k Bethfage a k Bethanii u Olivové hory, pošle dva ze svých učedníků</verse>
				<verse number="2">a řekne jim: „Jděte do protější osady, a hned jak do ní budete vcházet, naleznete přivázané oslátko, na kterém žádný člověk dosud neseděl. Odvažte je a přiveďte!</verse>
				<verse number="3">A řekne-li vám kdo: ´Co to děláte?´, řekněte: ´Pán ho potřebuje´, a hned je sem propustí.“</verse>
				<verse number="4">I odešli a u rozcestí našli oslátko přivázané venku u dveří a odvázali je.</verse>
				<verse number="5">Tu někteří z těch, co tam stáli, jim řekli: „Co to děláte, proč to oslátko odvazujete?“</verse>
				<verse number="6">A oni jim řekli, co jim Ježíš přikázal; i nechali je.</verse>
				<verse number="7">Přivedou tedy to oslátko k Ježíšovi, vloží na ně své pláště, a on si na ně sedl.</verse>
				<verse number="8">Mnozí pak prostřeli své pláště na cestu, jiní zase zeleň, kterou natrhali na polích.</verse>
				<verse number="9">A ti, kteří šli napřed, i ti, kteří šli vzadu, volali: „Hosana!</verse>
				<verse number="10">Požehnaný, který přichází ve jménu Páně! Buď požehnáno přicházející království našeho otce Davida! Hosana na výsostech!“</verse>
				<verse number="11">A vešel v Jerusalemě do chrámu. Rozhlédl se po všem, a protože už nastal večer, odešel s dvanácti do Bethanie.</verse>
				<verse number="12">Když druhý den vyšli z Bethanie, pocítil hlad.</verse>
				<verse number="13">A když spatřil zdáli fíkovník, který měl listí, šel, zdali na něm snad něco nenajde. Ale když k němu přišel, nenalezl kromě listí nic; nebyl totiž čas fíků.</verse>
				<verse number="14">A řekl mu: „Ať z tebe už nikdo na věky nejí!“A jeho učedníci to slyšeli.</verse>
				<verse number="15">A přijdou do Jerusalema. Když vešel do chrámu, počal vyhánět prodavače a kupce z chrámu a převracet stoly směnárníkům a stolice prodavačům holubů</verse>
				<verse number="16">a nedovoloval, aby kdo pronášel chrámem nádobu</verse>
				<verse number="17">a takto je poučoval: „Což není psáno: Můj dům bude domem modlitby pro všechny národy? Vy však jste z něho udělali lupičský pelech!“</verse>
				<verse number="18">Když to uslyšeli veleknězi a vykladatelé Písma, hledali, jak by ho zahubili; ale báli se ho, protože všechen lid se obdivoval jeho učení.</verse>
				<verse number="19">Když pak nastal večer, vyšel z města.</verse>
				<verse number="20">Když šli ráno kolem, viděli, že ten fíkovník je uschlý od kořenů.</verse>
				<verse number="21">I vzpomněl si Petr a řekl mu: „Rabbi, pohleď! Píko vnik, kterému jsi zlořečil, uschl!“</verse>
				<verse number="22">A Ježíš jim odpověděl: „Mějte víru v Boha!</verse>
				<verse number="23">Vpravdě vám pravím: Kdo řekne této hoře: ´Zdvihni se a vrhni se do moře', a nebude pochybovat ve svém srdci, nýbrž bude věřit, že se stane, co říká, stane se mu to.</verse>
				<verse number="24">Proto vám pravím: Věřte, že obdržíte všecko, začkoli budete v modlitbě prosit, a stane se vám.</verse>
				<verse number="25">A když se postavíte k modlitbě, odpusťte, máte-li co proti komu, aby i váš Otec v nebesích vám odpustil vaše hříchy.“</verse>
				<verse number="26">***</verse>
				<verse number="27">A přijdou znovu do Jerusalema. Když chodil v chrámě, přistoupili k němu veleknězi, vykladatelé Písma a starší</verse>
				<verse number="28">a řekli mu: „Jakou mocí toto děláš? A kdo ti dal tuto moc, abys toto dělal?“</verse>
				<verse number="29">A Ježíš jim odpověděl: „Zeptám se vás na jednu věc. Odpovězte mi, a povím vám, jakou mocí toto dělám.</verse>
				<verse number="30">Byl Janův křest z nebe, nebo z lidí? Odpovězte mi!“</verse>
				<verse number="31">Ale oni u sebe uvažovali takto: „Řekneme-li ´Z nebe', řekne: ´Proč jste mu tedy neuvěřili?´</verse>
				<verse number="32">Máme však říci: ´Z lidí'? - báli se lidu, neboť všichni pokládali Jana za pravého proroka.</verse>
				<verse number="33">I odpověděli Ježíšovi: „Nevíme.“ A Ježíš jim řekl: „Ani já vám nepovím, jakou mocí toto dělám.“</verse>
			</chapter>
			<chapter number="12">
				<verse number="1">Začal pak k nim mluvit v podobenstvích: „Jeden člověk vysázel vinici, obehnal ji plotem, vyhloubil lis a vystavěl věž. A pronajal ji vinařům a odcestoval.</verse>
				<verse number="2">Když přišel čas, poslal k vinařům služebníka, aby přijal od vinařů z plodů vinice.</verse>
				<verse number="3">A oni ho popadli, zbili a odeslali s prázdnou.</verse>
				<verse number="4">A opět k nim poslal jiného služebníka. Ale i toho zranili na hlavě a potupili.</verse>
				<verse number="5">Zase poslal jiného, a toho zabili; a mnoho jiných, a z těch jedny zbili, jiné však zabili.</verse>
				<verse number="6">Měl ještě jednoho, milovaného syna. I toho k nim naposled poslal. Řekl si: ´Zastydí se před mým synem´.</verse>
				<verse number="7">Ale oni vinaři si řekli:´To je dědic. Nuže, zabijme ho, a dědictví bude naše´.</verse>
				<verse number="8">I chopili se ho, zabili a vyhodili ho z vinice.</verse>
				<verse number="9">Co tedy udělá pán vinice? Přijde a zahubí ty vinaře a vinici svěří jiným.</verse>
				<verse number="10">Nečetli jste také to Písmo: Kámen, který zavrhli stavitelé, stal se kamenem úhelným?</verse>
				<verse number="11">Pán to učinil a je to podivuhodné v našich očích?“</verse>
				<verse number="12">I hledali, jak se ho zmocnit, ale báli se davu. Poznat totiž, že to podobenství řekl na ně. Nechali ho tedy a odešli.</verse>
				<verse number="13">A pošlou k němu některé z farizeů a herodiánů, aby ho chytli za slovo.</verse>
				<verse number="14">Ti přijdou a řeknou mu: „Mistře, víme, že jsi pravdivý a že nedbáš na nikoho, neboť nikomu nestraníš, nýbrž učíš Boží cestě podle pravdy. Je dovoleno dávat císaři daň, či ne? Máme dávat, či nemáme dávat?“</verse>
				<verse number="15">On však poznal jejich pokrytectví a řekl jim: „Proč mě pokoušíte? Přineste mi denár, abych viděl!“</verse>
				<verse number="16">A přinesli, a (on) jim praví: „Čí Je tento obraz a nápis? „Řekli mu: „Císařův.“</verse>
				<verse number="17">Ježíš jim pak řekl: „Dávejte, co je císařovo, císaři, a co je Boží, Bohu.“ A užasli nad ním.</verse>
				<verse number="18">Přijdou k němu také sadduceové, kteří říkají, že není vzkříšení, a zeptali se ho:</verse>
				<verse number="19">„Mistře, Mojžíš nám předepsal: Zemře-li někomu bratr a zanechá manželku, ale bez dětí, ať si ji vezme jeho bratr za manželku a zplodí potomstvo svému bratrovi.</verse>
				<verse number="20">Bylo (tedy) sedm bratří. První pojal manželku, a zemřel bez potomka.</verse>
				<verse number="21">Vzal si ji druhý, ale zemřel, a nezanechal potomka. A třetí stejně.</verse>
				<verse number="22">A tak žádný z těch sedmi nezanechal potomka. Naposledy ze všech umřela i žena.</verse>
				<verse number="23">Čí z nich bude ta žena, až při vzkříšení vstanou, neboť všech sedm ji mělo za manželku?</verse>
				<verse number="24">Ježíš jim řekl: „Zdali nebloudíte proto, že neznáte ani Písma, ani Boží moc?</verse>
				<verse number="25">Neboť až vstanou z mrtvých, nežení se ani se nevdávají, ale jsou jako andělé v nebi.</verse>
				<verse number="26">Co se pak týká mrtvých, že vstanou, nečetli jste v Mojžíšově knize, kde je o keři, jak mu řekl Bůh: Já jsem Bůh Abrahamův a Bůh Izákův a Bůh Jakobův?</verse>
				<verse number="27">Není Bůh mrtvých, nýbrž živých. Velmi se mýlíte!“</verse>
				<verse number="28">A přistoupil jeden z vykladatelů Písma, který slyšel, jak se dotazovali. Když viděl, že jim dobře odpověděl, zeptal se ho: „Které je první ze všech přikázání?“</verse>
				<verse number="29">Ježíš odpověděl: „První (přikázání) je: Slyš Izraeli! Pán, náš Bůh, je jediný Pán,</verse>
				<verse number="30">a miluj Pána, svého Boha, celým svým srdcem, celou svou duší, celou svou myslí a veškerou svou silou.</verse>
				<verse number="31">Druhé je toto: Miluj svého bližního jako sám sebe. Není jiného většího přikázání nad tato.“</verse>
				<verse number="32">I pravil mu vykladatel Písma: „Dobře, Mistře, podle pravdy jsi řekl, že jeden je (Bůh) a není jiného kromě něho</verse>
				<verse number="33">a že má být milován celým srdcem, celým rozumem a veškerou silou, a milovat bližního jako sám sebe že je větší než všechny celopaly a oběti.“</verse>
				<verse number="34">A když Ježíš viděl, že moudře odpověděl, řekl mu: „Nejsi daleko od Božího království“. A nikdo se už neodvážil tázat se ho.</verse>
				<verse number="35">Potom se Ježíš ujal slova, když učil v chrámě: „Jak mohou vykladatelé Písma říkat, že Mesiáš je Davidův syn?</verse>
				<verse number="36">Vždyť sám David praví v Duchu svatém: Řekl Pán mému Pánu: Seď po mé pravici, dokud nepoložím tvé nepřátele za podnož tvým nohám!</verse>
				<verse number="37">Tedy sám David ho nazývá Pánem; jak tedy může být jeho syn? „A četný zástup ho rád poslouchal.</verse>
				<verse number="38">Řekl jim také ve svém učení: „Varujte se vykladatelů Písma, kteří chtějí chodit v řízách, libují si v pozdravech na náměstích,</verse>
				<verse number="39">v prvních sedadlech v synagogách a v prvních místech při hostinách;</verse>
				<verse number="40">vyjídají domy vdov a navenek se dlouho modlí. Těm se dostane velmi přísného soudu.“</verse>
				<verse number="41">Když se posadil proti chrámové pokladnici, díval se, jak lid hází peníze do pokladnice; a mnozí boháči vhazovali mnoho.</verse>
				<verse number="42">Přišla pak jedna chudá vdova a vhodila dvě lepty, to je čtyrák.</verse>
				<verse number="43">I přivolal své učedníky a řekl jim: „Vpravdě vám pravím: Tato chudá vdova vhodila více než všichni, kteří házeli do pokladnice.</verse>
				<verse number="44">Neboť všichni vhodili ze svého nadbytku, ale tato vhodila ze svého nedostatku všechno, co měla, celé svoje živobytí.“</verse>
			</chapter>
			<chapter number="13">
				<verse number="1">Když pak vycházel z chrámu, řekl mu jeden z jeho učedníků: „Mistře, pohled, jaké to kameny a jaké stavby!“</verse>
				<verse number="2">A Ježíš mu řekl: „Vidíš všechny tyto veliké stavby? Nebude ponechán kámen na kameni, všechno bude rozbořeno“.</verse>
				<verse number="3">A když seděl na Olivové hoře proti chrámu, tázal se ho soukromě Petr, Jakub, Jan a Ondřej:</verse>
				<verse number="4">„Řekni nám, kdy se to stane a jaké bude znamení, až se to všechno začne plnit?“</verse>
				<verse number="5">A Ježíš k nim počal mluvit: „Dejte pozor, aby vás někdo nesvedl!</verse>
				<verse number="6">Mnozí přijdou v mém jménu a řeknou: ´Já jsem to´, a mnohé svedou.</verse>
				<verse number="7">Až uslyšíte o válkách a pověstech o válkách, nebojte se; vždyť se to musí stát, ale to ještě není konec.</verse>
				<verse number="8">Povstane totiž národ proti národu a království proti království, budou zemětřesení na rozličných místech, bude hlad. To je počátek bolestí.</verse>
				<verse number="9">Mějte se však sami na pozoru! Vydají vás soudům a v synagogách vás budou bít; před vladaře a krále budete postaveni pro mne jim na svědectví.</verse>
				<verse number="10">Ale nejdříve musí být hlásána radostná zvěst všem národům.</verse>
				<verse number="11">Až vás povedou a vydají, neuvažujte předem, co máte mluvit, ale mluvte to, co vám v té chvíli bude dáno; neboť nebudete to mluvit vy, ale Duch svatý.</verse>
				<verse number="12">Vydá pak na smrt bratr bratra a otec dítě, děti povstanou proti rodičům a usmrtí je.</verse>
				<verse number="13">A budete ode všech nenáviděni pro mé jméno. Ale kdo vytrvá až do konce, ten bude spasen.“</verse>
				<verse number="14">„Až pak uvidíte, že ohavná spoušť je tam, kde být nemá - ten, kdo čte, rozuměj, - tehdy ti, kdo jsou v Judsku, ať utekou na hory,</verse>
				<verse number="15">ten, kdo na střeše, ať nesestupuje a nevchází vzít si něco ze svého domu,</verse>
				<verse number="16">a kdo na poli, nevracej se zpět vzít si plášť.</verse>
				<verse number="17">Běda pak těhotným a kojícím v ony dny!</verse>
				<verse number="18">Modlete se, aby se to nestalo v zimě.</verse>
				<verse number="19">Neboť budou to dny takového soužení, jakého nebylo od počátku tvorstva, které Bůh stvořil, až dodnes, a nikdy nebude.</verse>
				<verse number="20">A kdyby Pán nezkrátil ty dny, nezachránil by se žádný člověk; ale kvůli vyvoleným, které vyvolil, zkrátil ty dny.</verse>
				<verse number="21">A řekne-li vám tehdy kdo: ´Hle, tady je Kristus, hle, tam je´, nevěřte!</verse>
				<verse number="22">Neboť se objeví lžikristové a lžiproroci a budou dělat zázraky a divy, aby svedli, možno-li, (i) vyvolené.</verse>
				<verse number="23">Vy se tedy mějte na pozoru! Hle, předpověděl jsem vám všecko.“</verse>
				<verse number="24">„Ale v oněch dnech se, po onom soužení, zatmí slunce a měsíc nevydá svou zář,</verse>
				<verse number="25">hvězdy budou padat s nebe a nebeské moci se zachvějí.</verse>
				<verse number="26">A tehdy uvidí Syna člověka přicházet v oblacích s velikou mocí a slávou.</verse>
				<verse number="27">Tehdy vyšle anděly a shromáždí své vyvolené ode čtyř světových stran, od konce země až po konec nebe.</verse>
				<verse number="28">Poučte se z podobenství fíkovníku. Když jeho větev omládne a vyrážejí listy, poznáváte, že je blízko léto.</verse>
				<verse number="29">Tak i vy, až uvidíte, že se to děje, vězte, že je to blízko, přede dveřmi.</verse>
				<verse number="30">Vpravdě vám pravím: Nepomine toto pokolení, dokud se to všechno nestane.</verse>
				<verse number="31">Nebe a země pominou, ale má slova nepominou.“</verse>
				<verse number="32">„O onom dni však a o té hodině neví nikdo, ani andělé v nebi, ani Syn, jedině Otec.</verse>
				<verse number="33">Dejte pozor, bděte, neboť nevíte, kdy je ten čas.</verse>
				<verse number="34">Jako člověk, který odcestoval, zanechal svůj dům a dal svým služebníkům moc, každému jeho práci, a vrátnému přikázal, aby bděl.</verse>
				<verse number="35">Bděte tedy, neboť nevíte, kdy pán domu přijde, zdali večer, či o půlnoci, či za kuropění, či ráno,</verse>
				<verse number="36">aby vás, až se znenadání vrátí, nenalezl, jak spíte.</verse>
				<verse number="37">A co vám říkám, všem říkám: Bděte! “</verse>
			</chapter>
			<chapter number="14">
				<verse number="1">Po dvou dnech byly velikonoce a přesnice. A hledali veleknězi a vykladatelé Písma, jak by se ho lstí zmocnili a zabili.</verse>
				<verse number="2">Pravili však: \ Ne ve svátek, aby se lid nebouřil \.</verse>
				<verse number="3">Když byl v Bethanii v domě Šimona Malomocného a spočíval u stolu, přišla žena s alabastrovou nádobkou s drahocennou mastí z pravého nardu, rozbila nádobku a vylila mu mast na hlavu.</verse>
				<verse number="4">Ale někteří se nad tím u sebe mrzeli: \ K čemu je tato ztráta masti?</verse>
				<verse number="5">Vždyť se mohla tato mast prodat více než za tři sta denárů a mohlo se to dát chudým \. A reptali proti ní.</verse>
				<verse number="6">Ježíš však řekl: „Nechte ji! Proč jí působíte těžkosti? Vykonala na mně dobrý skutek.</verse>
				<verse number="7">Chudé přece máte vždycky s sebou a můžete jim činit dobře, kdykoli chcete; mne však vždycky nemáte.</verse>
				<verse number="8">Ona udělala, co mohla: předem pomazala mé tělo k pohřbu.</verse>
				<verse number="9">Vpravdě vám pravím: Kdekoli bude hlásáno toto evangelium po celém světě, bude se vypravovat i o tom, co ona udělala, jí na památku.“</verse>
				<verse number="10">A Jidáš Iškariotský, jeden ze dvanácti, odešel k velekněžím, aby jim ho vydal.</verse>
				<verse number="11">Když to uslyšeli, zaradovali se a slíbili, že mu dají peníze. I hledal, jak by ho vhodně vydal.</verse>
				<verse number="12">A první den přesnic, kdy obětovali velikonočního beránka, řeknou mu jeho učedníci: \ Kam si přeješ, abychom šli a připravili ti, abys jedl beránka? “</verse>
				<verse number="13">I pošle dva ze svých učedníků a řekne jim: \ Jděte do města a potkáte se s člověkem, který nese džbán vody. Jděte za ním,</verse>
				<verse number="14">a kam vejde, řekněte pánu domu: 'Mistr praví: Kde je má místnost, v které bych jedl velikonočního beránka se svými učedníky?'</verse>
				<verse number="15">A on vám ukáže velkou horní místnost, prostřenou a připravenou; a tam nám připravte!“</verse>
				<verse number="16">I odešli učedníci, přišli do města a nalezli, jak jim řekl a připravili velikonočního beránka.</verse>
				<verse number="17">A večer přijde s dvanácti.</verse>
				<verse number="18">Když leželi u stolu a jedli, Ježíš řekl: „Vpravdě vám pravím: Jeden z vás, který se mnou jí, mě zradí.“</verse>
				<verse number="19">Oni se začali rmoutit a říkat mu jeden po druhém: „Jsem to snad já?“</verse>
				<verse number="20">A on jim řekl: „Jeden ze dvanácti, který se mnou omáčí ruku v míse.</verse>
				<verse number="21">Syn člověka ovšem odchází, jak je o něm psáno, ale běda onomu člověku, skrze něhož je Syn člověka zrazován. Lépe pro toho člověka by bylo, kdyby se nebyl narodil.“</verse>
				<verse number="22">A když jedli, vzal chléb, požehnal, rozlámal, dal jim a řekl: „Vezměte, toto je mé tělo“.</verse>
				<verse number="23">Vzal i kalich, vzdal díky a dal jim, a pili z něho všichni.</verse>
				<verse number="24">A řekl jim: „Toto je má krev úmluvy, která se vylévá za mnohé.</verse>
				<verse number="25">Vpravdě vám pravím: Už nebudu pít z toho plodu révy až do onoho dne, kdy ho budu pít nový v Božím království.“</verse>
				<verse number="26">A když zazpívali chvalozpěv, vyšli na Olivovou horu.</verse>
				<verse number="27">A Ježíš jim praví: „Všichni poklesnete, neboť je psáno: Budu bít pastýře, a rozprchnou se ovce.</verse>
				<verse number="28">Ale až vstanu, předejdu vás do Galileje“.</verse>
				<verse number="29">Než Petr mu řekl: „I kdyby všichni poklesli, ale já ne!“</verse>
				<verse number="30">I řekne mu Ježíš: „Vpravdě ti pravím, že ty dnes, tuto noc, dříve než kohout dvakrát zakokrhá, třikrát mě zapřeš.“</verse>
				<verse number="31">On však ještě více prohlašoval: „I kdybych měl zároveň s tebou umřít, nezapřu tě!“A stejně mluvili všichni.</verse>
				<verse number="32">A přijdou na místo zvané Gethsemany a řekne svým učedníkům: „Seďte tady, dokud se nepomodlím.“</verse>
				<verse number="33">A vzal s sebou Petra, Jakuba a Jana a začal se lekat a pociťovat úzkost.</verse>
				<verse number="34">A praví jim: „Smutno je mé duší až k smrti; zůstaňte tady a bděte!“</verse>
				<verse number="35">Když maličko popošel, padl na zem a modlil se, aby, jestliže je to možné, minula ho tato hodina,</verse>
				<verse number="36">a řekl: „Abba, Otče, všechno je ti možné; odejmi ode mne tento kalich, ale ne co já chci, ale co ty.“</verse>
				<verse number="37">Přijde pak (k učedníkům) a najde je, že spí. I řekne Petrovi: „Šimone, spíš? Nemohl jsi jednu hodinu bdít?</verse>
				<verse number="38">Bděte a modlete se, abyste nepřišli do pokušení. Duch je zajisté ochoten, ale tělo slabé.“</verse>
				<verse number="39">A znova odešel a modlil se týmiž slovy.</verse>
				<verse number="40">A když zase přišel, nalezl je ve spánku, neboť se jim oči klížily a nevěděli, co by mu odpověděli.</verse>
				<verse number="41">A přijde po třetí a řekne jim: „Spěte dál a odpočívejte. Je konec; přišla ta hodina. Hle, Syn člověka bude vydán do rukou hříšníkům.</verse>
				<verse number="42">Vstaňte, pojďme! Hle, přiblížil se můj zrádce.“</verse>
				<verse number="43">A hned když ještě mluvil, přišel Jidáš, jeden ze dvanácti, a s ním zástup s meči a s holemi od veleknězi, vykladatelů Písma a starších.</verse>
				<verse number="44">A jeho zrádce s nimi smluvil znamení: „Kterého políbím, to je on; chopte se ho a odveďte opatrně!“</verse>
				<verse number="45">A když došel, hned k němu přistoupil a řekne: „Rabbi!“a políbil ho.</verse>
				<verse number="46">Oni pak na něj vztáhli ruce a zmocnili se ho.</verse>
				<verse number="47">Ale jeden z těch, kteří tam stáli, vytasil meč, udeřil veleknězova služebníka a uťal mu ucho.</verse>
				<verse number="48">Ježíš se ozval a řekl jim: „Jako na lupiče jste vyšli s meči a s holemi, abyste mě jali.</verse>
				<verse number="49">Denně jsem u vás učíval v chrámě, a nezmocnili jste se mě; ale měla se splnit Písma“.</verse>
				<verse number="50">Tehdy ho opustili a utekli všichni.</verse>
				<verse number="51">Než jeden mladík, zahalený ve lněné plátno na holém těle, šel za ním; a popadli ho.</verse>
				<verse number="52">On však pustil plátno a utekl jim nahý.</verse>
				<verse number="53">A odvedli Ježíše k veleknězi, a shromáždí se všichni veleknězi, starší a vykladatelé Písma.</verse>
				<verse number="54">Petr však šel vpovzdáli za ním až dovnitř do veleknězova dvora, usedl se služebníky a ohříval se u ohně.</verse>
				<verse number="55">Veleknězi pak a celá velerada hledali svědectví proti Ježíšovi, aby ho mohli usmrtit, ale nenalézali.</verse>
				<verse number="56">Mnozí sice proti němu křivě svědčili, ale jejich svědectví se neshodovala.</verse>
				<verse number="57">A někteří povstali a lživě proti němu svědčili takto:</verse>
				<verse number="58">„My jsme slyšeli, že řekl: Já zbořím tento chrám rukama zbudovaný a ve třech dnech zbuduji jiný, ne rukama udělaný.“</verse>
				<verse number="59">Ale ani tak se jejich svědectví neshodovalo.</verse>
				<verse number="60">Tu povstal velekněz uprostřed a otázal se Ježíše: „Nic neodpovídáš? Co tito svědčí proti tobě?“</verse>
				<verse number="61">On však mlčel a nic neodpovídal. Velekněz se ho opět tázal takto: „Jsi ty Pomazaný, Syn Požehnaného?“</verse>
				<verse number="62">A Ježíš řekl: „Jsem. A uvidíte Syna člověka sedět po pravici Moci a přicházet v nebeských oblacích.“</verse>
				<verse number="63">Tu si velekněz roztrhl roucho a praví: „Nač ještě potřebujeme svědky?</verse>
				<verse number="64">Slyšeli jste rouhání. Co vy myslíte? „A oni všichni prohlásili, že zasluhuje smrt.</verse>
				<verse number="65">A začali někteří na něj plivat, zakrývat mu tvář, bít ho a říkat mu: „Hádej!“Také služebníci ho políčkovali.</verse>
				<verse number="66">Když byl Petr dole na dvoře, přijde jedna z veleknězových služek</verse>
				<verse number="67">a jakmile spatřila Petra, jak se ohřívá, pohlédla na něj a říká: „I ty jsi byl s Ježíšem Nazaretským!“</verse>
				<verse number="68">Ale on zapřel slovy: „Nevím ani nerozumím, co říkáš.“ Vyšel pak ven do předdvoří, a kohout zakokrhal.</verse>
				<verse number="69">Když ho služka uviděla, počala znova říkat kolemstojícím: „Tenhle je z nich!“</verse>
				<verse number="70">On však opět zapřel. A po chvilce zase ti, kteří tam stáli, pravili Petrovi: „Opravdu jsi z nich, vždyť jsi taky Galilejec!“</verse>
				<verse number="71">Ale on se počal zaklínat a přísahat: „Neznám toho člověka, o kterém mluvíte!“</verse>
				<verse number="72">A hned kohout zakokrhal po druhé. I rozpomněl se Petr na ta slova, jak mu řekl Ježíš: „Dříve než kohout dvakrát zakokrhá, třikrát mě zapřeš.“ A propukl v pláč.</verse>
			</chapter>
			<chapter number="15">
				<verse number="1">Hned zrána uspořádali poradu veleknězi se staršími a vykladateli Písma a celá velerada; svázali pak Ježíše, odvedli a vydali Pilátovi.</verse>
				<verse number="2">A Pilát se ho otázal: „Ty jsi židovský král? „On mu odpověděl: „Jak pravíš.“</verse>
				<verse number="3">Veleknězi pak ho obviňovali z mnoha věcí.</verse>
				<verse number="4">Pilát se ho tedy znovu otázal: „Nic neodpovídáš? Hleď, z čeho tě obviňují!“</verse>
				<verse number="5">Ježíš však už nic neodpověděl, až se Pilát divil.</verse>
				<verse number="6">Ve svátky jim propouštěl jednoho vězně, o kterého požádali.</verse>
				<verse number="7">Mezi vzbouřenci, kteří spáchali vraždu při vzpouře, byl uvězněn i jeden jménem Barabbáš.</verse>
				<verse number="8">Když lid vystoupil nahoru, začal žádat o to, co jim vždycky činíval.</verse>
				<verse number="9">Pilát jim odpověděl: „Chcete, abych vám propustil židovského krále?“</verse>
				<verse number="10">Věděl totiž, že veleknězi ho vydali z nenávisti.</verse>
				<verse number="11">Ale veleknězi podnítili lid, aby jim raději propustil Barabbáše.</verse>
				<verse number="12">Pilát však jím znovu na to řekl: „Co tedy mám udělat s tím, kterého nazýváte židovský král?“</verse>
				<verse number="13">Oni zase vzkřikli: „Ukřižuj ho!“</verse>
				<verse number="14">Než Pilát jim pravil: „Avšak co zlého udělal? „Ale oni ještě více křičeli: „Ukřižuj ho!“</verse>
				<verse number="15">A protože chtěl být Pilát lidu po vůli, propustil jim Barabbáše, a Ježíše zbičoval a vydal, aby byl ukřižován.</verse>
				<verse number="16">Vojáci ho tedy odvedli do dvora, to je do praetoria, a svolají celou četu.</verse>
				<verse number="17">I oblečou ho do šarlatu a nasadí mu věnec upletený z trní.</verse>
				<verse number="18">A začali ho pozdravovat: „Buď zdráv, židovský králi!“</verse>
				<verse number="19">A bili ho rákosem po hlavě, plivali na něj, klekali na kolena a klaněli se mu.</verse>
				<verse number="20">A když se mu naposmívali, svlékli ho ze šarlatu a oblekli mu jeho šaty. Potom ho vyvedli, aby ho ukřižovali.</verse>
				<verse number="21">A přinutili jakéhosi Šimona z Kyreny, který šel kolem z pole - otce to Alexandra a Rufa - aby mu vzal kříž.</verse>
				<verse number="22">Přivedli ho pak na místo Golgothu, což je v překladě místo Lebky.</verse>
				<verse number="23">A dávali mu víno smíchané s myrhou, ale on nepřijal.</verse>
				<verse number="24">I ukřižují ho a rozdělí si jeho šaty; losují o ně, co si má kdo vzít.</verse>
				<verse number="25">Byly tři hodiny, když ho ukřižovali.</verse>
				<verse number="26">Jeho vinu označoval nápis: „Židovský král.“</verse>
				<verse number="27">S ním ukřižovali i dva lotry, jednoho po jeho pravici a druhého po levici.</verse>
				<verse number="28">***</verse>
				<verse number="29">I kolemjdoucí ho tupili, pokyvovali hlavou a říkali: „Cha, boříš chrám a ve třech dnech ho stavíš!</verse>
				<verse number="30">Sestup s kříže a zachraň se!“</verse>
				<verse number="31">Podobně se posmívali i veleknězi a s vykladateli Písma vespolek říkali: „Jiné zachránil, sám sebe zachránit nemůže.</verse>
				<verse number="32">Mesiáš, izraelský král! Ať nyní sestoupí s kříže, ať uvidíme a uvěříme!“Také ti mu utrhali, kteří s ním byli ukřižováni.</verse>
				<verse number="33">I přišla šestá hodina, a po celé zemi nastala tma až do devíti hodin.</verse>
				<verse number="34">A o deváté hodině zvolal Ježíš mocným hlasem: „Eloi, Eloi, lama sabachthani „,což je v překladu: „Můj Bože, můj Bože, proč jsi mě opustil?“</verse>
				<verse number="35">Když to uslyšeli někteří z těch, co tam stáli, řekli: „Hle, volá Eliáše!“</verse>
				<verse number="36">Tu jeden běžel, namočil houbu do octa, nasadil na rákos a dával mu pít se slovy: „Počkejte! Uvidíme, přijde-li ho Eliáš sejmout.“</verse>
				<verse number="37">Ježíš však vydal mocný hlas a vydechl naposled.</verse>
				<verse number="38">A chrámová opona se roztrhla ve dví od vrchu až dolů.</verse>
				<verse number="39">Když viděl setník, který stál proti němu, že tak vydechl naposled, řekl: „Skutečně tento člověk byl Boží Syn.“</verse>
				<verse number="40">Zpovzdáli se dívaly také ženy; mezi nimi i Marie Magdalena, Marie, matka Jakuba Menšího a Josefova a Salome;</verse>
				<verse number="41">ty s ním chodily, když dlel v Galileji, a sloužily mu, a mnoho jiných, které s ním vystoupily do Jerusalema.</verse>
				<verse number="42">Protože už nastal večer, který byl příprava, to je před sobotou,</verse>
				<verse number="43">přišel Josef z Arimathie, vážený člen velerady, který také očekával Boží království, a směle vešel k Pilátovi a žádal Ježíšovo tělo.</verse>
				<verse number="44">Pilát se však divil, že by už zemřel. I zavolal setníka a otázal se ho, zdali je už mrtev.</verse>
				<verse number="45">Když se to od setníka dověděl, daroval tělo Josefovi.</verse>
				<verse number="46">On pak koupil plátno, sňal ho, zavinul do toho plátna a položil ho do hrobu, který byl vytesán ve skále, a ke dveřím hrobu přivalil kámen.</verse>
				<verse number="47">Marie Magdalena a Marie Josefova se dívaly, kam ho kladl.</verse>
			</chapter>
			<chapter number="16">
				<verse number="1">Když uplynula sobota, Marie Magdalena, Marie (matka) Jakubova a Salome nakoupily vonných mastí, aby ho šly pomazat.</verse>
				<verse number="2">A záhy zrána první den po sobotě přišly ke hrobu, když slunce už vyšlo.</verse>
				<verse number="3">A říkaly si vespolek: „Kdo nám odvalí kámen od hrobových dveří?“</verse>
				<verse number="4">A pohlédly a uviděly, že kámen je odvalen; byl totiž velmi velký.</verse>
				<verse number="5">Vešly pak do hrobu a spatřily mladého muže, jak sedí na pravé straně a je oděn bílým rouchem; a ulekly se.</verse>
				<verse number="6">Ale on jim řekl: „Nelekejte se! Hledáte Ježíše Nazaretského, ukřižovaného? Vstal, není tady; hle, místo, kam ho položili.</verse>
				<verse number="7">Ale jděte a povězte jeho učedníkům i Petrovi: Jde před vámi do Galileje, tam ho uvidíte, jak vám řekl.“</verse>
				<verse number="8">I vyšly a utekly od hrobu, neboť je přepadl strach a děs. A nikomu nic neřekly, protože se bály.</verse>
				<verse number="9">Když vstal ráno první den po sobotě, ukázal se nejdříve Marii Magdaleně, z které vyhnal sedm zlých duchů.</verse>
				<verse number="10">Ona pak šla a zvěstovala (to) těm, kteří s ním bývali a kteří truchlili a plakali.</verse>
				<verse number="11">A když oni uslyšeli, že žije a že ho viděla, neuvěřili.</verse>
				<verse number="12">Potom se ukázal v jiné podobě dvěma z nich na cestě, když se ubírali na venkov.</verse>
				<verse number="13">Oni se vrátili a zvěstovali to ostatním, ale neuvěřili ani jim.</verse>
				<verse number="14">Naposled se ukázal samým jedenácti, když byli u stolu, a vytýkal jim jejich nevěru a tvrdost srdce, protože neuvěřili těm, kdo ho uviděli zmrtvýchvstalého.</verse>
				<verse number="15">A řekl jim: „Jděte do celého světa a hlásejte evangelium všemu stvoření.</verse>
				<verse number="16">Kdo uvěří a bude pokřtěn, bude spasen; kdo však neuvěří, bude zavržen.</verse>
				<verse number="17">Ty pak, kteří uvěří, budou provázet tato znamení: v mém jménu budou vyhánět zlé duchy, novými jazyky budou mluvit,</verse>
				<verse number="18">hady budou brát a vypijí-li co smrtonosného, neuškodí jim to, na nemocné budou vkládat ruce, a bude jim dobře.“</verse>
				<verse number="19">A když Pán Ježíš k nim domluvil, byl vzat do nebe a zasedl po Boží pravici.</verse>
				<verse number="20">Oni pak vyšli a všude kázali, a Pán působil s nimi a potvrzoval jejich slova znameními, která je provázela.</verse>
			</chapter>
		</book>
		<book number="42">
			<chapter number="1">
				<verse number="1">Protože se mnozí pokusili uspořádat vypravování o těch věcech, které se mezi námi udaly,</verse>
				<verse number="2">jak nám je podali ti, kdo byli od počátku sami očití svědci a služebníci toho slova,</verse>
				<verse number="3">rozhodl jsem se i já, slovutný Theofile, napsat ti po pořádku o tom, jak jsem všecko důkladně vypátral od počátku,</verse>
				<verse number="4">abys poznal, jak pravdivé je to učení, v kterém jsi byl vyučen.</verse>
				<verse number="5">Za dnů judského krále Heroda žil jeden kněz, jménem Zachariáš, z Abiášovy třídy, jeho manželka byla z Aronových dcer a jmenovala se Alžběta.</verse>
				<verse number="6">Oba byli spravedliví před Bohem, neboť žili bez úhony podle všech přikázání a nařízení Páně.</verse>
				<verse number="7">A neměli dítěte, protože Alžběta byla neplodná a oba už byli pokročilého věku.</verse>
				<verse number="8">Když jednou vykonával kněžskou službu před Bohem v pořadí své třídy,</verse>
				<verse number="9">podle zvyku svaté služby vyšlo mu losem, aby vešel do chrámu Páně a obětoval kadidlo;</verse>
				<verse number="10">a celé množství lidu se modlilo venku v hodinu kadidlové oběti.</verse>
				<verse number="11">A zjevil se mu anděl Páně a stál po pravé straně kadidlového oltáře.</verse>
				<verse number="12">Když ho Zachariáš spatřil, ulekl se a padla na něj bázeň.</verse>
				<verse number="13">Anděl mu však řekl: „Neboj se, Zachariáši, neboť tvá prosba byla vyslyšena; tvoje žena Alžběta ti porodí syna a dáš mu jméno Jan.</verse>
				<verse number="14">A budeš mít jásavou radost a mnozí se budou radovat z jeho narození.</verse>
				<verse number="15">Bude totiž veliký před Pánem, vína ani opojného nápoje neokusí a bude naplněn Duchem svatým už od lůna své matky</verse>
				<verse number="16">a mnohé z izraelských synů obrátí k Pánu, jejich Bohu.</verse>
				<verse number="17">A on půjde před ním v Eliášově duchu a moci, aby obrátil srdce otců k dětem a neposlušné ke smýšlení spravedlivých, a tak přichystal Pánu lid připravený.</verse>
				<verse number="18">I řekl Zachariáš andělovi: „Podle čeho to poznám? Vždyť já jsem stařec a moje žena je pokročilého věku“.</verse>
				<verse number="19">A anděl mu odpověděl: „Já jsem Gabriel, který stojím před Bohem, a byl jsem poslán, abych k tobě mluvil a toto ti zvěstoval.</verse>
				<verse number="20">A hle, budeš němý a nebudeš moci mluvit až do dne, kdy se to stane, protože jsi neuvěřil mým slovům, která se vyplní v svůj čas.“</verse>
				<verse number="21">A lid očekával Zachariáše a divil se, že se v chrámě omeškává.</verse>
				<verse number="22">Když vyšel, nemohl k nim promluvit, i poznali, že měl vidění. A dával jim znamení a zůstal němý.</verse>
				<verse number="23">Když pak mu skončily dni chrámové služby, odebral se domů.</verse>
				<verse number="24">A po těchto dnech* počala jeho žena Alžběta a skrývala se pět měsíců a pravila:</verse>
				<verse number="25">„Tak mi učinil Pán ve dnech, kdy na mne shlédl, aby mě zbavil pohany mezi lidmi.“</verse>
				<verse number="26">V šestém měsíci byl od Boha poslán anděl Gabriel do galilejského města, které se jmenuje Nazaret,</verse>
				<verse number="27">k panně zasnoubené muži jménem Josef, z Davidova domu, a jméno té panny Maria.</verse>
				<verse number="28">A vešel k ní a řekl: „Zdrávas, milostiplná! Pán s tebou!“</verse>
				<verse number="29">Ona však užasla nad tou jeho řečí a rozvažovala, co to má být za pozdravení.</verse>
				<verse number="30">A anděl jí řekl: „Neboj se, Maria, neboť jsi nalezla milost u Boha.</verse>
				<verse number="31">Hle, počneš v životě a porodíš syna a dáš mu jméno Ježíš.</verse>
				<verse number="32">Ten bude veliký a bude nazván Syn Nejvyššího. A Pán Bůh mu dá trůn jeho otce Davida</verse>
				<verse number="33">a bude kralovat nad Jakubovým domem na věky a jeho království bude bez konce.“</verse>
				<verse number="34">Maria však řekla andělovi: „Jak se to stane? Vždyť muže nepoznávám!“</verse>
				<verse number="35">A anděl jí odpověděl: „Duch svatý na tebe sestoupí a moc Nejvyššího tě zastíní. Proto také, co se narodí, (bude) svaté, bude nazváno Boží Syn.</verse>
				<verse number="36">A hle, tvoje příbuzná Alžběta také počala syna ve svém stáří, a ta, kterou nazývali neplodnou, je už v šestém měsíci;</verse>
				<verse number="37">vždyť u Boha není nemožná žádná věc.“</verse>
				<verse number="38">I řekla Maria: „Hle, služebnice Páně! Ať se mi stane podle tvého slova!“A anděl od ní odešel.</verse>
				<verse number="39">V těch dnech se Maria vydala na cestu a spěšně odešla do hor do judského města.</verse>
				<verse number="40">Vstoupila do Zachariášova domu a pozdravila Alžbětu.</verse>
				<verse number="41">Jakmile Alžběta uslyšela Mariino pozdravení, poskočilo děťátko v jejím lůně a Alžběta byla naplněna Duchem svatým</verse>
				<verse number="42">a hlasitě zvolala: „Požehnaná ty mezi ženami a požehnaný plod tvého života!</verse>
				<verse number="43">A odkud mi to, že matka mého Pána přišla ke mně?</verse>
				<verse number="44">Neboť hle, sotva se dotkl zvuk tvého pozdravení mých uší, děťátko v mém lůně jásavě poskočilo.</verse>
				<verse number="45">A blažená, která uvěřila, že se dokoná, co jí bylo řečeno od Pána.“</verse>
				<verse number="46">A Maria řekla: „Velebí má duše.Pána</verse>
				<verse number="47">a zajásal můj duch v Bohu, mém Spasiteli,</verse>
				<verse number="48">neboť shlédl na ponížení své služebnice. Neboť hle, od této chvíle budou mě blahoslavit všechna pokolení,</verse>
				<verse number="49">protože veliké věci mi učinil Mocný; jeho jméno je svaté</verse>
				<verse number="50">a jeho milosrdenství od pokolení do pokolení těm, kdo se ho bojí.</verse>
				<verse number="51">Ukázal moc svého ramene, rozehnal ty, kteří zpupně v srdci smýšlejí.</verse>
				<verse number="52">Sesadil mocné s trůnu, a povýšil ponížené.</verse>
				<verse number="53">Hladové nasytil dobrými věcmi, a bohaté odeslal s prázdnou.</verse>
				<verse number="54">Ujal se svého služebníka Izraele, když se rozpomenul na své milosrdenství</verse>
				<verse number="55">- jak mluvil k našim otcům - vůči Abrahamovi a jeho potomstvu na věky“.</verse>
				<verse number="56">A zůstala Maria s ní asi tři měsíce a vrátila se domů.</verse>
				<verse number="57">Alžbětě přišel čas porodu, a porodila syna.</verse>
				<verse number="58">Když její sousedé a příbuzní uslyšeli, že jí Bůh prokázal veliké milosrdenství, blahopřáli jí.</verse>
				<verse number="59">A potom osmý den přišli dítě obřezat a dávali mu po jeho otci jméno Zachariáš.</verse>
				<verse number="60">Ale jeho matka odpověděla: „Nikoliv! Ale bude se jmenovat Jan!“</verse>
				<verse number="61">A řekli jí: „Vždyť se v tvém příbuzenstvu nikdo tak nejmenuje.“</verse>
				<verse number="62">A kynuli jeho otci, jak by si přál, aby se (dítě) nazývalo.</verse>
				<verse number="63">On požádal o tabulku a napsal: „Jeho jméno je Jan“. A všichni se divili.</verse>
				<verse number="64">Najednou se mu rozvázala ústa i jazyk a mluvil a chválil Boha.</verse>
				<verse number="65">A všech jejich sousedů se zmocnila bázeň a po celých judských horách se roznesla zpráva a všech těchto věcech.</verse>
				<verse number="66">Všichni pak, kdo to slyšeli, uložili si to do srdce a říkali: „Čím asi bude toto dítě? „Vždyť ruka Páně byla s ním.</verse>
				<verse number="67">Jeho otec Zachariáš byl naplněn Duchem svatým a prorokoval:</verse>
				<verse number="68">„Veleben buď Pán, Bůh izraelský, protože navštívil a vykoupil svůj lid</verse>
				<verse number="69">a vyzvedl nám roh spásy v domě svého služebníka Davida,</verse>
				<verse number="70">jak od pradávna mluvil ústy svých svatých proroků</verse>
				<verse number="71">o záchraně od našich nepřátel a od ruky všech, kdo nás nenávidí,</verse>
				<verse number="72">že prokáže milosrdenství našim otcům a bude pamětliv své svaté smlouvy,</verse>
				<verse number="73">na přísahu, kterou se zapřísáhl Abrahamovi, našemu otci, že nám dá,</verse>
				<verse number="74">abychom mu bez bázně, z rukou nepřátel jsouce vysvobozeni, sloužili</verse>
				<verse number="75">ve svatosti a spravedlnosti před ním po všechny své dny.</verse>
				<verse number="76">A ty, dítě, budeš prorokem Nejvyššího, neboť předejdeš Pána připravit mu cesty,</verse>
				<verse number="77">poučit jeho lid o spáse v odpuštění jejich hříchů</verse>
				<verse number="78">z hlubokého milosrdenství našeho Boha, pro něž nás navštíví Vycházející z výsosti,</verse>
				<verse number="79">aby osvítil, ty, kteří dlejí ve tmě a stínu smrtí, a zařídil naše kroky na cestu pokoje“.</verse>
				<verse number="80">Dítě pak rostlo a sílelo na duchu a bylo na poušti až do dne, kdy se ukázalo Izraeli.</verse>
			</chapter>
			<chapter number="2">
				<verse number="1">Stalo se pak v oněch dnech, že vyšel rozkaz od císaře Augusta, aby byl sepsán celý svět.</verse>
				<verse number="2">Tento první soupis se konal, když Quirinius byl pověřen vládou v Sýrii.</verse>
				<verse number="3">I šli všichni, každý do svého města, aby se dali zapsat.</verse>
				<verse number="4">Také Josef se odebral z Galileje, z města Nazareta, vzhůru do Judska, do Davidova města zvaného Betlem, protože byl z Davidova domu a kmene,</verse>
				<verse number="5">aby se dal zapsat s Marií, svou manželkou, která byla těhotná.</verse>
				<verse number="6">A když tam byli, naplnily se jí dny k porodu.</verse>
				<verse number="7">A porodila svého prvorozeného syna, zavinula ho do plének a položila do jeslí, protože nebylo pro ně místa v útulku.</verse>
				<verse number="8">V té krajině byli pastýři a ponocovali a měli hlídku nad svým stádem.</verse>
				<verse number="9">Tu anděl Páně stanul u nich a Boží jasnost je ozářila; a báli se velice.</verse>
				<verse number="10">A anděl jim řekl: „Nebojte se! Neboť hle, zvěstuji vám velikou radost, která bude pro všechen lid:</verse>
				<verse number="11">dnes se vám narodil Spasitel, to je Kristus Pán, v Davidově městě.</verse>
				<verse number="12">A toto vám bude znamením: naleznete děťátko zavinuté do plének a položené v jeslích.“</verse>
				<verse number="13">A hned se k andělovi přidal zástup nebeského vojska a takto chválili Boha:</verse>
				<verse number="14">„Sláva na výsostech Bohu a na zemi pokoj lidem dobré vůle“.</verse>
				<verse number="15">Jakmile andělé od nich odešli do nebe, pravili si pastýři mezi sebou: „Nuže, pojďme až do Betléma a podívejme se na tu událost, kterou nám Pán oznámil!“</verse>
				<verse number="16">I přispěchali a nalezli Marii a Josefa a děťátko položené v jeslích.</verse>
				<verse number="17">Když (to) spatřili, oznámili, co jim bylo řečeno o tom dítěti.</verse>
				<verse number="18">A všichni, kdo to slyšeli, podivili se tomu, co jim pastýři pověděli.</verse>
				<verse number="19">Maria však uchovávala všechno to, co se dalo, a v srdci o tom uvažovala.</verse>
				<verse number="20">A pastýři se vrátili, velebili a chválili Boha za všechno, co uslyšeli a uviděli, jak jim bylo řečeno.</verse>
				<verse number="21">Když uplynulo osm dní a mělo být obřezáno, bylo mu dáno jméno Ježíš, jak¨je pojmenoval anděl, dříve než bylo počato v lůně.</verse>
				<verse number="22">A po uplynutí dní jejich očišťování podle Mojžíšova Zákona, přinesli ho do Jerusalema, aby ho představili Pánu,</verse>
				<verse number="23">jak je psáno v Zákoně Páně: Každé dítě mužského rodu, které otvírá matčino lůno, bude zasvěceno Pánu,</verse>
				<verse number="24">a aby podali v oběť pár hrdliček nebo dvě holoubata, jak je řečeno v Zákoně Páně.</verse>
				<verse number="25">A hle, v Jerusaleme byl člověk jménem Simeon, a byl to člověk spravedlivý a bohabojný, který očekával potěšení Izraele, a Duch svatý byl v něm.</verse>
				<verse number="26">A dostalo se mu zjevení od Ducha svatého, že neumře, dokud neuzří Pomazaného Páně.</verse>
				<verse number="27">I přišel z (vnuknutí) Ducha do chrámu. A když rodiče uváděli dítě Ježíše, aby s ním udělali podle zvyku Zákona,</verse>
				<verse number="28">vzal si je do náručí i on, děkoval Bohu a řekl:</verse>
				<verse number="29">Nyní propouštíš, Pane, svého služebníka v pokoji podle svého slova,</verse>
				<verse number="30">neboť mé oči viděly tvou spásu,</verse>
				<verse number="31">kterou jsi připravil pro všechny národy;</verse>
				<verse number="32">světlo k osvícení pohanů a k slávě svého izraelského lidu.</verse>
				<verse number="33">A jeho otec a matka se podivili tomu, co bylo o něm řečeno.</verse>
				<verse number="34">Simeon jim pak požehnal a jeho matce Marii řekl: „Hle, tento je určen k pádu a k povstání mnohých v Izraeli a na znamení, kterému bude odpíráno,</verse>
				<verse number="35">a tvou vlastní duši pronikne meč, takže se zjeví smýšlení mnoha srdcí.“</verse>
				<verse number="36">Byla (tam) také prorokyně Anna, Fanuelova dcera z Aserova kmene. Byla velmi pokročilého věku a žila s mužem sedm let od svého panenství</verse>
				<verse number="37">a byla vdova až do čtyřiaosmdesáti let; nevycházela z chrámu, ale ve dne v noci sloužila Bohu posty a modlitbami.</verse>
				<verse number="38">A přišla právě v tu hodinu, také velebila Boha a mluvila o něm všem, kdo očekávali vykoupení Jerusalema.</verse>
				<verse number="39">A když skončili všechno podle Zákona Páně, vrátili se do Galileje do svého města Nazareta.</verse>
				<verse number="40">Dítě pak rostlo a sílelo, bylo plno moudrosti a Boží milost byla na něm.</verse>
				<verse number="41">Jeho rodiče chodívali každý rok do Jerusalema na velikonoční slavnost.</verse>
				<verse number="42">Když mu bylo dvanáct let a oni podle svátkového obyčeje vystupovali do Jerusalema</verse>
				<verse number="43">a po skončení těch dní se vraceli, zůstal chlapec Ježíš v Jerusalemě, ale jeho rodiče to nezpozorovali.</verse>
				<verse number="44">Protože se domnívali, že je v průvodu, ušli den cesty a hledali ho mezi příbuznými a známými.</verse>
				<verse number="45">Když ho nenašli, vrátili se do Jerusalema a hledali ho.</verse>
				<verse number="46">A po třech dnech ho nalezli v chrámě, jak sedí mezi učiteli, poslouchá je a táže se jich.</verse>
				<verse number="47">A všichni, kdo ho slyšeli, žasli nad jeho rozumností a jeho odpověďmi.</verse>
				<verse number="48">Když ho uviděli, podivili se. A jeho matka mu řekla: „Dítě, proč jsi nám to udělal? Hle, tvůj otec i já s bolestí tě hledáme.“</verse>
				<verse number="49">A řekl jim: „Pročpak jste mě hledali? Nevěděli jste, že já musím být u svého Otce´“</verse>
				<verse number="50">Ale oni neporozuměli tomu slovu, které k nim promluvil.</verse>
				<verse number="51">A sestoupil s nimi, přišel do Nazareta a byl jim poddán. Jeho matka pak uchovávala ve svém srdci všechno to, co se dalo.</verse>
				<verse number="52">A Ježíš prospíval moudrostí, věkem a přízní u Boha i u lidí.</verse>
			</chapter>
			<chapter number="3">
				<verse number="1">V patnáctém roce vlády císaře Tiberia, kdy Poncius Pilát spravoval Judsko, kdy tetrarchou v Galileji byl Herodes a jeho bratr Filip tetrarchou v kraji iturejském a trachonitském a Lysaniáš tetrarchou v Abileně,</verse>
				<verse number="2">za veleknězi Annáše a Kaifáše, dostalo se výroku Páně Janovi, Zachariášovu synu, na poušti.</verse>
				<verse number="3">A chodil po celé jordánské krajině a kázal křest pokání na odpuštění hříchů,</verse>
				<verse number="4">jak je psáno v knize řečí proroka Izaiáše: Hlas volajícího na poušti: Připravte cestu Páně, vyrovnejte mu stezky!</verse>
				<verse number="5">Každé údolí buď vyplněno, každá hora a každý pahorek buď snížen, a co je křivé, bude rovné, a co drsné, cestou urovnanou,</verse>
				<verse number="6">a každý člověk zakusí Boží spasení.</verse>
				<verse number="7">Říkal tedy zástupům, které vycházely, aby se daly od něho křtít: „Zmijí plemeno! Kdo vám ukázal, jak uniknout blížícímu se hněvu?</verse>
				<verse number="8">Vydejte tedy ovoce hodné pokání! A neříkejte si zase: ´náš otec je Abraham! ´Neboť vám pravím: Bůh je (dosti) mocný, aby vyvedl Abrahamovi děti z těchto kamenů.</verse>
				<verse number="9">Vždyť sekyra je už přiložena ke kořenu stromů. Proto každý strom, který nenese dobrý plod, bude vyťat a vhozen do ohně“.</verse>
				<verse number="10">A zástupy se ho tázaly: „Co tedy máme dělat?“</verse>
				<verse number="11">A odpovídal jim takto: „Kdo má dvě sukně, dej tomu, kdo nemá, a kdo má pokrmy, ať jedná podobně“.</verse>
				<verse number="12">Přišli však i celníci, aby se dali pokřtít, a řekli mu: „Mistře, co máme dělat?“</verse>
				<verse number="13">A on jim řekl: „Nevybírejte více, než jak máte stanoveno.“</verse>
				<verse number="14">I vojáci se ho ptali: „A co máme dělat my?“ „A řekl jim: „Nikoho nevydírejte, nikoho křivě neudávejte a buďte spokojeni se svým platem!“</verse>
				<verse number="15">Když lid byl plný očekávání a všichni uvažovali sami u sebe o Janovi, zdali snad on není Mesiáš,</verse>
				<verse number="16">Jan všem odpověděl: „Já vás křtím vodou, po mně však přichází mocnější než já, jemuž nejsem hoden rozvázat řemínek u jeho opánků. On vás bude křtít Duchem svatým a ohněm.</verse>
				<verse number="17">On má v ruce vějačku, aby vyčistil svůj mlat a pšenici shromáždil do své sýpky, plevy však bude pálit ohněm neuhasitelným.“</verse>
				<verse number="18">A ještě k mnoha jiným věcem vybízel a hlásal lidu radostnou zvěst.</verse>
				<verse number="19">Než tetrarcha Herodes, kterého Jan káral kvůli Herodiadě, manželce jeho bratra, a pro všechno zlo, které Herodes dělal,</verse>
				<verse number="20">přidal k tomu ke všemu i to, že zavřel Jana do žaláře.</verse>
				<verse number="21">Když byl všecek lid pokřtěn a také Ježíš byl pokřtěn a modlil se, otevřelo se nebe</verse>
				<verse number="22">a sestoupil na něj Duch svatý v tělesné podobě jako holubice a ozval se z nebe hlas: „Ty jsi můj milovaný Syn, v tobě se mi zalíbilo.“</verse>
				<verse number="23">Když Ježíš začínal, bylo mu asi třicet let a byl pokládán za syna Josefa, který byl syn Heliův,</verse>
				<verse number="24">a ten byl Mathatův, ten Leviův, ten Melchiův, ten Jannaiův, ten Josefův,</verse>
				<verse number="25">ten Matatiášův, ten Amosův, ten Nahumův, ten Hesliův, ten Naggaiův,</verse>
				<verse number="26">ten Mahatův, ten Matatiášův, ten Semejův, ten Josechův, ten Jodův,</verse>
				<verse number="27">ten Joanův, ten Resův, ten Zorobabelův, ten Salathielův, ten Neriův,</verse>
				<verse number="28">ten Melchiův, ten Addiův, ten Kosamův, ten Elmadamův, ten Erův,</verse>
				<verse number="29">ten Jesuův, ten Eliezerův, ten Jorimův, ten Mathatův, ten Leviův,</verse>
				<verse number="30">ten Simeonův, ten Judův, ten Josefův, ten Jonamův, ten Eliakimův,</verse>
				<verse number="31">ten Meleův, ten Mennův, ten Matathův, ten Nathamův, ten Davidův,</verse>
				<verse number="32">ten Jessaiův, ten Jobedův, ten Bozův, ten Salův, ten Nassonův,</verse>
				<verse number="33">ten Aminadabův, ten Adminův, ten Arniův, ten Esromův, ten Faresův, ten Judův,</verse>
				<verse number="34">ten Jakobův, ten Izákův, ten Abrahamův, ten Tharův, ten Nachorův,</verse>
				<verse number="35">ten Seruchův, ten Ragauův, ten Falekův, ten Eberův, ten Salův,</verse>
				<verse number="36">ten Kainamův, ten Arfaxadův, ten Semův, ten Noemův, ten Lamechův,</verse>
				<verse number="37">ten Mathusalův, ten Henochův, ten Jaretův, ten Maleleelův, ten Kainamův,</verse>
				<verse number="38">ten Enosův, ten Setův, ten Adamův a ten Boží.</verse>
			</chapter>
			<chapter number="4">
				<verse number="1">Ježíš pak, plný Ducha svatého, vrátil se od Jordánu a byl veden od Ducha na poušť</verse>
				<verse number="2">po čtyřicet dní a byl pokoušen od ďábla. V ty dny nic nejedl, a když uplynuly, pocítil hlad.</verse>
				<verse number="3">Ďábel mu tedy řekl: „Jsi-li Boží syn, řekni tomuto kameni, ať se stane (z něho) chléb.“</verse>
				<verse number="4">A Ježíš mu odpověděl: „Je psáno: Nežije člověk pouze chlebem“.</verse>
				<verse number="5">A když ho vyvedl nahoru, ukázal mu v okamžiku všecka království této země.</verse>
				<verse number="6">A řekl mu ďábel: „Dám ti veškeru tuto moc i jejich slávu, neboť mně je odevzdána a dám ji, komu chci.</verse>
				<verse number="7">Všechno tedy bude tvoje, jestliže se mi pokloníš.“</verse>
				<verse number="8">Ale Ježíš mu na to řekl: „Je psáno: Svému Pánu Bohu se klaněj a jen jemu služ!“</verse>
				<verse number="9">Zavedl ho pak do Jerusalema a postavil na strmé místo chrámu a řekl mu: „Jsi-li Boží syn, vrhni se odtud dolů!</verse>
				<verse number="10">Neboť je psáno: O tobě nařídil svým andělům, aby tě ochránili:</verse>
				<verse number="11">„I podchytnou tě rukama, abys snad nenarazil nohou na kámen“.</verse>
				<verse number="12">A Ježíš mu odpověděl: „Je řečeno: Nepokoušej Pána, svého Boha!“</verse>
				<verse number="13">Když ďábel skončil všecka pokušení, odstoupil od něho až do času.</verse>
				<verse number="14">Ježíš se pak navrátil v moci Ducha do Galileje a pověst o něm se roznesla po celém kraji.</verse>
				<verse number="15">On sám učil v jejich synagogách a všichni ho oslavovali.</verse>
				<verse number="16">A přišel do Nazareta, kde byl vychován, a podle svého zvyku vstoupil v sobotu do synagogy a povstal ke čtení.</verse>
				<verse number="17">A byla mu podána kniha proroka Izaiáše. A když knihu rozvinul, nalezl místo, kde bylo psáno:</verse>
				<verse number="18">Duch Páně (je) nade mnou; proto mě pomazal, poslal mě hlásat evangelium chudým, oznámit zajatým propuštění a slepým vrácení zraku, utlačeným dát svobodu</verse>
				<verse number="19">a vyhlásit milostivý rok Páně.</verse>
				<verse number="20">Když knihu svinul, vrátil ji služebníkovi a posadil se. Všichni v synagoze upírali na něj zrak.</verse>
				<verse number="21">Začal k nim tedy mluvit: „Dnes se splnilo toto Písmo, když jste je poslouchali.“</verse>
				<verse number="22">Všichni mu přisvědčovali a divili se milým slovům, která mu vycházela z úst, a říkali: „Což to není Josefův syn?</verse>
				<verse number="23">A pravil jim: „Jistě mi řeknete toto přísloví: Lékaři, uzdrav sám sebe! Učiň i tady, ve svém domově, tak velké věci, o kterých jsme slyšeli, že se udaly v Kafarnau“.</verse>
				<verse number="24">A dodal: „Vpravdě vám pravím, že žádný prorok není vítán ve svém domově.</verse>
				<verse number="25">Podle pravdy vám říkám: Mnoho vdov bylo v Izraeli za Eliášových dnů, když se nebe zavřelo na tři léta a šest měsíců, jak nastal hlad po celé zemi,</verse>
				<verse number="26">ale k žádné z nich nebyl Eliáš poslán, leč ke vdově v Sareptě v Sidonsku.</verse>
				<verse number="27">A mnoho malomocných bylo v Izraeli za proroka Elisea, a žádný z nich nebyl očištěn, mimo Naamana Syrského“.</verse>
				<verse number="28">Po těchto slovech byli všichni v synagoze naplněni hněvem.</verse>
				<verse number="29">I vstali, vyhnali ho ven z města a zavedli až na sráz hory, na které je vystavěno jejich město, aby ho svrhli dolů.</verse>
				<verse number="30">On však prošel jejich středem a odešel.</verse>
				<verse number="31">A sestoupil do galilejského města Kafarnaa a učil je v sobotu.</verse>
				<verse number="32">A užasli nad jeho učením, protože v jeho řeči byla moc.</verse>
				<verse number="33">Byl pak v synagoze člověk s nečistým zlým duchem a hlasitě vykřikl:</verse>
				<verse number="34">„Nech nás! Co je ti po nás, Ježíši Nazaretský? Přišel jsi nás zahubit? Vím, kdo jsi: Boží Svatý.“</verse>
				<verse number="35">Ale Ježíš mu pohrozil slovy: „Zmlkni a vyjdi z něho!“I hodil jím zlý duch doprostřed, vyšel z něho a vůbec mu neuškodil.</verse>
				<verse number="36">A padl na všechny úžas a rozmlouvali mezi sebou: „Co je to za slovo, že se svrchovanou mocí rozkazuje nečistým duchům, a vycházejí?“</verse>
				<verse number="37">A roznesla se o něm pověst do všech míst toho kraje.</verse>
				<verse number="38">Potom odešel ze synagogy a vstoupil do Šimonova domu. Šimonova tchyně byla stižena velkou horečkou, i prosili ho za ni.</verse>
				<verse number="39">On se nad ni sklonil, rozkázal horečce, a opustila ji. A hned vstala a obsluhovala je.</verse>
				<verse number="40">Když slunce zapadlo, všichni, kdo měli nemocné rozličnými neduhy, přivedli je k němu. On pak vkládal na každého z nich ruce a uzdravoval je.</verse>
				<verse number="41">Z mnohých vycházeli i zlí duchové a křičeli: „Ty jsi Boží syn!“A hrozil jim a nedovoloval jim mluvit, protože věděli, že je Mesiáš.</verse>
				<verse number="42">Když se rozednilo, odebral se odtamtud a šel na osamělé místo. Zástupy ho však hledaly, přišly až k němu a zdržovaly ho, aby od nich neodcházel.</verse>
				<verse number="43">Ale on jim řekl: „Také jiným městům musím hlásat Boží království, protože kvůli tomu jsem byl poslán“.</verse>
				<verse number="44">A kázal v judských synagogách.</verse>
			</chapter>
			<chapter number="5">
				<verse number="1">Když se k němu lid tlačil, aby slyšel Boží slovo, jak stál u Genesaretského jezera,</verse>
				<verse number="2">spatřil u břehu dva čluny; rybáři z nich vystoupili a prali sítě.</verse>
				<verse number="3">Vstoupil tedy na jednu loď, která patřila Šimonovi, a požádal ho, aby poněkud odrazil od břehu. A posadil se a učil lid z loďky.</verse>
				<verse number="4">Když přestal mluvit, řekl Šimonovi: „Zajeď na hlubinu a rozestřete své sítě k lovení!“</verse>
				<verse number="5">A Šimon odpověděl: „Mistře, celou noc jsme se namáhali, a nechytili jsme nic. Ale na tvé slovo rozestřu sítě.“</verse>
				<verse number="6">A když to udělali, zahrnuli hojné množství ryb, takže se jim sítě trhaly.</verse>
				<verse number="7">Tu pokynuli společníkům, kteří byli na jiné lodi, aby přišli a pomohli jim. I přišli a naplnili obě lodi, takže se skoro potápěly.</verse>
				<verse number="8">Když to viděl Šimon Petr, padl Ježíšovi k nohám a pravil: „Pane, odejdi ode mne, protože jsem hříšný člověk.“</verse>
				<verse number="9">Zmocnila se totiž bázeň jeho i všech jeho společníků pro zátah ryb, jaký udělali;</verse>
				<verse number="10">podobně i Jakuba a Jana, Zebedeových synů, kteří patřili k Petrovým společníkům. A Ježíš řekl Šimonovi: „Neboj se! Ode dneška budeš lovit bdi.“</verse>
				<verse number="11">Přitáhli pak lodi ke břehu, opustili všechno a šli za ním.</verse>
				<verse number="12">A když byl v jednom městě, ukázal se muž plný malomocenství. Jakmile Ježíše spatřil, padl na tvář a prosil ho: „Pane, chceš-li, můžeš mě očistit.“</verse>
				<verse number="13">I vztáhl ruku a dotkl se ho se slovy: „Chci, buď čistý!“A malomocenství ho ihned opustilo.</verse>
				<verse number="14">On mu pak přikázal: „Nikomu to neříkej, ale jdi, ukaž se knězi a přines dar za své očištění, jak přikázal Mojžíš, aby jim byl na svědectví.“</verse>
				<verse number="15">Pověst o něm se šířila víc a více; i přicházely velké zástupy, aby ho poslouchaly a aby je uzdravil od jejich nemocí.</verse>
				<verse number="16">On se však uchyloval na osamělá místa a modlil se (tam).</verse>
				<verse number="17">A když jednoho dne učil, seděli tam také farizeové a učitelé Zákona; přišli ze všech vesnic Galileje, Judeje a z Jerusalema, a moc Páně byla s ním, aby uzdravoval.</verse>
				<verse number="18">A hle, muži nesli na loži člověka, který byl ochrnutý, a snažili se ho vnést a položit před něj.</verse>
				<verse number="19">Když neměli kudy ho pronést pro zástup, vystoupili na střechu a mezi cihlami ho spustili s ložem doprostřed před Ježíše.</verse>
				<verse number="20">Když viděl jejich víru, řekl: „Člověče, odpouštějí se ti hříchy!“</verse>
				<verse number="21">Ale vykladatelé Písma a farizeové začali uvažovat takto: „Co je to za rouhače? Kdo může odpouštět hříchy kromě samého Boha?“</verse>
				<verse number="22">Ale Ježíš poznal jejich myšlenky a řekl jim na to: „Co uvažujete ve svém srdci?</verse>
				<verse number="23">Co je snadnější, říci: ´Odpouštějí se ti tvé hříchy´, anebo říci: ´Vstaň a chod'?</verse>
				<verse number="24">Ale abyste věděli, že Syn člověka má moc na zemi odpouštět hříchy“ - řekl ochrnutému: „Pravím ti, vstaň, vezmi své lože a jdi domů!“</verse>
				<verse number="25">A hned před nimi vstal, vzal to, na čem ležel, a odešel do svého domu s velebením Boha.</verse>
				<verse number="26">Všichni byli ohromeni a velebili Boha; byli plni bázně a říkali: „Dnes jsme viděli věci podivuhodné.“</verse>
				<verse number="27">Potom vyšel a pohleděl na celníka jménem Levi, který seděl u celnice. A řekl mu: „Pojď za mnou!“</verse>
				<verse number="28">A on všechno opustil, vstal a šel za ním. Levi mu pak připravil ve svém domě velkou hostinu.</verse>
				<verse number="29">A byl s nimi značný počet celníků a jiných, kteří s nimi byli u stolu.</verse>
				<verse number="30">I reptali farizeové a jejich vykladatelé Písma a říkali jeho učedníkům: „Proč jíte a pijete s celníky a hříšníky?“</verse>
				<verse number="31">A Ježíš jim odpověděl: „Nepotřebují lékaře zdraví, nýbrž nemocní.</verse>
				<verse number="32">Nepřišel jsem povolat spravedlivé, ale hříšníky k pokání“.</verse>
				<verse number="33">Oni mu však řekli: „Janovi učedníci a podobně i farizejští se často postí a konají modlitby, kdežto tvoji jedí a pijí.“</verse>
				<verse number="34">A Ježíš jim řekl: „Což můžete ženichovy druhy mít k tomu, aby se postili, dokud je ženich s nimi'?</verse>
				<verse number="35">Ale přijdou dni, kdy jim bude ženich odňat, a tehdy v ony dny se budou postit.“</verse>
				<verse number="36">Pověděl jim také podobenství: „Nikdo neutrhne záplatu z nových šatů, aby ji dal na staré šaty; sice jinak roztrhne nové, a pak záplata z nových se nehodí na staré.</verse>
				<verse number="37">Nikdo také neleje mladé víno do starých měchů; sice jinak mladé víno měchy roztrhá, samo vyteče a měchy se zničí.</verse>
				<verse number="38">Ale mladé víno se má lít do nových měchů.</verse>
				<verse number="39">A když někdo pije staré, nechce nové; říká totiž: To staré je dobré.“</verse>
			</chapter>
			<chapter number="6">
				<verse number="1">Když jednou v sobotu procházel obilím, trhali jeho učedníci klasy, vydrolovali je rukama a jedli.</verse>
				<verse number="2">Ale někteří z farizeů řekli: „Proč děláte, co není v sobotu dovoleno?“</verse>
				<verse number="3">Ježíš jim na to řekl: „Nikdy jste nečetli, co udělal David, když měl hlad on i jeho společníci?</verse>
				<verse number="4">Jak vešel do Božího domu, vzal předkladové chleby, jedl (je) a dal svým společníkům, a ty přece nesmí jíst nikdo kromě kněží?“</verse>
				<verse number="5">A pravil jim: „Syn člověka je pán soboty.“</verse>
				<verse number="6">Opět jinou sobotu vešel do synagogy a učil. A byl tam člověk s uschlou pravicí.</verse>
				<verse number="7">Ale vykladatelé Písma a farizeové dávali na něj pozor, bude-li uzdravovat v sobotu, aby nalezli příčinu pro obžalobu proti němu.</verse>
				<verse number="8">On však věděl o jejich myšlenkách. A řekl tomu člověkovi s uschlou rukou: „Vstaň a postav se doprostřed!“I vstal a postavil se.</verse>
				<verse number="9">A Ježíš jim řekl: „Tážu se vás: Je dovoleno v sobotu dělat dobře, či zle? Zachránit život, «'•i zmařit?“</verse>
				<verse number="10">A když se po nich po všech rozhlédl, řekl mu: „Vztáhni tu ruku!“ On to udělal, a ruka byla zase v pořádku.</verse>
				<verse number="11">Oni však byli celí pominutí a umlouvali se, co by Ježíšovi udělali.</verse>
				<verse number="12">V těch dnech vystoupil Ježíš na horu, aby se modlil, a po celou noc trval na modlitbě k Bohu.</verse>
				<verse number="13">Když se rozednilo, zavolal své učedníky, vyvolil z nich dvanáct a také je nazval apoštoly:</verse>
				<verse number="14">Šimona, kterého taky pojmenoval Petr, a Ondřeje, jeho bratra, Jakuba a Jana, Filipa a Bartoloměje,</verse>
				<verse number="15">Matouše a Tomáše, Jakuba Alfeova a Šimona zvaného Horlivce</verse>
				<verse number="16">a Judu Jakubova a Jidáše Iškariotského, který se stal zrádcem.</verse>
				<verse number="17">Potom s nimi sestoupil a stanul na rovině a (s ním) četný zástup jeho učedníků a nesčetné množství lidu z celého Judska a Jerusalema a od pobřeží Tyru a Sidonu,</verse>
				<verse number="18">kteří přišli, aby ho poslouchali a byli uzdraveni od svých nemocí. I ti, kteří byli i lapeni nečistými duchy, byli uzdravováni.</verse>
				<verse number="19">Každý ze zástupu hledal, jak by se ho dotkl, protože z něho vycházela moc a všechny uzdravovala.</verse>
				<verse number="20">On pak zvedl oči k svým učedníkům a mluvil: „Blažení vy, chudí, neboť vaše je Boží království.</verse>
				<verse number="21">Blažení, kteří nyní hladovíte. neboť budete nasyceni. Blažení, kteří nyní pláčete, neboť se budete smát.</verse>
				<verse number="22">Blažení jste, když vás lidé budou nenávidět a vyloučí vás a potupí a jako špatné zavrhnou vaše jméno pro Syna člověka.</verse>
				<verse number="23">V onen den se radujte a jásejte, neboť hle, hojná je vaše odměna v nebi; vždyť totéž dělávali jejich otcové prorokům.“</verse>
				<verse number="24">„Avšak běda vám, boháči, protože už máte svoje potěšení!</verse>
				<verse number="25">Běda vám, kteří jste nyní syti, protože budete hladovět! Běda vám, kteří se nyní smějete, protože budete naříkat a plakat!</verse>
				<verse number="26">Běda, budou-li o vás všichni lidé krásně mluvit; vždyť tak dělávali jejich otcové nepravým prorokům!“</verse>
				<verse number="27">„Ale vám, kteří posloucháte, říkám: milujte své nepřátele, dělejte dobře těm, kdo vás nenávidí,</verse>
				<verse number="28">žehnejte těm, kdo vám zlořečí, modlete se za ty, kdo vás tupí!</verse>
				<verse number="29">A když tě někdo udeří po líci, nastav mu i druhou, a tomu, kdo ti bere plášť, neodpírej ani sukni.</verse>
				<verse number="30">Kdo tě prosí, tomu dej, a od toho, kdo ti bere věci, nežádej nic nazpátek!</verse>
				<verse number="31">A jak chcete, aby lidé činili vám, čiňte (i vy) jim podobně.</verse>
				<verse number="32">A milujete-li ty, kdo milují vás, jaký vděk za to čekáte? Vždyť i hříšníci milují ty, kdo milují je.</verse>
				<verse number="33">A budete-li dělat dobře těm, kdo dělají dobře vám, jaký vděk za to čekáte? Vždyť i hříšníci dělají totéž.</verse>
				<verse number="34">A půjčujete-li těm, od kterých (to) doufáte dostat, jaký vděk za to čekáte? Vždyť i hříšníci půjčují hříšníkům, aby dostali stejně nazpátek.</verse>
				<verse number="35">Avšak milujte své nepřátele, dělejte dobře a půjčujte, a nic z toho neočekávejte. I budete mít hojnou odměnu a budete synové Nejvyššího, protože on je dobrý k nevděčným a zlým.</verse>
				<verse number="36">Buďte tedy milosrdní, jako milosrdný je i váš Otec!“</verse>
				<verse number="37">„Nesuďte, a nebudete souzeni, neodsuzujete, a nebudete odsouzeni. Odpusťte, a bude vám odpuštěno.</verse>
				<verse number="38">Dávejte, a bude vám dáno; míru dobrou, plnou, natlačenou a vrchovatou vám dají do klína. Bude vám totiž naměřeno tou mírou, jakou měříte vy.“</verse>
				<verse number="39">Pověděl jim také podobenství: „Může slepý vést slepého? Což nespadnou oba do jámy?</verse>
				<verse number="40">Není učedník nad mistra; ale každý, když je dokonalý, bude jako jeho mistr.“</verse>
				<verse number="41">„Proč vidíš třísku v oku svého bratra, a trám ve vlastním oku nepozoruješ?</verse>
				<verse number="42">Jak můžeš říci svému bratrovi: ´Dovol, bratře, odstraním ti třísku z oka´, a přitom trám ve vlastním oku nevidíš? Pokrytče, odstraň nejdříve trám ze svého oka, a potom prohlédneš, takže budeš moci vyjmout třísku z oka svému bratrovi.“</verse>
				<verse number="43">„To není přece dobrý strom, který nese špatné ovoce; ani zase špatný strom, který nese ovoce dobré.</verse>
				<verse number="44">Každý strom se totiž pozná po svém ovoci. Neboť s trní se nesbírají fíky ani s bodláčí se nesklízejí hrozny.</verse>
				<verse number="45">Dobrý člověk z dobré pokladnice svého srdce vynáší věci dobré, a zlý člověk ze zlé vynáší věci zlé; mluví totiž z toho, čím srdce oplývá.“</verse>
				<verse number="46">„Proč mě oslovujete: ´Pane, Pane´, ale nekonáte, co říkám?</verse>
				<verse number="47">Každý, kdo ke mně přichází a poslouchá, co mluvím, a dělá to, ukážu vám, komu je podoben.</verse>
				<verse number="48">Je podoben člověku, který staví dům; kopal, šel do hloubky a položil základ na skálu. Když nastala povodeň, proud narazil na ten dům, a nemohl jím otřást, neboť byl dobře vystavěn.</verse>
				<verse number="49">Ale ten, kdo slyší, a nedělá, podobá se člověku, který vystavěl dům na zemi bez základu; a když proud na něj narazil, ihned spadl a nastalo velké zhroucení toho domu.“</verse>
			</chapter>
			<chapter number="7">
				<verse number="1">Když dokončil všechny tyto své řeči před lidem, který poslouchal, vešel do Kafarnaa.</verse>
				<verse number="2">Jeden setník měl služebníka tak nemocného, že už umíral; on si ho velmi vážil.</verse>
				<verse number="3">Když uslyšel a Ježíšovi, poslal k němu židovské stařešiny s prosbou, aby přišel a zachránil mu toho služebníka.</verse>
				<verse number="4">Oni přišli k Ježíšovi a snažně ho prosili: „Je hoden, abys mu to udělal,</verse>
				<verse number="5">neboť miluje náš národ a i synagogu nám vystavěl“.</verse>
				<verse number="6">Ježíš tedy šel s nimi. Když už nebyl daleko od domu, poslal k němu setník přátele se vzkazem: „Pane, neobtěžuj se, neboť nejsem hoden, abys vešel pod mou střechu,</verse>
				<verse number="7">protože se ani nepokládám za hodna přijít k tobě. Ale řekni (jen) slovo, a můj služebník bude uzdraven.</verse>
				<verse number="8">Vždyť i já jsem člověk podřízený a mám pod sebou vojáky, a řeknu tomuto:´Jdi!´, a jde; a druhému:´Pojď!´, a přijde; a svému služebníku: ´Udělej tohle!´, a udělá.“</verse>
				<verse number="9">Když to Ježíš uslyšel, podivil se mu, obrátil se k zástupu, který ho provázel, a řekl: „Pravím vám: Ani v Izraeli jsem nenašel takovou víru!“</verse>
				<verse number="10">Ti, kdo byli posláni, navrátili se pak domů a nalezli toho služebníka zdravého.</verse>
				<verse number="11">Potom se odebral do města jménem Naim a doprovázeli ho jeho učedníci a četný zástup.</verse>
				<verse number="12">Když se přiblížil k městské bráně, hle, vynášeli mrtvého, jediného syna své matky, a ta byla vdova, a s ní byl četný zástup z města.</verse>
				<verse number="13">Když ji Pán uviděl, slitoval se nad ní a řekl jí: „Neplač!“</verse>
				<verse number="14">A přistoupil a dotkl se már. Nosiči se zastavili a on řekl: „Mládenče, pravím ti, vstaň!“</verse>
				<verse number="15">Tu se ten mrtvý posadil a začal mluvit. I odevzdal ho jeho matce.</verse>
				<verse number="16">Všech se zmocnila bázeň, velebili Boha a říkali: „Veliký prorok povstal mezi námi a Bůh navštívil svůj lid.“</verse>
				<verse number="17">A tato řeč se o něm roznesla po celém Judsku a po celém tom okolí.</verse>
				<verse number="18">Zvěstovali pak o tom o všem Janovi jeho učedníci. A Jan si zavolal dva ze svých učedníků</verse>
				<verse number="19">a poslal je optat se Pána: „Jsi ty ten, který má přijít, či máme očekávat jiného?“</verse>
				<verse number="20">Když tedy ti muži přišli k němu, řekli: „Jan Křtitel nás poslal k tobě s dotazem: Jsi ty ten, který má přijít, či máme očekávat jiného?“</verse>
				<verse number="21">Právě v té chvíli uzdravil mnoho (nemocných) od neduhů, trápení a zlých duchů a mnoha slepým vrátil zrak.</verse>
				<verse number="22">I odpověděl jim: „Jděte a oznamte Janovi, co jste viděli a slyšeli: slepí zase vidí, chromí chodí, malomocní jsou očišťováni, hluší slyší, mrtví vstávají, chudým je zvěstováno evangelium</verse>
				<verse number="23">a blažený je ten, komu nejsem kamenem úrazu.“</verse>
				<verse number="24">Když Janovi poslové odešli, začal mluvit k zástupům o Janovi: „Co jste vyšli na poušť shlédnout? Rákos větrem zmítaný?</verse>
				<verse number="25">Co jste tedy vyšli uvidět? Člověka oblečeného do měkkého roucha? Hle, lidé, kteří nosí vzácné šaty a žijí v přepychu, jsou v královských palácích.</verse>
				<verse number="26">Co jste tedy vyšli uvidět? Proroka? Ano, pravím vám, a více než proroka.</verse>
				<verse number="27">Toto je on, o němž je psáno: Hle, posílám svého posla před tvou tváří, a on ti připraví cestu před tebon.</verse>
				<verse number="28">Pravím vám: Mezi těmi, kdo se narodili ze ženy, není nikdo větší než Jan. A přece ten nejmenší v Božím království je větší než on.“</verse>
				<verse number="29">A všechen lid, který (to) slyšel, i celníci, uznali Boží rozhodnutí v Janově křtu tím, že ho přijali.</verse>
				<verse number="30">Avšak farizeové a znalci Zákona pohrdli Božím úradkem, který se jich týkal, a nedali se od něho pokřtít.</verse>
				<verse number="31">„Komuže přirovnám lidi tohoto pokolení a komu se podobají?</verse>
				<verse number="32">Podobají se chlapcům, kteří sedí na náměstí, volají na sebe a říkají: ´Pískali jsme vám, a netančili jste, naříkali jsme, a nekvíleli jste'.</verse>
				<verse number="33">Neboť přišel Jan Křtitel, nejedl chléb ani nepil víno, a říkáte: ´Má zlého ducha´.</verse>
				<verse number="34">Přišel Syn člověka, který jí a pije, a říkáte: ´Hle, jedlík a pijan vína, přátelí se s celníky a hříšníky.´</verse>
				<verse number="35">Ale uznaly moudrost za správnou všechny její děti.“</verse>
				<verse number="36">Jakýsi farizeus ho pozval, aby s ním pojedl. I vešel do farizeova domu a položil se ke stolu.</verse>
				<verse number="37">A hle, jakmile se dověděla jedna žena, která byla v městě (známa) jako hříšnice, že je u stolu ve farizeově domě, přinesla alabastrovou nádobku s vonnou mastí,</verse>
				<verse number="38">postavila se mu s pláčem vzadu k nohám a začala mu slzami smáčet nohy a vlastními vlasy je utírat, líbala mu nohy a mazala vonnou mastí.</verse>
				<verse number="39">Když to viděl farizeus, který ho pozval, řekl sám u sebe: „Kdyby to byl prorok, věděl by, kdo a jaká je to žena, která se ho dotýká, že je to hříšnice.</verse>
				<verse number="40">A Ježíš mu na to řekl: „Šimone, mám ti co říci.“ On na to: „Mistře, řekni!“</verse>
				<verse number="41">„Jakýsi věřitel měl dva dlužníky. Jeden mu byl dlužen pět set denárů, druhý padesát.</verse>
				<verse number="42">Když neměli čím dluh zaplatit, odpustil oběma. Kdo z nich tedy bude ho více milovat?“</verse>
				<verse number="43">Šimon odpověděl: „Myslím, že ten, kterému více odpustil.“ A on mu řekl: „Správně jsi usoudil“.</verse>
				<verse number="44">Pak se obrátil k té ženě a řekl Šimonovi: „Vidíš tuto ženu? Vešel jsem do tvého domu, vody na nohy jsi mi nepodal; ona však mi skropila nohy slzami a utřela vlastními vlasy.</verse>
				<verse number="45">Políbení jsi mi nedal; ona však od té chvíle, co vstoupila, nepřestala líbat mi nohy.</verse>
				<verse number="46">Hlavu´s mi olejem nepomazal; ona však mi pomazala vonnou mastí nohy.</verse>
				<verse number="47">Proto ti pravím: Odpouští se jí mnoho hříchů, protože milovala mnoho. Avšak komu se málo odpouští, málo miluje.“</verse>
				<verse number="48">Jí pak řekl: „Odpouštějí se ti hříchy.“</verse>
				<verse number="49">A ti, kdo byli zároveň u stolu, pravili u sebe: „Kdo je to, že i hříchy odpouští?“</verse>
				<verse number="50">A té ženě řekl: „Tvá víra tě spasila, jdi v pokoji!“</verse>
			</chapter>
			<chapter number="8">
				<verse number="1">A potom chodil po městech a vesnicích, kázal a zvěstoval Boží království; s ním bylo dvanáct</verse>
				<verse number="2">a některé ženy, které byly uzdraveny od zlých duchů a nemocí: Marie, zvaná Magdalena, z které vyšlo sedm zlých duchů,</verse>
				<verse number="3">Jana, manželka Herodova správce Chuzy, Zuzana a mnoho jiných, které jim přispívaly ze svého majetku.</verse>
				<verse number="4">Když se scházel četný zástup a lidé z měst se k němu hrnuli, promluvil v podobenství:</verse>
				<verse number="5">„Vyšel rozsévač rozsévat své semeno. A jak je rozséval, padlo jedno vedle cesty, i bylo pošlapáno a nebeští ptáci je sezobli.</verse>
				<verse number="6">A jiné padlo na skálu; když se ujalo, uschlo, protože nemělo vláhy.</verse>
				<verse number="7">A jiné padlo mezi trní, a když vyrostlo i trní, zadusilo je.</verse>
				<verse number="8">A jiné padlo do dobré půdy; a když vyrostlo, urodilo stonásobný plod.“ Když to řekl. volal: „Kdo máš uši k slyšení, poslouchej!“</verse>
				<verse number="9">Jeho učedníci se ho pak tázali, co znamená toto podobenství.</verse>
				<verse number="10">A on řekl: „Vám je dáno znát tajemství Božího království, ostatním však v podobenstvích, aby se dívali, a neviděli, aby poslouchali, a nerozuměli.</verse>
				<verse number="11">Toto podobenství tedy znamená: Semeno je Boží slovo.</verse>
				<verse number="12">Vedle cesty to jsou ti, kdo slyšeli, ale potom přijde ďábel a bere jim to slovo ze srdce, aby neuvěřili a nebyli spaseni.</verse>
				<verse number="13">A na skále zase jsou ti, kdo s radostí přijímají to slovo, když je slyší, ale tihle nemají kořen. Věří jen na čas, a v době pokušení odpadají.</verse>
				<verse number="14">A to, které padlo do trní, jsou ti, kdo slyšeli, ale protože žijí ve starostech, bohatství a rozkoších života, jsou dušeni a nepřinesou zralý plod.</verse>
				<verse number="15">Avšak semeno v dobré zemi jsou ti, kdo poslouchají to slovo a chovají je v dobrém, ano výborném srdci, a přinášejí plod ve vytrvalosti.“</verse>
				<verse number="16">„Nikdo nepřeklopuje rozžatou svíčku nádobou ani ji nedává pod postel, nýbrž ji staví na svícen, aby vcházející viděli světlo.</verse>
				<verse number="17">Neboť nic není skrytého, co by nevyšlo najevo, ani se nic neutají, co by nebylo známo a nevyjevilo se.</verse>
				<verse number="18">Dávejte si pozor, jak posloucháte! Neboť kdo má, tomu bude dáno, a kdo nemá, tomu bude vzato i to, o čem se domnívá, že to má.“</verse>
				<verse number="19">Přišli pak k němu jeho matka a bratři a nemohli se k němu dostat pro zástup.</verse>
				<verse number="20">I oznámili mu: „Tvá matka a tvoji bratři stojí venku a rádi by tě viděli.“</verse>
				<verse number="21">Ale on jim odpověděl: „Moje matka a moji bratři jsou ti, kdo Boží slovo slyší a plní.“</verse>
				<verse number="22">Jednoho dne vstoupil na loď se svými učedníky a řekl jim: „Přeplujme na druhý břeh jezera!“</verse>
				<verse number="23">A vypluli. A když se plavili, usnul. I snesla se na jezero větrná bouře, zaplavovala je a octli se v nebezpečí.</verse>
				<verse number="24">I přistoupili k němu, vzbudili ho a řekli: „Mistře, Mistře, hyneme!“On vstal a poručil větru a příboji vln; i utišily se a nastal klid.</verse>
				<verse number="25">Jim však řekl: „Kde je vaše víra? „Oni se báli, divili se a pravili mezi sebou: „Kdo on asi je, že poroučí i větrům a moři, a poslouchají ho?“</verse>
				<verse number="26">A doplavili se do gerasenského kraje, který leží proti Galileji.</verse>
				<verse number="27">Když vystoupil na pevninu, vyšel proti němu nějaký muž z města, který měl zlé duchy a dlouhou dobu se neoblékal a nebydlel v domě, nýbrž v hrobech.</verse>
				<verse number="28">Jakmile Ježíše spatřil, vykřikl, padl před ním na zem a hlasitě zvolal: „Co je ti do mne, Ježíši, synu nejvyššího Boha? Prosím tě, nemuč mě!“</verse>
				<verse number="29">Přikazoval totiž nečistému duchu, aby z toho člověka vyšel. Neboť po dlouhou dobu se ho zmocňoval, a ačkoli ho svazovali řetězy a pouty a střežili, přervával pouta a býval hnán zlým duchem do pustin.</verse>
				<verse number="30">Ježíš se ho otázal: „Jak se jmenuješ? „A on řekl: „Pluk“, neboť do něho vešlo mnoho zlých duchů.</verse>
				<verse number="31">A prosili ho, aby jim nepřikazoval odejít do propasti.</verse>
				<verse number="32">A tam na hoře se páslo velké stádo vepřů; a prosili ho, aby jim dovolil vejít do nich; a dovolil jim to.</verse>
				<verse number="33">Zlí duchové tedy vyšli z toho člověka a vešli do vepřů, a stádo se střemhlav hnalo po srázu do jezera a utonulo.</verse>
				<verse number="34">Jakmile spatřili pasáci, co se stalo, rozutekli se a oznámili to v městě a po dvorcích.</verse>
				<verse number="35">I vyšli se podívat, co se stalo. A přišli k Ježíšovi a nalezli toho člověka, z kterého vyšli zlí duchové, jak sedí Ježíšovi u nohou, oblečený a při zdravé mysli; a báli se.</verse>
				<verse number="36">Ti, kdo to viděli, vypravovali jim, jak byl posedlý zachráněn.</verse>
				<verse number="37">A všichni obyvatelé gerasenského kraje ho prosili, aby od nich odešel, protože se jich zmocnil velký strach. On tedy vstoupil na loď a vrátil se.</verse>
				<verse number="38">A muž, z kterého vyšli zlí duchové, ho prosil, aby s ním směl zůstat. Ale propustil ho se slovy:</verse>
				<verse number="39">„Vrať se domů a vypravuj, jak veliké věci ti učinil Bůh!“ I odešel a po celém městě hlásal, jak veliké věci mu učinil Ježíš.</verse>
				<verse number="40">Když se pak Ježíš vracel, přivítal ho zástup, neboť ho všichni očekávali.</verse>
				<verse number="41">A hle, přišel muž jménem Jair, představený to synagogy, padl Ježíšovi k nohám a prosil ho, aby šel do jeho domu,</verse>
				<verse number="42">protože měl jedinou dceru, asi dvanáctiletou, a umírala. Když se tam ubíral, tlačily se na něj zástupy.</verse>
				<verse number="43">A jedna žena, která měla už dvanáct roků krvotok a celý svůj majetek vynaložila na lékaře, a nikdo ji nemohl uzdravit,</verse>
				<verse number="44">přistoupila zezadu a dotkla se třásní jeho roucha, a krvotok se jí náhle zastavil.</verse>
				<verse number="45">A Ježíš řekl: „Kdo se mě to dotkl? M Když se nikdo nepřiznával, řekl Petr: „Pane, lidé se na tebe tlačí a tísní tě.“</verse>
				<verse number="46">Ale Ježíš řekl: „Někdo se mě dotkl, neboť já vím, že ze mne vyšla moc.“</verse>
				<verse number="47">Když ta žena viděla, že se to neutajilo, s třesením přistoupila, padla před ním a přede vším lidem oznámila, proč se ho dotkla a jak byla hned uzdravena.</verse>
				<verse number="48">On jí pak řekl: „Dcero, tvá víra tě uzdravila; jdi v pokoji!“</verse>
				<verse number="49">Zatím co ještě mluví, přichází kdosi od představeného synagogy a praví mu: „Tvá dcera zemřela; už neobtěžuj mistra.“</verse>
				<verse number="50">Když to však Ježíš slyšel, odpověděl mu: „Neboj se, jen věř, a bude zdráva“.</verse>
				<verse number="51">A když vešel do domu, nikomu nedovolil, aby s ním vstoupil, jen Petrovi, Jakubovi a Janovi, dále otci a matce té dívky.</verse>
				<verse number="52">Všichni nad ní plakali a naříkali. On však řekl: „Neplačte! Neumřela, nýbrž spí.“</verse>
				<verse number="53">A posmívali se mu, protože věděli, že umřela.</verse>
				<verse number="54">On ji však vzal za ruku a zvolal: „Dívko, vstaň!“</verse>
				<verse number="55">A vrátil se jí duch a hned vstala. Nařídil pak, aby jí dali jíst.</verse>
				<verse number="56">A její rodiče užasli; on však jim přikázal, aby nikomu neříkali, co se stalo.</verse>
			</chapter>
			<chapter number="9">
				<verse number="1">Potom svolal dvanáct a dal jim sílu a moc nade všemi zlými duchy i uzdravovat nemoci.</verse>
				<verse number="2">A poslal je hlásat Boží království a uzdravovat.</verse>
				<verse number="3">A řekl jim: „Nic neberte na cestu, ani hůl, ani mošnu, ani chléb, ani peníze, ani nemějte dvě sukně!</verse>
				<verse number="4">Když vejdete do některého domu, tam zůstávejte a odtamtud vycházejte!</verse>
				<verse number="5">A když vás někteří nepřijmou, na odchodu z toho města si setřeste prach s nohou na svědectví proti nim“.</verse>
				<verse number="6">Oni tedy vyšli, obcházeli vesnice a hlásali evangelium a všude uzdravovali.</verse>
				<verse number="7">A uslyšel tetrarcha Herodes o všem, co se dělo, a byl na rozpacích, protože někteří říkali, že Jan vstal z mrtvých,</verse>
				<verse number="8">jiní zase, že se objevil Eliáš, a jiní, že vstal jeden z dávných proroků.</verse>
				<verse number="9">Ale Herodes řekl: „Jana jsem já sťal. Ale kdo je tenhle, o němž slyším takové věci? „A snažil se ho uvidět.</verse>
				<verse number="10">Když se apoštolově vrátili, vypravovali mu, co vykonali. I vzal je a odebral se v ústraní směrem k městu jménem Bethsaida.</verse>
				<verse number="11">Jakmile to poznaly zástupy, šly za ním. I přijal je a mluvil k nim o Božím království, ty pak, kteří potřebovali ošetření, uzdravoval.</verse>
				<verse number="12">Den se však počal nachylovat. Přistoupilo tedy dvanáct a řekli mu: „Rozpusť zástup, ať se rozejdou do okolních vesnic a dvorců, ať tam zůstanou na noc a najdou si jídlo, protože tady jsme na pustém místě!“</verse>
				<verse number="13">Ale on jim řekl: „Dejte vy jim jíst!“Oni však řekli: „nemáme víc než pět chlebů a dvě ryby; ledaže bychom šli a nakoupili pokrmů pro všechen tento lid.“</verse>
				<verse number="14">Bylo jich totiž asi pět tisíc mužů. Řekl pak svým učedníkům: „Rozsaďte je ve skupinách asi po padesáti!“</verse>
				<verse number="15">I učinili tak a rozsadili všechny.</verse>
				<verse number="16">Vzal pak těch pět chlebů a ty dvě ryby, vzhlédl k nebi, požehnal je a rozlámal a dával, aby předložili zástupu.</verse>
				<verse number="17">I jedli všichni a nasytili se. A ze zbytků po nich bylo nasbíráno dvanáct košů drobtů.</verse>
				<verse number="18">Když se potom modlil o samotě, byli s ním učedníci. A otázal se jich: „Za koho mě zástupy pokládají?“</verse>
				<verse number="19">A oni na to řekli: „Za Jana Křtitele, jiní pak za Eliáše, jiní zase, že vstal jeden z dávných proroků.“</verse>
				<verse number="20">Řekl jim tedy: „A za koho mě pokládáte vy? „A Petr odpověděl: „Za Božího Pomazaného.“</verse>
				<verse number="21">Ale on jim důrazně přikázal, aby to nikomu nepovídali,</verse>
				<verse number="22">a řekl: „Syn člověka musí mnoho trpět, být zavržen od starších, veleknězi a vykladatelů Písma, být zabit a třetí den vstát.“</verse>
				<verse number="23">Pravil pak ke všem: „Kdo chce za mnou přijít, zapři sám sebe, každodenně ber svůj kříž a následuj mě!</verse>
				<verse number="24">Neboť kdo by chtěl svůj život zachránit, ztratí ho, kdo však ztratí svůj život kvůli mně, zachrání ho.</verse>
				<verse number="25">Vždyť co prospěje člověku, získá-li celý svět, sebe ale když zahubí nebo poškodí!</verse>
				<verse number="26">Kdo se totiž bude stydět za mne a za moje slova, za toho se bude stydět Syn člověka, až přijde ve slávě své a Otcově a svatých andělů.</verse>
				<verse number="27">Vpravdě vám však pravím: Někteří z těch, kdo tady stojí, neumřou, dokud neuvidí Boží království.“</verse>
				<verse number="28">Bylo to asi osm dní po těchto řečech, když vzal Petra, Jakuba a Jana a vystoupil na horu pomodlit se.</verse>
				<verse number="29">A při modlení se mu změnil vzhled tváře a šaty mu bělostí zářily.</verse>
				<verse number="30">A hle, rozmlouvali s ním dva mužové; byli to Mojžíš a Eliáš. Zjevili se ve slávě</verse>
				<verse number="31">a hovořili o jeho odchodu (ze života), který měl dokonat v Jerusalemě.</verse>
				<verse number="32">Ale na Petra a jeho společníky dolehl spánek. Když se ze spánku probrali, spatřili jeho slávu i ty dva muže, kteří byli s ním.</verse>
				<verse number="33">Když se potom od něho vzdalovali, řekl Petr Ježíšovi: „Pane, je nám tady dobře; postavme tři stany: jeden tobě, jeden Mojžíšovi a jeden Eliášovi!“Nevěděl, co mluví.</verse>
				<verse number="34">Když to říkal, udělal se oblak a zahalil je.</verse>
				<verse number="35">Z oblaku pak zazněl hlas: „Toto je můj vyvolený Syn, poslouchejte ho!“</verse>
				<verse number="36">A co hlas zněl, Ježíš zůstal sám. A oni mlčeli a v těch dnech nikomu nepověděli nic z toho, co viděli.</verse>
				<verse number="37">Když potom příští den sestupovali s hory, šel jim vstříc četný zástup.</verse>
				<verse number="38">A hle, muž ze zástupu zvolal: „Mistře, prosím, tě, pohled na mého syna; mám jen toho,</verse>
				<verse number="39">a hle, duch ho popadne, a znenadání vyráží křik, lomcuje jím, až slintá; ztěžka od něho odchází a vysiluje ho.</verse>
				<verse number="40">I poprosil jsem tvé učedníky, aby ho vyhnali, ale nemohli.“</verse>
				<verse number="41">Ježíš odpověděl: „Ó pokolení nevěřící a zvrácené! Jak dlouho budu u vás a budu vás trpět? Přiveď sem svého syna!“</verse>
				<verse number="42">A když přicházel, zlý duch ho porazil a zalomcoval jím. Ježíš však pohrozil nečistému duchu, uzdravil chlapce a odevzdal ho jeho otci.</verse>
				<verse number="43">Všichni pak žasli nad Boží velikostí. Když se všichni divili všemu, co dělal, řekl svým učedníkům:</verse>
				<verse number="44">„Dobře si zapamatujte tato slova, neboť Syn člověka bude vydán lidem do rukou“.</verse>
				<verse number="45">Oni však nechápali ten výrok a zůstal pro ně zabalen, takže mu neporozuměli, a báli se ho na ten výrok zeptat.</verse>
				<verse number="46">Dali se pak do uvažování, kdo asi z nich je největší.</verse>
				<verse number="47">Ale Ježíš, který viděl myšlenky jejich srdce, vzal dítě, postavil je vedle sebe</verse>
				<verse number="48">a řekl jim: „Kdo přijme toto dítě v mém jménu, mne přijímá, a kdo přijímá mne, přijímá toho, který mě poslal. Neboť kdo je nejmenší mezi všemi, ten je veliký.“</verse>
				<verse number="49">Jan na to řekl: „Pane, viděli jsme člověka, který tvým jménem vyhání zlé duchy, a bránili jsme mu, poněvadž nechodí s námi“.</verse>
				<verse number="50">A Ježíš mu řekl: „Nebraňte! Vždyť kdo není proti vám, je pro vás.“</verse>
				<verse number="51">Když se naplňovaly dny, kdy měl být vzat (do nebe), rozhodl se, že půjde do Jerusalema.</verse>
				<verse number="52">I poslal před sebou posly; ti na cestě vešli do samařské vesnice, aby mu (všechno) připravili.</verse>
				<verse number="53">Ale nepřijali ho, protože směřoval do Jerusalema.</verse>
				<verse number="54">Když to viděli jeho učedníci Jakub a Jan, řekli: „Pane, chceš? Řekneme, aby oheň sestoupil s nebe a zahubil je.“</verse>
				<verse number="55">On se však obrátil a pokáral je.</verse>
				<verse number="56">Odešli pak do jiné vesnice.</verse>
				<verse number="57">Když se ubírali, cestou mu kdosi řekl: „Budu tě následovat, kamkoli půjdeš“.</verse>
				<verse number="58">A Ježíš mu řekl: „Lišky mají doupata a nebeští ptáci hnízda, ale Syn člověka nemá kam hlavu sklonit“.</verse>
				<verse number="59">Jinému zase pravil: „Následuj mě!\ Ale on řekl: „Pane, dovol mi, abych nejdříve šel pohřbít svého otce\.</verse>
				<verse number="60">Řekl mu: „Nech, ať mrtví pochovávají své mrtvé; ty však jdi a hlásej Boží království!“</verse>
				<verse number="61">A jiný řekl: „Budu tě, Pane, následovat, ale dovol mi, abych se napřed rozloučil se svými domácími lidmi“.</verse>
				<verse number="62">Ježíš mu však řekl: „Kdo položí ruku na pluh, a ohlíží se za sebe, není způsobilý pro Boží království“.</verse>
			</chapter>
			<chapter number="10">
				<verse number="1">Potom ustanovil Pán ještě jiných dvaasedmdesát a poslal je po dvou před sebou do každého města a na každé místo, kam chtěl sám přijít.</verse>
				<verse number="2">A řekl jim: „Žeň je sice hojná, ale dělníků málo. Proste tedy Pána žně, aby poslal dělníky na svou žeň.</verse>
				<verse number="3">Jděte! Hle, posílám vás jako ovce mezi vlky.</verse>
				<verse number="4">Nenoste měšec, ani mošnu, ani opánky a cestou nikoho nepozdravujte.</verse>
				<verse number="5">A když vejdete do některého domu, nejdříve řekněte: 'Pokoj tomuto domu!'</verse>
				<verse number="6">A bude-li tam kdo přístupný pokoji, váš pokoj na něm spočine; jinak se vrátí k vám.</verse>
				<verse number="7">V tom domě pak zůstávejte a jezte a pijte, co mají, neboť dělník je hoden své mzdy. Nepřecházejte z domu do domu!</verse>
				<verse number="8">A když vejdete do některého města a přijmou vás, jezte, co se vám předkládá;</verse>
				<verse number="9">uzdravujte nemocné, kteří jsou v něm, a říkejte jim: 'Přiblížilo se k vám Boží království!'</verse>
				<verse number="10">Když však vejdete do některého města, a nepřijmou vás, vyjděte na jeho ulice a řekněte:</verse>
				<verse number="11">'I prach z vašeho města, který se nám přichytil na nohou, vám setřásáme. To však vězte, že Boží království se přiblížilo!'</verse>
				<verse number="12">Pravím vám, že Sodomě bude v onen den snesitelněji než onomu městu\.</verse>
				<verse number="13">„Běda ti, Korozaine! Běda ti, Bethsaido! Neboť kdyby se byly v Tyru a Sidonu udály ty zázraky, jaké se staly ve vás, dávno by seděly v žíni a popelu a kály by se.</verse>
				<verse number="14">Ale Tyru a Sidonu bude na soudu snesitelněji než vám.</verse>
				<verse number="15">A ty, Kafarnaum! Což se až do nebe vypneš? Až do pekla klesneš.</verse>
				<verse number="16">Kdo vás slyší, mne slyší, a kdo vámi pohrdá, mnou pohrdá; ale kdo pohrdá mnou, pohrdá tím, který mě poslal“.</verse>
				<verse number="17">Těch dvaasedmdesát se vrátilo s radostí a pravili: „Pane, také zlí duchové se nám podrobují v tvém jménu!“</verse>
				<verse number="18">A řekl jim: „Viděl jsem satana padat s nebe jako blesk.</verse>
				<verse number="19">Hle, dal jsem vám moc šlapat po hadech, štírech a po veškeré nepřítelově moci, a nic vám neuškodí.</verse>
				<verse number="20">Ale neradujte se proto, že se vám podrobují duchové, nýbrž (z toho) se radujte, že vaše jména jsou zapsána v nebesích.“</verse>
				<verse number="21">V té chvíli zajásal v Duchu svatém a řekl: „Velebím tě, Otče, Pane nebe i země, žes ukryl tyto věci před moudrými a učenými a zjevils je maličkým. Ano, Otče, protože se ti tak zalíbilo.</verse>
				<verse number="22">Všechno mi bylo dáno od mého Otce. A nikdo nezná, kdo je Syn, kromě Otce, a kdo je Otec, kromě Syna a toho, komu by (to) chtěl Syn zjevit.“</verse>
				<verse number="23">A obrátil se k učedníkům a v soukromí řekl: „Blažené oči, které vidí, co vy vidíte.</verse>
				<verse number="24">Neboť vám pravím, že si mnoho proroků a králů přálo vidět, co vidíte vy, a neviděli, a slyšet, co vy slyšíte, a neslyšeli“.</verse>
				<verse number="25">A hle, jeden znalec Zákona povstal a zkoušel ho takto: „Mistře, co mám dělat, abych získal věčný život? “</verse>
				<verse number="26">Než on mu řekl: „Co je psáno v Zákoně“? Jak (tam) čteš?“</verse>
				<verse number="27">On odpověděl: „Miluj svého Pána Boha celým svým srdcem, celou svou duší, všemi svými silami a celou svou myslí, a svého bližního jako sebe samého“.</verse>
				<verse number="28">A řekl mu: „Správně jsi odpověděl. To dělej, a budeš žít“.</verse>
				<verse number="29">Ale on, protože se chtěl ospravedlnit, řekl Ježíšovi: „A kdo je můj bližní“?</verse>
				<verse number="30">Ježíš se ujal slova a řekl: „Jeden člověk sestupoval z Jerusalema do Jericha a upadl mezi lupiče. A ti ho vysvlekli, poranili a odešli a zanechali ho polomrtvého.</verse>
				<verse number="31">Náhodou pak sestupoval touže cestou jeden kněz; viděl ho sice, ale vyhnul se (mu).</verse>
				<verse number="32">Podobně i levita přišel k tomu místu; viděl ho, ale vyhnul se (mu).</verse>
				<verse number="33">Když však k němu přišel na své cestě jeden Samaritán a uviděl ho, slitoval se nad ním.</verse>
				<verse number="34">A přistoupil, obvázal mu rány, nalil (do nich) oleje a vína, vložil ho na svého soumara, dovedl do hostince a pečoval o něj.</verse>
				<verse number="35">Druhý den pak vyňal dva denáry a dal (je) hostinskému se slovy: ' Pečuj o něj, a co vynaložíš nad to, já nahradím, až se vrátím'.</verse>
				<verse number="36">Který z těch tří se ti zdá, že jednal jako bližní vůči tomu, jenž upadl mezi lupiče?“</verse>
				<verse number="37">A on řekl: „Ten, co mu prokázal milosrdenství.“ A Ježíš mu řekl: „Jdi a jednej podobně i ty!“</verse>
				<verse number="38">A on, jak šli, vstoupil do jedné osady, a jedna žena, jménem Marta, přijala ho do domu.</verse>
				<verse number="39">A měla sestru jménem Marii; ta se posadila Pánu k nohám a naslouchala jeho slovům.</verse>
				<verse number="40">Marta se však velmi zaměstnávala hojnou obsluhou. I přistoupila a řekla: „Pane, je ti to jedno, že mě moje sestra nechala samotnou obsluhovat? Řekni jí tedy, ať mi pomůže!“</verse>
				<verse number="41">A Pán jí odpověděl: „Marto, Marto, staráš se a znepokojuješ se o mnoho věcí,</verse>
				<verse number="42">a zatím je třeba jen jedno. Maria totiž si vyvolila dobrý úděl, a ten jí nebude odňat.“</verse>
			</chapter>
			<chapter number="11">
				<verse number="1">Jednou se modlil na kterémsi místě, a když přestal, řekl mu jeden z jeho učedníků: „Pane, nauč nás modlit se, jak i Jan naučil své učedníky!“</verse>
				<verse number="2">I řekl jim: „Když se modlíte, říkejte: Otče, posvěť se tvé jméno! Přijď tvé království!</verse>
				<verse number="3">Chléb náš vezdejší dej nám dnes!</verse>
				<verse number="4">A odpusť nám naše viny, jako i my odpouštíme každému svému vinníku! A neuvoď nás v pokušení!“</verse>
				<verse number="5">Dále jim řekl: „Někdo z vás bude mít přítele a přijde k němu o půlnoci a řekne mu: ´Příteli, půjč mi tři chleby,</verse>
				<verse number="6">neboť přišel ke mně můj přítel z cesty a nemám, co bych mu předložil'.</verse>
				<verse number="7">On však by zvnitřku odpověděl: ´Neobtěžuj mě! Dveře už jsou zavřeny a mé děti jsou se mnou na lůžku. Nemohu vstát a dát ti!´</verse>
				<verse number="8">Pravím vám: I když nevstane a nedá mu proto, že je jeho přítel, přece vstane pro jeho neodbytnost a dá mu všechno, co potřebuje..</verse>
				<verse number="9">Tak já vám pravím: Proste, a bude vám dáno; hledejte, a naleznete; tlucte, a bude vám otevřeno!</verse>
				<verse number="10">Neboť každý, kdo prosí, dostává, a kdo hledá, nalézá, a tomu, kdo tluče, bude otevřeno.</verse>
				<verse number="11">Vždyť prosí-li syn některého otce z vás o chléb, což mu podá kámen? Nebo o rybu, což mu místo ryby podá hada?</verse>
				<verse number="12">Nebo bude-li také prosit o vejce, což mu podá štíra?</verse>
				<verse number="13">Jestliže tedy vy, ačkoliv jste zlí, umíte dávat svým dětem dobré dary, čím spíše Otec z nebe dá Ducha svatého těm, kdo ho prosí!“</verse>
				<verse number="14">A vyháněl zlého ducha, a ten byl němý. Jakmile zlý duch vyšel, němý mluvil; i žasly zástupy.</verse>
				<verse number="15">Ale někteří z nich řekli: „Beelzebulem, knížetem zlých duchů, vyhání zlé duchy“.</verse>
				<verse number="16">Jiní zase ho pokoušeli a žádali na něm znamení s nebe.</verse>
				<verse number="17">On však, protože znal jejich myšlenky, jim řekl: „Každé království uvnitř rozdvojené zpustne a dům na dům padne.</verse>
				<verse number="18">Jestliže je i satan proti sobě rozdvojen, jak se udrží jeho království! Pravíte totiž, že zlé duchy vyháním Beelzebulem.</verse>
				<verse number="19">Jestliže však já zlé duchy vyháním Beelzebulem, kým (je) vyhánějí vaši synové? Proto oni budou vašimi soudci.</verse>
				<verse number="20">Vyháním-li však zlé duchy Božím prstem, pak se k vám dostalo Boží království.</verse>
				<verse number="21">Když si ozbrojený silák hlídá dům, jeho majetek je v pokoji.</verse>
				<verse number="22">Ale překvapí-li ho větší silák než on a přemůže ho, vezme mu jeho zbroj, v kterou důvěřoval, a co mu ukořistí, rozdá.</verse>
				<verse number="23">Kdo není se mnou, je proti mně, a kdo neshromažďuje se mnou, rozhazuje“.</verse>
				<verse number="24">„Když nečistý duch vyjde z Člověka, chodí po vyprahlých místech a hledá odpočinek; a protože nenalézá, řekne: ´Vrátím se do svého domu, odkud jsem vyšel'.</verse>
				<verse number="25">A když přijde, nalezne ho zametený a vyzdobený.</verse>
				<verse number="26">Tu jde, přibere si sedm jiných duchů, horších, než je sám, i vejdou a přebývají tam. A poslední věci takového člověka bývají horší než první.“</verse>
				<verse number="27">A přihodilo se, že když toto mluvil, zvolala jedna žena ze zástupu a řekla mu: „Blažený život, který tě nosil, a prsy, z kterých jsi ssál.“</verse>
				<verse number="28">Ale on řekl: „Spíše (jsou) blažení ti, kdo Boží slovo poslouchají a zachovávají“.</verse>
				<verse number="29">Když se hrnuly zástupy, začal mluvit: „Tohle pokolení je zlé pokolení. Hledá znamení, a (jiné) znamení mu nebude dáno, leč znamení Jonášovo.</verse>
				<verse number="30">Neboť jako Jonáš byl znamení pro Ninivany, tak i Syn člověka bude pro toto pokolení.</verse>
				<verse number="31">Královna z Jihu vstane při soudu proti mužům tohoto pokolení a odsoudí je, neboť přišla ze vzdálených končin země poslechnout Šalomounovu moudrost, a hle, tu je někdo větší než Šalomoun!</verse>
				<verse number="32">Ninivští muži vstanou při soudu proti tomuto pokolení a odsoudí je, neboť dělali pokání na Jonášovo kázání, a hle, tu je někdo větší než Jonáš!“</verse>
				<verse number="33">„Nikdo nerozsvěcuje svíčku a nestrčí ji do kouta nebo pod kbelík, nýbrž na svícen, aby ti, kdo vcházejí, viděli světlo.</verse>
				<verse number="34">Svítilnou těla je tvé oko. Je-li tvé oko správné, také celé tvoje tělo má světlo. Je-li však špatné, také tvoje tělo je ve tmě.</verse>
				<verse number="35">Hleď tedy, ať světlo, které je v tobě, není tma!</verse>
				<verse number="36">Má-li tedy celé tvoje tělo světlo a nic z něho není ve tmě, bude celé osvětlené, jako by tě ozářila svítilna svým světlem.“</verse>
				<verse number="37">Když mluvil, pozval ho jeden farizeus k sobě na oběd. I vstoupil a položil se ke stolu.</verse>
				<verse number="38">Když však farizeus viděl, že se před jídlem dříve neumyl, podivil se.</verse>
				<verse number="39">Pán mu však řekl: „Tak vy, farizeové, očišťujete vnějšek číše a mísy, ale vaše nitro je plné lupu a nepravosti.</verse>
				<verse number="40">Pošetilci! Ten, kdo učinil zevnějšek, neučinil také vnitřek?</verse>
				<verse number="41">Raději dejte to, co je uvnitř, jako almužnu, a hle, všechno máte čisté!</verse>
				<verse number="42">Avšak běda vám, farizeové, že dáváte desátek z máty, z routy a z veškeré zeleniny, ale opomíjíte spravedlnost a Boží lásku. Toto bylo třeba dělat, a ono neopomíjet.</verse>
				<verse number="43">Běda vám, farizeové, že rádi sedáte na předních místech v synagogách a libujete si v pozdravech na náměstích!</verse>
				<verse number="44">Běda vám, že jste jako hroby, které nelze poznat, a lidé po nich nevědomky chodí.“</verse>
				<verse number="45">A jeden ze znalců Zákona mu na to pravil: „Mistře, těmi slovy haníš i nás.“</verse>
				<verse number="46">A on řekl: „Také vám, znalcům Zákona, běda! Protože vkládáte na lidi břemena, která nemohou unést, ale sami se těch břemen nedotknete ani jediným svým prstem.</verse>
				<verse number="47">Běda vám, že budujete prorokům náhrobky, ale vaši otcové je zabíjeli.</verse>
				<verse number="48">Tím tedy dosvědčujete, že schvalujete skutky svých otců, neboť oni je sice zabíjeli, vy však budujete (náhrobky).</verse>
				<verse number="49">Proto také Boží moudrost řekla: Pošlu k nim proroky a posly, a některé z nich zabijí a budou pronásledovat,</verse>
				<verse number="50">takže od tohoto pokolení bude vymáhána krev všech proroků, která byla prolita od stvoření světa,</verse>
				<verse number="51">od krve Ábelovy až po krev Zachariáše, který zahynul mezi oltářem a svatyní. Ano, pravím vám, bude vymáhána od tohoto pokolení.</verse>
				<verse number="52">Běda vám, znalci Zákona, že jste vzali klíč od poznání; sami jste nevešli, a zabránili jste těm, kteří vcházeli.“</verse>
				<verse number="53">Když odtamtud vycházel, začali být vykladatelé Písma a farizeové silně nevraživí a zahrnovat ho všelijakými otázkami</verse>
				<verse number="54">a číhali na něj, jak by něco zachytili z jeho úst.</verse>
			</chapter>
			<chapter number="12">
				<verse number="1">Zatím co se kolem něho shromáždilo takové množství lidu, že šlapali jeden na druhého, začal nejprve mluvit k svým učedníkům: „Mějte se na pozoru před farizejským kvasem, to je pokrytectvím!</verse>
				<verse number="2">“Neboť nic není zahaleno, co by nevyšlo najevo, ani skryto, co by se nepoznalo.</verse>
				<verse number="3">Co jste proto řekli ve tmě, bude slyšeno na světle, a co jste „pošeptali do ucha v komoře, bude hlásáno na střechách.</verse>
				<verse number="4">Vám však, svým přátelům, říkám: Nebojte se těch., kdo zabíjejí tělo, a potom už nemají, co by ještě udělali.</verse>
				<verse number="5">Ale ukážu vám, koho se máte bát: bojte se toho, který usmrtí, a má ještě moc uvrhnout do pekla. Ano, pravím vám, toho se bojte!</verse>
				<verse number="6">Což se neprodává pět vrabců za dva penízky? A ani na jednoho z nich se nezapomíná u Boha. Ale i všechny vlasy na vaší hlavě jsou spočítány.</verse>
				<verse number="7">Nebojte se! Máte větší cenu než mnoho vrabců.</verse>
				<verse number="8">Ale pravím vám: Kdo mě vyzná před lidmi, k tomu se i Syn člověka bude znát před Božími anděly.</verse>
				<verse number="9">Kdo mě však před lidmi zapře, bude zapřen před Božími anděly.</verse>
				<verse number="10">A každému, kdo řekne slovo proti Synu člověka, bude odpuštěno; kdo se však bude rouhat proti Duchu svatému, tomu nebude odpuštěno.“</verse>
				<verse number="11">„Až vás budou předvádět do synagog, k vrchnostem a vládám, nestarejte se příliš, jak a čím se budete hájit nebo co řeknete.</verse>
				<verse number="12">Neboť Duch svatý vás poučí v té chvíli, co máte říci.“</verse>
				<verse number="13">A někdo ze zástupu mu řekl: „Mistře, řekni mému bratrovi, ať se rozdělí se mnou o dědictví.“</verse>
				<verse number="14">Ale on mu pravil: „Člověče, kdo mě ustanovil nad vámi soudcem nebo děličem?“</verse>
				<verse number="15">A řekl jim: „Dejte pozor a varujte se každé lakoty, protože život člověka nezáleží v tom, že má nadbytek majetku.“</verse>
				<verse number="16">Pověděl jim také podobenství: „Jednomu bohatému člověkovi přineslo pole hojnou úrodu.</verse>
				<verse number="17">I uvažoval sám u sebe takto: ´Co udělám? Vždyť svou úrodu nemám kam uložit'.</verse>
				<verse number="18">A řekl: ´Tohle udělám: strhnu své stodoly a vystavím větší, a tam složím všechno své obilí i svůj majetek.</verse>
				<verse number="19">Pak řeknu své duši: Duše, máš mnoho bohatství, uloženého na mnoho let. Odpočívej, jez, pij a vesele hoduj!´</verse>
				<verse number="20">Ale Bůh mu řekl: ´Pošetilče! Této noci požádají od tebe nazpátek tvou duši. čí pak bude, co jsi připravil?´</verse>
				<verse number="21">Tak je s tím, kdo si hromadí poklady, a není bohatý před Bohem.“</verse>
				<verse number="22">A řekl svým učedníkům: „Proto vám pravím: Nestarejte se příliš o svůj život, co budete jíst, ani o své tělo, do čeho se budete oblékat.</verse>
				<verse number="23">Vždyť život je víc než pokrm a tělo víc než šaty.</verse>
				<verse number="24">Pozorujte havrany: nesejí ani nežnou, nemají zásobárnu ani stodolu, a Bůh je živí. Oč cennější jste vy než ptáci!</verse>
				<verse number="25">A kdo z vás může svou starostlivostí přidat k svému věku jediný loket?</verse>
				<verse number="26">Nedokážete-li tedy ani to nejmenší, co se tolik staráte o ostatní?</verse>
				<verse number="27">Pozorujte lilie, jak rostou; nepracují ani nepředou, a říkám vám: ani Šalomoun v celé své nádheře nebyl oděn jako jedna z nich.</verse>
				<verse number="28">Jestliže tedy Bůh tak obléká trávu na poli, která dnes je, a zítra se hází do pece, čím spíše vás, lidé malé víry!</verse>
				<verse number="29">A ani nehledejte, co byste jedli a co byste pili, a úzkostlivě se nestarejte!</verse>
				<verse number="30">Neboť tohle všechno vyhledávají ve světě pohani. Vždyť váš Otec ví, že to potřebujete.</verse>
				<verse number="31">Ale hledejte jeho království, a toto vám bude přidáno.“</verse>
				<verse number="32">„Neboj se, stádečko, neboť vašemu Otci se zalíbilo dát vám království.</verse>
				<verse number="33">Prodejte, co máte, a rozdejte na almužny. Udělejte si měšce, které nevetšejí, nevyčerpatelný poklad v nebi, kam se zloděj nepřiblíží a kde ani mol nekazí.</verse>
				<verse number="34">Neboť kde je váš poklad, tam bude i vaše srdce.“</verse>
				<verse number="35">„Mějte bedra přepásána a hořící lampy</verse>
				<verse number="36">a buďte podobni lidem, kteří očekávají svého pána, až se vrátí ze svatby, aby mu hned otevřeli, jakmile přijde a zatluče.</verse>
				<verse number="37">Blaze takovým služebníkům, které pán při svém příchodu najde vzhůru. Vpravdě vám pravím, že se přepáše, uloží je ke stolu a bude je obcházet, aby jim sloužil.</verse>
				<verse number="38">A když přijde o druhém bdění a když přijde o třetím bdění a nalezne je tak, blaze jim!</verse>
				<verse number="39">Ale to vězte, že kdyby hospodář věděl, kterou hodinu přijde zloděj, nenechal by si prokopat dům.</verse>
				<verse number="40">Také vy buďte připraveni, protože Syn člověka přijde v hodinu, kdy se nenadáte.“</verse>
				<verse number="41">A Petr řekl: „Pane, říkáš toto podobenství nám, či všem?“</verse>
				<verse number="42">A Pán řekl: „Kdo asi je ten věrný a opatrný správce, kterého pán ustanovil nad svým služebnictvem, aby dával včas příděl pokrmu?</verse>
				<verse number="43">Blaze takovému služebníku, o kterém jeho pán při příchodu shledá, že to dělá.</verse>
				<verse number="44">Vpravdě vám pravím, že ho ustanoví nade vším, co má.</verse>
				<verse number="45">Ale kdyby si řekl onen služebník: ´Můj pán tak brzy nepřijde´, a začal by bít služebníky a služky, jíst, pít a opíjet se,</verse>
				<verse number="46">přijde pán takového služebníka v den, kdy se nenadá, a v hodinu, kterou nezná; i rozčtvrtí ho a dá mu úděl s nevěrnými.</verse>
				<verse number="47">A takový služebník, který poznal vůli svého pána, a nic nepřipravil a nejednal podle jeho vůle, dostane mnoho ran.</verse>
				<verse number="48">Ale který nepoznal, a dělal to, co zasluhuje rány, dostane jich méně. Komu bylo mnoho dáno, od toho se bude mnoho požadovat, a komu mnoho svěřili, od toho budou více žádat.“</verse>
				<verse number="49">„Přišel jsem vrhnout na zem oheň, a co jiného si přeji, než aby se vzňal.“</verse>
				<verse number="50">Mám však přijmout křest, a jak jsem tísněn, dokud se nevykoná!</verse>
				<verse number="51">Domníváte se, že jsem přišel zavést na zem pokoj? Ne, pravím vám, nýbrž rozdvojení.</verse>
				<verse number="52">Neboť od nynějška bude jich v jednom domě pět rozděleno: tři se rozdělí proti dvěma a dva proti třem;</verse>
				<verse number="53">otec proti synovi a syn proti otci, matka proti dceři a dcera proti matce, tchyně proti své snaše a snacha proti tchyni.“</verse>
				<verse number="54">Řekl také zástupům: „Když vidíte, že mrak vystupuje od západu, hned říkáte: ´Žene se déšť', a stává se tak.</verse>
				<verse number="55">A když vane jižní vítr, říkáte: ´Bude horko´, a bývá.</verse>
				<verse number="56">Pokrytci! Vzhled země a nebe umíte rozpoznávat, a jak to, že nerozpoznáváte tento čas?</verse>
				<verse number="57">Proč však i sami od sebe nerozeznáte, co je spravedlivé?</verse>
				<verse number="58">Neboť když jdeš se svým protivníkem k vladaři, snaž se cestou osvobodit od něho, aby tě snad netáhl k soudci a soudce tě neodevzdal biřici a biřic aby tě nevsadil do žaláře.</verse>
				<verse number="59">Pravím ti: Nevyjdeš odtamtud, dokud nezaplatíš do posledního penízku.“</verse>
			</chapter>
			<chapter number="13">
				<verse number="1">V té době přišli někteří lidé a vypravovali mu o Galilejanech, jejichž krev smísil Pilát s jejich oběťmi.</verse>
				<verse number="2">A řekl jim na to: „Domníváte se, že tito Galilejané byli větší hříšníci než všichni ostatní Galilejané, protože tolik vytrpěli?</verse>
				<verse number="3">Nikoliv, pravím vám; ale nebudete-li dělat pokání, všichni podobně zahynete!</verse>
				<verse number="4">Nebo se vám zdá, že těch osmnáct, na které spadla věž v Siloe a usmrtila je, že i ti byli větší vinníci než všichni obyvatelé Jerusalema?</verse>
				<verse number="5">Nikoliv, pravím vám; ale nebudete-li dělat pokání, všichni tak zahynete!“</verse>
				<verse number="6">Pověděl i toto podobenství: „Kdosi měl ve své vinici zasazen fíkovník a přišel hledat na něm ovoce, ale nenašel.</verse>
				<verse number="7">Řekl proto vinařovi: ´Hled, už je to tři léta, co chodím hledat ovoce na tomto fíkovníku, a nenalézám. Vysekni ho! Proč taky maří půdu?´</verse>
				<verse number="8">Ale on mu odpověděl: ´Pane, nech ho ještě tento rok, až ho okopu a pohnojím,</verse>
				<verse number="9">snad ještě ponese ovoce; když ne, příště ho vysekneš´.“</verse>
				<verse number="10">Učil pak v jedné synagoze v sobotu.</verse>
				<verse number="11">A byla tam žena, která měla ducha nemoci osmnáct let; byla shrbená a nemohla se vůbec napřímit.</verse>
				<verse number="12">Když ji Ježíš viděl, zavolal ji a řekl jí: „Ženo, jsi zbavena své nemoci!“</verse>
				<verse number="13">Pak na ni vložil ruce, a hned se napřímila a velebila Boha.</verse>
				<verse number="14">Ale představený synagogy v rozhořčení, že Ježíš uzdravil v sobotu, řekl shromáždění: „Je Šest dní, kdy se má pracovat; v těch se tedy choďte dávat uzdravovat, a ne v den sobotní!“</verse>
				<verse number="15">Pán mu však na to řekl: „Pokrytci! Neodvazuje každý z vás v sobotu svého vola nebo osla od jeslí a nevodí je napájet?</verse>
				<verse number="16">A tahle Abrahamova dcera, kterou měl satan svázanou už osmnáct let, neměla být zproštěna toho pouta v sobotní den?“</verse>
				<verse number="17">A když to řekl, všichni jeho protivníci se červenali studem, všechen lid se však radoval ze všech slavných skutků, které činil.</verse>
				<verse number="18">Pak řekl: „Čemu je podobno Boží království a k čemu je přirovnám?</verse>
				<verse number="19">Je podobno hořčičnému zrnku, které člověk vzal a zasel ve své zahradě. Vyrostlo a stal se z něho velký strom a nebeští ptáci se usadili v jeho větvích.“</verse>
				<verse number="20">A opět řekl: „K čemu přirovnám Boží království!</verse>
				<verse number="21">Je podobno kvasu, který vzala žena a zamíchala do tří měřic mouky, až všechno zkynulo.“</verse>
				<verse number="22">I ubíral se do Jerusalema, procházel městy a vesnicemi a učil.</verse>
				<verse number="23">A někdo mu řekl: „Pane, bude jich spaseno málo? „A on jim pravil:</verse>
				<verse number="24">„Usilujte, abyste vešli těsnou bránou. Pravím vám: Mnozí se budou snažit vejít, ale nebudou moci.</verse>
				<verse number="25">Jakmile povstane pán domu a zavře bránu, budete stát venku, tlouci na bránu a říkat: ´Pane, otevři nám! ´Ale on vám odpoví: ´Neznám vás, odkud jste.´</verse>
				<verse number="26">Pak začnete říkat: ´S tebou jsme jedli a pili a učil jsi na našich ulicích.´</verse>
				<verse number="27">A řekne: ´Pravím vám: Nevím, odkud jste. Odstupte ode mne, všichni pachatelé nepravosti!´</verse>
				<verse number="28">Tam bude pláč a skřípání zuby, až uvidíte Abrahama, Izáka, Jakuba a všechny proroky v Božím království, vy však že jste vyhnáni ven.</verse>
				<verse number="29">A přijdou lidé od východu a od západu, od severu a od jihu a budou u stolu v Božím království.</verse>
				<verse number="30">A hle, jsou (teď) poslední, co budou první, a jsou první, co budou poslední.“</verse>
				<verse number="31">V té chvíli přistoupili někteří farizeové a řekli mu: „Odejdi a vzdal se odtud, protože Herodes tě chce zabít.“</verse>
				<verse number="32">A řekl jim: „Jděte a řekněte tomu lišákovi: Hic, vyháním zlé duchy a uzdravuji dnes a zítra, ale třetí den skončím.</verse>
				<verse number="33">Avšak dnes, zítra a pozítřku musím být na cestě, protože se nehodí, aby prorok zahynul mimo Jerusalem.“</verse>
				<verse number="34">„Jerusaleme, Jerusaleme, který zabíjíš proroky a kamenuješ ty, kdo jsou k tobě posláni! Kolikrát jsem si přál shromáždit tvé děti jako kvočna svoje kuřátka pod křídla, ale nechtěli jste.</verse>
				<verse number="35">Hle, váš dům vám zůstane pustý. Pravím však vám: neuvidíte mě, dokud nepřijde chvíle, kdy řeknete: Požehnaný, který přichází ve jménu Páně!“</verse>
			</chapter>
			<chapter number="14">
				<verse number="1">Když Ježíš vešel v sobotu do domu jednoho farizejského předáka, aby pojedl chleba, zkoumavě ho pozorovali.</verse>
				<verse number="2">A hle, před ním byl nějaký vodnatelný člověk.</verse>
				<verse number="3">A Ježíš řekl znalcům Zákona a farizeům: „Je dovoleno v sobotu uzdravovat, nebo ne?“</verse>
				<verse number="4">Ale oni mlčeli. I vzal ho, uzdravil a propustil.</verse>
				<verse number="5">Jim pak řekl: „Spadne-li někomu z vás syn nebo vůl do jámy, což ho nevytáhne hned v sobotu?“</verse>
				<verse number="6">A nedovedli mu na to odpovědět.</verse>
				<verse number="7">Když pozoroval, jak si pozvaní vybírají přední místa, pověděl jim podobenství:</verse>
				<verse number="8">„Až budeš od někoho pozván na svatbu, nesedej si na první místo, aby snad nebyl od onoho pozván někdo vzácnější, než jsi ty,</verse>
				<verse number="9">a aby nepřišel ten, který pozval tebe i jeho, a neřekl ti: ´Postup místo tomuto´, a potom by ses s hanbou posadil na poslední místo.</verse>
				<verse number="10">Ale až budeš pozván, jdi si sednout na poslední místo, takže až přijde ten, který tě pozval, řekne ti: ´Příteli, pojď si sednout výše! ´Tu se ti dostane cti přede všemi spolustolujícími.</verse>
				<verse number="11">Neboť každý, kdo se povyšuje, bude ponížen, a kdo se ponižuje, bude povýšen.“</verse>
				<verse number="12">A tomu, co ho pozval, řekl: „Když strojíš oběd nebo večeři, nezvi své přátele, ani své bratry, ani své příbuzné nebo bohaté sousedy, aby tě snad i oni nepozvali oplátkou.</verse>
				<verse number="13">Ale když strojíš hostinu, pozvi chudé, zmrzačené, chromé a slepé.</verse>
				<verse number="14">A budeš šťasten, protože ti nemají čím odplatit; bude ti ale odplaceno při vzkříšení spravedlivých.“</verse>
				<verse number="15">Když to slyšel jeden ze spolustolujících, řekl mu: „Šťasten, kdo bude jíst chléb v Božím království!“</verse>
				<verse number="16">A on mu řekl: „Jeden člověk vystrojil velikou večeři a pozval mnoho (hostů).</verse>
				<verse number="17">A v hodinu večeře poslal k pozvaným svého služebníka se vzkazem: ´Přijďte, neboť je už připraveno.´</verse>
				<verse number="18">A všichni se počali jako jeden vymlouvat. První mu řekl: ´Koupil jsem pole a musím si je jít prohlédnout; prosím tě, omluv mě!´</verse>
				<verse number="19">A jiný vzkázal: ´Koupil jsem pět párů volů a jdu je vyzkoušet; prosím tě, omluv mě!´</verse>
				<verse number="20">A jiný řekl: ´Oženil jsem se, a proto nemohu přijít.´</verse>
				<verse number="21">Vrátil se tedy ten služebník a oznámil to svému pánovi. Tehdy se pán domu rozhněval a řekl svému služebníkovi: ´Hned vyjdi na náměstí a do městských ulic a uved sem chudé, zmrzačené, slepé a chromé!´</verse>
				<verse number="22">A služebník pravil: ´Pane, stalo se, jak jsi rozkázal, a ještě je místo.´</verse>
				<verse number="23">A pán řekl služebníkovi: ´Vyjdi na cesty a k plotům a přinuť vejít, aby se naplnil můj dům.</verse>
				<verse number="24">Ale pravím vám: Ani jeden z těch mužů, kteří byli pozváni, neokusí mé večeře.“</verse>
				<verse number="25">A doprovázely ho četné zástupy. On se obrátil a řekl jim:</verse>
				<verse number="26">„Přichází-li kdo ke mně, a nemá v nenávisti svého otce a matku, manželku a děti, bratry a sestry, ano i svůj život, nemůže být mým učedníkem.</verse>
				<verse number="27">Kdo nenese svůj kříž a nejde za mnou, nemůže být mým učedníkem.</verse>
				<verse number="28">Kdyby totiž někdo z vás chtěl stavět věž, zdali by nejdříve nesedl a nepočítal (potřebný) náklad, vystačí-li na dokončení,</verse>
				<verse number="29">aby se mu potom, až by položil základ a nemohl dokončit, všichni nesmáli, když by to viděli,</verse>
				<verse number="30">a neříkali: ´Tenhle člověk začal stavět, a nemohl dokončit´?</verse>
				<verse number="31">Anebo který král, když se chce utkat ve válce s jiným králem, nesedne si nejdříve a neuvažuje, zdali se s deseti tisíci může utkat s tím, který proti němu táhne s dvaceti tisíci?</verse>
				<verse number="32">Když ne, pošle poselstvo, dokud je ten ještě daleko, a žádá jednání o mír.</verse>
				<verse number="33">Tak tedy nikdo z vás, kdo se nezřekne všeho, co má, nemůže být mým učedníkem.“</verse>
				<verse number="34">„Dobrá je zajisté sůl. Ale zkazí-li se i sůl, co ji osolí?</verse>
				<verse number="35">Není vhodná ani do země, ani do hnoje; ven ji vyhazují. Kdo má uši k slyšení, poslouchej!“</verse>
			</chapter>
			<chapter number="15">
				<verse number="1">Přibližovali se k němu všichni celníci a hříšníci, aby ho slyšeli.</verse>
				<verse number="2">Farizeové však a vykladatelé Písma reptali: „On přijímá hříšníky a jí s nimi!“</verse>
				<verse number="3">I pověděl jim toto podobenství:</verse>
				<verse number="4">„Kdo z vás, má-li sto ovcí a ztratí-li z nich jednu, nenechá těch devadesátdevět v pustině a nejde za tou ztracenou, až ji najde?</verse>
				<verse number="5">A když ji najde, rozradostněně si ji vloží na ramena,</verse>
				<verse number="6">a když přijde domů, svolá přátele a sousedy a řekne jim: ´Radujte se se mnou, protože jsem našel svou ztracenou ovci'.</verse>
				<verse number="7">Pravím vám: Tak bude v nebi větší radost nad jedním hříšníkem, který se dal na pokání, než nad devadesátidevíti spravedlivými, kteří pokání nepotřebují.</verse>
				<verse number="8">Nebo která žena, když má deset drachem a jednu drachmu ztratí, nezapálí svíčku a nemete dům a nehledá pozorně, dokud (ji) nenalezne?</verse>
				<verse number="9">A když ji najde, svolá své přítelkyně a sousedky a řekne: ´Radujte se se mnou, neboť jsem nalezla drachmu, kterou jsem ztratila.´</verse>
				<verse number="10">Tak, pravím vám, je radost u Božích andělů nad jedním hříšníkem, který se dal na pokání.“</verse>
				<verse number="11">Dále řekl: „Jeden člověk měl dva syny.</verse>
				<verse number="12">Mladší z nich řekl otci: ´Otče, dej mi ze statku podíl, který na mne připadá!´ I rozdělil jim majetek.</verse>
				<verse number="13">A po nemnoha dnech sebral mladší syn všechno, odcestoval do daleké krajiny a tam promrhal svůj majetek rozmařilým životem.</verse>
				<verse number="14">Když všecko utratil, nastal v té krajině veliký hlad a on počal mít nouzi.</verse>
				<verse number="15">Šel tedy a přidržel se jednoho občana té krajiny; ten pak ho poslal na svůj dvorec pást vepře.</verse>
				<verse number="16">A dychtil naplnit si žaludek lusky, které žrali vepři, a nikdo mu je nedával.</verse>
				<verse number="17">Šel tedy do sebe a řekl: ´Kolik nádeníků mého otce má nadbytek chleba, a já tady hynu hladem.</verse>
				<verse number="18">Vstanu a půjdu k svému otci a řeknu mu: Otče, zhřešil jsem proti nebi a před tebou;</verse>
				<verse number="19">už nejsem hoden nazývat se tvým synem. Udělej ze mne jednoho ze svých nádeníků.´</verse>
				<verse number="20">A vstal a šel k svému otci. Když byl ještě daleko, spatřil ho jeho otec, slitoval se a přiběhl, padl mu kolem krku a políbil ho.</verse>
				<verse number="21">A syn mu řekl: ´Otče, zhřešil jsem proti nebi a před tebou, už nejsem hoden nazývat se tvým synem.´</verse>
				<verse number="22">Ale otec řekl svým služebníkům: ´Ihned přineste nejlepší roucho a oblecte ho, dejte mu prsten na ruku a opánky na nohy;</verse>
				<verse number="23">přiveďte pak tučné tele a zabijte je, ať jíme a radujeme se,</verse>
				<verse number="24">protože tento můj syn byl mrtev, a ožil, byl ztracen, a je nalezen.´ A začali se veselit.“</verse>
				<verse number="25">Jeho starší bratr byl na poli. A když se vracel a blížil se k domu, uslyšel hudbu a tanec.</verse>
				<verse number="26">I přivolal jednoho ze služebníků a zeptal se ho, co to znamená.</verse>
				<verse number="27">On mu řekl: ´Tvůj bratr přišel a tvůj otec zabil tučné tele, protože ho zase dostal zdravého.´</verse>
				<verse number="28">I rozzlobil se a nechtěl vejít. Jeho otec tedy vyšel a uklidňoval ho.</verse>
				<verse number="29">Ale on otci odpověděl: ´Hled, tolik let ti sloužím a nikdy jsem nepřestoupil tvé nařízení. Ale mně jsi nedal nikdy ani kůzle, abych se poveselil se svými přáteli.</verse>
				<verse number="30">Když však přišel tenhle tvůj syn, který prohýřil tvůj majetek s nevěstkami, zabil jsi mu tučné tele.´</verse>
				<verse number="31">Ale on mu řekl: ´Dítě, ty jsi stále se mnou a všecko moje je tvoje. Bylo však proč hodovat a radovat se, protože tenhle tvůj bratr byl mrtev, a ožil, byl ztracen, a je nalezen´.“</verse>
			</chapter>
			<chapter number="16">
				<verse number="1">Pravil také učedníkům: „Byl jeden bohatý člověk a ten měl správce, který byl u něho obviněn, že prý mu rozhazuje majetek.</verse>
				<verse number="2">I zavolal ho a řekl mu: ´Co to o tobě slyším? Slož účty ze svého správcování, neboť už nemůžeš být správcem!´</verse>
				<verse number="3">I řekl si správce: ´Co mám dělat, když mě můj pán zbavuje správcovství? Kopat nedokážu, žebrat se stydím.</verse>
				<verse number="4">Vím, co udělám, aby mě přijali k sobě do domu, až budu zbaven správcovství.´</verse>
				<verse number="5">A zavolal každého z dlužníků svého pána zvlášť a řekl prvnímu: ´Kolik jsi dlužen mému pánovi?´</verse>
				<verse number="6">A on řekl: ´Sto měr oleje.´ I řekl mu: ´Vezmi svůj úpis, sedni a rychle napiš padesát.´</verse>
				<verse number="7">Potom řekl druhému: ´Kolik jsi dlužen ty?´ A on pravil: ´Sto korců pšenice.´ Praví mu: ´Vezmi svůj úpis a napiš osmdesát.´</verse>
				<verse number="8">I pochválil pán nepoctivého správce, že jednal prozíravě; vždyť lidé tohoto světa jsou k sobě navzájem prozíravější než lidé světla.</verse>
				<verse number="9">A já vám říkám: Dělejte si přátele z nespravedlivého mamonu, aby vás přijali do věčných stanů, až ho nebude.</verse>
				<verse number="10">Kdo je věrný v maličkosti, je věrný i ve velké věci, a kdo je nespravedlivý v málu, je nespravedlivý i ve velkém.</verse>
				<verse number="11">Jestliže jste tedy nebyli věrni v nespravedlivém mamonu, kdo vám svěří pravá (dobra)?</verse>
				<verse number="12">A jestliže jste nebyli věrni v tom, co vám nepatří, kdo vám dá, co je vaše?</verse>
				<verse number="13">Žádný sluha nemůže sloužit dvěma pánům. Protože buď bude jednoho nenávidět, a druhého milovat, nebo k jednomu přilne, a druhým pohrdne. Nemůžete sloužit Bohu i mamonu.“</verse>
				<verse number="14">To všechno poslouchali farizeové, kteří měli rádi peníze, a vysmívali se mu.</verse>
				<verse number="15">A řekl jim: „Vy právě se před lidmi vydáváte za spravedlivé, ale Bůh zná vaše srdce. Neboť co je před lidmi vysoké, před Bohem je ohavné.“</verse>
				<verse number="16">„Zákon a Proroci (jsou) až po Jana; od té doby je Boží království hlásáno a každý se do něho stůj co stůj tlačí.</verse>
				<verse number="17">Ale je snadnější, aby pominuly nebe a země, než aby padla jediná čárka ze Zákona.</verse>
				<verse number="18">Každý, kdo propouští svou manželku a bere si jinou, cizoloží, a kdo si bere propuštěnou od muže, cizoloží.“</verse>
				<verse number="19">„Byl jeden boháč, který se oblékal do šarlatu a kmentu a denně skvěle hodoval.</verse>
				<verse number="20">A jeden žebrák, jménem Lazar, lehával u jeho vrat pluý vředů</verse>
				<verse number="21">a dychtil nasytit se z toho, co padalo s boháčova stolu; dokonce i psi přicházeli a lízali mu vředy.</verse>
				<verse number="22">Potom žebrák umřel a andělé ho odnesli do Abrahamova lůna. Umřel však i boháč a byl pohřben.</verse>
				<verse number="23">Když ve svém trápení zvedl oči z pekla, viděl zdáli Abrahama a Lazara v jeho lůně.</verse>
				<verse number="24">A zvolal: ´Otče Abrahame, slituj se nade mnou a pošli Lazara, ať omočí koneček prstu ve vodě a osvěží mi jazyk, protože se trápím v tomto plamenu.´</verse>
				<verse number="25">Ale Abraham řekl: ´Dítě, vzpomeň si, že jsi (už) dostal své dobré věci ve svém životě, kdežto Lazar podobně zlé. Nyní pak on se tu těší, ty se však trápíš.</verse>
				<verse number="26">Kromě toho mezi námi a vámi je stanovena veliká propast, aby ti, kteří by chtěli, nemohli přijít odtud k vám ani odtamtud se přepravit sem.´</verse>
				<verse number="27">Řekl pak: ´Prosím tě tedy, otče, pošli ho do domu mého otce,</verse>
				<verse number="28">mám totiž pět bratrů, ať jim naléhavě domluví, aby také oni nepřišli do tohoto místa muk.´</verse>
				<verse number="29">A Abraham řekl: ´Mají Mojžíše a proroky, ať je poslouchají.´</verse>
				<verse number="30">On však pravil: ´Ne, otče Abrahame. Ale přijde-li k nim někdo od mrtvých, dají se na pokání.´</verse>
				<verse number="31">Ale řekl mu: ´Jestliže neposlouchají Mojžíše a proroky, neuvěří, ani kdyby někdo vstal z mrtvých´.“</verse>
			</chapter>
			<chapter number="17">
				<verse number="1">Řekl dále svým učedníkům: „Je nemožné, aby nepřicházela pohoršení, ale běda tomu, skrze koho přicházejí.</verse>
				<verse number="2">Bylo by pro něj lépe, kdyby mu byl na krk vložen mlýnský kámen a byl vržen do moře, než aby pohoršil jednoho z těchto maličkých.</verse>
				<verse number="3">Mějte se na pozoru!“ „Zhřeší-li tvůj bratr, domluv mu; a dá-li si říci, odpusť mu.</verse>
				<verse number="4">A zhřeší-li proti tobě sedmkrát za den, a sedmkrát se k tobě obrátí se slovy: ´Je mi (to) líto´, odpusť mu!“</verse>
				<verse number="5">A apoštolově Pánu řekli: „Přidej nám víry!“</verse>
				<verse number="6">A Pán řekl: „Kdybyste měli víru jako hořčičné zrnko, řekli byste této moruši: ´Vykořeň se a přesaď se do moře!´, a poslechla by vás.“</verse>
				<verse number="7">„Kdo z vás řekne svému služebníku, kterého má na orání nebo na pasení, když se vrátí z pole: ´Hned pojď a posaď se k jídlu'?</verse>
				<verse number="8">Což mu neřekne spíše: ´Připrav mi večeři, přepásej se a posluhuj mi, dokud se nenajím a nenapiji, a potom budeš jíst a pít ty?“</verse>
				<verse number="9">Zdali je zavázán tomu služebníkovi díky, že udělal, co mu bylo poručeno?</verse>
				<verse number="10">Tak i vy, až uděláte všechno, co vám bylo přikázáno, řekněte: ´Služebníci neužiteční jsme; co jsme měli vykonat, vykonali jsme´.“</verse>
				<verse number="11">Cestou do Jerusalema procházel mezi Samařskem a Galilejí.</verse>
				<verse number="12">Když vcházel do jedné vesnice, šlo proti němu deset malomocných mužů. Opodál se zastavili</verse>
				<verse number="13">a zavolali: „Ježíši, mistře, slituj se nad námi!“</verse>
				<verse number="14">Když je spatřil, řekl jim: „Jděte a ukažte se kněžím!“A zatím co šli, byli očištěni.</verse>
				<verse number="15">Jeden z nich, sotva zpozoroval, že je uzdraven, vrátil se a hlasitě velebil Boha,</verse>
				<verse number="16">padl mu k nohám a děkoval mu; a byl to Samaritán.</verse>
				<verse number="17">Ježíš na to řekl: „Což jich nebylo očištěno deset? A kde je těch devět?</verse>
				<verse number="18">Nikdo z nich se nenašel, kdo by se vrátil a vzdal čest Bohu, kromě tohoto cizince?“</verse>
				<verse number="19">A řekl mu: „Vstaň a jdi, tvá víra tě uzdravila.“</verse>
				<verse number="20">Když se ho farizeové tázali, kdy přijde Boží království, odpověděl jim: „Boží království přijde nepozorovaně,</verse>
				<verse number="21">takže se nebude moci říci: 'Hle, tady je' nebo 'Tam je', neboť Boží království je mezi vámi.“</verse>
				<verse number="22">Svým učedníkům pak řekl: „Při jdou dny, kdy budete toužit vidět jeden den Syna člověka, ale neuvidíte.</verse>
				<verse number="23">A řeknou vám: 'Hle, tady je' a 'Hle, tam!' Neodcházejte ani nepátrejte!</verse>
				<verse number="24">Neboť jako blesk se blýská a září od jednoho konce pod nebem až do druhého pod nebem, tak bude Syn člověka ve svůj den.</verse>
				<verse number="25">Dříve však musí mnoho trpět a být zavržen tímto pokolením.</verse>
				<verse number="26">A jak bylo za dnů Noemových, tak bude i za dnů Syna člověka:</verse>
				<verse number="27">jedli, pili, ženili se a vdávali až do dne, kdy Noe vstoupil do archy, a přišla potopa a zahubila všechny.</verse>
				<verse number="28">Podobně, jak se stalo za Lotových dnů: jedli, pili, kupovali, prodávali, sázeli, stavěli;</verse>
				<verse number="29">ale v den, kdy Lot vyšel ze Sodomy, pršelo s nebe ohněm a sírou, a zahubil všecky.</verse>
				<verse number="30">Stejně bude i v den, kdy se zjeví Syn člověka.</verse>
				<verse number="31">Kdo v ten den bude na střeše, a své věci bude mít v domě, ať si pro ně nesestupuje, a podobně, kdo na poli, ať se nevrací nazpátek!</verse>
				<verse number="32">Vzpomeňte si na Lotovu ženu!</verse>
				<verse number="33">Kdo bude hledět si zachránit život, ztratí ho; a kdo ho ztratí, zachová ho na živu.</verse>
				<verse number="34">Pravím vám: Tu noc budou dva na jednom loži: jeden bude vzat, a druhý ponechán.</verse>
				<verse number="35">Dvě budou spolu mlít: jedna bude vzata, druhá ponechána\.</verse>
				<verse number="36">***</verse>
				<verse number="37">Zeptali se ho: \Kde, Pane?\ On jim řekl: \Kde bude mrtvola, tam se shromáždí i supi\.</verse>
			</chapter>
			<chapter number="18">
				<verse number="1">Pověděl jim také podobenství o tom, že se musejí stále modlit a neustávat:</verse>
				<verse number="2">„V jednom městě byl jeden soudce, který se Boha nebál a na lidi nedal.</verse>
				<verse number="3">V tom městě žila také jedna vdova. Ta k němu přicházela a říkala: ´Ujmi se mého práva proti mému odpůrci!“</verse>
				<verse number="4">A dlouhou dobu nechtěl. Potom si však řekl: ´I když se Boha nebojím a na lidi nedám,</verse>
				<verse number="5">přece obhájím tuto vdovu, protože mě obtěžuje, aby nakonec nepřišla a nenabila mi'.“</verse>
				<verse number="6">A řekl Pán: „Slyšte, co praví nespravedlivý soudce!</verse>
				<verse number="7">A Bůh se neujme práva svých vyvolených, kteří k němu volají ve dne v noci, a nechá je čekat?</verse>
				<verse number="8">Pravím vám, že jim brzy zjedná spravedlnost. Ale najde Syn člověka skutečně víru na zemi, až přijde?“</verse>
				<verse number="9">Některým lidem, kteří si na sobě zakládali, že jsou spravedliví, a ostatními pohrdali, taky řekl toto podobenství:</verse>
				<verse number="10">„Dva lidé vystoupili do chrámu, aby se modlili; ten jeden (byl) farizeus a ten druhý celník.</verse>
				<verse number="11">Farizeus stál a takto se u sebe modlil: ´Bože, děkuji ti, že nejsem jako ostatní lidé, lupiči, nespravedliví, cizoložníci, nebo jak i tenhle celník.</verse>
				<verse number="12">Postím se dvakrát za týden, desátky dávám ze všeho, co vyzískám!´</verse>
				<verse number="13">Celník však stál zpovzdáli a nechtěl ani pozvednout oči k nebi, ale bil se v prsa a říkal:</verse>
				<verse number="14">´Bože, buď milostiv mně hříšníkovi!´ Pravím vám: Tento sestoupil domů ospravedlněn, onen nikoli. Neboť každý, kdo se povyšuje, bude ponížen, a kdo se ponižuje, bude povýšen.“</verse>
				<verse number="15">Přinášeli mu i děti, aby se jich dotýkal. Když to viděli apoštolově, plísnili je.</verse>
				<verse number="16">Ale Ježíš je přivolal a řekl: „Jen nechte, ať jdou děti ke mně, a nebraňte jim, neboť takovým patří Boží království.</verse>
				<verse number="17">Vpravdě vám pravím: Kdo nepřijme Boží království jako dítě, vůbec do něho nevejde.“</verse>
				<verse number="18">A tázal se ho jeden předák: „Dobrý mistře, co mám dělat, abych dostal údělem věčný život?“</verse>
				<verse number="19">Ježíš mu řekl: „Proč mě nazýváš dobrým? Nikdo (není) dobrý, leč jediný Bůh.</verse>
				<verse number="20">Přikázání znáš: Nebudeš cizoložit, nezabiješ, nebudeš krást, nebudeš křivě svědčit, cti svého otce i matku“.</verse>
				<verse number="21">A on řekl: „Toto všechno jsem zachovával od svého mládí“.</verse>
				<verse number="22">Když (to) Ježíš uslyšel, řekl mu: „Ještě jedno ti schází: prodej všechno, co máš, rozdej chudým, a budeš mít poklad v nebi; pak přijď a následuj mě!“</verse>
				<verse number="23">Když to on uslyšel, zesmutněl, protože byl velmi bohatý.</verse>
				<verse number="24">Když ho Ježíš viděl, řekl: „Jak nesnadno vcházejí do Božího království bohatí!</verse>
				<verse number="25">Snadnější je totiž pro velblouda, aby prošel uchem jehly, než aby boháč vešel do Božího království.“</verse>
				<verse number="26">Avšak posluchači řekli: „A kdo může být spasen?“</verse>
				<verse number="27">I řekl: „(Co je) nemožné u lidí, je možné u Boha.“</verse>
				<verse number="28">A Petr řekl: „Hle, my jsme opustili, co jsme měli, a šli jsme za tebou.“</verse>
				<verse number="29">A on jim řekl: „Vpravdě vám pravím: Není nikoho, kdo opustí dům nebo manželku nebo bratry nebo rodiče nebo děti kvůli Božímu království,</verse>
				<verse number="30">aby nedostal mnohem více v tomto čase a v budoucím věku věčný život.“</verse>
				<verse number="31">Vzal pak k sobě dvanáct a řekl jim: „Hle, jdeme vzhůru do Jerusalema a naplní se všecko, co proroci napsali o Synu člověka.</verse>
				<verse number="32">Bude totiž vydán pohanům, budou se mu posmívat, tupit ho a na něj plivat,</verse>
				<verse number="33">a až ho zbičují, zabijí ho, ale třetí den vstane“.</verse>
				<verse number="34">Oni však ničemu z toho neporozuměli a to slovo bylo před nimi skryto a nechápali, co bylo řečeno.</verse>
				<verse number="35">Když se blížil k Jerichu, seděl u cesty jeden slepec a žebral.</verse>
				<verse number="36">Když slyšel, že jde kolem zástup, ptal se, co to znamená.</verse>
				<verse number="37">Řekli mu, že tudy jde Ježíš Nazaretský.</verse>
				<verse number="38">I zvolal: „Ježíši, Davidův synu, smiluj se nade mnou!“</verse>
				<verse number="39">A ti, co šli první, okřikovali ho, aby mlčel. On však ještě více křičel: „Davidův synu, smiluj se nade mnou!“</verse>
				<verse number="40">Tu se Ježíš zastavil a nařídil, aby ho k němu přivedli. Když se přiblížil, zeptal se ho:</verse>
				<verse number="41">„Co chceš, abych ti učinil? „A on řekl: „Pane, ať zase vidím!“</verse>
				<verse number="42">A Ježíš mu řekl: „Prohlédni! Tvá víra tě uzdravila.“</verse>
				<verse number="43">A najednou prohlédl a šel za ním a velebil Boha. A všechen lid, když to uviděl, vzdal Bohu chválu.</verse>
			</chapter>
			<chapter number="19">
				<verse number="1">Potom vešel do Jericha a procházel jím.</verse>
				<verse number="2">A hle, (byl tam) muž jménem Zacheus, vrchní to nad celníky a boháč.</verse>
				<verse number="3">Toužil spatřit Ježíše, kdo to je, a nemohl pro zástup, protože byl malé postavy.</verse>
				<verse number="4">I předběhl a vylezl na moruši, aby ho uviděl, neboť tamtudy měl projít.</verse>
				<verse number="5">A když Ježíš přišel k tomu místu, pohlédl nahoru a řekl mu: „Zachee, spěšně sestup, neboť dnes musím zůstat v tvém domě“.</verse>
				<verse number="6">I sestoupil spěšně a s radostí ho přijal.</verse>
				<verse number="7">A všichni, když to viděli, reptali a říkali: „Vešel k hříšníkovi dát se hostit.“</verse>
				<verse number="8">Zacheus však přistoupil a řekl Pánovi: „Hle, polovičku svého majetku, Pane, dávám chudým, a jestliže jsem koho v něčem ošidil, nahradím čtyřnásobně!“</verse>
				<verse number="9">Ježíš mu řekl: „Dnes se dostalo spásy tomuto domu, neboť i on je Abrahamův syn.</verse>
				<verse number="10">Vždyť Syn člověka přišel hledat a spasit, co zahynulo.“</verse>
				<verse number="11">Když ho poslouchali, připojil podobenství, protože byl blízko Jerusalema a oni se domnívali, že se Boží království teď hned zjeví.</verse>
				<verse number="12">Řekl tedy: „Jeden urozený člověk odešel do daleké krajiny, aby převzal království a aby se pak vrátil.</verse>
				<verse number="13">Zavolal si proto deset svých služebníků, dal jim deset hřiven a řekl jim: ´Těžte z nich, dokud nepřijdu´.</verse>
				<verse number="14">Ale jeho občané ho nenáviděli a poslali za ním poselstvo se vzkazem: ´Nechceme, aby tenhle nad námi kraloval´.</verse>
				<verse number="15">Když potom převzal království a vrátil se, přikázal, aby mu zavolali ty služebníky, kterým svěřil peníze, aby zvěděl, co který vytěžil.</verse>
				<verse number="16">Přišel tedy první a pravil: ´Pane, tvoje hřivna vyzískala deset hřiven´. A řekl mu:</verse>
				<verse number="17">´Dobře, dobrý služebníku, protože jsi byl věrný nad málem, budeš mít moc nad desíti městy´.</verse>
				<verse number="18">Pak přišel druhý a pravil: ´Pane, tvoje hřivna vynesla pět hřiven´.</verse>
				<verse number="19">I tomuto řekl: ´Také ty buď nad pěti městy.´</verse>
				<verse number="20">Přišel pak jiný a pravil: ´Pane, tady je tvoje hřivna; měl jsem ji uloženu v šátku,</verse>
				<verse number="21">neboť jsem se tě bál, protože jsi příkrý člověk: bereš, co jsi nepoložil, a žneš, co jsi nezasel'.</verse>
				<verse number="22">Řekne mu: ´Z tvých úst tě soudím, špatný služebníku! Věděl jsi, že jsem příkrý člověk a že beru, co jsem nepoložil, a že žnu, co jsem nazasil.</verse>
				<verse number="23">Proč jsi tedy neuložil mé peníze do směnárny? A já, až bych přišel, vybral bych si je s úrokem´.</verse>
				<verse number="24">I řekl okolostojícím: ´Vezměte mu tu hřivnu a dejte tomu, který má deset hřiven´.</verse>
				<verse number="25">A řekli mu: ´Pane, má deset hřiven!´</verse>
				<verse number="26">Pravím vám: Kdo má, tomu bude dáno, ale tomu, kdo nemá, bude vzato i to, co má.</verse>
				<verse number="27">A co se týká oněch mých nepřátel, kteří nechtěli, abych nad nimi kraloval, přiveďte je sem a zabijte je přede mnou!“</verse>
				<verse number="28">Po těch slovech se ubíral napřed a šel do Jerusalema.</verse>
				<verse number="29">Když se přiblížil k Bethfage a Bethanii u hory, která se nazývá Olivová, poslal dva své učedníky</verse>
				<verse number="30">se slovy: „Jděte do osady naproti! Až tam budete vcházet, najdete přivázané oslátko, na kterém nikdo z lidí nikdy neseděl; odvažte je a přiveďte!</verse>
				<verse number="31">A bude-li se vás někdo ptát: ´Proč (je) odvazujete?´, řekněte takto: ´Pán je potřebuje'.“</verse>
				<verse number="32">Odešli tedy ti, kteří byli posláni, a nalezli, jak jim řekl.</verse>
				<verse number="33">Když oslátko odvazovali, řekli jim jeho majetníci: „Proě to oslátko odvazujete?“</verse>
				<verse number="34">Ale oni řekli: „Pán je potřebuje.“</verse>
				<verse number="35">A přivedli je k Ježíšovi, přehodili přes ně své pláště a posadili na ně Ježíše.</verse>
				<verse number="36">Za jízdy mu pak prostírali své pláště na cestu.</verse>
				<verse number="37">A když se už přibližovali ke svahu Olivové hory, začal celý zástup učedníků radostně chválit Boha mocným hlasem pro všechny zázraky, které dříve viděli,</verse>
				<verse number="38">a provolávali: „Požehnaný, který přichází jako král ve jménu Páně; pokoj na nebi a sláva na výsostech!“</verse>
				<verse number="39">Tu mu někteří farizeové ze zástupu řekli: „Mistře, pokárej své učedníky!“</verse>
				<verse number="40">A odpověděl jim: „Pravím vám: Budou-li tito mlčet, kamení bude volat.“</verse>
				<verse number="41">Když se přiblížil k městu a spatřil je, zaplakal nad ním</verse>
				<verse number="42">a řekl: „Kdybys bylo poznalo i ty, a to aspoň v tento den, co je ti k pokoji! Ale teď je to skryto tvým očím.</verse>
				<verse number="43">Neboť přijdou na tebe dni, i obklíčí tě tvoji nepřátelé náspem a oblehnou tě, sevřou tě odevšad</verse>
				<verse number="44">a na zem povalí tebe i tvé děti, které jsou v tobě, a nenechají v tobě kamene na kamení, protože jsi nepoznalo čas svého navštívení.“</verse>
				<verse number="45">Vešel pak do chrámu a začal vyhánět prodavače</verse>
				<verse number="46">a řekl jim: „Je psáno: Můj dům bude dům modlitby. Vy jste však z něho udělali lupičský pelech.“</verse>
				<verse number="47">A učil každý den v chrámě. Avšak veleknězi a vykladatelé Písma s předáky lidu hledali, jak ho zahubit,</verse>
				<verse number="48">ale nenacházeli, co by mu mohli udělat. Všechen lid totiž na něm visel a poslouchal ho.</verse>
			</chapter>
			<chapter number="20">
				<verse number="1">Když jednoho dne učil v chrámu lid a hlásal evangelium, přistoupili veleknězi a vykladatelé Písma se staršími</verse>
				<verse number="2">a řekli mu: „Řekni nám, jakou mocí toto děláš? Anebo kdo ti to dal tuto moc?“</verse>
				<verse number="3">On jim na to odpověděl: „Také já se vás optám na jednu věc. Řekněte mi:</verse>
				<verse number="4">Janův křest byl z nebe, či z lidí?“</verse>
				<verse number="5">Oni však u sebe uvažovali takto: \ Řekneme-li 'Z nebe', řekne: ' Proč jste mu neuvěřili? '</verse>
				<verse number="6">Řekneme-li však 'Z lidí', všechen lid nás bude kamenovat, neboť je přesvědčen, že Jan je prorok \.</verse>
				<verse number="7">I odpověděli, že nevědí, odkud je.</verse>
				<verse number="8">A Ježíš jim řekl: „Ani já vám nepovím, jakou mocí toto dělám.“</verse>
				<verse number="9">Začal pak mluvit k lidu toto podobenství: „Jeden člověk vysázel vinici, pronajal ji vinařům a odcestoval na dlouhou dobu.</verse>
				<verse number="10">A když byl čas, poslal k vinařům služebníka, aby mu odevzdali z plodů vinice. Ale vinaři ho zbili a odeslali s prázdnou.</verse>
				<verse number="11">A poslal ještě druhého služebníka. Než také toho zbili, potupili a odeslali s prázdnou.</verse>
				<verse number="12">A poslal ještě třetího. Ale i toho zranili a vyhnali.</verse>
				<verse number="13">Řekl tedy pán vinice: ' Co mám dělat? Pošlu svého milovaného syna; snad se před ním zastydí'.</verse>
				<verse number="14">Ale když ho vinaři spatřili, takto mezi sebou uvažovali: 'To je dědic. Zabijme ho, aby dědictví připadlo nám! '</verse>
				<verse number="15">A vyhnali ho ven z vinice a zabili.</verse>
				<verse number="16">Co jim tedy pán vinice udělá? Přijde a zahubí ty vinaře a svěří viníci jiným \. Když to uslyšeli, řekli mu: „Bůh uchovej!“</verse>
				<verse number="17">Ale on na ně pohlédl a řekl: \ Co tedy znamená tohle, co je psáno: Kámen, který zavrhli stavitelé, stal se kamenem úhelným?</verse>
				<verse number="18">Každý, kdo na ten kámen padne, rozrazí se, a na koho padne, toho rozdrtí \.</verse>
				<verse number="19">V tu hodinu se ho vykladatelé Písma a veleknězi chtěli zmocnit, ale báli se lidu; poznali totiž, že toto podobenství pověděl na ně.</verse>
				<verse number="20">Nepouštěli ho však s očí a poslali slidiče, kteří se měli stavět spravedlivými, aby ho chytili v řeči tak, že by ho mohli vydat vladařově vládní moci.</verse>
				<verse number="21">I otázali se ho: \ Mistře, víme, že správně mluvíš a učíš a nestraníš nikomu, nýbrž učíš Boží cestě podle pravdy.</verse>
				<verse number="22">Je nám dovoleno dávat císaři daň, či ne? “</verse>
				<verse number="23">On však prohlédl jejich lest a řekl jim:</verse>
				<verse number="24">„Ukažte mi denár! Čí má obraz a nápis?“</verse>
				<verse number="25">Odpověděli mu: „Císařův.“</verse>
				<verse number="26">I řekl jim: „Dávejte tedy, co je císařovo, císaři, a co je Božího, Bohu.“ A nepodařilo se jim chytit ho v slově před lidem, ale podivili se jeho odpovědi a zmlkli.</verse>
				<verse number="27">Přistoupili k němu také někteří sadduceové, kteří popírají vzkříšení,</verse>
				<verse number="28">a zeptali se ho: „Mistře, Mojžíš nám napsal: Zemře-li komu ženatý bratr, který neměl dětí, ať si vezme tu ženu za manželku jeho bratr a zplodí svému bratrovi potomstvo.</verse>
				<verse number="29">Bylo tedy sedm bratří. A první se oženil, ale zemřel bez dětí.</verse>
				<verse number="30">I vzal si ji druhý</verse>
				<verse number="31">a třetí, a takto všech těch sedm nezanechalo potomka a umřelo.</verse>
				<verse number="32">Naposled umřela i žena.</verse>
				<verse number="33">Kterého z nich manželkou tedy bude tato žena při vzkříšení? Neboť sedm jich ji mělo za manželku.“</verse>
				<verse number="34">A Ježíš jim řekl: „Lidé tohoto světa se žení a vdávají.</verse>
				<verse number="35">Ale ti, kdo byli uznáni za hodný onoho světa a vzkříšení z mrtvých, nezení se ani nevdávají;</verse>
				<verse number="36">vždyť ani není možné, aby ještě umřeli, neboť jsou jako andělé a jsou Boží synové, protože jsou účastni vzkříšení.</verse>
				<verse number="37">Že však mrtví vstanou, naznačil i Mojžíš při keři, jak nazývá Pána Bohem Abrahamovým a Bohem Izákovým a Bohem Jakobovým.</verse>
				<verse number="38">A není Bůh mrtvých, nýbrž živých, neboť všichni žijí pro něj.“</verse>
				<verse number="39">Někteří vykladatelé Písma mu na to pravili: li Mistře, dobře jsi (to) řekl!“</verse>
				<verse number="40">A nikdo se ho už neodvážil tázat.</verse>
				<verse number="41">Řekl pak jim: „Jak mohou říkat, že Mesiáš je Davidův syn?</verse>
				<verse number="42">Vždyť sám David praví v knize Žalmů: Řekl Pán mému Pánu: Seď po mé pravici,</verse>
				<verse number="43">dokud nepoložím tvé nepřátele za podnož tvým nohám.</verse>
				<verse number="44">David ho tedy nazývá Pánem; jak proto může být jeho syn?“</verse>
				<verse number="45">Když ho všechen lid poslouchal, řekl učedníkům:</verse>
				<verse number="46">„Mějte se na pozoru před vykladateli Písma, kteří rádi chodí v řízách a libují si v pozdravech na náměstích, v prvních sedadlech v synagogách a v prvních místech na hostinách,</verse>
				<verse number="47">kteří vyjídají domy vdov a navenek se dlouho modlí. Těm se dostane velmi přísného soudu.“</verse>
			</chapter>
			<chapter number="21">
				<verse number="1">Když pozvedl zrak, uviděl boháče, jak vhazují své dary do pokladnice.</verse>
				<verse number="2">Spatřil i jednu chudičkou vdovu, jak tam vhazuje dva měďáky,</verse>
				<verse number="3">a řekl: „Tato chudá vdova vhodila více než všichni.</verse>
				<verse number="4">Tito všichni totiž vhodili na dary ze svého nadbytku, avšak ona vhodila ze svého nedostatku, všechno živobytí, které měla.“</verse>
				<verse number="5">Když někteří pravili o chrámu, že je ozdoben krásnými kameny a dary, řekl:</verse>
				<verse number="6">„Přijdou dni, kdy z toho, co vidíte, nezůstane kámen na kameni, všechno bude rozbořeno.“</verse>
				<verse number="7">A zeptali se ho: „Mistře, kdy to bude? A jaké bude znamení, až se to začne dít?“</verse>
				<verse number="8">On řekl: „Mějte se na pozoru, abyste se nedali svést, neboť mnozí přijdou v mém jménu a řeknou: ´Já jsem to ´a ´Čas se přiblížil'. Nechoďte za nimi!</verse>
				<verse number="9">Až uslyšíte o válkách a vzbouřeních, nelekejte se, protože se to musí nejdříve stát, ale to nebude hned konec.“</verse>
				<verse number="10">Tehdy jim pověděl: „Povstane národ proti národu a království proti království,</verse>
				<verse number="11">a budou velká zemětřesení a na rozličných místech bude hlad, mor, hrůzy a velká znamení s nebe.</verse>
				<verse number="12">Ale především tímto vztáhnou na vás ruce, budou vás pronásledovat, vydávat synagogám a do vězení, poženou vás před krále a před vladaře pro mé jméno;</verse>
				<verse number="13">to se stane, abyste vydali, svědectví.</verse>
				<verse number="14">Uložte si proto do srdce, že nemáte předem připravovat, jak se obhájit,</verse>
				<verse number="15">neboť já vám dám ústa i moudrost, které nebudou moci odolat veškeří vaši odpůrci.</verse>
				<verse number="16">Budou vás vydávat i rodiče, bratři, příbuzní a přátelé, a některé z vás usmrtí;</verse>
				<verse number="17">a budete u všech v nenávisti pro mé jméno.</verse>
				<verse number="18">Ale ani vlas s hlavy se vám neztratí.</verse>
				<verse number="19">Svou trpělivostí zachráníte své duše.“</verse>
				<verse number="20">„Až uvidíte, že Jerusalem je obléhán vojskem, tu vězte, že se přiblížilo jeho zpustošení.</verse>
				<verse number="21">Tehdy ti, kdo jsou v Judsku, ať utekou na hory, a ti, kdo jsou v něm, ať vyjdou, a kdo na venkově, ať do něho nevcházejí,</verse>
				<verse number="22">protože to jsou dny pomsty, aby se vyplnilo všechno, co bylo napsáno.</verse>
				<verse number="23">Běda těhotným a kojícím v ty dny, neboť bude veliké soužení na zemi a hněv proti tomuto lidu.</verse>
				<verse number="24">A budou padat pod ostřím meče a budou odváděni do zajetí mezi všechny národy a Jerusalem bude šlapán od pohanů, dokud se neskončí doby pohanů.“</verse>
				<verse number="25">„A budou znamení na slunci, měsíci a hvězdách a na zemi úzkost mezi národy bezradnými nad hukotem moře a příboje,</verse>
				<verse number="26">takže lidé budou zmírat strachem a očekáváním toho, co přichází na celou obývanou zem, neboť nebeské moci se budou hýbat.</verse>
				<verse number="27">A tehdy uvidí Syna člověka, jak přichází v mraku s velikou mocí a velebností.</verse>
				<verse number="28">Až se to začne dít, vzhlédněte a zdvihněte hlavu, protože se přibližuje vaše vykoupení“.</verse>
				<verse number="29">A pověděl jim podobenství: „Podívejte se na fíkovník a všechny stromy!</verse>
				<verse number="30">Když pozorujete, že už pučí, poznáváte, že je už blízko léto.</verse>
				<verse number="31">Tak i vy, až uvidíte, že se to děje, vězte, že je blízko Boží království.</verse>
				<verse number="32">Vpravdě vám pravím, že nepomine toto pokolení, dokud se všechno nestane.</verse>
				<verse number="33">nebe i země pominou, ale moje slova nepominou.“</verse>
				<verse number="34">„Dávejte si však pozor, aby vaše srdce nebylo zatíženo opojením, opilstvím, a (nemírnou) starostí o tento život a aby na vás nepřišel onen den znenadání</verse>
				<verse number="35">jako léčka; neboť překvapí všecky, kdo bydlí na povrchu celé země.</verse>
				<verse number="36">Bděte tedy a modlete se v každé době, abyste byli uznáni za hodný uniknout tomu všemu, co se má stát, a stanout před Synem člověka.“</verse>
				<verse number="37">Ve dne pak učil v chrámě, v noci však vycházel a prodléval na hoře zvané Olivová.</verse>
				<verse number="38">A brzo ráno k němu přicházel všechen lid, aby ho v chrámě poslouchal.</verse>
			</chapter>
			<chapter number="22">
				<verse number="1">Přiblížil se svátek přesnic, který se nazývá pascha.</verse>
				<verse number="2">A hledali velekněží a vykladatelé Písma, jak by ho usmrtili, ale báli se lidu.</verse>
				<verse number="3">Avšak satan vešel do Jidáše, který se nazýval Iškariotský, jednoho ze dvanácti.</verse>
				<verse number="4">Odešel tedy a mluvil s velekněžími a veliteli (chrámu), jak jim ho vydá.</verse>
				<verse number="5">I zaradovali se a dohodli se, že mu dají peníze.</verse>
				<verse number="6">A slíbil (to). Hledal však vhodnou příležitost, aby jim ho vydal, až s ním nebude lid.</verse>
				<verse number="7">A přišel den přesnic, kdy měl být zabíjen velikonoční beránek.</verse>
				<verse number="8">Poslal tedy Petra a Jana se slovy: „Jděte a připravte nám beránka, abychom večeřeli!“</verse>
				<verse number="9">Oni mu řekli: „Kde si přeješ, abychom připravili?“</verse>
				<verse number="10">A on jim řekl: „Hle, až vejdete do města, potká vás člověk, který nese džbán vody; půjdete za ním do domu, do kterého vejde,</verse>
				<verse number="11">a řeknete pánovi toho domu: ´Mistr ti praví: Kde je místnost, v které bych jedl beránka se svými učedníky?´</verse>
				<verse number="12">A on vám ukáže velkou horní místnost, (už) prostřenou; tam připravte!“</verse>
				<verse number="13">Odešli tedy a našli, jak jim řekl, a připravili beránka.</verse>
				<verse number="14">A ve stanovenou hodinu se položil (ke stolu) a apoštolově s ním.</verse>
				<verse number="15">A řekl jim: „Toužebně jsem si přál jíst s vámi tohoto beránka, dříve než budu trpět.</verse>
				<verse number="16">Neboť vám pravím, že ho už nebudu jíst, dokud se nenaplní v Božím království.“</verse>
				<verse number="17">A vzal kalich, vzdal díky a řekl: „Vezměte to a rozdělte mezi sebe,</verse>
				<verse number="18">neboť vám pravím, že už nebudu pít z plodu révy, dokud nepřijde Boží království“.</verse>
				<verse number="19">A vzal chléb, vzdal díky, rozlámal a dal jim se slovy: „Toto je mé tělo, které se za vás vydává; to čiňte na mou památku!“</verse>
				<verse number="20">Stejně (udělal) i s kalichem po večeři, když řekl: „Tento kalich je nová úmluva v mé krvi, která se za vás vylévá.“</verse>
				<verse number="21">„Avšak hle, ruka mého zrádce je se mnou u stolu.</verse>
				<verse number="22">Syn člověka sice odchází podle toho, jak bylo určeno, ale běda tomu Člověku, skrze kterého je zrazován!“</verse>
				<verse number="23">A oni se začali ptát jeden druhého, kdo z nich že to asi je, který to zamýšlí udělat.</verse>
				<verse number="24">Povstal mezi nimi i spor, kdo z nich je asi největší.</verse>
				<verse number="25">A on jím řekl: „Králové národů panují nad nimi a ti, kdo na nich uplatňují svou moc, dávají si název dobrodinci.</verse>
				<verse number="26">Vy však ne tak! Ale kdo je mezi vámi největší, buď jako nejmladší, a kdo je představený, buď jako služebník.</verse>
				<verse number="27">Vždyť kdo je větší: ten, kdo sedí, či ten, kdo obsluhuje? Zdali ne ten, kdo sedí? Já však jsem mezi vámi jako ten, kdo obsluhuje.</verse>
				<verse number="28">Vy jste se mnou vytrvali v mých zkouškách;</verse>
				<verse number="29">a já vám odkazuji království, jako mně je odkázal můj Otec,</verse>
				<verse number="30">abyste jedli a pili u mého stolu v mém království a zasedli na trůny k soudu nad dvanácti izraelskými kmeny.“</verse>
				<verse number="31">„Šimone, Šimone, hle, satan si vyžádal, aby vás prosel jako pšenici,</verse>
				<verse number="32">ale já jsem prosil za tebe, aby tvá víra nezakolísala, a ty, až se obrátíš, utvrzuj své bratry!“</verse>
				<verse number="33">A on mu řekl: „Pane, jsem ochoten jít s tebou i do žaláře i na smrt!“</verse>
				<verse number="34">Než on řekl: „Říkám ti, Petře: (Ještě) dnes, než kohout zakokrhá, třikrát zapřeš, že mě znáš.“</verse>
				<verse number="35">Pak jim řekl: „Když jsem vás poslal bez měšce, bez mošny a opánků, měli jste v něčem nedostatek?“A oni řekli: „V ničem“.</verse>
				<verse number="36">Řekl jim tedy: „Teď však, kdo má měšec, vezmi ho, podobně i mošnu, a kdo nemá, prodej svůj plášť a kup si meč!</verse>
				<verse number="37">Neboť vám pravím, že se musí na mne splnit toto, co je psáno: A mezi zločince byl připočten. Neboť to, co se mne týká, se dokonává.“</verse>
				<verse number="38">A oni řekli: „Pane, hle, tady jsou dva meče.“ On jim řekl: „To stačí“.</verse>
				<verse number="39">Potom se odtamtud odebral podle zvyku na Olivovou horu; Šli za. ním i učedníci.</verse>
				<verse number="40">Když došel na to místo, řekl jim: „Modlete se, abyste nepřišli do pokušení!“</verse>
				<verse number="41">Sám pak se od nich vzdálil, co by kamenem dohodil, klekl na kolena a modlil se:</verse>
				<verse number="42">„Otče, chceš-li, vezmi ode mne tento kalich, avšak ne má, nýbrž tvá vůle se staň!“</verse>
				<verse number="43">Tu se mu zjevil anděl z nebe a posiloval ho. A když upadl do smrtelných úzkostí, vroucněji se modlil.</verse>
				<verse number="44">A jeho pot byl jako kapky krve, stékající na zem.</verse>
				<verse number="45">Když pak vstal od modlitby a přišel k svým učedníkům, shledal, že zármutkem usnuli.</verse>
				<verse number="46">A řekl jim: „Proč spíte? Vstaňte, modlete se, abyste nepřišli do pokušení!“</verse>
				<verse number="47">Když ještě mluvil, hle, (přišel) zástup a ten, který se jmenoval Jidáš, jeden ze dvanácti, šel před nimi a přiblížil se k Ježíšovi, aby ho políbil.</verse>
				<verse number="48">Ale Ježíš mu řekl: „Jidáši, políbením zrazuješ Syna člověka?“</verse>
				<verse number="49">Když viděli ti, kteří byli při něm, co se chystá, řekli: „Pane, máme bít mečem?“</verse>
				<verse number="50">A jeden z nich udeřil veleknězova služebníka a uťal mu pravé ucho.</verse>
				<verse number="51">Ale Ježíš odpověděl: „Až sem, a dost!“ A dotkl se jeho ucha a uzdravil ho.</verse>
				<verse number="52">Ježíš pak řekl velekněžím, velitelům chrámu a starším, kteří pro něj přišli: „Jako na lupiče jste vyšli s meči a s holemi?“</verse>
				<verse number="53">Ačkoliv jsem býval s vámi každý den v chrámě, nevztáhli jste na mne ruce. Ale tohle je vaše hodina a moc tmy.“</verse>
				<verse number="54">Potom ho jali, vedli a zavedli do veleknězova dvora. Petr však šel vpovzdáli za ním.</verse>
				<verse number="55">Když rozdělali uprostřed dvora oheň a sesedli se (kolem něho), Petr si sedl mezi ně.</verse>
				<verse number="56">Tu ho spatřila jedna služka, jak seděl ve světle, upřela na něj zrak a řekla: „I tenhle byl s ním!“</verse>
				<verse number="57">Ale on zapřel slovy: „Ženo, neznám ho!“</verse>
				<verse number="58">A za chvilku ho uviděl jiný a řekl: „Také ty jsi z nich!“Petr však pravil: „Nejsem, člověče!“</verse>
				<verse number="59">A asi po hodině někdo jiný tvrdil: „Skutečně, i tenhle byl s ním, vždyť je také Galilejan!“</verse>
				<verse number="60">Ale Petr řekl: „Člověče, nevím, co povídáš.“ A najednou, když ještě mluvil, zakokrhal kohout.</verse>
				<verse number="61">Tu se Pán obrátil a pohleděl na Petra. I vzpomněl si Petr na slovo Páně, jak mu řekl: „Dříve než dnes kohout zakokrhá, třikrát mě zapřeš.“</verse>
				<verse number="62">A vyšel ven a hořce se rozplakal.</verse>
				<verse number="63">A muži, kteří ho střežili, posmívali se mu a bili ho.</verse>
				<verse number="64">Zakryli ho a ptali se ho: „Hádej, kdo tě to udeřil?“</verse>
				<verse number="65">A mnoho jiného proti němu rouhavě mluvili.</verse>
				<verse number="66">Jakmile se rozednilo, sešli se starší lidu, veleknězi a vykladatelé Písma a odvedli ho do své rady.</verse>
				<verse number="67">Tázali se ho: „Jestliže jsi ty Mesiáš, řekni nám!“A pravil jim: „Řeknu-li vám (to), neuvěříte mi,</verse>
				<verse number="68">a budu-li se vás ptát, neodpovíte mi.</verse>
				<verse number="69">Ale od této chvíle bude sedět Syn člověka na pravici Boží moci“.</verse>
				<verse number="70">Tu všichni řekli: „Ty jsi tedy Boží Syn? „A on jim řekl: „Ano, jsem, jak pravíte.“</verse>
				<verse number="71">A oni řekli: „K čemu ještě potřebujeme svědectví? Vždyť sami jsme to slyšeli z jeho úst.“</verse>
			</chapter>
			<chapter number="23">
				<verse number="1">A povstalo celé jejich shromáždění a vedli ho k Pilátovi.</verse>
				<verse number="2">Začali pak na něj žalovat: „Shledali jsme, že tenhle člověk pobuřuje náš národ, že brání odvádět císaři daň a že se vydává za krále Mesiáše.“</verse>
				<verse number="3">Pilát se ho tedy zeptal: „Ty jsi židovský král? „A on mu odpověděl: „Ano, jak říkáš“.</verse>
				<verse number="4">Pilát pak řekl velekněžím a davu: „Neshledávám nic, čím by se tento člověk provinil.“</verse>
				<verse number="5">Ale oni naléhali ještě více a říkali: „Bouří lid svým učením po celé Judeji, počínaje Galilejí až sem.“</verse>
				<verse number="6">Jakmile (to) Pilát uslyšel, zeptal se, zdali tento člověk je Galilejan.</verse>
				<verse number="7">A když se dověděl, že je to poddaný Herodův, poslal ho k Herodovi, který ty dni byl také v Jerusalemě.</verse>
				<verse number="8">Když Herodes Ježíše spatřil, velmi se zaradoval, neboť už dávno si ho přál vidět, protože o něm slyšel a doufal, že ho uvidí udělat nějaký zázrak.</verse>
				<verse number="9">I kladl mu mnoho otázek, ale on mu vůbec neodpovídal.</verse>
				<verse number="10">Stáli tam i veleknězi a vykladatelé Písma a vytrvale na něj žalovali.</verse>
				<verse number="11">Tu Herodes i se svým vojenským doprovodem jím pohrdl, ztropil si z něho žert, když ho oblékl v bílý šat, a poslal ho nazpátek k Pilátovi.</verse>
				<verse number="12">Ten den se Herodes a Pilát spřátelili, neboť předtím žili spolu v nepřátelství.</verse>
				<verse number="13">Pilát pak svolal velekněze, předáky a lid</verse>
				<verse number="14">a řekl jim: „Předvedli jste mi tohoto člověka, že prý rozvrací lid, a hle, já jsem ho vyšetřoval před vámi a neshledal jsem, že by se tento člověk provinil něčím z toho, co proti němu vznášíte.</verse>
				<verse number="15">Ale ani Herodes; vždyť ho poslal nazpátek k nám; prostě neudělal nic, co by zasluhovalo smrti.</verse>
				<verse number="16">Proto ho potrestám a propustím.“</verse>
				<verse number="17">Ve svátek pak jim musíval jednoho propustit.</verse>
				<verse number="18">Oni však vzkřikli: „Pryč s tímhle, ale propusť nám Barabbáše!“</verse>
				<verse number="19">Ten byl vsazen do žaláře pro nějaké vzbouření, které se stalo v městě, a pro vraždu.</verse>
				<verse number="20">Ale Pilát chtěl propustit Ježíše a znova k nim promluvil.</verse>
				<verse number="21">Ale oni křičeli: „Ukřižuj, ukřižuj ho!“</verse>
				<verse number="22">On jim však po třetí řekl: „Co tedy zlého udělal? Neshledávám, proč by měl zemřít. Potrestám ho tedy a propustím.“</verse>
				<verse number="23">Oni však naléhali s velikým křikem a žádali, aby byl ukřižován, a jejich křik se stupňoval.</verse>
				<verse number="24">Pilát se proto rozhodl povolit jejich žádosti.</verse>
				<verse number="25">Propustil jim tedy toho, který byl vsazen do žaláře pro povstání a vraždu, o kterého žádali, a Ježíše vydal jejich vůli.</verse>
				<verse number="26">A když ho vedli, uchopili jakéhosi Šimona Kyrenského, který přicházel z pole, a vložili na něj kříž, aby ho nesl za Ježíšem.</verse>
				<verse number="27">A šel za ním velký zástup lidu a žen, a ty nad ním plakaly a bědovaly.</verse>
				<verse number="28">Ježíš se k nim obrátil a řekl: „Jerusalemské dcery, neplačte nade mnou, ale plačte samy nad sebou a nad svými dětmi.</verse>
				<verse number="29">Neboť hle, přijdou dni, kdy budou říkat: ´Blažené neplodné a životy, které nerodily, a prsy, které nekojily.´</verse>
				<verse number="30">Tehdy začnou říkat horám: ´Padněte na nás!´ a vrchům: ´Přikryjte nás!´</verse>
				<verse number="31">Neboť děje-li se toto se stromem zeleným, co se stane se suchým?“</verse>
				<verse number="32">Byli s ním vědem na popravu také ještě jiní dva zločinci.</verse>
				<verse number="33">Potom přišli na místo zvané Lebka a tam ukřižovali jeho i ty zločince, jednoho po pravé straně a druhého po levé.</verse>
				<verse number="34">A Ježíš pravil: „Otče, odpusť jim, neboť nevědí, co dělají.“ Když se dělili o jeho oděv, losovali.</verse>
				<verse number="35">Lid tam stál a díval se. A předáci lidu se mu posmívali slovy: „Jiné zachránil, ať zachrání sám sebe, jestliže je to Pomazaný Boží, Vyvolený!“</verse>
				<verse number="36">I vojáci si z něho tropili žerty, přistupovali k němu a nabízeli mu ocet</verse>
				<verse number="37">se slovy: „Jsi-li židovský král, zachraň se!“</verse>
				<verse number="38">Nad ním byl také nápis: Toto je židovský král.</verse>
				<verse number="39">A jeden z těch zločinců, kteří viseli na kříži, rouhal se mu: „Nejsi ty Mesiáš? Zachraň sebe i nás!“</verse>
				<verse number="40">Ale druhý odpověděl a pokáral ho: „Ani ty se Boha nebojíš, i když máš stejný trest?</verse>
				<verse number="41">My přece trpíme spravedlivě, protože se nám dostává, co jsme si za své skutky zasloužili, ale tento se nedopustil ničeho zlého.“</verse>
				<verse number="42">Pak řekl: „Ježíši, rozpomeň se na mne, až přijdeš ve svém království!“</verse>
				<verse number="43">A řekl mu: „Vpravdě ti pravím: Dnes budeš se mnou v ráji!“</verse>
				<verse number="44">Bylo asi šest hodin a nastala tma po celé zemi až do devíti hodin;</verse>
				<verse number="45">slunce se zatmělo a chrámová opona se roztrhla v půli.</verse>
				<verse number="46">A Ježíš zvolal velikým hlasem: „Otče, do tvých rukou poroučím svého ducha!“A po těch slovech vydechl naposled.</verse>
				<verse number="47">Když setník viděl, co se stalo, velebil Boha a řekl: „Skutečně, toto byl člověk spravedlivý!“</verse>
				<verse number="48">A všechen zástup, který byl zároveň přítomen oné podívané a viděl, co se stalo, vracel se a bil se v prsa.</verse>
				<verse number="49">Všichni jeho známí však stáli opodál, také ženy, které ho provázely z Galileje, se na to dívaly.</verse>
				<verse number="50">A hle, muž jménem Josef, člen velerady, dobrý a spravedlivý člověk -</verse>
				<verse number="51">ten nesouhlasil s jejich rozhodnutím a jednáním - ze židovského města Arimathie, který očekával Boží království,</verse>
				<verse number="52">přišel k Pilátovi a požádal ho o Ježíšovo tělo.</verse>
				<verse number="53">A sňal je, zavinul do plátna a položil ho do vytesaného hrobu, do kterého ještě nikdo nebyl doposud uložen.</verse>
				<verse number="54">Byl to den přípravy a prosvítalo na sobotu.</verse>
				<verse number="55">Ženy, které s ním přišly z Galileje, šly za ním a podívaly se na hrob, i jak jeho tělo bylo uloženo.</verse>
				<verse number="56">Potom se vrátily a připravily vonné věci a masti; v sobotu však nic nedělaly podle přikázání.</verse>
			</chapter>
			<chapter number="24">
				<verse number="1">První pak den po sobotě záhy zrána přišly k hrobu a nesly vonné věci, které připravily.</verse>
				<verse number="2">nalezly však kámen od hrobu odvalený,</verse>
				<verse number="3">a když vešly, nenašly tělo Pána Ježíše.</verse>
				<verse number="4">A zatím co byly nad tím bezradné, hle, dva muži v oslnivém rouchu stanuli vedle nich.</verse>
				<verse number="5">Když se lekly a klonily tvář k zemi, řekli jim: „Proč hledáte živého mezi mrtvými?</verse>
				<verse number="6">Není zde, ale vstal. Vzpomeňte si, že k vám mluvil, když byl ještě v Galileji,</verse>
				<verse number="7">takto: ´Syn člověka musí být vydán hříšníkům do rukou, být ukřižován a třetí den vstát'.“</verse>
				<verse number="8">I vzpomněly si na jeho slova,</verse>
				<verse number="9">vrátily se od hrobu a oznámily to všecko jedenácti a všem ostatním.</verse>
				<verse number="10">Byly to: Marie Magdalena, Jana a Marie Jakubova; i ostatní, které byly s nimi, říkaly to apoštolům.</verse>
				<verse number="11">Ale ta zpráva se jim zdála jako blouznění, a neuvěřili jim.</verse>
				<verse number="12">Petr však vstal a běžel ke hrobu; sklonil se a vidí lněné ovinky oddělené. I odešel a divil se u sebe, co se stalo.</verse>
				<verse number="13">A hle, dva z nich se ubírali téhož dne do osady jménem Emauzy, vzdálené od Jerusalema šedesát honů,</verse>
				<verse number="14">a hovořili mezi sebou o všech těchto událostech.</verse>
				<verse number="15">A když si tak hovořili a spolu uvažovali, přiblížil se k nim sám Ježíš a šel s nimi,</verse>
				<verse number="16">ale jejich očím bylo bráněno, aby ho nepoznali.</verse>
				<verse number="17">A řekl jim: „O čem to cestou mezi sebou tak rozmlouváte? „A zastavili se zarmouceni.</verse>
				<verse number="18">Jeden z nich, jménem Kleofáš, mu odpověděl: „Ty jsi jediný cizinec v Jerusalemě, který neví, co se v něm stalo tyto dny?“</verse>
				<verse number="19">A řekl jim: „Co (se stalo)?“ A oni mu pravili: „To s Ježíšem Nazaretským, který byl prorok, mocný v činu i v slově před Bohem a přede vším lidem,</verse>
				<verse number="20">jak ho veleknězi a naši předáci vydali k odsouzení na smrt a ukřižovali ho.</verse>
				<verse number="21">A my jsme doufali, právě on má vykoupit Izraele. Ale k tomu ke všemu je dnes už třetí den, co se to stalo.</verse>
				<verse number="22">Avšak i některé z našich žen nás poděsily. Časně ráno totiž byly u hrobu,</verse>
				<verse number="23">a když nenašly jeho tělo, přišly a říkaly, že dokonce měly vidění andělů, a ti že řekli, že žije.</verse>
				<verse number="24">A někteří z našich se odebrali ke hrobu a nalezli tak, jak pověděly i ženy, jeho však neviděli.“</verse>
				<verse number="25">A on jim řekl: „Ó bláhoví a srdcem váhaví uvěřit všemu, co mluvili proroci!</verse>
				<verse number="26">Což to nemusel Mesiáš trpět a vejít do své slávy?“</verse>
				<verse number="27">Začal pak od Mojžíše a ode všech proroků a vykládal jim, co se na něj vztahovalo ve všech Písmech.</verse>
				<verse number="28">A přiblížili se k osadě, do které se ubírali, a on předstíral, že jde dál.</verse>
				<verse number="29">Ale oni ho přinutili se slovy: „Zůstaň s námi, neboť se připozdívá a den se už nachýlil“. I vešel, aby zůstal s nimi.</verse>
				<verse number="30">Když byl s nimi u stolu, vzal chléb, požehnal, rozlámal a podával jim.</verse>
				<verse number="31">A otevřely se jim oči a poznali ho; on však od nich zmizel.</verse>
				<verse number="32">Tu si řekli vespolek: „Což nám nehořelo srdce, když k nám na cestě mluvil a otvíral nám Písma?“</verse>
				<verse number="33">A vstali tu chvíli a vrátili se do Jerusalema, a nalezli pohromadě jedenáct a ty, kteří byli s nimi,</verse>
				<verse number="34">jak praví: „Pán skutečně vstal a ukázal se Šimonovi!“</verse>
				<verse number="35">Také oni vypravovali, co se jim přihodilo na cestě a jak ho poznali při lámání chleba.</verse>
				<verse number="36">Když o tom mluvili, stanul uprostřed nich a řekl jim: „Pokoj vám!“</verse>
				<verse number="37">Byli však zděšeni a přestrašeni a domnívali se, že vidí ducha.</verse>
				<verse number="38">A řekl jim: „Proč jste poděšeni a proč vám vstupují na mysl pochybnosti?</verse>
				<verse number="39">Podívejte se mi na ruce a na nohy, že jsem to já! Dotkněte se mě a pohleďte, že duch nemá maso ani kosti, jak u mne vidíte, že mám.“</verse>
				<verse number="40">A po těch slovech jim ukázal ruce i nohy.</verse>
				<verse number="41">Když ještě pro samou radost nevěřili a žasli, řekl jim: „Máte tady něco k jídlu?“</verse>
				<verse number="42">A oni mu podali kousek pečené ryby.</verse>
				<verse number="43">I vzal si a pojedl před nimi.</verse>
				<verse number="44">A řekl jim: „Tato slova jsem vám mluvil, když jsem ještě býval s vámi: Musí se splnit všechno, co je o mně psáno v Mojžíšově Zákoně, Prorocích a Žalmech.“</verse>
				<verse number="45">Potom jim otevřel mysl, aby rozuměli Písmům,</verse>
				<verse number="46">a řekl jim: „Tak je psáno, že Mesiáš musel trpět a třetí den vstát z mrtvých</verse>
				<verse number="47">a že má být kázáno v jeho jménu pokání a odpuštění hříchů všem národům, počínajíc Jerusalemem.</verse>
				<verse number="48">Vy jste svědci těch věcí.</verse>
				<verse number="49">A hle, já na vás posílám, co slíbil můj Otec. Zůstaňte tedy v městě, dokud nebudete opatřeni mocí z výsosti.“</verse>
				<verse number="50">Pak je vyvedl až do Bethanie, zvedl ruce a požehnal jim.</verse>
				<verse number="51">A když jim žehnal, odstoupil od nich a byl nesen do nebe.</verse>
				<verse number="52">Oni se mu poklonili a vrátili se do Jerusalema s velikou radostí.</verse>
				<verse number="53">A byli stále v chrámě a velebili Boha.</verse>
			</chapter>
		</book>
		<book number="43">
			<chapter number="1">
				<verse number="1">Na počátku bylo Slovo a Slovo bylo u Boha a Bůh bylo Slovo.</verse>
				<verse number="2">To bylo na počátku u Boha.</verse>
				<verse number="3">Vše povstalo skrze ně a bez něho nepovstalo nic z toho, co povstalo.</verse>
				<verse number="4">V něm byl život, a ten život byl světlo lidí.</verse>
				<verse number="5">A to světlo svítí ve tmě, a tma je nepojala.</verse>
				<verse number="6">Byl jeden člověk poslaný Bohem, jeho jméno bylo Jan.</verse>
				<verse number="7">Ten přišel na svědectví, aby svědčil o světle, aby všichni skrze něj uvěřili.</verse>
				<verse number="8">On nebyl světlo, měl jen svědčit o světle.</verse>
				<verse number="9">Pravé světlo, které osvěcuje každého člověka, přicházelo na svět.</verse>
				<verse number="10">Byl na světě a svět povstal skrze něj, ale svět ho nepoznal.</verse>
				<verse number="11">Do vlastního přišel, a vlastní ho nepřijali.</verse>
				<verse number="12">Ale všem, kdo ho přijali, dal moc stát se Božími dětmi, těm, kdo věří v jeho jméno,</verse>
				<verse number="13">kteří se nezrodili z krve, ani z vůle těla, ani z vůle muže, nýbrž z Boha.</verse>
				<verse number="14">A Slovo se stalo tělem a přebývalo mezi námi. A patřili jsme na jeho slávu, slávu, jakou má Jednorozený od Otce, plný milosti a pravdy.</verse>
				<verse number="15">Jan o něm svědčí a volá: „O tomto jsem řekl: Ten, který přichází po mně, předešel mě, neboť byl dříve než já“.</verse>
				<verse number="16">My všichni jsme zajisté přijali z jeho plnosti, a to milost [na milost.</verse>
				<verse number="17">Neboť Zákon byl dán skrze Mojžíše,] milost a pravda byla dána skrze Ježíše Krista.</verse>
				<verse number="18">Boha nikdo nikdy neviděl. Jednorozený Bůh, který je v Otcově lůně, ten o tom vypověděl.</verse>
				<verse number="19">A toto je Janovo svědectví, když Židé z Jerusalema poslali k němu kněze a levity, aby se ho otázali: „Kdo jsi?“</verse>
				<verse number="20">I vyznal a nezapřel, a vyznal: „Já nejsem Mesiáš.“</verse>
				<verse number="21">I zeptali se ho: „Co tedy? Jsi Eliáš?“ A řekl: „Nejsem“. „Jsi prorok?“ A odpověděl: „Ne.“</verse>
				<verse number="22">Řekli mu tedy: „Kdo jsi? Ať můžeme odpovědět těm, kteří nás poslali. Co pravíš sám o sobě?“</verse>
				<verse number="23">Řekl: „Já jsem hlas volajícího na poušti:´Spravte cestu Páně', jak řekl prorok Izaiáš“.</verse>
				<verse number="24">A ti vyslaní byli z farizeů.</verse>
				<verse number="25">A tázali se ho takto: „Proč tedy křtíš, když nejsi ani Mesiáš, ani Eliáš, ani prorok?“</verse>
				<verse number="26">Jan jim odpověděl takto: „Já křtím vodou. Ale mezi vámi stojí někdo, koho vy neznáte,</verse>
				<verse number="27">ten totiž, který přichází po mně, kterému nejsem hoden rozvázat řemínek u opánku.“</verse>
				<verse number="28">To se stalo v Bethanii za Jordánem, kde Jan křtil.</verse>
				<verse number="29">Druhý den vidí Ježíše, jak k němu přichází, a praví: „Hle, Boží beránek, který snímá hřích světa!</verse>
				<verse number="30">O tomto jsem řekl: Po mně přichází muž, který mě předešel, neboť byl dříve než já.</verse>
				<verse number="31">A já jsem ho neznal, ale proto jsem já přišel křtít vodou, aby byl zjeven Izraeli“.</verse>
				<verse number="32">A Jan vydal svědectví: „Viděl jsem Ducha sestupovat jako holubici z nebe a zůstal na něm.</verse>
				<verse number="33">A já jsem ho neznal, ale ten, který mě poslal křtít vodou, mi řekl: ´Na koho uvidíš sestupovat Ducha a zůstávat na něm, ten křtí Duchem svatým´.</verse>
				<verse number="34">A já jsem uviděl a vydal svědectví, že toto je Boží Syn.“</verse>
				<verse number="35">Druhý den opět (tam) Jan stál a dva z jeho učedníků.</verse>
				<verse number="36">Když spatří Ježíše, jak jde kolem, řekne: „Hle, Boží beránek!“</verse>
				<verse number="37">Ti dva učedníci slyšeli, co říká, a šli za Ježíšem.</verse>
				<verse number="38">Když se Ježíš obrátil a spatřil, že jdou za ním, řekne jim: „Co hledáte? „A oni mu řekli: „Rabbi - to znamená učiteli -, kde bydlíš?“</verse>
				<verse number="39">Praví jim: „Pojďte se podívat!“Šli tedy a viděli, kde bydlí; a ten den zůstali u něho. Bylo kolem deseti hodin.</verse>
				<verse number="40">Jeden z těch dvou učedníků, kteří to od Jana slyšeli a následovali ho, byl Ondřej, bratr Šimona Petra.</verse>
				<verse number="41">Ten vyhledá nejprve svého bratra Šimona a řekne mu: „Nalezli jsme Mesiáše „- což znamená Pomazaný.</verse>
				<verse number="42">Přivedl ho k Ježíšovi. Ježíš se na něj zadíval a řekl: „Ty jsi Šimon, Janův syn. Budeš se jmenovat Kefas“, což znamená Petr-Skála.</verse>
				<verse number="43">Nazítří se rozhodl odejít do Galileje, a nalezne Filipa. A Ježíš mu řekne: „Pojď za mnou!“-</verse>
				<verse number="44">Filip byl z Bethsaidy, města Ondřejova a Petrova. -</verse>
				<verse number="45">Filip vyhledá Nathanaela a řekne mu: „Našli jsme toho, o němž psal Mojžíš v Zákoně a Proroci, Josefova syna Ježíše z Nazareta.“</verse>
				<verse number="46">A Nathanael mu řekl: „Z Nazareta může být něco dobrého? „Filip mu řekne: „Pojď a podívej se!“</verse>
				<verse number="47">Ježíš spatřil Nathanaela, jak k němu přichází, a praví o něm: „Hle, pravý Izraelita, v kterém není lsti.“</verse>
				<verse number="48">Nathanael mu řekne: „Odkud mě znáš? „Ježíš odpověděl a řekl mu: „Dříve než tě zavolal Filip, když jsi byl pod fíkovníkem, viděl jsem tě.“</verse>
				<verse number="49">Nathanael mu na to řekl: „Mistře, ty jsi Boží syn, ty jsi izraelský král!“</verse>
				<verse number="50">Ježíš mu odpověděl: „Že jsem ti řekl: ´Viděl jsem tě pod fíkovníkem´, věříš? Uvidíš větší věci než toto.“</verse>
				<verse number="51">A řekne mu: „Vpravdě, vpravdě vám pravím: Uvidíte otevřené nebe a Boží anděly vystupovat a sestupovat na Syna člověka.“</verse>
			</chapter>
			<chapter number="2">
				<verse number="1">A třetí den byla svatba v galilejské Káně, a byla tam Ježíšova matka.</verse>
				<verse number="2">Na svatbu byl pozván i Ježíš a jeho učedníci.</verse>
				<verse number="3">A když se nedostávalo vína, Ježíšova matka mu praví: „Nemají víno!“</verse>
				<verse number="4">A Ježíš jí řekne: „Co mně a tobě, ženo? Moje hodina ještě nepřišla.“</verse>
				<verse number="5">Jeho matka řekne služebníkům: „Cokoli vám řekne, udělejte!“</verse>
				<verse number="6">A bylo tam šest velkých kamenných džbánů k očišťování podle židovského obyčeje, a každý z nich na dvě až tři míry.</verse>
				<verse number="7">Ježíš jim řekne: „Naplňte džbány vodou!“ A naplnili je až dovrchu.</verse>
				<verse number="8">A řekne jim: „Teď naberte a doneste správci svatby!“A oni donesli.</verse>
				<verse number="9">Když správce svatby okusil vody proměněné ve víno, a nevěděl, odkud je, služebníci však, kteří čerpali vodu, to věděli, zavolá správce ženicha</verse>
				<verse number="10">a praví mu: „Každý člověk nejdříve podává dobré víno, a až se podnapijí, potom to špatnější. Ty jsi však zachoval dobré víno až dosud.“</verse>
				<verse number="11">Tím učinil Ježíš v galilejské Káně počátek zázraků a zjevil svou slávu, a jeho učedníci v něj uvěřili.</verse>
				<verse number="12">Potom sestoupil do Kafarnaa on a jeho matka i jeho bratři a jeho učedníci. A zůstali tam nemnoho dní.</verse>
				<verse number="13">Byly blízko židovské velikonoce a Ježíš šel vzhůru do Jerusalema.</verse>
				<verse number="14">A nalezl v chrámě ty, kteří prodávali býčky, ovce a holuby, a penězoměnce sedět.</verse>
				<verse number="15">Tu si udělal z provázků důtky, vyhnal všechny z chrámu, i ovce a býčky, penězoměncům pak rozházel drobné a stoly zpřevracel</verse>
				<verse number="16">a prodavačům holubů řekl: „Odneste to odtud! Nedělejte z domu mého Otce obchodní dům!“</verse>
				<verse number="17">Jeho učedníci si vzpomněli, že je psáno: Horlivost o tvuj dům mě stravuje.</verse>
				<verse number="18">Židé mu proto na to řekli: „Jaké znamení nám ukážeš, že to můžeš dělat?“</verse>
				<verse number="19">Ježíš jim odpověděl: „Zbořte tento chrám, a ve třech dnech ho postavím.“</verse>
				<verse number="20">Židé tedy řekli: „Šestačtyřicet let se budoval tento chrám, a ty ho postavíš ve třech dnech?“</verse>
				<verse number="21">On však mluvil o chrámu svého těla.</verse>
				<verse number="22">Když tedy vstal z mrtvých, rozpomněli se jeho učedníci, že to pravil, a uvěřili Písmu a slovu, které Ježíš řekl.</verse>
				<verse number="23">Když byl v Jerusalemě o velikonočních svátcích, mnoho jich v něj uvěřilo, když viděli zázraky, které činil.</verse>
				<verse number="24">Ježíš sám se jim však nesvěřoval, neboť znal všechny</verse>
				<verse number="25">a nepotřeboval od nikoho osvědčení o člověku; sám totiž věděl, co je v člověku.</verse>
			</chapter>
			<chapter number="3">
				<verse number="1">Mezi farizeji byl jeden člověk jménem Nikodém, židovský předák.</verse>
				<verse number="2">Ten přišel k němu v noci a řekl mu: „Rabbi, víme, že jsi přišel jako učitel od Boha, protože nikdo nemůže dělat taková znamení, jaká děláš ty, není-li s ním Bůh.“</verse>
				<verse number="3">Ježíš mu odpověděl: „Vpravdě, vpravdě ti pravím: Nenarodí-li se kdo znova, nemůže vidět Boží království“.</verse>
				<verse number="4">Praví mu Nikodem: „Jak se může člověk narodit, když je stařec? Což může po druhé vejít do matčina lůna a narodit se?“</verse>
				<verse number="5">Ježíš odpověděl: „Vpravdě, vpravdě ti pravím: Nenarodí-li se kdo z vody a z Ducha, nemůže vejít do Božího království.</verse>
				<verse number="6">Co se narodilo z těla, je tělo, a co se narodilo z ducha, je duch.</verse>
				<verse number="7">Nediv se, že jsem ti řekl: ´Je třeba, abyste se znova narodili´.</verse>
				<verse number="8">Vítr vane, kam chce, a slyšíš jeho zvuk, ale nevíš, odkud přichází a kam jde. Tak je to s každým, kdo se narodil z Ducha.“</verse>
				<verse number="9">Nikodém mu na to řekl: „Jak se to může stát?“</verse>
				<verse number="10">Ježíš mu odpověděl: „Ty jsi učitel v Izraeli, a nevíš to?</verse>
				<verse number="11">Vpravdě, vpravdě ti pravím: Co víme, o tom mluvíme, a co jsme viděli, o tom svědčíme, ale naše svědectví nepřijímáte.</verse>
				<verse number="12">Jestliže jsem vám řekl pozemské věci, a nevěříte, jak uvěříte, až vám budu mluvit o nebeských?</verse>
				<verse number="13">A nikdo nevystoupil do nebe kromě toho, který sestoupil z nebe, totiž Syn člověka.</verse>
				<verse number="14">A jako Mojžíš vyzdvihl hada na poušti, tak musí být vyzdvižen Syn člověka,</verse>
				<verse number="15">aby každý, kdo v něj věří, měl věčný život.“</verse>
				<verse number="16">Neboť Bůh tak miloval svět, že dal jednorozeného Syna, aby nikdo, kdo v něj věří, nezahynul, nýbrž měl věčný život.</verse>
				<verse number="17">Vždyť Bůh neposlal Syna na svět, aby svět soudil, nýbrž aby byl svět skrze něj spasen.</verse>
				<verse number="18">Kdo v něj věří, není souzen, kdo však nevěří, už je odsouzen, poněvadž neuvěřil ve jméno jednorozeného Božího Syna.</verse>
				<verse number="19">A toto je soud: světlo přišlo na svět, a lidé více milovali tmu než světlo, neboť jejich skutky byly zlé.</verse>
				<verse number="20">Každý totiž, kdo dělá zlo, nenávidí světlo a nepřichází k světlu, aby se neprokázalo, co jsou jeho skutky.</verse>
				<verse number="21">Kdo však jedná podle pravdy, přichází k světlu, aby se ukázalo, že jeho skutky byly vykonány v Bohu.</verse>
				<verse number="22">Potom přišel Ježíš a jeho učedníci do judské země a tam s nimi zůstával a křtil.</verse>
				<verse number="23">Ale i Jan křtil v Ainonu u Salimu, protože tam bylo mnoho vody; a lidé přicházeli a dávali se křtít.</verse>
				<verse number="24">Jan totiž ještě nebyl uvržen do žaláře.</verse>
				<verse number="25">Tu povstala mezi Janovými učedníky a jedním Židem hádka o očišťování.</verse>
				<verse number="26">I přišli k Janovi a řekli mu: „Rabbi, ten, který byl s tebou za Jordánem a o kterém jsi svědčil, hle, on křtí a všichni chodí k němu.“</verse>
				<verse number="27">Jan odpověděl: „Člověk si nemůže nic vzít, není-li mu dáno z nebe.</verse>
				<verse number="28">Vy sami mi musíte dosvědčit, že jsem řekl: ´Já nejsem Mesiáš, ale jsem poslán před ním'.</verse>
				<verse number="29">Kdo má nevěstu, je ženich; a ženichův přítel, který je při něm a slyší ho, velmi se raduje ze ženichova hlasu.</verse>
				<verse number="30">Tato moje radost se tedy naplnila. On musí růst, já však se zmenšovat.“</verse>
				<verse number="31">Kdo přichází shůry, je nade všechny. Kdo je ze země, patří zemi a mluví po zemsku. Kdo přichází z nebe, je nade všechny;</verse>
				<verse number="32">co viděl a co slyšel, o tom svědčí, a nikdo nepřijímá jeho svědectví.</verse>
				<verse number="33">Kdo jeho svědectví přijímá, stvrdil, že Bůh je pravdivý.</verse>
				<verse number="34">Neboť ten, kterého poslal Bůh, mluví slova Boží; vždyť nedává Ducha odměřeně.</verse>
				<verse number="35">Otec miluje Syna a všechno mu dal do ruky.</verse>
				<verse number="36">Kdo věří v Syna, má věčný život, kdo však nevěří v Syna, neuvidí života, nýbrž Boží hněv na něm trvá.</verse>
			</chapter>
			<chapter number="4">
				<verse number="1">Když tedy Pán poznal, že farizeové uslyšeli, jak Ježíšovi přibývá více učedníků a že více křtí než Jan</verse>
				<verse number="2">- ačkoliv Ježíš sám nekřtil, nýbrž jeho učedníci -,</verse>
				<verse number="3">opustil Judsko a odešel opět do Galileje.</verse>
				<verse number="4">Musel však projít Samařskem.</verse>
				<verse number="5">Přijde tedy k samařskému městu, které se nazývá Sychar, blízko pole, které dal Jakub svému synu Josefovi. Tam byl Jakubův pramen.</verse>
				<verse number="6">Ježíš tedy unavený cestou se prosto posadil u pramene. Bylo kolem šesti hodin.</verse>
				<verse number="7">Přijde samařská žena načerpat vody. Ježíš jí řekne: „Dej mi napít!“ -</verse>
				<verse number="8">Jeho učedníci totiž odešli do města nakoupit pokrmů. -</verse>
				<verse number="9">Samaritánka mu tedy řekne: „Jak to, že ty, ačkoliv jsi Žid, žádáš pít ode mne, Samaritánky?“ - Židé se totiž se Samaritány nestýkají. -</verse>
				<verse number="10">Ježíš jí odpověděl: „Kdybys znala Boží dar a (věděla), kdo ti to říká: ' Dej mi napít', (spíše) bys prosila ty jeho, a dal by ti živou vodu“.</verse>
				<verse number="11">Žena mu praví: „Pane, ani nemáš nádobu, a studna je hluboká. Odkud tedy máš tu živou vodu?</verse>
				<verse number="12">Což ty jsi větší než náš otec Jakub, který nám dal tu studnu a pil z ní sám i jeho synové a jeho dobytek? “</verse>
				<verse number="13">Ježíš jí na to řekl: „Každý, kdo pije z této vody, bude zase žíznit.</verse>
				<verse number="14">Kdo se však napije z vody, kterou mu dám já, nebude žíznit, ale voda, kterou mu dám já, stane se v něm pramenem vody vytryskující do věčného života“.</verse>
				<verse number="15">Žena mu řekne: „Pane, dej mi té vody, abych nežíznila a nemusela sem chodit čerpat!“</verse>
				<verse number="16">Řekne jí: „Jdi, zavolej svého muže a přijď sem!“</verse>
				<verse number="17">Žena mu odpověděla: „Nemám muže.“ Ježíš jí řekne: „Dobře jsi pravila 'Nemám muže',</verse>
				<verse number="18">neboť jsi měla pět mužů, a ten, kterého máš nyní, není tvůj muž. To jsi pověděla pravdu.“</verse>
				<verse number="19">Řekne mu žena: „Pane, vidím, že jsi prorok.</verse>
				<verse number="20">Naši otcové se klaněli na této hoře, a vy říkáte, že v Jerusalemě je místo, kde se náleží klanět.“</verse>
				<verse number="21">Řekne jí Ježíš: „Ženo, věř mi, přichází hodina, kdy se nebudete klanět Otci ani na této hoře, ani v Jerusalemě.</verse>
				<verse number="22">Vy se klaníte tomu, co neznáte, my se klaníme tomu, co známe, protože spása je ze Židů.</verse>
				<verse number="23">Ale přichází hodina, a už je tady, kdy se praví ctitelé budou Otci klanět v duchu a v pravdě. Neboť i Otec hledá ty, kteří by se mu takto klaněli.</verse>
				<verse number="24">Bůh je duch, a ti, kdo se mu klanějí, mají to dělat v duchu a v pravdě“.</verse>
				<verse number="25">Žena mu praví: „Vím, že přijde Mesiáš, který se nazývá Pomazaný. Až on přijde, oznámí nám všecko“.</verse>
				<verse number="26">Řekne jí Ježíš: „Já to jsem, který a tebou mluvím“.</verse>
				<verse number="27">A vtom přišli jeho učedníci a divili se, že mluví se ženou. Nikdo však neřekl: „Co se ptáš?“ nebo: „Proč s ní mluvíš?“</verse>
				<verse number="28">Žena zatím nechala svou nádobu, odešla do města a pověděla lidem:</verse>
				<verse number="29">„Pojďte a podívejte se na člověka, který mi řekl všechno, co jsem udělala! Není to snad Mesiáš?“</verse>
				<verse number="30">Vyšli z města a dali se na cestu k němu.</verse>
				<verse number="31">Mezitím ho učedníci prosili: „Rabbi, pojez!“</verse>
				<verse number="32">On jim však řekl: „Já mám k jídlu pokrm, o kterém vy nevíte.“</verse>
				<verse number="33">Učedníci si tedy pravili mezi sebou: „Což mu někdo přinesl jídlo?“</verse>
				<verse number="34">Ježíš jim řekne: „Můj pokrm je činit vůli toho, který mě poslal, a dokonat jeho dílo.</verse>
				<verse number="35">Což neříkáte: ´Ještě čtyři měsíce, a nastane žeň´? Hle, pravím vám: Zdvihněte oči a pohleďte na pole, že se už bělají ke žni.</verse>
				<verse number="36">A ten, kdo žne, dostává odplatu a shromažduje užitek k věčnému životu, aby se radoval zároveň jak rozsévač, tak žnec.</verse>
				<verse number="37">V tom je zajisté pravdivé přísloví: Jiný rozsévá, a jiný žne.</verse>
				<verse number="38">Já jsem vás posla] žnout to, o čem jste nepracovali. Jiní pracovali, a vy jste nastoupili do jejich práce.“</verse>
				<verse number="39">Z onoho města pak mnoho Samaritánů v něj věřilo pro to, co svědčila ta žena svým slovem: „Řekl mi všechno, co jsem udělala.“</verse>
				<verse number="40">Když tedy Samaritáni k němu přišli, prosili ho, aby u nich zůstal. A zůstal tam dva dni.</verse>
				<verse number="41">A mnohem více jich uvěřilo pro jeho řeč.</verse>
				<verse number="42">Té ženě pak pravili: „Už nevěříme pro tvé vyprávění, neboť sami jsme slyšeli a víme, že je to jistě Spasitel světa.“</verse>
				<verse number="43">Po těch dvou dnech odtamtud odešel do Galileje.</verse>
				<verse number="44">Sám Ježíš totiž osvědčil, že prorok není ve cti ve vlastní otčině.</verse>
				<verse number="45">Když tedy přišel do Galileje, Galilejané ho přijali, protože viděli všecko, co učinil v Jerusalemě o svátcích; také oni totiž přišli na svátky.</verse>
				<verse number="46">přišel tedy opět do galilejské Kány, kde proměnil vodu ve víno. A jeden královský úředník měl v Kafarnau nemocného syna.</verse>
				<verse number="47">Když uslyšel, že Ježíš přišel z Judska do Galileje, odebral se k němu a prosil ho, aby sestoupil a uzdravil mu syna, neboť byl blízek smrti.</verse>
				<verse number="48">Ježíš mu však řekl: „Neuvidíte-li znamení a divy, neuvěříte.“</verse>
				<verse number="49">Královský úředník mu praví: „Pane, sestup, dříve než mé dítě umře!“</verse>
				<verse number="50">Řekne mu Ježíš: „Jdi, tvůj syn je živ!“ Onen člověk uvěřil slovu, které mu Ježíš řekl, a šel.</verse>
				<verse number="51">Když byl ještě na cestě, přišli mu vstříc služebníci a oznámili mu: „Tvůj chlapec je živ!“</verse>
				<verse number="52">Tázal se jich tedy na hodinu, kdy se mu ulevilo. A oni mu řekli: „Včera v sedm hodin ho opustila horečka“.</verse>
				<verse number="53">Poznal tedy otec, že právě v tu hodinu mu Ježíš řekl: „Tvůj syn je živ.“ A uvěřil on i celý jeho dům.</verse>
				<verse number="54">To byl zase druhý zázrak, který Ježíš udělal, když přišel z Judska do Galileje.</verse>
			</chapter>
			<chapter number="5">
				<verse number="1">Potom byl židovský svátek a Ježíš se odebral vzhůru do Jerusalema.</verse>
				<verse number="2">V Jerusalemě u Ovčí brány je rybník, hebrejsky zvaný Bethesda, o pěti podloubích.</verse>
				<verse number="3">V těch leželo množství nemocných, slepých, chromých, s uschlými údy, kteří čekali na pohyb vody.</verse>
				<verse number="4">[Časem totiž sestupoval do rybníka anděl Páně a rozvířil vodu. A kdo po pohnutí vody sestoupil první, uzdravoval se, ať byl stižen jakoukoli nemocí.]</verse>
				<verse number="5">Byl pak tam nějaký člověk osmatřicet let nemocný.</verse>
				<verse number="6">Když ho spatřil Ježíš ležet a poznal, že je tam už dlouho, řekl mu: „Chceš být zdráv?“</verse>
				<verse number="7">Nemocný mu odpověděl: „Pane, nemám nikoho, kdo by mě snesl do rybníka, když je voda rozvířena; zatím co já jdu, jiný sestoupí přede mnou“.</verse>
				<verse number="8">Ježíš mu řekne: „Vstaň, vezmi svoje lože a choď!“</verse>
				<verse number="9">A ten člověk se hned uzdravil, vzal svoje lože a chodil. Ten den však byla sobota.</verse>
				<verse number="10">Židé tedy tomu uzdravenému řekli: „Je sobota, a není ti dovoleno nosit lože!“</verse>
				<verse number="11">On jim však odpověděl: „Ten, který mě uzdravil, mi řekl: Vezmi svoje lože a choď!“</verse>
				<verse number="12">Zeptali se ho: „Kdo je ten člověk, který ti pravil: Vezmi a chod?“</verse>
				<verse number="13">Ale ten uzdravený nevěděl, kdo to je. Ježíš se totiž vzdálil, protože na tom místě byl shromážděn lid.</verse>
				<verse number="14">Potom ho Ježíš nalezl v chrámu a řekl mu: „Hled, byl jsi uzdraven; už nehřeš, aby tě nestihlo něco horšího!“</verse>
				<verse number="15">Ten člověk odešel a oznámil Židům, že ho to uzdravil Ježíš.</verse>
				<verse number="16">Proto Židé Ježíše pronásledovali, že takové věci dělal v sobotu.</verse>
				<verse number="17">On jim však odpověděl: „Můj Otec pracuje až doposud, a i já pracuji.“</verse>
				<verse number="18">Proto Židé tím více usilovali o jeho smrt, protože nejen rušil sobotu, ale i nazýval Boha svým otcem, a tak se dělal rovným Bohu.</verse>
				<verse number="19">Ježíš jim tedy odpověděl: „Vpravdě, vpravdě vám pravím: Syn nemůže sám od sebe dělat nic, leč co vidí dělat Otce; neboť cokoli dělá on, dělá podobně i Syn.</verse>
				<verse number="20">Otec totiž Syna miluje a ukazuje mu všecko, co on dělá, ano ukáže mu ještě větší skutky, takže užasnete.</verse>
				<verse number="21">Neboť jako Otec křísí mrtvé a oživuje, tak i Syn oživuje, koho chce.</verse>
				<verse number="22">Otec také nikoho nesoudí, ale odevzdal všechen soud Synovi,</verse>
				<verse number="23">aby všichni ctili Syna, jako ctí Otce. Kdo nectí Syna, nectí Otce, který ho poslal.</verse>
				<verse number="24">Vpravdě, vpravdě vám pravím: Kdo slyší moje slova a věří tomu, který mě poslal, má věčný život a nepřichází před soud, ale přešel ze smrti do života.</verse>
				<verse number="25">Vpravdě, vpravdě vám pravím: Přichází hodina, ano už je tu, kdy mrtví uslyší hlas Božího Syna, a kdo uslyší, budou žít.</verse>
				<verse number="26">Neboť jako Otec má život sám v sobě, tak dal i Synovi, aby měl život sám v sobě.</verse>
				<verse number="27">Dal mu i moc konat soud, poněvadž je Syn člověka.</verse>
				<verse number="28">Nedivte se tomu, že přichází hodina, kdy všichni, kdo jsou v hrobech, uslyší jeho hlas;</verse>
				<verse number="29">ti pak, kdo činili dobro, půjdou ke vzkříšení k životu, ti však, kdo páchali zlo, ke vzkříšení na soud.</verse>
				<verse number="30">Já od sebe nemohu nic dělat. Jak slyším, tak soudím, a můj soud je správný, protože nehledám vůli svou, nýbrž vůli toho, který mě poslal.</verse>
				<verse number="31">Jestliže vydávám svědectví sám o sobě, mé svědectví není pravdivé.</verse>
				<verse number="32">Někdo jiný vydává o mně svědectví, a vím, že svědectví, které o mně vydává, je pravdivé.</verse>
				<verse number="33">Vy jste poslali k Janovi, a on vydal svědectví pravdě.</verse>
				<verse number="34">Já však nepřijímám svědectví od Člověka, ale toto pravím, abyste vy byli spaseni.</verse>
				<verse number="35">On byl lampa hořící a svítící, ale vy jste se chtěli veselit v jeho světle jen chvilku.</verse>
				<verse number="36">Já mám větší svědectví než od Jana. Skutky totiž, které mi svěřil Otec, abych je vykonal, samy skutky, které dělám, o mně svědčí, že mě poslal Otec.</verse>
				<verse number="37">I Otec, který mě poslal, vydal o mně svědectví. Nikdy jste neslyšeli jeho hlas ani neviděli jeho podobu</verse>
				<verse number="38">a jeho slovo ve vás nezůstává, protože nevěříte tomu, kterého on poslal.</verse>
				<verse number="39">Zkoumáte Písma, ježto se domníváte, že v nich máte věčný život; a právě ona svědčí o mně.</verse>
				<verse number="40">Nechcete však přijít ke mně, abyste měli věčný život.</verse>
				<verse number="41">Od lidí oslavu nepřijímám,</verse>
				<verse number="42">ale vím o vás, že v sobě nemáte Boží lásky.</verse>
				<verse number="43">Já jsem přišel ve jménu svého Otce, a nepřijímáte mě. Přijde-li jiný ve vlastním jménu, toho přijmete.</verse>
				<verse number="44">Jak byste mohli uvěřit vy, když přijímáte oslavu jeden od druhého, ale nehledáte slávu, která pochází jedině od Boha?</verse>
				<verse number="45">Nemyslete si, že já budu na vás žalovat u Otce; váš žalobce je Mojžíš, v něhož vy doufáte.</verse>
				<verse number="46">Kdybyste totiž věřili Mojžíšovi, věřili byste mně, protože on psal o mně.</verse>
				<verse number="47">Nevěříte-li však tomu, co napsal, jak budete věřit mým slovům?“</verse>
			</chapter>
			<chapter number="6">
				<verse number="1">Potom Ježíš odešel za galilejské jezero Tiberiadské.</verse>
				<verse number="2">A šlo za ním veliké množství, neboť viděli zázraky, které činil na nemocných.</verse>
				<verse number="3">Ježíš pak vystoupil na horu a posadil se tam se svými učedníky.</verse>
				<verse number="4">Zakrátko měly být židovské velikonoční svátky.</verse>
				<verse number="5">Když tedy Ježíš pozvedl oči a viděl, jak k němu přichází tak veliké množství, řekne Filipovi: „Kde nakoupíme chleba, aby tito lidé pojedli?“</verse>
				<verse number="6">To pravil, aby ho zkoušel; sám totiž věděl, co hodlá udělat.</verse>
				<verse number="7">Filip mu odpověděl: „Za dvě stě denárů chleba pro ně nestačí, aby každý dostal aspoň něco.“</verse>
				<verse number="8">Řekne mu jeden z jeho učedníků, Ondřej, bratr Šimona Petra:</verse>
				<verse number="9">„Je tu jeden chlapec, který má pět ječných chlebů a dvě ryby, ale co je to pro tolik?“</verse>
				<verse number="10">Ježíš řekl: „Usaďte ty lidi!“ A bylo na tom místě mnoho trávy. I usadilo se mužů asi na pět tisíc.</verse>
				<verse number="11">Ježíš tedy vzal chleby, a když vzdal díky, rozdal mezi sedící; stejně i z ryb, kolik si kdo přál.</verse>
				<verse number="12">Když se nasytili, řekne svým učedníkům: „Seberte zbylé drobty, aby nic nepřišlo nazmar!“</verse>
				<verse number="13">Sebrali tedy a naplnili dvanáct košíků drobty, které zůstaly z pěti ječných chlebů po těch, kteří pojedli.</verse>
				<verse number="14">Když tedy ti lidé viděli zázrak, který učinil, říkali: „Toto je opravdu ten prorok, který má přijít na svět.“</verse>
				<verse number="15">Ale když Ježíš poznal, že chtějí přijít a zmocnit se ho, aby ho udělali králem, uchýlil se zase sám na horu.</verse>
				<verse number="16">Když nastal večer, sestoupili jeho učedníci k moři,</verse>
				<verse number="17">vstoupili na loď a plavili se na druhý břeh do Kafarnaa. Už se setmělo, a Ježíš k nim ještě nepřišel.</verse>
				<verse number="18">Moře se však vzdouvalo vanutím silného větru.</verse>
				<verse number="19">Když tedy veslovali asi pětadvacet nebo třicet honů, uvidí Ježíše kráčet po moři a blížit se k lodi; i padl na ně strach.</verse>
				<verse number="20">Ale on jim řekne: „Já jsem to, nebojte se!“</verse>
				<verse number="21">Chtěli ho tedy vzít na loď, a loď byla hned u země, kam jeli.</verse>
				<verse number="22">Druhý den viděl zástup, který stál na druhém břehu jezera, že kromě jednoho člunu nebylo tam jiného a že Ježíš nevstoupil se svými učedníky na loď, ale že jeho učedníci odjeli sami;</verse>
				<verse number="23">jiné čluny však připluly z Tiberiady blízko k místu, kde jedli chléb, když Pán vzdal díky.</verse>
				<verse number="24">Když tedy lidé zpozorovali, že tam není Ježíš ani jeho učedníci, sedli do člunů, přijeli do Kafarnaa a hledali Ježíše.</verse>
				<verse number="25">A když ho našli na druhé straně jezera, řekli mu: „Rabbi, kdy jsi sem přišel?“</verse>
				<verse number="26">A Ježíš jim na to řekl: „Vpravdě, vpravdě vám pravím: Nehledáte mě proto, že jste viděli zázraky, ale proto, že jste jedli z chlebů a nasytili se.</verse>
				<verse number="27">Pracujte ne o pokrm pomíjející, nýbrž o ten, který zůstává do věcného života, který vám dá Syn člověka; neboť toho potvrdil Bůh.“</verse>
				<verse number="28">Řekli mu proto: „Co máme činit, abychom dělali Boží díla!“</verse>
				<verse number="29">Ježíš jim odpověděl: „Toto je Boží dílo, abyste věřili v toho, kterého on poslal.“</verse>
				<verse number="30">Řekli mu proto: „Jaké znamení tedy činíš, abychom je viděli a tobě věřili? Co konáš?</verse>
				<verse number="31">Naši otcové jedli manu na poušti, jak je psáno: Chléb s nebe dal jim k jídlu“.</verse>
				<verse number="32">Ježíš jim tedy řekl: „Vpravdě, vpravdě vám pravím: Ten chléb s nebe vám nedal Mojžíš, nýbrž můj Otec vám dává pravý chléb z nebe;</verse>
				<verse number="33">neboť Boží chléb to sestupuje z nebe a dává život světu.“</verse>
				<verse number="34">Proto mu pravili: „Pane, stále nám dávej ten chléb!“</verse>
				<verse number="35">Ježíš k nim promluvil: „Já jsem chléb života; kdo přichází ke mně, nebude lačnět, a kdo věří ve mne, nebude nikdy žíznit.</verse>
				<verse number="36">Ale řekl jsem vám, že jste mě i viděli, a přece nevěříte.</verse>
				<verse number="37">Všechno, co mi dává Otec, přijde ke mně, a toho, kdo ke mně přichází, nevyženu,</verse>
				<verse number="38">neboť jsem sestoupil z nebe, ne abych činil vůli svou, nýbrž vůli toho, který mě poslal.</verse>
				<verse number="39">A to je vůle toho, který mě poslal: abych neztratil nic z toho, co mi dal, nýbrž abych to vzkřísil v poslední den.</verse>
				<verse number="40">Vždyť to je vůle mého Otce: aby každý, kdo vidí Syna a věří v něj, měl věčný život, a já ho vzkřísím v poslední den.“</verse>
				<verse number="41">Reptali tedy proti němu Židé, že řekl: „Já jsem chléb, který sestoupil z nebe“</verse>
				<verse number="42">a říkali: „Což to není Ježíš, Josefův syn, jehož otce a matku známe? Jak může teď říci: ´Sestoupil jsem z nebe?“</verse>
				<verse number="43">Ježíš jim odpověděl: „Nereptejte mezi sebou!</verse>
				<verse number="44">Nikdo nemůže ke mně přijít, nepřitáhne-li ho Otec, který mě poslal, a já ho vzkřísím v poslední den.</verse>
				<verse number="45">Je psáno u Proroků: A všichni budou Bohem poučováni. Každý, kdo slyšel od Otce a naučil se, přichází ke mně.</verse>
				<verse number="46">Ne že snad někdo viděl Otce; jenom ten, kdo je u Boha, ten viděl Otce.</verse>
				<verse number="47">Vpravdě, vpravdě vám pravím: Kdo věří, má věčný život.“</verse>
				<verse number="48">„Já jsem chléb života.</verse>
				<verse number="49">Vaši otcové jedli na poušti manu, a umřeli.</verse>
				<verse number="50">Toto je chléb, který sestupuje z nebe, aby neumřel ten, kdo z něho jí.</verse>
				<verse number="51">Já jsem živý chléb, který sestoupil z nebe. Bude-li kdo jíst z tohoto chleba, bude žít na věky; a chléb, který já dám, je mé tělo, (které vydám) za život světa.“</verse>
				<verse number="52">Židé se proto mezi sebou přeli a pravili: „Jak on může nám dát svoje tělo za pokrm?“</verse>
				<verse number="53">Ježíš jim však řekl: „Vpravdě, vpravdě vám pravím: Nebudete-li jíst tělo Syna člověka a pít jeho krev, nebudete mít v sobě života.</verse>
				<verse number="54">Kdo jí moje tělo a pije mou krev, má věčný život a já ho vzkřísím v poslední den.</verse>
				<verse number="55">Moje tělo je totiž skutečně pokrm a moje krev je skutečně nápoj.</verse>
				<verse number="56">Kdo jí moje tělo a pije mou krev, zůstává ve mně a já v něm.</verse>
				<verse number="57">Jako mne poslal živý Otec a já žiji skrz Otce, tak i ten, kdo jí mne, bude žít skrze mne.</verse>
				<verse number="58">Toto je chléb, který sestoupil z nebe. Ne jako otcové jedli, a umřeli. Kdo jí tento chléb, bude žít na věky.“</verse>
				<verse number="59">To promluvil, když učil v synagoze v Kafarnau.</verse>
				<verse number="60">Když to však uslyšeli mnozí z jeho učedníků, řekli: „Tvrdá je to řeč! Kdo ji může poslouchat?“</verse>
				<verse number="61">Ježíš však věděl sám u sebe, že jeho učedníci na to reptají, a pravil jim: „To vás pohoršuje?</verse>
				<verse number="62">A co teprve, až uvidíte Syna člověka vystupovat tam, kde byl dříve?</verse>
				<verse number="63">Co oživuje, je duch; tělo (samo) není k ničemu. Slova, která jsem k vám mluvil, jsou duch a jsou život.</verse>
				<verse number="64">Ale jsou mezi vámi někteří, kdo nevěří.“ Ježíš totiž věděl od začátku, kdo jsou tito nevěřící a kdo ho zradí.</verse>
				<verse number="65">A pravil: „Proto jsem vám řekl, že ke mně nemůže přijít nikdo, není-li mu (to) dáno od Otce.“</verse>
				<verse number="66">Od té chvíle mnozí z jeho učedníků odešli a už s ním nechodili.</verse>
				<verse number="67">Ježíš tedy řekl dvanácti: „Chcete i vy odejít?“</verse>
				<verse number="68">Šimon Petr mu odpověděl: „Pane, ke komu půjdeme? Máš slova věčného života,</verse>
				<verse number="69">a my jsme uvěřili a poznali, že ty jsi Boží svatý.“</verse>
				<verse number="70">Ježíš jim odpověděl: „Nevyvolil jsem si vás dvanáct? A jeden z vás je ďábel.“</verse>
				<verse number="71">A to pravil o Jidášovi, synovi Šimona Iškariotského, neboť ten ho měl zradit, jeden ze dvanácti.</verse>
			</chapter>
			<chapter number="7">
				<verse number="1">A potom chodil Ježíš po Galileji; po Judsku totiž nechtěl chodit, protože se ho Židé snažili zabít.</verse>
				<verse number="2">A byla blízko židovská slavnost stánků.</verse>
				<verse number="3">Řekli mu proto jeho bratři: „Odeber se odtud a jdi do Judska, aby i tvoji učedníci viděli tvé skutky, které činíš;</verse>
				<verse number="4">vždyť nikdo nedělá nic ve skrytu, chce-li být veřejně znám. Činíš-li takové věci, ukaž se světu!“</verse>
				<verse number="5">Ani jeho bratři totiž v něj nevěřili.</verse>
				<verse number="6">Ježíš jim však praví: „Můj čas ještě nepřišel, ale váš čas je nasnadě stále.</verse>
				<verse number="7">Vás nemůže svět nenávidět, ale mne nenávidí, protože já svědčím proti němu, že jeho skutky json špatné.</verse>
				<verse number="8">Vy na slavnost jděte, já však na tuto slavnost nejdu, neboť můj čas se ještě nenaplnil.“</verse>
				<verse number="9">To jim pověděl a zůstal v Galileji.</verse>
				<verse number="10">Ale když jeho bratři odešli, vystoupil také on na slavnost, ne zjevně, ale jakoby tajně.</verse>
				<verse number="11">Židé ho tedy o slavnosti hledali a ptali se: „Kde on je?“</verse>
				<verse number="12">A zástup si o něm mnoho šeptal. Jedni totiž říkali: „Je dobrý.“ Jiní však říkali: „Ne, nýbrž svádí lid.“</verse>
				<verse number="13">Nikdo však o něm nemluvil veřejně ze strachu před Židy.</verse>
				<verse number="14">Když byla slavnost v polovici, vystoupil Ježíš do chrámu a učil.</verse>
				<verse number="15">Židé se divili a říkali: „Jak to, že on zná Písma, ačkoliv se (jim) nenaučil?“</verse>
				<verse number="16">Ježíš jim tedy na to řekl: „Mé učení není moje, nýbrž toho, který mě poslal.</verse>
				<verse number="17">Kdo je ochoten konat jeho vůli, pozná o tom učení, je-li z Boha, či mluvím-li sám ze sebe.</verse>
				<verse number="18">Kdo mluví sám ze sebe, hledá vlastní slávu; kdo však hledá slávu toho, který ho poslal, ten je pravdivý a není v něm nesprávnosti.</verse>
				<verse number="19">Nedal vám Mojžíš Zákon? A nikdo z vás Zákon neplní. Proč mě usilujete zabít?“</verse>
				<verse number="20">Zástup odpověděl: „Máš zlého ducha; kdo tě usiluje zabít?“</verse>
				<verse number="21">Ježíš jim odpověděl: „Jeden skutek jsem udělal, a všichni se divíte.</verse>
				<verse number="22">Proto vám Mojžíš dal obřízku - ne, že pochází od Mojžíše, ale od otců, a obřezáváte člověka v sobotu.</verse>
				<verse number="23">Jestliže člověk přijímá obřízku v sobotu, aniž je rušen Mojžíšův Zákon, na mne se horšíte, že jsem uzdravil celého člověka v sobotu?</verse>
				<verse number="24">Nesuďte podle zdání, nýbrž pronášejte spravedlivý soud!“</verse>
				<verse number="25">Proto někteří jerusalemští obyvatelé pravili: „Což nechtějí usmrtit právě jeho?</verse>
				<verse number="26">A hle, mluví veřejně, a nic mu neříkají. Nepoznali nakonec předáci, že to je Mesiáš?</verse>
				<verse number="27">Než o tomhle víme, odkud je. Ale až přijde Mesiáš, nikdo nebude vědět, odkud je.“ -</verse>
				<verse number="28">Když Ježíš učil v chrámě, zvolal proto silným hlasem: „Znáte mě i víte, odkud jsem, a přece jsem nepřišel sám od sebe; ten však, který mě poslal, je pravdivý, ale vy ho neznáte.</verse>
				<verse number="29">Já ho znám, protože jsem od něho a on mě poslal.“</verse>
				<verse number="30">Proto usilovali zmocnit se ho, ale nikdo na něj nevztáhl ruku, neboť ještě nepřišla jeho hodina.</verse>
				<verse number="31">Mnoho jich ze zástupu však v něj uvěřilo a říkali: „Bude dělat Mesiáš, až přijde, více zázraků, než udělal on?“</verse>
				<verse number="32">Farizeové slyšeli, že si to lid o něm šeptá; i poslali veleknězi a farizeové služebníky, aby se ho zmocnili.</verse>
				<verse number="33">Ježíš tedy pravil: „Jen krátko ještě jsem s vámi, a odejdu k tomu, který mě poslal.</verse>
				<verse number="34">Budete mě hledat, ale nenajdete; a kde jsem já, tam vy nemůžete přijít.“</verse>
				<verse number="35">Tu řekli Židé mezi sebou: „Kam on chce jít, že ho nenajdeme? Což chce jít (k židům) do rozptýlení mezi pohany a učit pohany?</verse>
				<verse number="36">Co je to za řeč, kterou pronesl: ´Budete mě hledat, ale nenajdete ´a ´Kde jsem já, nemůžete přijít vy´?“</verse>
				<verse number="37">V poslední a veliký den slavnosti Ježíš stál a hlasitě volal: „Žízní-li kdo, ať přijde ke mně a pije!</verse>
				<verse number="38">Kdo věří ve mne, tomu potekou z nitra proudy živé vody, jak řeklo Písmo.“</verse>
				<verse number="39">A to řekl o Duchu, kterého měli přijmout ti, kdo v něj uvěřili. Doposud totiž nebyl Duch (dán), protože Ježíš ještě nebyl oslaven.</verse>
				<verse number="40">Když tedy někteří ze zástupu slyšeli tyto řeči, pravili: „To je skutečně prorok!“</verse>
				<verse number="41">Jiní říkali: „Je to Mesiáš!“Někteří však řekli: „Což přijde Mesiáš z Galileje?</verse>
				<verse number="42">A neřeklo Písmo: Mesiáš přijde z Davidova rodu a z vesnice Betléma, kde byl David?“</verse>
				<verse number="43">Proto vznikla pro něj v zástupu roztržka;</verse>
				<verse number="44">a někteří z nich se pokoušeli zmocnit se ho, ale nikdo na něj nevztáhl ruce.</verse>
				<verse number="45">Ti služebníci tedy přišli k velekněžím a farizeům, a ti jim řekli: „Proč jste ho nepřivedli?“</verse>
				<verse number="46">Služebníci odpověděli: „Nikdy nemluvil člověk tak, jak mluví tento člověk.“</verse>
				<verse number="47">Farizeové jim však odpověděli: „I vy jste se dali svést?</verse>
				<verse number="48">Což v něj uvěřil někdo z předáků nebo z farizeů?</verse>
				<verse number="49">Ale jen tenhle zástup, který nezná Zákon - ať jsou zlořečeni!“</verse>
				<verse number="50">„Řekl jim Nikodém, jeden z nich, který k němu dříve přišel:</verse>
				<verse number="51">„Odsuzuje náš zákon člověka, aniž ho napřed vyslechne a pozná, co dělá?“</verse>
				<verse number="52">Odpověděli mu na to: „Snad i ty jsi z Galileje? Zkoumej a uvidíš, že z Galileje prorok nepovstává.“</verse>
				<verse number="53">A rozešli se každý do svého domu.</verse>
			</chapter>
			<chapter number="8">
				<verse number="1">Ježíš pak odešel na Olivovou horu.</verse>
				<verse number="2">Brzy ráno se zase odebral do chrámu a všechen lid přišel k němu; i posadil se a učil je.</verse>
				<verse number="3">Tu k němu přivedou vykladatelé Písma a farizeové ženu přistiženou při cizoložství, postaví ji doprostřed</verse>
				<verse number="4">a praví mu: „Mistře, tahle žena byla přistižena právě při cizoložství.</verse>
				<verse number="5">Mojžíš nám v Zákoně přikázal takové kamenovat. Co tedy říkáš ty?“ -</verse>
				<verse number="6">Tou řečí ho zkoušeli, aby ho mohli obžalovat. - Ježíš se však sehnul a psal prstem na zemi.</verse>
				<verse number="7">Když se ho však nepřestávali ptát, vzpřímil se a řekl jim: „Kdo z vás je bez hříchu, ať na ni první hodí kámen.“</verse>
				<verse number="8">A opět se sehnul a psal na zemi.</verse>
				<verse number="9">Když to uslyšeli, jeden po druhém odcházeli, počínajíc od starších, až zůstal sám Ježíš a žena stojící uprostřed.</verse>
				<verse number="10">Ježíš se pak vzpřímil a řekl jí: „Ženo, kde jsou? Nikdo tě neodsoudil?“</verse>
				<verse number="11">Odpověděla: „Nikdo, Pane.“ Ježíš pak řekl: „Ani já tě neodsuzuji. Jdi, od nynějška už nehřeš!“</verse>
				<verse number="12">Ježíš k nim zase promluvil takto: „Já jsem světlo světa; kdo mě následuje, nebude chodit ve tmě, ale bude mít světlo života“.</verse>
				<verse number="13">Farizeové mu tedy řekli: „Ty svědčíš sám o sobě; tvé svědectví není pravdivé“.</verse>
				<verse number="14">Ježíš jim na to řekl: „I když já svědčím sám o sobě, je pravdivé moje svědectví, protože vím,´odkud jsem přišel a kam jdu; vy však nevíte, odkud přicházím ani kam jdu.</verse>
				<verse number="15">Vy soudíte podle těla, já nesoudím nikoho.</verse>
				<verse number="16">A soudím-li já, můj soud je pravdivý, protože nejsem sám, ale jsem já a (Otec,) který mě poslal;</verse>
				<verse number="17">a ve vašem Zákoně je psáno, že svědectví dvou lidí je pravdivé.</verse>
				<verse number="18">Já svědčím sám o sobě a svědčí o mně Otec, který mě poslal“.</verse>
				<verse number="19">Pravili mu tedy: „Kde je tvůj otec? „Ježíš odpověděl: „Neznáte ani mne, ani mého Otce; kdybyste znali mne, znali byste i mého Otce.“</verse>
				<verse number="20">Tak mluvil Ježíš u pokladnice, když učil v chrámě, a nikdo se ho nezmocnil, protože ještě nepřišla jeho hodina.</verse>
				<verse number="21">A opět k nim promluvil: „Já odcházím, i budete mě hledat, a ve svém hříchu zemřete. Kam odcházím já, nemůžete přijít vy.“</verse>
				<verse number="22">Proto Židé pravili: „Chce se snad sám usmrtit, že říká: ´Kam odcházím já, nemůžete přijít vy?“</verse>
				<verse number="23">A řekl jim: „Vy jste zdola, já jsem shora; vy jste z tohoto světa, já nejsem z tohoto světa.</verse>
				<verse number="24">Proto jsem vám řekl, že umřete ve svých hříších; neboť neuvěříte-li, že já jsem to, zemřete ve svých hříších“.</verse>
				<verse number="25">Pravili mu tedy: „Kdo jsi ty? „Řekl jim Ježíš: „Proč s vámi ještě vůbec mluvím?</verse>
				<verse number="26">Mám mnoho co o vás mluvit a soudit. Ale ten, který mě poslal, je pravdomluvný, a já mluvím ve světě, co jsem slyšel od něho.“</verse>
				<verse number="27">Neporozuměli, že jim mluvil o Otci.</verse>
				<verse number="28">Ježíš proto řekl: „Až vyzdvihnete Syna člověka, tehdy poznáte, že já jsem to a že nic nedělám sám od sebe, ale mluvím, jak mě naučil Otec.</verse>
				<verse number="29">A ten, který mě poslal, je se mnou a nenechal mě samotného, poněvadž já stále dělám, co se jemu líbí“.</verse>
				<verse number="30">Když toto mluvil, mnoho jich v něj uvěřilo.</verse>
				<verse number="31">A řekl Ježíš těm Židům, kteří v něj uvěřili: „Setrváte-li v mém slově, budete opravdu moji učedníci</verse>
				<verse number="32">a poznáte pravdu, a pravda vás osvobodí.“</verse>
				<verse number="33">Odpověděli mu: „Jsme potomci Abrahamovi a nikomu jsme nikdy neotročili. Jak to, že říkáš: ´Budete svobodni´?“</verse>
				<verse number="34">Ježíš jim odpověděl: „Vpravdě, vpravdě vám pravím: Každý, kdo dělá hřích, je otrok hříchu.</verse>
				<verse number="35">Než otrok nezůstává v domě na věky, syn však zůstává na věky.</verse>
				<verse number="36">Jestliže vás tedy Syn osvobodí, budete opravdu svobodni.</verse>
				<verse number="37">Vím, že jste Abrahamovi potomci; ale usilujete mě zabít, protože mé slovo nenachází u vás porozumění.</verse>
				<verse number="38">Já mluvím, co jsem viděl u Otce; i vy však činíte, co jste viděli u svého otce.“</verse>
				<verse number="39">Oni mu na to řekli: „Náš otec je Abraham.“ Ježíš jim praví: „Jste-li děti Abrahamovy, jednejte, jak jednal Abraham!</verse>
				<verse number="40">Nyní však mě chcete usmrtit, mne, který jsem vám mluvil pravdu, kterou jsem slyšel od Boha; to Abraham nedělal!</verse>
				<verse number="41">Vy činíte skutky svého otce.“ Řekli mu: „My jsme se nenarodili z cizoložství; jednoho máme otce, Boha“.</verse>
				<verse number="42">Ježíš jim řekl: „Kdyby váš otec byl Bůh, milovali byste mě, neboť já jsem vyšel a přišel od Boha; nepřišel jsem totiž sám od sebe, ale on mě poslal.</verse>
				<verse number="43">Proč nerozumíte mé řeči? Protože nemůžete slyšet mé slovo.</verse>
				<verse number="44">Vy jste z otce ďábla a chcete plnit přání svého otce. On byl vrah lidí od začátku a nedržel se v pravdě, protože pravdy v něm není; když lže, mluví z vlastního (základu), protože je lhář a otec lži.</verse>
				<verse number="45">Mně však, když mluvím pravdu, nevěříte.</verse>
				<verse number="46">Kdo z vás může mě usvědčit ze hříchu? Říkám-li pravdu, proč mi nevěříte!</verse>
				<verse number="47">Kdo je z Boha, Boží slova slyší. Vy neslyšíte, protože z Boha nejste.“</verse>
				<verse number="48">Židé mu odpověděli: „Což neříkáme správně, že jsi Samaritán a že máš zlého ducha?“</verse>
				<verse number="49">Ježíš odpověděl: „Já nemám zlého ducha, ale ctím svého Otce, a vy mě zneuctíváte.</verse>
				<verse number="50">Já však nehledám svou slávu; je někdo, kdo (ji) hledá a soudí.</verse>
				<verse number="51">Vpravdě, vpravdě vám pravím: Zachová-li kdo moje slovo, neumře na věky.“</verse>
				<verse number="52">Židé mu řekli: „Teď jsme poznali, že máš zlého ducha. Umřel Abraham i proroci, a ty tvrdíš: ´Zachová-li kdo moje slovo, neumře na věky´.</verse>
				<verse number="53">Jsi ty větší než náš otec Abraham, který zemřel? Také proroci zemřeli. Co ze sebe děláš!´'</verse>
				<verse number="54">Ježíš odpověděl: „Oslavuji-li já sám sebe, moje sláva není nic; mne oslavuje můj Otec, o kterém říkáte, že je váš Bůh,</verse>
				<verse number="55">a nepoznali jste ho, ale já ho znám. A řeknu-li, že ho neznám, budu lhář jako vy. Ale znám ho a jeho slovo zachovávám.</verse>
				<verse number="56">Váš otec Abraham s plesáním chtěl vidět můj den; uviděl, a zaradoval se.“</verse>
				<verse number="57">Židé mu tedy řekli: „Nemáš ještě ani padesát let, a viděl jsi Abrahama?</verse>
				<verse number="58">Ježíš jim řekl: „Vpravdě, vpravdě vám pravím: Dříve než byl Abraham, jsem já.“</verse>
				<verse number="59">Proto se chopili kamení, aby na něj házeli; ale Ježíš se skryl a vyšel z chrámu.</verse>
			</chapter>
			<chapter number="9">
				<verse number="1">Cestou spatřil člověka slepého od narození.</verse>
				<verse number="2">A jeho učedníci se ho zeptali: „Rabbi, kdo zhřešil, že se narodil slepý? On, či jeho rodiče?“</verse>
				<verse number="3">Ježíš odpověděl: „Nezhřešil ani on, ani jeho rodiče, ale (stalo se to,) aby se na něm zjevily Boží skutky.</verse>
				<verse number="4">Musíme dělat skutky toho, který mě poslal, dokud je den; přichází noc, kdy nikdo nemůže pracovat.</verse>
				<verse number="5">Dokud jsem na světě, jsem světlo světa.“</verse>
				<verse number="6">Když to domluvil, plivl na zem, udělal ze sliny bláto, potřel mu tím blátem oči</verse>
				<verse number="7">a řekl mu: „Jdi, umyj se v rybníku Siloam!“, což znamená v překlade Poslaný. Odešel tedy, umyl se, a když přišel, viděl.</verse>
				<verse number="8">Proto sousedé a ti, kdo ho dříve viděli žebrat, pravili: „Není to ten, který sedával a žebral?“</verse>
				<verse number="9">Jedni říkali: „Je to on“, jiní zase: „Není, ale je mu podoben.“ On však pravil: „Jsem to já!“</verse>
				<verse number="10">Řekli mu tedy: „Jak jen se ti otevřely oči?“</verse>
				<verse number="11">On odpověděl: „Ten člověk, který se jmenuje Ježíš, udělal bláto, pomazal mi oči a řekl mi: ´Jdi k Siloam a umyj se! ´ Šel jsem tedy, umyl se a prohlédl.“</verse>
				<verse number="12">A řekli mu: „Kde je ten (člověk)?“ Praví: „Nevím.“</verse>
				<verse number="13">Přivedou toho bývalého slepce k farizeům.</verse>
				<verse number="14">A byla to právě sobota, když Ježíš udělal bláto a otevřel mu oči.</verse>
				<verse number="15">Farizeové se ho tedy znova optali, jak prohlédl. A on jim řekl: „Přiložil mi bláto na oči, umyl jsem se, a vidím.“</verse>
				<verse number="16">Ale někteří z farizeů pravili: „Není to člověk od Boha, když nezachovává sobotu.“ Jiní říkali: „Jak by mohl hříšník dělat taková znamení?“ A byla mezi nimi roztržka.</verse>
				<verse number="17">Praví tedy znovu tomu slepému: „Co ty o něm říkáš, když ti otevřel oči?“ A on řekl: „Je prorok.“</verse>
				<verse number="18">Židé však o něm nevěřili, že býval slepý, a prohlédl, až zavolali rodiče toho, který nabyl zraku,</verse>
				<verse number="19">a zeptali se jich: „Je to váš syn, o kterém říkáte, že se narodil slepý? Jak to, že teď vidí?“</verse>
				<verse number="20">Jeho rodiče na to řekli: „Víme, že je to náš syn a že se narodil slepý.</verse>
				<verse number="21">Ale jak to, že teď vidí, nevíme, nebo kdo mu otevřel oči, my nevíme. Jeho se zeptejte, má léta, ať mluví sám o sobě.“</verse>
				<verse number="22">Tak mluvili jeho rodiče, protože se báli Židů; neboť Židé se již usnesli, že kdo ho vyzná jako Mesiáše, toho vyloučí ze synagogy.</verse>
				<verse number="23">Proto jeho rodiče řekli: „Má léta, jeho se zeptejte.“</verse>
				<verse number="24">Znova tedy zavolali toho bývalého slepce a řekli mu: „Vzdej chválu Bohu! My víme, že ten člověk je hříšník.“</verse>
				<verse number="25">On však odpověděl: „Zdali je hříšník, nevím; jedno vím, že jsem byl slepý, a teď vidím.“</verse>
				<verse number="26">Tu mu zase řekli: „Co ti udělal? Jak ti otevřel oči?“</verse>
				<verse number="27">Odpověděl jim: „Už jsem vám to pověděl, ale jako byste nebyli slyšeli; co chcete ještě slyšet? Nechcete se i vy stát jeho učedníky?“</verse>
				<verse number="28">I zlořečili mu a řekli: „Ty jsi jeho učedník, my však jsme učedníci Mojžíšovi!</verse>
				<verse number="29">My víme, že k Mojžíšovi mluvil Bůh, ale o tomhle nevíme, odkud je.“</verse>
				<verse number="30">Onen člověk jim na to řekl: „To je věru divné, že vy nevíte, odkud je, a otevřel mi oči.</verse>
				<verse number="31">Víme, že Bůh neslyší hříšníky, ale slyší toho, kdo je bohabojný a plní Boží vůli.</verse>
				<verse number="32">Od věků nebylo slýcháno, že by někdo otevřel oči slepému od narození.</verse>
				<verse number="33">Kdyby tento člověk nebyl od Boha, nemohl by udělat nic.“</verse>
				<verse number="34">Odpověděli mu: „V hříších ses celý narodil, a ty chceš poučovat nás?“ A vyhnali ho. –</verse>
				<verse number="35">Ježíš uslyšel, že ho vyhnali, a když ho nalezl, řekl: „Věříš v Syna člověka?“</verse>
				<verse number="36">On odpověděl: „A kdo je to, pane, abych v něj uvěřil?“</verse>
				<verse number="37">Ježíš mu řekl: „Už jsi ho viděl, a právě on s tebou mluví“.</verse>
				<verse number="38">A on pravil: „Věřím, Pane!“A padl před ním na kolena.</verse>
				<verse number="39">A Ježíš řekl: „Přišel jsem na tento svět k rozsouzení, aby nevidoucí viděli a vidoucí oslepli“.</verse>
				<verse number="40">Slyšeli to někteří z farizeů, kteří byli s ním, a řekli mu: „Což i my jsme slepí?“</verse>
				<verse number="41">Ježíš jim řekl: „Kdybyste byli slepí, neměli byste hřích. Ale vy říkáte: ´Vidíme´; váš hřích trvá.</verse>
			</chapter>
			<chapter number="10">
				<verse number="1">„Vpravdě, vpravdě vám pravím: Kdo nevchází do ovčince dveřmi, nýbrž vlézá jinudy, to je zloděj a lupič.</verse>
				<verse number="2">Kdo však vchází dveřmi, je pastýř ovcí.</verse>
				<verse number="3">Tomu vrátný otvírá a ovce slyší jeho hlas, volá pak jménem své ovce a vyvádí je.</verse>
				<verse number="4">Když vypustí své ovce, jde před nimi; a ovce jdou za ním, neboť znají jeho hlas.</verse>
				<verse number="5">Za cizím však nepůjdou, ale utekou od něho, protože hlas cizích neznají.“</verse>
				<verse number="6">Toto podobenství jim řekl Ježíš, ale oni nepochopili, co k nim promluvil.</verse>
				<verse number="7">Ježíš proto zase řekl: „Vpravdě, vpravdě vám pravím: Já jsem ty dveře k ovcím.</verse>
				<verse number="8">Všichni, kdo vstoupili přede mnou, jsou zloději a lupiči; ale ovce je neslyšely.</verse>
				<verse number="9">Já jsem dveře. Kdo vejde skrze mne, zachrání se, a bude (volně) vcházet a vycházet a nalezne pastvu.</verse>
				<verse number="10">Zloděj přichází jen aby kradl, rdousil a hubil. Já jsem přišel, aby měly život a aby měly hojnost.“</verse>
				<verse number="11">„Já jsem pastýř dobrý. Dobrý pastýř dává v sázku svůj život za ovce.</verse>
				<verse number="12">Ale námezdník, ten, kdo není pastýř, kterému ovce nepatří, když vidí přicházet vlka, opouští ovce a utíká, a vlk (je) trhá a rozhání.</verse>
				<verse number="13">Vždyť je to námezdník a na ovcích mu nezáleží.</verse>
				<verse number="14">Já jsem dobrý pastýř a znám svoje a znají mě moje,</verse>
				<verse number="15">jako mne zná Otec a jako já znám Otce. A svůj život obětuji za svoje ovce.</verse>
				<verse number="16">Mám i jiné ovce, které nejsou z tohoto ovčince. I ty musím přivést, a budou slyšet můj hlas; i bude jeden ovčinec a jeden pastýř.</verse>
				<verse number="17">Proto mě Otec miluje, že já obětuji svůj život, abych si ho zase vzal.</verse>
				<verse number="18">Nikdo mi ho nebere, ale já ho obětuji sám od sebe. Mám moc obětovat ho, a mám moc zase si ho vzít; tento příkaz jsem přijal od svého Otce.“</verse>
				<verse number="19">Pro tyto řeči nastala znovu roztržka mezi Židy.</verse>
				<verse number="20">Mnozí z nich řekli: „Má zlého ducha a blouzní; proč ho posloucháte?“</verse>
				<verse number="21">Jiní pravili: „To nejsou slova posedlého; může zlý duch otevřít oči slepým?“</verse>
				<verse number="22">V Jerusalemě se tehdy slavilo posvícení; byla zima.</verse>
				<verse number="23">A Ježíš chodil v chrámě v Šalomounově podloubí.</verse>
				<verse number="24">Tu ho obstoupili Židé a řekli mu: „Jak dlouho nás chceš udržovat v napětí? Jsi-li ty Mesiáš, řekni nám to otevřeně!“</verse>
				<verse number="25">Ježíš jim odpověděl: „Řekl jsem vám, a nevěříte. O mně svědčí skutky, které já dělám ve jménu svého Otce.</verse>
				<verse number="26">Ale vy nevěříte, protože nejste z mých ovcí.</verse>
				<verse number="27">Moje ovce slyší můj hlas, já je znám a ony jdou za mnou;</verse>
				<verse number="28">a já jim dávám věčný život a nezahynou na věky a nikdo mi je nevyrve z ruky.</verse>
				<verse number="29">Co mi dal můj Otec, je větší nade všecko, a nikdo to nemůže vyrvat z Otcovy ruky.</verse>
				<verse number="30">Já a Otec jsme jedno.“</verse>
				<verse number="31">Židé se opět chopili kamení, aby ho kamenovali.</verse>
				<verse number="32">Ježíš jim na to řekl: „Mnoho dobrých skutků od Otce jsem vám ukázal. Pro který z nich mě chcete kamenovat?“</verse>
				<verse number="33">Židé mu odpověděli: „Pro dobrý skutek tě nechceme kamenovat, ale pro rouhání, že se ty - člověk - děláš Bohem.“</verse>
				<verse number="34">Ježíš jim odpověděl: „Copak není psáno ve vašem Zákoně: Řekl jsem: Jste bohové?</verse>
				<verse number="35">Jestliže nazval bohy ty, pro které bylo dáno Boží slovo - a Písmo se nemůže zrušit,</verse>
				<verse number="36">jak o tom, kterého Otec posvětil a poslal na svět, vy říkáte: ´Rouháš se', poněvadž jsem řekl: ´Jsem Boží Syn´?</verse>
				<verse number="37">Nečiním-li skutky svého Otce, nevěřte mi.</verse>
				<verse number="38">Ale činím-li je, i když nechcete věřit mně, věřte skutkům, abyste věděli a poznali, že Otec je ve mně a já v Otci.“</verse>
				<verse number="39">Proto znova usilovali zmocnit se ho, ale unikl jejich rukám.</verse>
				<verse number="40">A odebral se zase za Jordán na to místo, kde Jan dříve křtil, a zůstal tam.</verse>
				<verse number="41">A mnozí k němu přišli a pravili: „Jan sice neudělal žádný zázrak, ale všechno, co Jan o něm řekl, bylo pravda.“</verse>
				<verse number="42">A mnoho jich tam v něj uvěřilo.</verse>
			</chapter>
			<chapter number="11">
				<verse number="1">Byl jeden nemocný, Lazar z Bethanie, vesnice to Marie a její sestry Marty.</verse>
				<verse number="2">Byla to ona Marie, která pomazala Pána mastí a utřela mu nohy svými vlasy; její bratr Lazar byl nemocen.</verse>
				<verse number="3">Proto jeho sestry poslaly k němu se vzkazem: „Pane, hle, je nemocen ten, kterého miluješ.“</verse>
				<verse number="4">Když to Ježíš uslyšel, řekl: „Ta nemoc není k smrti, ale pro Boží slávu, aby jí byl Boží Syn oslaven.“</verse>
				<verse number="5">Ježíš miloval Martu, její sestru i Lazara.</verse>
				<verse number="6">Když tedy uslyšel, že je nemocen, zůstal na tom místě, kde byl, dva dni.</verse>
				<verse number="7">Až potom řekne svým učedníkům: „Pojďme znova do Judska!“</verse>
				<verse number="8">Praví mu učedníci: „Rabbi, právě tě chtěli Židé ukamenovat, a zase tam jdeš?“</verse>
				<verse number="9">Ježíš odpověděl: „Nemá den dvanáct hodin? Chodí-li kdo ve dne, neklopýtá, protože vidí světlo tohoto světa;</verse>
				<verse number="10">chodí-li kdo však v noci, klopýtne, neboť nemá světlo.“</verse>
				<verse number="11">To pověděl a potom jim řekne: „Náš přítel Lazar spí, ale jdu ho vzbudit.“</verse>
				<verse number="12">Učedníci mu tedy řekli: „Pane, spí-li, bude zdráv“.</verse>
				<verse number="13">Ale Ježíš mluvil o jeho smrti, oni se však domnívali, že mluví o skutečnem spaní.</verse>
				<verse number="14">Tehdy jim Ježíš řekl otevřeně: „Lazar umřel,</verse>
				<verse number="15">a raduji se kvůli vám, že jsem tam nebyl, abyste uvěřili. Než pojďme k němu!“</verse>
				<verse number="16">Tomáš, příjmením Blíženec, řekl proto spoluučedníkům: „Pojďme i my, a zemřeme s ním!“</verse>
				<verse number="17">Ježíš tedy přišel a shledal, že je už čtyři dni v hrobě.</verse>
				<verse number="18">Bethanie byla blízko Jerusalema, asi patnáct honů od něho.</verse>
				<verse number="19">A přišlo mnoho Židů potěšit Martu a Marii pro jejich bratra.</verse>
				<verse number="20">Jakmile tedy Marta uslyšela, že Ježíš přichází, běžela mu vstříc. Marie však zůstávala doma.</verse>
				<verse number="21">Marta tedy řekla Ježíšovi: „Pane, kdybys byl býval zde, můj bratr by nebyl umřel.</verse>
				<verse number="22">Ale i nyní vím, že Bůh ti dá, začkoli Boha požádáš.“</verse>
				<verse number="23">Řekne jí Ježíš: „Tvůj bratr vstane.“</verse>
				<verse number="24">Marta mu odpoví: „Vím, že vstane při vzkříšení v poslední den.“</verse>
				<verse number="25">Ježíš jí řekl: „Já jsem vzkříšení a život; kdo věří ve mne, bude živ, i kdyby umřel,</verse>
				<verse number="26">a nikdo, kdo žije a věří mne, neumře na věky. Věříš tomu?“</verse>
				<verse number="27">Praví mu: „Ano, Pane! Já jsem uvěřila, že ty jsi Mesiáš, Boží Syn, který přichází na tento svět.“</verse>
				<verse number="28">A když to pověděla, vzdálila se a zavolala potají svou sestru Marii a řekla: „Mistr je tu a volá tě!“</verse>
				<verse number="29">Sotva to ona uslyšela, rychle vstala a šla k němu;</verse>
				<verse number="30">Ježíš totiž dosud nepřišel do vesnice, ale byl ještě ha tom místě, kde se s ním setkala Marta.</verse>
				<verse number="31">Jakmile však spatřili Židé, kteří byli s ní v domě a těšili ji, že Marie rychle vstala a odešla, šli za ní, protože myslili, že jde k hrobu, aby se tam vyplakala.</verse>
				<verse number="32">Když tedy Marie přišla tam, kde byl Ježíš, a uviděla ho, padla mu k nohám a pravila mu: „Pane, kdybys byl býval tady, můj bratr by nebyl umřel.“</verse>
				<verse number="33">Když tedy Ježíš viděl, jak pláče a jak pláčou Židé, kteří přišli s ní, v duchu velice pohnut se zachvěl</verse>
				<verse number="34">a řekl: „Kam jste ho položili?“ Řeknou mu: „Pane, pojď a podívej se!“</verse>
				<verse number="35">Ježíš zaslzel.</verse>
				<verse number="36">Proto Židé pravili: „Hle, jak ho miloval!“</verse>
				<verse number="37">Někteří z nich však řekli: „Tento člověk, který otevřel oči slepému, nemohl také udělat, aby on neumřel!“</verse>
				<verse number="38">A Ježíš opět hluboce pohnut se odebral ke hrobu. Byla to jeskyně a na ní byl položen kámen.</verse>
				<verse number="39">Ježíš řekne: „Odstavte ten kámen!“Sestra zemřelého Marta mu řekne: „Pane, už zapáchá, vždyť je tam čtyři dni!“</verse>
				<verse number="40">Ježíš jí praví: „Neřekl jsem ti, že spatříš Boží slávu, budeš-li věřit?“</verse>
				<verse number="41">Odstavili tedy kámen, Ježíš pak zvedl oči a řekl: „Otče, děkuji ti, že jsi mě vyslyšel.</verse>
				<verse number="42">Já jsem sice věděl, že mě vždycky vyslyšíš, ale řekl jsem to kvůli zástupu, který stojí okolo, aby uvěřili, že ty jsi mě poslal.“</verse>
				<verse number="43">Když to řekl, zvolal mocným hlasem: „Lazare, pojď ven!“</verse>
				<verse number="44">A mrtvý vyšel, ovázaný na nohou a na rukou ovinkami a s tváří obtočenou šátkem. Ježíš jim řekne: „Rozvažte ho a nechtě odejít!“</verse>
				<verse number="45">Proto v něj uvěřilo mnoho Židů, kteří přišli k Marii a viděli, co udělal.</verse>
				<verse number="46">Někteří z nich však odešli k farizeům a oznámili jim, co Ježíš učinil.</verse>
				<verse number="47">Proto veleknězi a farizeové svolali veleradu a pravili: „Co máme dělat? Vždyť tento člověk činí mnoho znamení.</verse>
				<verse number="48">Necháme-li ho tak, všichni v něj uvěří; pak přijdou Římané a vezmou naše (svaté) místo i národ.“</verse>
				<verse number="49">Ale jeden z nich, Kaifáš, který byl veleknězem toho roku, jim řekl: „Vy nic nevíte,</verse>
				<verse number="50">ani nemyslíte na to, že je pro vás prospěšné, aby jeden člověk zemřel za lid, a ne aby zahynul celý národ.“</verse>
				<verse number="51">To však neřekl sám ze sebe, nýbrž jako velekněz toho roku prorokoval, že Ježíš umře za národ,</verse>
				<verse number="52">a nejen za národ, ale aby shromáždil vjedno ty Boží děti, které byly rozptýleny.</verse>
				<verse number="53">Od onoho dne se tedy uradili, že ho zabijí.</verse>
				<verse number="54">Proto Ježíš už nechodil veřejně mezi Židy, ale odešel odtamtud do krajiny na okraj pouště, do města zvaného Efraim, a prodléval tam s učedníky.</verse>
				<verse number="55">A byly blízko židovské velikonoce a mnozí z té krajiny se odebrali vzhůru do Jerusalema před velikonočními svátky, aby se posvětili.</verse>
				<verse number="56">Hledali tedy Ježíše a rozmlouvali mezi sebou, jak stáli v chrámě: „Co myslíte? Nepřijde na svátky?´</verse>
				<verse number="57">Veleknězi a farizeové totiž vydali nařízení, že kdo se doví, kde pobývá, má to oznámit, aby ho mohli zajmout.</verse>
			</chapter>
			<chapter number="12">
				<verse number="1">Šest dní před velikonocemi přišel Ježíš do Bethanie, kde byl Lazar, kterého Ježíš vzkřísil z mrtvých.</verse>
				<verse number="2">Uchystali mu tam večeři a Marta posluhovala, a Lazar byl jeden z těch, kteří s ním byli u stolu.</verse>
				<verse number="3">Tu Marie vzala libru drahocenné masti pravého nardu, pomazala Ježíšovi nohy a utřela mu je vlastními vlasy; a dům se naplnil vůní z té masti.</verse>
				<verse number="4">Než jeden z jeho učedníků, Jidáš Iškariotský, který ho měl zradit, řekne:</verse>
				<verse number="5">„Proč se ta mast neprodala za tři sta denárů a nedalo se (to) chudým?“</verse>
				<verse number="6">To však pravil ne ze starostlivosti o chudé, nýbrž proto, že byl zloděj a že si ukládal stranou z příspěvků do měšce, který měl.</verse>
				<verse number="7">Ježíš tedy řekl: „Nech ji, ať to uchová ke dni mého pohřbu!</verse>
				<verse number="8">Vždyť chudé máte s sebou vždycky, mne však vždycky nemáte.“</verse>
				<verse number="9">Četný zástup Židů se dověděl, že je tam; i přišli nejen kvůli Ježíšovi, ale aby viděli i Lazara, kterého vzkřísil z mrtvých.</verse>
				<verse number="10">Veleknězi se však uradili, že zabijí taky Lazara,</verse>
				<verse number="11">protože mnoho Židů kvůli němu odcházelo a přidávalo se k víře v Ježíše.</verse>
				<verse number="12">Když druhý den uslyšel hojný zástup, který přišel na svátky, že Ježíš jde do Jerusalema,</verse>
				<verse number="13">vzal palmové ratolesti, vyšel mu vstříc a volal: „Hosana! Požehnaný, jenž přichází ve jménu Páně, izraelský král!“</verse>
				<verse number="14">Ježíš pak nalezl oslátko a vsedl na ně, jak je psáno:</verse>
				<verse number="15">Neboj se, siónská dcero! Hle, přichází tvůj král a sedí na oslátku.</verse>
				<verse number="16">Jeho učedníci tomu zprvu nerozuměli, ale když byl Ježíš oslaven, rozpomenuli se, že to bylo o něm psáno a že mu to učinili.</verse>
				<verse number="17">Takto tedy vydával o něm svědectví zástup, který s ním byl, když zavolal Lazara z hrobu a vzkřísil ho z mrtvých.</verse>
				<verse number="18">Proto mu také šel zástup vstříc, neboť uslyšeli o tom zázraku, který udělal.</verse>
				<verse number="19">Tu si farizeové řekli: „Vidíte, že vůbec nemáte úspěchu; hleďte, celý svět odešel za ním!“</verse>
				<verse number="20">A někteří z těch, kdo vystoupili klanět se o svátcích, byli Řekové.</verse>
				<verse number="21">Ti tedy přistoupili k Filipovi, který byl z Bethsaidy v Galileji, a prosili ho: „Pane, rádi bychom viděli Ježíše.“</verse>
				<verse number="22">Filip jde a řekne to Ondřejovi, Ondřej a Filip zase jdou a řeknou to Ježíšovi.</verse>
				<verse number="23">Ježíš jim odpoví: „Přišla hodina, aby byl oslaven Syn člověka.</verse>
				<verse number="24">Vpravdě, vpravdě vám pravím: Neodumře-li pšeničné zrno v zemi, do které padne, zůstává samo; ale odumře-li, přináší hojný užitek.</verse>
				<verse number="25">Kdo miluje svůj život, ztratí ho, a kdo nenávidí svůj život na tomto světě, uchrání ho pro život věčný.</verse>
				<verse number="26">Jestliže mi kdo slouží, ať mě následuje, a kde jsem já, tam bude i můj služebník. Jestliže mi kdo slouží, toho poctí můj Otec.</verse>
				<verse number="27">Nyní je má duše rozechvěna; a co mám říci? Otče, ochraň mě před tou hodinou? Než proto jsem přišel do této hodiny.</verse>
				<verse number="28">Otče, oslav své jméno!“A přišel hlas z nebe: „Oslavil jsem a ještě oslavím.“</verse>
				<verse number="29">Zástup, který tam byl a uslyšel to, pravil, že zahřmělo. Jiní říkali: „Anděl k němu mluvil.“</verse>
				<verse number="30">Ježíš odpověděl: „Ten hlas nepřišel kvůli mně, nýbrž kvůli vám.</verse>
				<verse number="31">Nyní nastává soud nad tímto světem, nyní vládce tohoto světa bude vypuzen ven.</verse>
				<verse number="32">A až já budu vyzdvižen od země, potáhnu všechny k sobě.“</verse>
				<verse number="33">A toto říkal, aby naznačil, jakou smrtí zemře.</verse>
				<verse number="34">Zástup mu tedy odpověděl: „My jsme slyšeli ze Zákona, že Mesiáš zůstává na věky; a jak to, že ty pravíš: ´Syn člověka musí být vyzdvižen´? Kdo je ten Syn člověka?“</verse>
				<verse number="35">Ježíš jim tedy řekl: „Ještě krátký čas je světlo mezi vámi. Choďte, dokud máte světlo, aby vás nezachvátila tma; vždyť kdo chodí ve tmě, neví, kam jde.</verse>
				<verse number="36">Dokud máte světlo, věřte ve světlo, abyste měli ve světle účast.“ Když to Ježíš řekl, odešel a skryl se před nimi.</verse>
				<verse number="37">Ačkoli tedy učinil před nimi takové zázraky, nevěřili v něj,</verse>
				<verse number="38">aby se splnilo, co řekl prorok Izaiáš: Pane, kdo uvěřil tomu, co od nás slyšel? A komu byla zjevena moc Páně?</verse>
				<verse number="39">Proto nemohli věřit, neboť opět Izaiáš řekl:</verse>
				<verse number="40">Zaslepil jim oči a zatvrdil jim srdce, aby očima neviděli a svým srdcem nechápali a neobrátili se a abych je neuzdravil.</verse>
				<verse number="41">Toto řekl Izaiáš, protože viděl jeho slávu a mluvil o něm.</verse>
				<verse number="42">Přesto i mnoho z předáků v něj uvěřilo, ale kvůli farizeům to nevyznávali, aby nebyli vyloučeni ze synagogy.</verse>
				<verse number="43">Měli totiž raději chválu lidskou než chválu Boží.</verse>
				<verse number="44">Ježíš pak zvolal: „Kdo věří ve mne, nevěří ve mne, nýbrž v toho, který mě poslal,</verse>
				<verse number="45">a kdo vidí mne, vidí toho, který mě poslal.</verse>
				<verse number="46">Já, světlo, přišel jsem na svět, aby nezůstával ve tmě nikdo, kdo věří ve mne.</verse>
				<verse number="47">A bude-li kdo poslouchat mé řeči, a nebude je zachovávat, nesoudím ho já; vždyť jsem nepřišel, abych svět soudil, ale abych svět spasil.</verse>
				<verse number="48">Kdo mnou pohrdá a nepřijímá moje řeči, má svého soudce. Slovo, které jsem mluvil, to ho bude soudit v poslední den.</verse>
				<verse number="49">Neboť já jsem nemluvil sám ze sebe, nýbrž Otec, který mě poslal, ten mi dal příkaz, co mám říci a co mám mluvit.</verse>
				<verse number="50">A vím, že jeho příkaz je věčný život. Co tedy já mluvím, mluvím tak, jak mi pověděl Otec.</verse>
			</chapter>
			<chapter number="13">
				<verse number="1">Bylo to před velikonočními svátky. Protože Ježíš věděl, že mu přišla hodina, aby odešel z tohoto světa k Otci, a protože miloval svoje, kteří byli ve světě, projevil jim lásku do krajnosti.</verse>
				<verse number="2">A při večeři, když už ďábel vložil do srdce Jidášovi, synovi Šimona Iškariotského, aby ho zradil -</verse>
				<verse number="3">a on věděl, že Otec mu dal všechno do rukou a že vyšel od Boha a odchází k Bohu -,</verse>
				<verse number="4">vstane od večeře, odloží (svrchní) šaty, vezme lněné plátno a přepáše se.</verse>
				<verse number="5">Potom nalije vody do umyvadla a začne učedníkům mýt nohy a utírat plátnem, kterým byl přepásán.</verse>
				<verse number="6">Přijde tedy k Šimonovi Petrovi. Ale on mu řekne: „Pane, ty mi chceš mýt nohy!“</verse>
				<verse number="7">Ježíš mu odpověděl: „Co já dělám, ty teď nevíš, ale pochopíš později.“</verse>
				<verse number="8">Petr mu řekne: Nikdy, na věky mi nebudeš mýt nohy!“Ježíš mu odpověděl: „Jestliže tě neumyji, nebudeš mít podílu se mnou.““</verse>
				<verse number="9">Šimon Petr mu praví: „Pane, nejen nohy, nýbrž i ruce a hlavu mi (umyj)!“</verse>
				<verse number="10">Ježíš mu řekne: „Kdo se vykoupe, nepotřebuje se umývat, ale je celý čistý. I vy jste čistí, ale ne všichni“.</verse>
				<verse number="11">Věděl totiž, kdo je jeho zrádce. Proto řekl: „Nejste čistí všichni.“</verse>
				<verse number="12">Když jim tedy umyl nohy a vzal si šaty, položil se zase a řekl jim: „Chápete, co jsem vám učinil?</verse>
				<verse number="13">Vy mě nazýváte Mistrem a Pánem, a správně říkáte, neboť to jsem.</verse>
				<verse number="14">Jestliže tedy já, Pán a Mistr, umyl jsem vám nohy, také vy máte mýt nohy jeden druhému.</verse>
				<verse number="15">Neboť jsem vám dal příklad, abyste i vy dělali, jako já jsem udělal vám.</verse>
				<verse number="16">Vpravdě, vpravdě vám pravím: Služebník není větší než jeho pán ani posel není větší než ten, kdo ho poslal.</verse>
				<verse number="17">Víte-li to, jste blažení, jestliže to děláte.</verse>
				<verse number="18">Nemluvím o vás o všech; vím totiž, které jsem vyvolil. Ale aby se splnilo Písmo: Kdo jí můj chléb, zvedne proti mně svou patu.</verse>
				<verse number="19">Říkám vám to už teď, dříve než se to stane, abyste uvěřili, až se to stane, že já to jsem.“</verse>
				<verse number="20">„Vpravdě, vpravdě vám pravím: Kdo přijímá toho, koho pošlu, přijímá mne; kdo však přijímá mne, přijímá toho, který mě poslal.“</verse>
				<verse number="21">Když to Ježíš pověděl, zachvěl se v duchu a s důrazem prohlásil: „Vpravdě, vpravdě vám pravím: Jeden z vás mě zradí“.</verse>
				<verse number="22">Pohlíželi tedy učedníci jeden na druhého a byli na rozpacích, o kom to říká.</verse>
				<verse number="23">Jeden z jeho učedníků, kterého Ježíš miloval, spočíval Ježíšovi u prsou.</verse>
				<verse number="24">Šimon Petr mu tedy pokyne a praví mu: „Řekni, kdo je to, o kom to říká?“</verse>
				<verse number="25">On se tedy naklonil Ježíšovi takto na prsa a řekl mu: „Pane, kdo to je?“</verse>
				<verse number="26">Ježíš odpoví: „Ten je to, pro koho namočím sousto a komu je dám.“ A namočí sousto, vezme je a podá Jidášovi, synu Šimona Iškariotského.</verse>
				<verse number="27">A po tom soustu vešel do něho ďábel. Ježíš mu pak řekne: „Co děláš, udělej co nejrychleji!“</verse>
				<verse number="28">Ale nikdo ze stolujících nevěděl, proč na něj tak promluvil.</verse>
				<verse number="29">Někteří totiž myslili, že mu Ježíš říká: „Nakup, co potřebujeme k svátkům!“, nebo aby dal něco chudým; Jidáš totiž měl měšec.</verse>
				<verse number="30">Jakmile tedy přijal to sousto, ihned vyšel. A byla noc.</verse>
				<verse number="31">Když vyšel, Ježíš promluví: „Nyní byl oslaven Syn člověka a Bůh byl oslaven v něm.</verse>
				<verse number="32">Byl-li Bůh oslaven v něm, oslaví ho také Bůh sám v sobě, a hned ho oslaví.</verse>
				<verse number="33">Děti, ještě krátký čas jsem s vámi. Budete mě hledat, ale i vám pravím to, co jsem řekl Židům: ´Kam jdu já, nemůžete přijít vy´.</verse>
				<verse number="34">Nové přikázání vám dávám, abyste se navzájem milovali; jako já jsem miloval vás, abyste se i vy navzájem milovali.</verse>
				<verse number="35">Po tom všichni poznají, že jste moji učedníci, budete-li mít vzájemnou lásku.“</verse>
				<verse number="36">Šimon Petr mu praví: „Pane, kam jdeš? „Ježíš odpověděl: „Kam já jdu, nemůžeš za mnou jít teď, ale půjdeš později.“</verse>
				<verse number="37">Řekne mu Petr: „Pane, proč nemohu teď za tebou jít? Svůj život za tebe položím!“</verse>
				<verse number="38">Ježíš odpoví: „Položíš za mne svůj život? Vpravdě, vpravdě ti pravím: Dříve než kohout zakokrhá, třikrát mě zapřeš.“</verse>
			</chapter>
			<chapter number="14">
				<verse number="1">„Vaše srdce ať se nechvěje! Věříte v Boha, i ve mne věřte!</verse>
				<verse number="2">V domě mého Otce je mnoho příbytků; kdyby nebylo, řekl bych vám to, protože vám jdu připravit místo.</verse>
				<verse number="3">A až odejdu a připravím vám místo, zase přijdu a vezmu si vás k sobě, abyste i vy byli tam, kde jsem já.</verse>
				<verse number="4">A kam já jdu, cestu znáte.“</verse>
				<verse number="5">Praví mu Tomáš: „Pane, nevíme, kam jdeš, a jak můžeme znát cestu?“</verse>
				<verse number="6">Ježíš mu řekne: „Já jsem cesta a pravda a život. Nikdo nepřichází k Otci, leč skrze mne.</verse>
				<verse number="7">Kdybyste byli poznali mne, poznali byste i mého Otce; a od této chvíle ho poznáváte a viděli jste ho.“</verse>
				<verse number="8">Řekne mu Filip: „Pane, ukaž nám Otce, a stačí nám (to).“</verse>
				<verse number="9">Ježíš mu řekne: „Takovou dobu jsem s vámi, a nepoznals mě, Filipe? Kdo viděl mne, viděl Otce. Jak to, že ty pravíš: ´Ukaž nám Otce'?</verse>
				<verse number="10">Nevěříš, že já jsem v Otci a Otec že je ve mně? Slova, která k vám mluvím, neříkám sám od sebe; Otec, který zůstává ve mně, koná své skutky.</verse>
				<verse number="11">Věřte mi, že já (jsem) v Otci a Otec ve mně. Ne-li, věřte aspoň pro samy skutky!</verse>
				<verse number="12">Vpravdě, vpravdě vám pravím: Kdo věří ve mne, bude i on dělat skutky, které já dělám, a bude dělat ještě větší než tyto, neboť já odcházím k Otci.</verse>
				<verse number="13">A začkoli budete prosit v mém jménu, učiním to, aby Otec byl oslaven v Synovi.</verse>
				<verse number="14">Budete-li mě oč prosit v mém jménu, učiním to.“</verse>
				<verse number="15">„Milujete-li mě, budete zachovávat moje přikázání.</verse>
				<verse number="16">A já budu prosit Otce, a dá vám jiného Utěšitele, aby byl s vámi na věky,</verse>
				<verse number="17">Ducha pravdy, kterého svět nemůže přijmout, protože ho nevidí ani ho nezná; ale vy ho znáte, protože zůstává u vás a je ve vás.“</verse>
				<verse number="18">„Nenechám vás jako sirotky, přijdu k vám.</verse>
				<verse number="19">Ještě krátký čas, a svět mě už neuvidí, vy však mě vidíte, neboť já žiji a vy také budete žít.</verse>
				<verse number="20">Ten den poznáte, že já jsem ve svém Otci, vy ve mně a já ve vás.</verse>
				<verse number="21">Kdo má moje přikázání a zachovává je, ten mě miluje. A kdo miluje mne, toho bude milovat můj Otec, a i já ho budu milovat a zjevím mu sám sebe.“</verse>
				<verse number="22">Praví mu Juda, ne onen Iškariotský: „Pane, co se stalo, že se chceš zjevit nám, a světu ne?“</verse>
				<verse number="23">Ježíš mu odpověděl: „Miluje-li mě kdo, bude zachovávat mé slovo a můj Otec ho bude milovat, i přijdeme k němu a učiníme si u něho příbytek.</verse>
				<verse number="24">Kdo mě nemiluje, nezachovává moje slova. A slovo, které slyšíte, není moje, nýbrž Otce, který mě poslal.</verse>
				<verse number="25">Toto jsem k vám mluvil, dokud zůstávám u vás.</verse>
				<verse number="26">Ale Utěšitel, Duch svatý, kterého Otec pošle v mém jménu, ten vás naučí všemu a připomene vám všechno, co jsem vám řekl.“</verse>
				<verse number="27">„Pokoj vám zanechávám, svůj pokoj vám dávám; (takový) vám nedávám, jako dává svět. Ať se vaše srdce nechvěje ani neleká!</verse>
				<verse number="28">Slyšeli jste, že jsem vám řekl: Odcházím a přijdu k vám. Kdybyste mě milovali, radovali byste se, že jdu k Otci, neboť Otec je větší než já.</verse>
				<verse number="29">A teď jsem vám to řekl, dříve než se to stane, abyste uvěřili, až se to stane.</verse>
				<verse number="30">Nebudu s vámi už mnoho mluvit, protože přichází vládce tohoto světa; na mně však nic nemá.</verse>
				<verse number="31">Ale svět má poznat, že miluji Otce a jednám tak, jak mi přikázal Otec. Vstaňte, pojďme odtud!“</verse>
			</chapter>
			<chapter number="15">
				<verse number="1">„Já jsem pravý vinný kmen a můj Otec je vinař.</verse>
				<verse number="2">Odnímá se mne každou ratolest, která nenese ovoce, a čistí každou, která nese ovoce, aby nesla ovoce ještě víc.</verse>
				<verse number="3">Vy jste už čisti pro to slovo, které jsem k vám mluvil.</verse>
				<verse number="4">Zůstaňte ve mně, a já ve vás! Jako ratolest nemůže nést ovoce sama od sebe, nezůstane-li ve vinném kmenu, tak ani vy, nezůstanete-li ve mně.</verse>
				<verse number="5">Já jsem vinný kmen, vy ratolesti. Kdo zůstává ve mně a já v něm, ten nese mnoho ovoce, neboť beze mne nemůžete dělat nic.</verse>
				<verse number="6">Nezůstane-li kdo ve mně, bude vyhozen ven jako ratolest a uschne; i seberou ji, hodí na oheň, a hoří.</verse>
				<verse number="7">Zůstanete-li ve mně a má slova zůstanou-li ve vás, proste, oč budete chtít, a stane se vám.</verse>
				<verse number="8">Můj Otec je oslaven tím, když ponesete mnoho ovoce a stanete se mými učedníky.“</verse>
				<verse number="9">„Jako mne miloval Otec, (tak) i já jsem miloval vás. Zůstaňte v mé lásce!</verse>
				<verse number="10">Zachováte-li moje přikázání, zůstanete v mé lásce, jako i já jsem zachoval přikázání svého Otce a zůstávám v jeho lásce.</verse>
				<verse number="11">To jsem k vám mluvil, aby moje radost byla ve vás a aby se vaše radost naplnila.</verse>
				<verse number="12">To je moje přikázání, abyste se navzájem milovali, jak jsem miloval vás.</verse>
				<verse number="13">Nikdo nemá větší lásku, než je ta, aby kdo položil svůj život za své přátele.</verse>
				<verse number="14">Když děláte, co vám přikazuji, jste moji přátelé.</verse>
				<verse number="15">Už vás nenazývám služebníky, protože služebník neví, co dělá jeho pán. Ale vás jsem nazval přáteli, protože jsem vám oznámil všecko, co jsem slyšel od svého Otce.</verse>
				<verse number="16">Nevyvolili jste vy mne, nýbrž já jsem vyvolil ustanovil jsem vás, abyste šli a nesli ovoce a vaše ovoce aby trvalo, aby vám dal Otec, oč ho budete prosit v mém jménu.</verse>
				<verse number="17">To vám přikazuji, abyste se navzájem milovali.“</verse>
				<verse number="18">„Jestliže svět vás nenávidí, vězte, že mne nenáviděl dříve než vás.</verse>
				<verse number="19">Kdybyste byli ze světa, miloval by svět, co je jeho. Ale poněvadž nejste ze světa, naopak, já jsem vás vyvolil ze světa, proto svět vás nenávidí.</verse>
				<verse number="20">Vzpomeňte si na to slovo, které jsem vám řekl: ´Není služebník větší než jeho pán'. Jestliže pronásledovali mne, budou pronásledovat i vás; jestliže zachovali moje slovo, zachovají i vaše.</verse>
				<verse number="21">Ale to všechno budou proti vám dělat pro mé jméno, protože neznají toho, který mě poslal.</verse>
				<verse number="22">Kdybych nebyl přišel a nebyl k nim mluvil, neměli by hřích. Nyní však nemají výmluvy pro svůj hřích.</verse>
				<verse number="23">Kdo nenávidí mne, nenávidí i mého Otce.</verse>
				<verse number="24">Kdybych nebyl učinil mezi nimi skutky, které nikdo jiný neučinil, neměli by hřích. Než nyní i viděli, a (přece) nenáviděli jak mne, tak mého Otce.</verse>
				<verse number="25">Ale má se splnit slovo napsané v jejich Zákoně: Bez příčiny měli mě v nenávisti“.</verse>
				<verse number="26">„Až přijde Utěšitel, kterého já vám pošlu od Otce, Duch pravdy, který vychází od Otce, ten bude svědčit o mne.</verse>
				<verse number="27">I vy budete svědčit, neboť jste se mnou od začátku.“</verse>
			</chapter>
			<chapter number="16">
				<verse number="1">„To jsem k vám mluvil, abyste nepoklesli.</verse>
				<verse number="2">Vyloučí vás ze synagogy, ano přichází hodina, kdy každý, kdo vás zabije, bude si myslit, že tím uctívá Boha.</verse>
				<verse number="3">A to budou dělat, protože nepoznali Otce ani mne.</verse>
				<verse number="4">Tyto věci jsem však k vám mluvil, abyste se na ně rozpomenuli, až přijde jejich hodina, že já jsem vám to řekl. Na začátku jsem vám to neřekl, neboť jsem byl s vámi“.</verse>
				<verse number="5">„A nyní jdu k tomu, který mě poslal, a nikdo z vás se mě neptá: ´Kam jdeš?´</verse>
				<verse number="6">Ale že jsem vám to mluvil, naplnil zármutek vaše srdce.</verse>
				<verse number="7">Pravím vám však pravdu: Je pro vás dobré, abych já odešel, neboť neodejdu-li, Utěšitel k vám nepřijde, ale odejdu-li, pošlu ho k vám.</verse>
				<verse number="8">Až pak on přijde, usvědčí svět ze hříchu, ze spravedlnosti a ze soudu.</verse>
				<verse number="9">Z hříchu, protože nevěří ve mne,</verse>
				<verse number="10">ze spravedlnosti pak, poněvadž jdu k Otci, a už mě neuvidíte,</verse>
				<verse number="11">a ze soudu, protože vládce tohoto světa je už odsouzen.</verse>
				<verse number="12">Mám k vám ještě mnoho co mluvit, ale teď byste to nesnesli.</verse>
				<verse number="13">Ale až přijde on, Duch pravdy, uvede vás do celé pravdy; neboť nebude mluvit sám ze sebe, nýbrž bude mluvit, co uslyší, a oznámí vám příští věci.</verse>
				<verse number="14">On mě oslaví, protože vezme z mého a oznámí vám.</verse>
				<verse number="15">Všechno, co má Otec, je moje; proto jsem řekl: Z mého vezme a oznámí vám.“</verse>
				<verse number="16">„Jen krátko, a už mě neuvidíte, a zase krátko, a uvidíte mě.“</verse>
				<verse number="17">Tu si někteří z jeho učedníků řekli mezi sebou: „Co to znamená, co nám říká: ´Jen krátko, a už mě neuvidíte, a zase krátko, a uvidíte mě ´a ´Jdu k Otci´?“</verse>
				<verse number="18">Říkali tedy: „Co znamená to ´krátko´, o kterém mluví? Nevíme, co říká“.</verse>
				<verse number="19">Ježíš poznal, že se ho chtějí ptát, a proto jim řekl: „Na to se mezi sebou tážete, že jsem řekl: ´Jen krátko, a už mě neuvidíte, a zase krátko, a uvidíte mě´?</verse>
				<verse number="20">Vpravdě, vpravdě vám pravím: Vy budete plakat a naříkat, ale svět se bude radovat. Vy sice budete zarmouceni, ale váš zármutek se obrátí v radost.</verse>
				<verse number="21">Když žena rodí, má zármutek, neboť přišla její hodina. Když však porodí dítě, nevzpomíná už na bolest pro radost, že se narodil člověk na svět.</verse>
				<verse number="22">I vy máte ovšem nyní zármutek, ale zase vás uvidím a vaše srdce se bude radovat a vaši radost vám nikdo nevezme.</verse>
				<verse number="23">A ten den se mě nebudete ptát na nic. Vpravdě, vpravdě vám pravím: Budete-li oč prosit Otce, dá vám (to) v mém jménu.</verse>
				<verse number="24">Doposud jste neprosili o nic v mém jménu. Proste, a dostanete, aby vaše radost byla úplná.“</verse>
				<verse number="25">„To jsem k vám mluvil v obrazech. Přichází hodina, kdy k vám již nebudu mluvit v obrazech, nýbrž zjevně vám budu vykládat o Otci.</verse>
				<verse number="26">V ten den budete prosit v mém jménu; neříkám vám, že já budu žádat Otce za vás,</verse>
				<verse number="27">neboť Otec sám vás miluje, protože vy jste milovali mne a uvěřili jste, že já jsem vyšel od Boha.</verse>
				<verse number="28">Vyšel jsem od Otce a přišel jsem na svět; zase opouštím svět a jdu k Otci“.</verse>
				<verse number="29">Praví jeho učedníci: „Hle, teď mluvíš zjevně a neužíváš obrazů.</verse>
				<verse number="30">Nyní víme, že víš všecko a nepotřebuješ, aby se tě kdo tázal. Proto věříme, že jsi vyšel od Boha.“</verse>
				<verse number="31">Ježíš jim odpověděl: „Nyní věříte?</verse>
				<verse number="32">Hle, blíží se hodina, a už je tady, kdy se rozprchnete každý do svého a mne zanecháte samotného. Ale nejsem sám, neboť Otec je se mnou.</verse>
				<verse number="33">To jsem vám mluvil, abyste měli ve mně pokoj. Ve světě budete mít trápení, ale důvěřujte, já jsem přemohl svět!“</verse>
			</chapter>
			<chapter number="17">
				<verse number="1">To promluvil Ježíš; a když pozvedl oči k nebi, řekl: „Otče, přišla ta hodina; oslav svého Syna, aby Syn oslavil tebe,</verse>
				<verse number="2">podle moci, kterou jsi mu dal nade všemi lidmi, aby dal věčný život všem, které jsi mu dal.</verse>
				<verse number="3">A to je věčný život: aby poznali tebe, jediného pravého Boha, a toho, kterého jsi poslal, Ježíše Krista.</verse>
				<verse number="4">Já jsem tě oslavil na zemi, že jsem dokonal dílo, které jsi mi svěřil, abych je vykonal.</verse>
				<verse number="5">A nyní oslav ty mne, Otče, u sebe slávou, kterou jsem měl u tebe dříve, než byl svět.“</verse>
				<verse number="6">„Zjevil jsem tvé jméno lidem, které jsi mi dal ze světa. Tvoji byli a mně jsi je dal, a tvé slovo zachovali.</verse>
				<verse number="7">Nyní poznali, že od tebe je všecko, co jsi mi dal.</verse>
				<verse number="8">Neboť slova, která jsi mi dal, dal jsem jim, a oni je přijali a vpravdě poznali, že jsem vyšel od tebe, a uvěřili, že ty jsi mě poslal.</verse>
				<verse number="9">Za ně já prosím. Neprosím za svět, ale za ty, které jsi mi dal, neboť jsou tvoji;</verse>
				<verse number="10">a všechno, co je moje, je tvoje, a co je tvoje, je moje, a jsem v nich oslaven.</verse>
				<verse number="11">A už nejsem ve světě, ale oni jsou ve světě, a já jdu k tobě. Otče svatý, zachovej je ve svém jménu, které jsi mi dal, aby byli jedno jako my.</verse>
				<verse number="12">Dokud jsem byl s nimi, já jsem je zachovával v tvém jménu, které jsi mi dal, a ochránil jsem je, takže nikdo z nich nezahynul, leda ten propadlec záhubě, aby se splnilo Písmo.</verse>
				<verse number="13">Teď však jdu k tobě a toto mluvím ve světě, aby měli moji vrchovatou radost v sobě.</verse>
				<verse number="14">Já jsem jim dal tvé slovo, svět je však nenáviděl, protože nejsou ze světa, jako ani já nejsem ze světa.</verse>
				<verse number="15">Neprosím, abys je vzal ze světa, ale abys je ochránil od zlého.</verse>
				<verse number="16">Ze světa nejsou, jako ani já nejsem ze světa.</verse>
				<verse number="17">Posvěť je v pravdě! Tvoje slovo je pravda.</verse>
				<verse number="18">Jako mne jsi poslal na svět, tak i já jsem je poslal do světa.</verse>
				<verse number="19">A pro ně se já posvěcuji, aby i oni byli vpravdě posvěceni.“</verse>
				<verse number="20">„Prosím však nejen za tyto, nýbrž také za ty, kteří skrze jejich slovo uvěří ve mne,</verse>
				<verse number="21">aby všichni byli jedno, jako ty, Otče, ve mně a já v tobě, tak i oni aby byli v nás, aby svět uvěřil, že ty jsi mě poslal.</verse>
				<verse number="22">A slávu, kterou ty jsi dal mně, dal jsem jim, aby byli jedno, jak i my jsme jedno.</verse>
				<verse number="23">Já v nich a ty ve mně, aby byli v dokonalé jednotě, aby svět poznal, že ty jsi mě poslal a miloval je, jako jsi miloval mne.</verse>
				<verse number="24">Otče, chci, aby ti, které jsi mi dal, aby také oni byli se mnou tam, kde jsem já, aby viděli mou slávu, kterou jsi mi dal, neboť jsi mě miloval před stvořením světa.</verse>
				<verse number="25">Otče spravedlivý, i když svět tě nepoznal, já jsem tě poznal, a i tito poznali, že jsi mě poslal.</verse>
				<verse number="26">A dal jsem jim poznat tvé jméno a dám poznat, aby láska, kterou jsi mě miloval, byla v nich a i já v nich.“</verse>
			</chapter>
			<chapter number="18">
				<verse number="1">Když to Ježíš řekl, vyšel se svými učedníky za potok Cedron, kde byla zahrada; a vešel do ní on i jeho učedníci.</verse>
				<verse number="2">Ale Jidáš, který ho zrazoval, věděl taky o tomto místě, protože se tam Ježíš často scházel se svými učedníky.</verse>
				<verse number="3">Jidáš tedy vzal četu a služebníky od velekněží a farizeů a přišel tam s pochodněmi, svítilnami a zbraněmi.</verse>
				<verse number="4">A protože Ježíš věděl všecko, co na něj má přijít, vystoupil a řekl jim: „Koho´hledáte?“</verse>
				<verse number="5">Odpověděli mu: „Ježíše z Nazareta.“ Ježíš jim praví: „Já jsem to!“Stál s nimi také Jidáš, který ho zrazoval.</verse>
				<verse number="6">Sotva jim tedy řekl: „Já jsem to „, ustoupili dozadu a padli na zem.</verse>
				<verse number="7">Otázal se jich tedy znova: „Koho hledáte? „Oni řekli: „Ježíše z Nazareta.“</verse>
				<verse number="8">Ježíš odpověděl: „Řekl jsem vám, že já jsem to; hledáte-li tedy mne, nechtě tyto odejít!“</verse>
				<verse number="9">(To) aby se splnilo, co řekl: „Nikoho jsem neztratil z těch, které jsi mi dal.“</verse>
				<verse number="10">Tu Šimon Petr vytasil meč, který měl při sobě, udeřil veleknězova služebníka a uťal mu pravé ucho. Ten služebník se jmenoval Malchus.</verse>
				<verse number="11">Ježíš však řekl Petrovi: „Zastrč si meč do pochvy! Nemám pít kalich, který mi dal Otec?“</verse>
				<verse number="12">Tu četa s tisícníkem a židovští služebníci jali Ježíše a svázali ho.</verse>
				<verse number="13">A přivedli ho nejdříve k Annášovi; to byl totiž tchán Kaifáše, který ten rok zastával velekněžský úřad.</verse>
				<verse number="14">A právě Kaifáš to radil Židům, že je prospěšné, aby jeden člověk umřel za lid.</verse>
				<verse number="15">Za Ježíšem šel Šimon Petr a jiný učedník. Ten učedník byl znám veleknězi, i vstoupil s Ježíšem do veleknězova dvora.</verse>
				<verse number="16">Petr však stál venku u dveří. Vyšel tedy ten druhý učedník, který byl znám veleknězi, promluvil s vrátnou a uvedl Petra.</verse>
				<verse number="17">A řekne služka vrátná Petrovi: „Nejsi i ty z učedníků toho člověka? „On praví: „Nejsem.“</verse>
				<verse number="18">A stáli otroci a služebníci u ohně, který rozdělali, protože bylo chladno, a ohřívali se; s nimi stál i Petr a ohříval se.</verse>
				<verse number="19">Velekněz se tedy zeptal Ježíše na jeho učedníky a na jeho učení.</verse>
				<verse number="20">Ježíš mu odpověděl: „Já jsem mluvil k světu veřejně; já jsem vždycky učil v synagoze a v chrámě, kam se shromažďují všichni Židé, a ve skrytu jsem nemluvil nic.</verse>
				<verse number="21">Proč se mě tážeš? Těch se zeptej na to, co jsem k nim mluvil, kdo (mě) poslouchali. Hle, ti vědí, co jsem já mluvil.“</verse>
				<verse number="22">Když to řekl, jeden ze služebníků, který tam stál, dal Ježíšovi políček a řekl: „Tak odpovídáš veleknězi?“</verse>
				<verse number="23">Ježíš mu odpověděl: „Jestliže jsem mluvil zle, vydej svědectví o zlém; jestliže však dobře, proč mě biješ?“</verse>
				<verse number="24">Poslal ho tedy Annáš svázaného k veleknězi Kaifášovi.</verse>
				<verse number="25">Šimon Petr pak stál a ohříval se. Řekli mu tedy: „Nejsi i ty z jeho učedníků? „On zapřel a řekl: „Nejsem.“</verse>
				<verse number="26">Praví jeden z veleknězových služebníků, příbuzný toho, kterému Petr uťal ucho: „Což jsem tě s ním já neviděl v zahradě?“</verse>
				<verse number="27">Petr (to) však znovu popřel, a hned zakokrhal kohout.</verse>
				<verse number="28">Vedou tedy Ježíše od Kaifáše do vládní budovy; a bylo ráno. Oni však do vládní budovy nevešli, aby se neposkvrnili, ale aby mohli jíst velikonočního beránka.</verse>
				<verse number="29">Pilát tedy vyšel k nim ven a řekl: „Jakou žalobu vznášíte proti tomuto člověkovi?“</verse>
				<verse number="30">Odpověděli a řekli mu: „Kdyby to nebyl zločinec, nevydávali bychom ti ho.“</verse>
				<verse number="31">Pilát jim tedy řekl: „Vezměte si ho vy a suďte podle svého zákona!“Židé mu však řekli: „Nám není dovoleno nikoho usmrtit.“</verse>
				<verse number="32">(To) aby se splnilo Ježíšovo slovo, které pověděl, když naznačoval, jakou smrtí má umřít.</verse>
				<verse number="33">Pilát proto znova vstoupil do vládní budovy, zavolal Ježíše a řekl mu: „Ty jsi židovský král?“</verse>
				<verse number="34">Ježíš odpověděl: „Pravíš to sám od sebe, či ti to o mně řekli jiní?“</verse>
				<verse number="35">Pilát odpověděl: „Copak jsem já Žid? Tvůj národ a veleknězi mi tě vydali. Co jsi udělal?“</verse>
				<verse number="36">Ježíš odpověděl: „Moje království není z tohoto světa. Kdyby moje království bylo z tohoto světa, bojovali by přece moji služebníci, abych nebyl vydán Židům; ale tak moje království není odtud“.</verse>
				<verse number="37">Proto mu Pilát řekl: „Jsi tedy král? „Ježíš odpověděl: „Ano, jsem král. Já jsem se proto narodil a proto jsem přišel na svět, abych vydal svědectví pravdě. Každý, kdo je z pravdy, slyší můj hlas.“</verse>
				<verse number="38">Řekne mu Pilát: „Co je pravda? „A když to řekl, znovu vyšel k Židům a praví jim: „Já na něm nenalézám žádnou vinu;</verse>
				<verse number="39">ale je u vás zvyk, abych vám o velikonocích jednoho propustil; chcete tedy, abych vám propustil židovského krále?“</verse>
				<verse number="40">Ale opět vzkřikli: „Tohohle ne, ale Barabbáše!“ A ten Barabbáš byl zločinec.</verse>
			</chapter>
			<chapter number="19">
				<verse number="1">Tehdy Pilát vzal tedy Ježíše a dal ho zbičovat.</verse>
				<verse number="2">A vojáci upletli z trní věnec, vložili mu ho na hlavu a oblekli mu šarlatový plášť,</verse>
				<verse number="3">přibližovali se k němu a říkali: „Buď zdráv, židovský králi!“A políčkovali ho.</verse>
				<verse number="4">Pilát znova vyšel a praví jim: „Hle, vedu vám ho ven, abyste poznali, že na něm nenalézám žádné viny“.</verse>
				<verse number="5">Ježíš tedy vyšel s trnovým věncem a v šarlatovém plášti. A řekne jim: „Ejhle, člověk!“</verse>
				<verse number="6">Jakmile ho však spatřili velekněží a služebníci, křičeli: „Ukřižuj, ukřižuj!“Pilát jim praví: „Vy si ho vezměte a ukřižujte, neboť já na něm nenalézám viny.“</verse>
				<verse number="7">Židé mu odpověděli: „My máme zákon a podle toho zákona musí umřít, protože ze sebe dělal Božího Syna“.</verse>
				<verse number="8">A když Pilát uslyšel tato slova, ještě více se polekal.</verse>
				<verse number="9">I vešel znovu do vládní budovy a řekne Ježíšovi: „Odkud jsi? „Ježíš mu však neodpověděl.</verse>
				<verse number="10">Řekne mu tedy Pilát: „Se mnou nemluvíš? Nevíš, že mám moc tě propustit a že mám moc tě ukřižovat?“</verse>
				<verse number="11">Ježíš odpověděl: „Neměl bys vůbec moci proti mně, kdyby ti (to) nebylo dáno shůry. Proto větší hřích má ten, kdo ti mě vydal.“</verse>
				<verse number="12">Od té chvíle Pilát usiloval propustit ho. Židé však křičeli: „Propustíš-li ho, nejsi císařův přítel, neboť každý, kdo ze sebe dělá krále, je proti císaři!“</verse>
				<verse number="13">Když tedy Pilát slyšel tato slova, vyvedl Ježíše ven a zasedl k soudu na místě, které se nazývá Lithostrotos, hebrejsky Gabbatha.</verse>
				<verse number="14">Byla příprava na velikonoční den, kolem šesti hodin. A praví Židům: „Hle, váš král!“</verse>
				<verse number="15">Oni však křičeli: „Pryč s ním! Pryč s ním! Ukřižuj ho!“Pilát jim řekne: „Vašeho krále mám ukřižovat?“ Velekněží odpověděli: „Nemáme krále, jen císaře!“</verse>
				<verse number="16">Tehdy jim ho tedy vydal, aby byl ukřižován. Vzali tedy Ježíše.</verse>
				<verse number="17">A nesl si kříž a vyšel na tak zvané místo Lebky, které se hebrejsky nazývá Golgotha.</verse>
				<verse number="18">Tam ho ukřižovali a s ním dva jiné po obou stranách a Ježíše uprostřed.</verse>
				<verse number="19">Pilát napsal i nápis a dal ho na kříž. A bylo napsáno: „Ježíš Nazaretský, židovský král.“</verse>
				<verse number="20">Tento nápis však četlo mnoho Židů, protože to místo, kde byl Ježíš ukřižován, bylo blízko města. A byl napsán hebrejsky, latinsky a řecky.</verse>
				<verse number="21">Proto židovští veleknězi pravili Pilátovi: „Nepiš ´Židovský král', nýbrž že on říkal: ´Jsem židovský král'.“</verse>
				<verse number="22">Pilát odpověděl: „Co jsem napsal, to jsem napsal“.</verse>
				<verse number="23">Když tedy vojáci Ježíše ukřižovali, vzali jeho šaty a rozdělili je na čtyři části, pro každého vojáka jednu část, a sukni. Sukně však byla nesešívaná, odshora celistvě tkaná.</verse>
				<verse number="24">Řekli si tedy: „Netrhejme ji, ale losujme o ni, čí bude“, aby splnilo Písmo, které praví: Rozdělili si mé šaty a o můj oděv losovali. Vojáci to tedy tak udělali.</verse>
				<verse number="25">Stály u Ježíšova kříže jeho matka a sestra jeho matky Marie Kleofášova a Marie Magdalena.</verse>
				<verse number="26">Když tedy Ježíš uviděl matku a toho učedníka, kterého miloval, jak při ní stojí, řekne své matce: „Ženo, hle, tvůj syn!“</verse>
				<verse number="27">Potom praví učedníkovi: „Hle, tvoje matka!“A od té chvíle ji vzal učedník k sobě.</verse>
				<verse number="28">Protože Ježíš věděl, že už je všechno dokonáno, potom řekne, aby se splnilo Písmo: „Žízním.“</verse>
				<verse number="29">Stála tam nádoba plná octa. Nasadili tedy na yzop houbu plnou octa a podali mu (ji) k ústům.</verse>
				<verse number="30">Když tedy Ježíš přijal ocet, řekl: „Je dokonáno.“ A sklonil hlavu a odevzdal ducha.</verse>
				<verse number="31">Protože (to) byl den přípravy, požádali Židé Piláta, aby jim byly zlámány nohy a aby byli sňati, aby těla nezůstala na kříži přes sobotu, neboť tu sobotu byl veliký den.</verse>
				<verse number="32">Přišli tedy vojáci a zlámali nohy prvnímu i druhému, který s ním byl ukřižován.</verse>
				<verse number="33">Když však přišli k Ježíšovi a uviděli, že už je mrtev, nezlámali mu nohy,</verse>
				<verse number="34">ale jeden z vojáků mu kopím probodl bok, a hned vyšla krev a voda.</verse>
				<verse number="35">A ten, který to viděl, vydal o tom svědectví, a jeho svědectví je pravdivé a on ví, že mluví pravdu, abyste i vy věřili.</verse>
				<verse number="36">Neboť se to stalo, aby se splnilo Písmo: (Ani jedna) kost mu nebude zlomena.</verse>
				<verse number="37">A zase praví jiné Písmo: Budou patřit na toho, kterého probodli.</verse>
				<verse number="38">Potom Josef z Arimathie, který byl Ježíšovým učedníkem, ale pro strach před Židy tajným, požádal Piláta, aby směl sejmout Ježíšovo tělo. A Pilát dovolil. Přišel tedy a sňal jeho tělo.</verse>
				<verse number="39">Přišel pak i Nikodém, ten, co kdysi přišel k němu v noci, a nesl směs myrhy a aloe, asi sto liber.</verse>
				<verse number="40">Vzali tedy Ježíšovo tělo a ovinuli je lněnými ovinkami s vonnými věcmi, jak Židé pochovávají.</verse>
				<verse number="41">Na tom místě, kde byl ukřižován, byla zahrada a v té zahradě nový hrob, do kterého ještě nikdo nebyl položen.</verse>
				<verse number="42">Protože u Židů byl den přípravy, tam tedy Ježíše položili, neboť ten hrob byl blízko.</verse>
			</chapter>
			<chapter number="20">
				<verse number="1">První den v týdnu přichází Marie Magdalena ráno ještě za tmy ke hrobu a spatří kámen odvalený od hrobu.</verse>
				<verse number="2">Běží tedy a přijde k Šimonovi Petrovi a k tomu druhému učedníkovi, kterého Ježíš miloval, a praví jim: „Odnesli Pána z hrobu a nevíme, kam ho položili.“</verse>
				<verse number="3">Petr tedy a ten druhý učedník vyšli a ubírali se ke hrobu.</verse>
				<verse number="4">Běželi oba spolu, ale ten druhý učedník běžel napřed rychleji než Petr a dospěl k hrobu první.</verse>
				<verse number="5">A když se nahnul, uzří složené ovinky, ale nevstoupil.</verse>
				<verse number="6">Pak přijde i Šimon Petr po něm a vstoupil do hrobu. A vidí ovinky ležet,</verse>
				<verse number="7">avšak rouška, která byla na jeho hlavě, neležela s ovinkami, nýbrž odděleně složená na jednom místě.</verse>
				<verse number="8">Tehdy tedy vstoupil i ten druhý učedník, který přišel první ke hrobu, a viděl to a uvěřil;</verse>
				<verse number="9">nerozuměli totiž ještě Písmu, že musí vstát z mrtvých.</verse>
				<verse number="10">Ti učedníci se tedy zase vrátili domů.</verse>
				<verse number="11">Marie však stála venku u hrobu a plakala. V pláči se pak nahnula do hrobu,</verse>
				<verse number="12">a viděla tam sedět dva anděly v bílém rouchu, jednoho v hlavách a druhého v nohách (místa), kde leželo Ježíšovo tělo.</verse>
				<verse number="13">A oni jí řeknou: „Ženo, proč pláčeš? „Řekne jim: „Protože vzali mého Pána, a nevím, kam ho položili.“</verse>
				<verse number="14">Když to řekla, obrátila se a spatří Ježíše stát, ale nevěděla, že je to Ježíš.</verse>
				<verse number="15">Ježíš jí praví: „Ženo, proč pláčeš? Koho hledáš?“ Ona se domnívala, že je to zahradník, a řekne mu: „Pane, jestliže jsi ho odnesl ty, pověz mi, kam jsi ho položil, a já ho vezmu.“</verse>
				<verse number="16">Praví jí Ježíš: „Marie!“Ona se obrátí a řekne mu hebrejsky: „Rabbuni!“, to znamená „Mistře!“</verse>
				<verse number="17">Ježíš jí řekne: „Nedotýkej se mě, vždyť jsem ještě nevystoupil k Otci; ale jdi k mým bratřím a řekni jim: ´Vystupuji k Otci svému a Otci vašemu, k Bohu svému a Bohu vašemu´.“</verse>
				<verse number="18">Marie Magdalena tedy jde a zvěstuje učedníkům: „Viděla jsem Pána „a toto (že) jí řekl.</verse>
				<verse number="19">Večer ten den, první v týdnu, když byly pro strach před Židy dveře zavřeny (tam), kde byli učedníci, přišel Ježíš, stanul mezi nimi a řekne jim: „Pokoj vám!“</verse>
				<verse number="20">A když to řekl, ukázal jim ruce a bok. I zaradovali se učedníci, když spatřili Pána.</verse>
				<verse number="21">Ježíš jim tedy znova řekl: „Pokoj vám! Jako mne poslal Otec, i já posílám vás.“</verse>
				<verse number="22">A když to pověděl, dechl (na ně) a řekne jim: „Přijměte Ducha svatého!</verse>
				<verse number="23">Komu odpustíte hříchy, odpouštějí se mu, a komu zadržíte, jsou zadrženy.“</verse>
				<verse number="24">Avšak Tomáš, jeden ze dvanácti, který se nazývá Blíženec, nebyl s nimi, když přišel Ježíš.</verse>
				<verse number="25">Řekli mu tedy ostatní učedníci: „Viděli jsme Pána!“ On jim však řekl: „Neuvidím-li v jeho rukou jizvy po hřebech a nevložím-li svůj prst na místo hřebů a nevložím-li svou ruku do jeho boku, neuvěřím.“ -</verse>
				<verse number="26">A po osmi dnech byli jeho učedníci zase uvnitř a Tomáš s nimi. Ježíš přišel zavřenými dveřmi, stanul mezi nimi a řekl: „Pokoj vám!“</verse>
				<verse number="27">Potom praví Tomášovi: „Dej sem svůj prst a podívej se na mé ruce, vztáhni svou ruku a vlož ji do mého boku; a nebuď nevěřící, nýbrž věřící!“</verse>
				<verse number="28">Tomáš mu na to odpověděl: „Můj Pán a můj Bůh!“</verse>
				<verse number="29">Ježíš mu řekne: „Že jsi mě uviděl, uvěřil jsi? Blažení, kdo neviděli, a uvěřili.“</verse>
				<verse number="30">Ale Ježíš udělal před svými učedníky i mnoho jiných znamení, která nejsou napsána v této knize.</verse>
				<verse number="31">Tato však jsou napsána, abyste věřili, že Ježíš je Mesiáš, Boží Syn, a vírou abyste měli život v jeho jménu.</verse>
			</chapter>
			<chapter number="21">
				<verse number="1">Potom se Ježíš zase zjevil učedníkům u Tiberiadského moře. A zjevil se takto:</verse>
				<verse number="2">Byli spolu Šimon Petr a Tomáš příjmením Blíženec a Nathanael, který pocházel z galilejské Kány, Zebedeovci a jiní dva z jeho učedníků.</verse>
				<verse number="3">Šimon Petr jim řekne: „Jdu lovit.“ Praví mu: „I my půjdeme s tebou.“ Vyšli a vstoupili na loď, ale tu noc neulovili nic.</verse>
				<verse number="4">A když už bylo ráno, Ježíš stál na břehu; učedníci však nevěděli, že je to Ježíš.</verse>
				<verse number="5">Ježíš jim tedy řekne: „Děti, máte něco k jídlu? „Odpověděli mu: „Nemáme.“</verse>
				<verse number="6">A on jim řekl: „Hoďte síť na pravou stranu lodi, a naleznete!“Hodili tedy, a už ji nemohli utáhnout pro množství ryb.</verse>
				<verse number="7">Tu onen učedník, kterého Ježíš miloval, řekne Petrovi: „To je Pán!“ Jakmile tedy uslyšel Šimon Petr, že je to Pán, přepásal si svrchní šaty - byl totiž nahý - a vrhl se do moře.</verse>
				<verse number="8">Ostatní učedníci přijeli na člunu a táhli síť s rybami, neboť nebyli od břehu dále než asi dvě stě loket. -</verse>
				<verse number="9">Když tedy vystoupili na zem, spatří žhavé uhlí a na něm položenou rybu a chléb.</verse>
				<verse number="10">Ježíš jim praví: „Přineste z ryb, které jste právě chytili!“</verse>
				<verse number="11">Šimon Petr vystoupil a vytáhl na zem síť plnou velkých ryb, stotřiapadesát; a ačkoliv jich bylo tolik, síť se neprotrhla.</verse>
				<verse number="12">Řekne jim Ježíš: „Pojďte snídat!“A nikdo z učedníků se ho neodvážil zeptat: „Kdo jsi? „Věděli, že je to Pán.</verse>
				<verse number="13">Ježíš přijde, vezme chléb a dává jim, rovněž i rybu.</verse>
				<verse number="14">To bylo už po třetí, co se Ježíš zjevil svým učedníkům po svém zmrtvýchvstání.</verse>
				<verse number="15">Když tedy posnídali, řekne Ježíš Šimonovi Petrovi: „Šimone Janův, miluješ mě více než tito'?“ Praví mu: „Ano, Pane, ty víš, že tě miluji.“ Řekne mu: „Pas moje beránky!“</verse>
				<verse number="16">Znova mu praví po druhé: „Šimone Janův, miluješ mě?“ Řekne mu: „Ano, Pane, ty víš, že tě miluji.“ Praví mu: „Pas moje ovce!“</verse>
				<verse number="17">Řekne mu po třetí: „Šimone Janův, miluješ mě?“ Petr se zarmoutil, že mu řekl po třetí: „Miluješ mě?“, a pravil mu: „Pane, ty víš všechno, ty víš, že tě miluji“. Řekne mu Ježíš: „Pas moje ovce!</verse>
				<verse number="18">Vpravdě, vpravdě ti pravím: Když jsi byl mladší, sám ses opásal a chodil jsi, kam jsi chtěl; ale až zestárneš, vztáhneš ruce, a jiný tě opáše a povede, kam nechceš.“</verse>
				<verse number="19">A to řekl, aby naznačil, jakou smrtí oslaví Boha. A když to řekl, dodá k němu: „Následuj mě!“</verse>
				<verse number="20">Petr se obrátil a spatřil, že za ním jde ten učedník, kterého miloval Ježíš a který mu při večeři spočinul u prsou a řekl: „Pane, kdo tě to zrazuje?“</verse>
				<verse number="21">Když ho tedy Petr uviděl, řekne Ježíšovi: „Pane, co bude s ním?“</verse>
				<verse number="22">Ježíš mu praví: „Chci-li, aby zůstal, až přijdu, co ti do toho? Ty mě následuj!“</verse>
				<verse number="23">Mezi bratry se proto rozšířila tato řeč, že ten učedník neumře. Ale Ježíš mu neřekl: „Neumře „, nýbrž: „Chci-li, aby zůstal, až přijdu, co ti do toho?“</verse>
				<verse number="24">To je ten učedník, který vydává svědectví o těchto věcech a napsal je, a víme, že jeho svědectví je pravdivé.</verse>
				<verse number="25">Je však i mnoho jiných věcí, které učinil Ježíš; kdyby byly napsány zvláště, myslím, že celý svět by neobsáhl ty knihy, které by se musely napsat.</verse>
			</chapter>
		</book>
		<book number="44">
			<chapter number="1">
				<verse number="1">V první knize jsem pojednal, Theofile, o všem, co Ježíš činil a čemu učil od počátku</verse>
				<verse number="2">až do dne, kdy dal nařízení skrze Ducha svatého svým vyvoleným apoštolům a byl vzat do nebe;</verse>
				<verse number="3">jim také podal po svém utrpení mnoho důkazů, že žije, když se jim ukazoval po čtyřicet dní a mluvil o věcech Božího království.</verse>
				<verse number="4">A když s nimi dlel, přikázal jim, aby neodcházeli z Jerusalema, ale očekávali Otcovo zaslíbení, „o kterém jste slyšeli ode mne:</verse>
				<verse number="5">Jan křtil vodou, ale vy budete pokřtěni Duchem svatým po nemnoha těchto dnech.“</verse>
				<verse number="6">Tehdy ti, kteří se sešli, se ho tázali: „Pane, obnovíš v tomto čase království pro Izraele?“</verse>
				<verse number="7">Řekl jim však: „Nepatří vám znát časy nebo chvíle, které Otec ustanovil z vlastní moci,</verse>
				<verse number="8">dostanete však sílu Ducha svatého, který na vás sestoupí, a budete mi svědky v Jerusalemě a v celém Judsku a v Samarii a až na konec země.“</verse>
				<verse number="9">A když to pověděl, byl před jejich zraky vyzdvižen a oblak jim ho vzal s očí.</verse>
				<verse number="10">Když hleděli upřeně do nebe, jak odchází, hle, stanuli vedle nich dva muži v bílém šatě</verse>
				<verse number="11">a ti řekli: „Galilejští, proč stojíte a hledíte do nebe? Tento Ježíš, který byl od vás vzat do nebe, přijde tak, jak jste ho viděli ubírat se do nebe.“</verse>
				<verse number="12">Tehdy se navrátili do Jerusalema s hory, která se nazývá Olivová a je blízko Jerusalema ve vzdálenosti sobotní cesty.</verse>
				<verse number="13">A když tam vešli, vystoupili do hořejší síně, v které se zdržovali: Petr a Jan a Jakub a Ondřej, Filip a Tomáš, Bartoloměj a Matouš, Jakub Alfeův a Simon Horlívec a Juda Jakubův.</verse>
				<verse number="14">Ti všichni trvali jednomyslně na modlitbách se ženami a Marií, matkou Ježíšovou a s jeho bratry.</verse>
				<verse number="15">V těch dnech povstal Petr mezi bratřími - byl tam shromážděn zástup na stodvacet lidí - a řekl:</verse>
				<verse number="16">„Bratři, musilo se naplnit Písmo, které předpověděl Duch svatý ústy Davidovými o Jidášovi, který vedl ty, kdo jali Ježíše;</verse>
				<verse number="17">poněvadž byl připočten k nám, také dostal podíl v této službě.</verse>
				<verse number="18">On tedy nabyl pole ze mzdy za nespravedlnost, a když padl střemhlav, v půli pukl a všechny vnitřnosti mu vyhřezly.</verse>
				<verse number="19">I rozneslo se to mezi všemi obyvateli Jerusalema, takže to pole bylo pojmenováno v jejich řeči Hakeldama, to je Pole krve.</verse>
				<verse number="20">Je totiž napsáno v knize Žalmů: Ať jeho příbytek zpustne a nikdo ať jej neobývá, a jeho úřadu ať se ujme jiný.</verse>
				<verse number="21">Je tedy nutné, aby z mužů, kteří s námi chodili po celou dobu, kdy Pán Ježíš žil mezi námi,</verse>
				<verse number="22">od křtu Janova až do dne, kdy byl od nás vzat vzhůru, jeden z nich se stal s námi svědkem jeho zmrtvýchvstání.</verse>
				<verse number="23">I postavili dva: Josefa, který se nazývá Barsabbáš, příjmením Spravedlivý, a Matěje.</verse>
				<verse number="24">A takto se modlili: „Ty, Pane, který znáš srdce všech, ukaž, kterého z těchto dvou jsi vyvolil“,</verse>
				<verse number="25">aby ten jeden dostal místo v této službě a v poslání, kterého pozbyl Jidáš, aby se odebral na své místo.“</verse>
				<verse number="26">I losovali o ně, a los padl na Matěje; a byl přibrán k jedenácti apoštolům.</verse>
			</chapter>
			<chapter number="2">
				<verse number="1">A když nastal den letnic, byli všichni pohromadě na jednom místě.</verse>
				<verse number="2">A najednou se ozval z nebe hukot, jako když přechází silný vítr, a naplnil celý dům, kde přebývali.</verse>
				<verse number="3">I objevily se jim jazyky rozdělující se jako oheň, a usadil se nad každým z nich.</verse>
				<verse number="4">A všichni byli naplněni Duchem svatým a počali mluvit rozličnými jazyky, jak jim dával promlouvat Duch.</verse>
				<verse number="5">Zdržovali se pak v Jerusalemě Židé, zbožní muži ze všech národů pod nebem.</verse>
				<verse number="6">Když se ozval ten hlas, sešel se zástup a byl zaražen, protože každý je slyšel mluvit vlastní řečí.</verse>
				<verse number="7">Všichni žasli, divili se a pravili: „Hle, což nejsou všichni ti, kdo mluví, Galilejští?</verse>
				<verse number="8">A jak to, že každý z nás slyší vlastní mateřštinu, v které jsme se zrodili?</verse>
				<verse number="9">Parthové, Medové, Elamité a obyvatelé Mesopotamie, Judeje a Kappadocie, Pontu a Asie,</verse>
				<verse number="10">Frygie a Pamfylie, Egypta a kraje Lybijského okolo Kyreny, my, co jsme přišli z Říma,</verse>
				<verse number="11">Židé i proselyté, Kréťané a Arabové - slyšíme je velebit Boha svými jazyky?“</verse>
				<verse number="12">Všichni pak žasli, byli na rozpacích a ptali se jeden druhého: „Co to znamená?“</verse>
				<verse number="13">Jiní zase říkali s posměškem: „Jsou plni sladkého vína.“</verse>
				<verse number="14">Ale Petr s jedenácti předstoupil a hlasitě k nim promluvil: „Židé a všichni obyvatelé jerusalemští, vězte toto a pozorně vyslechněte mou řeč!</verse>
				<verse number="15">Nejsou totiž opilí tito lidé, jak se domníváte, vždyť je třetí denní hodina;</verse>
				<verse number="16">ale stalo se, co řekl prorok Joel:</verse>
				<verse number="17">A v posledních dnech, praví Bůh, vyleji ze svého Ducha na všechno tělo; i budou prorokovat vaši synové a vaše dcery, vaši mládenci budou mít vidění a vaši starci budou mít sny.</verse>
				<verse number="18">na své služebníky a své služebnice vyliji v těch dnech ze svého Ducha, a budou prorokovat.</verse>
				<verse number="19">A ukážu divy nahoře na nebi a znamení dole na zemi: Krev a oheň a sloup dýmu.</verse>
				<verse number="20">Slunce se obrátí ve tmu a měsíc v krev, dříve než přijde veliký a slavný den Páně.</verse>
				<verse number="21">A potom každý, kdo bude vzývati jméno Páně, bude spasen.</verse>
				<verse number="22">Izraelité, poslyšte tato slova Ježíše Nazaretského, muže u vás Bohem osvědčeného mocí, divy a znameními, které Bůh učinil mezi vámi skrze něho, jak sami víte,</verse>
				<verse number="23">tohoto, který byl vydán podle pevného úradku a předvedení Božího, jste rukama bezbožníků přibili na kříž a zahubili.</verse>
				<verse number="24">Ale Bůh ho vzkřísil, když uvolnil bolesti smrti, poněvadž bylo nemožné, aby zůstal v její moci.</verse>
				<verse number="25">Neboť David o něm praví: Viděl jsem Pána před sebou stále, neboť je mi po pravici, abych se nezviklal.</verse>
				<verse number="26">Proto se zaradovalo mé srdce a zajásal můj jazyk, ano i mé tělo bude přebývat v naději,</verse>
				<verse number="27">neboť nenecháš mou duši v podsvětí ani nedopustíš, aby tvůj Svatý zakusil porušení.</verse>
				<verse number="28">Oznámil jsi mi cesty života a naplní mě blahem tvá přítomnost.</verse>
				<verse number="29">Bratři, bez okolků vám mohu říci o patriarchovi Davidovi, že i zemřel i byl pohřben, a že jeho hrob je mezi námi až do dneška.</verse>
				<verse number="30">Protože tedy byl prorok a věděl, že mu Bůh přísežně slíbil, že jeho potomka posadí na jeho trůn,</verse>
				<verse number="31">řekl to jako předpověď o vzkříšení Kristově, že ani nebyl ponechán v podsvětí, ani jeho tělo nezakusilo porušení.</verse>
				<verse number="32">Tohoto Ježíše vzkřísil Bůh, a my všichni jsme svědky toho.</verse>
				<verse number="33">Když byl tedy pravicí Boží povýšen a přijal od Otce zaslíbeného Ducha svatého, vylil ho, jak vy i vidíte a slyšíte.</verse>
				<verse number="34">David totiž nevstoupil na nebe, ale sám praví: Řekl Pán mému Pánu: Seď mi po pravici,</verse>
				<verse number="35">dokud ti nepoložím tvé nepřátele za podnož nohou.</verse>
				<verse number="36">Nechť tedy ví najisto celý izraelský národ, že učinil Bůh Pánem a Mesiášem toho Ježíše, kterého jste vy ukřižovali.“</verse>
				<verse number="37">Když to vyslechli, proniklo jim to srdcem a řekli k Petrovi a ostatním apoštolům: „Co máme činit, bratři?“</verse>
				<verse number="38">Petr jim pravil: „Obraťte se a každý z vás se dej pokřtít ve jménu Ježíše Krista na odpuštění svých hříchů, a dostanete dar Ducha svatého.</verse>
				<verse number="39">Vždyť to zaslíbení je pro vás, pro vaše děti a pro všechny, kdo jsou daleko, kohokoli povolá Pán, náš Bůh.“</verse>
				<verse number="40">Ještě mnoha jinými slovy svědčil a napomínal je: „Zachraňte se z tohoto špatného pokolení!“</verse>
				<verse number="41">A ti, kteří přijali jeho slovo, byli pokřtěni; a toho dne jich přibylo kolem tří tisíc duší.</verse>
				<verse number="42">Trvali pak v apoštolském učení a ve společenství, v lámání chleba a na modlitbách.</verse>
				<verse number="43">Na každého šla bázeň; apoštolově totiž činili mnoho divů a znamení.</verse>
				<verse number="44">Všichni věřící drželi při sobě a měli vše společné.</verse>
				<verse number="45">I prodávali statky a majetek a rozdělovali to mezi všecky, jak kdo potřeboval,</verse>
				<verse number="46">Denně také trvali jednomyslně v chrámě, lámali chléb po domech a brali pokrm s veselím a prostým srdcem;</verse>
				<verse number="47">chválili Boha a těšili se přízni u všeho lidu. Pán pak k nim denně přidával vjedno lidi, kteří docházeli spasení.</verse>
			</chapter>
			<chapter number="3">
				<verse number="1">Petr a Jan vystupovali do chrámu v hodinu modlitby, o deváté.</verse>
				<verse number="2">I přinášeli jakéhosi muže, který byl chromý od narození. Toho denně kladli k chrámové bráně zvané Krásná, aby prosil o almužnu ty, kdo vcházeli do chrámu.</verse>
				<verse number="3">Když spatřil Petra a Jana, že chtějí vejít do chrámu, prosil o almužnu.</verse>
				<verse number="4">Petr s Janem však na něho upřeně pohlédl a řekl: „Podívej se na nás!“</verse>
				<verse number="5">On tedy k nim vzhlédl s očekáváním, že od nich něco dostane.</verse>
				<verse number="6">Petr však řekl: „Stříbra ani zlata nemám. Co však mám, to ti dám: Ve jménu Ježíše Krista Nazaretského choď!“</verse>
				<verse number="7">I uchopil ho za pravici a zdvihl ho; hned pak mu zpevněly nohy a klouby.</verse>
				<verse number="8">I vyskočil, postavil se a chodil; i vešel s nimi do chrámu, chodil a poskakoval a chválil Boha.</verse>
				<verse number="9">A všechen lid ho viděl, jak chodí a chválí Boha.</verse>
				<verse number="10">Poznávali v něm toho člověka, který sedával pro almužnu u Krásné brány chrámu, a všichni užasli a byli ustrnuti nad tím, co se mu přihodilo.</verse>
				<verse number="11">Poněvadž se držel Petra a Jana, seběhl se k nim pln úžasu všechen lid; v podloubí zvaném Šalomounovo.</verse>
				<verse number="12">Když to viděl Petr, promluvil k lidu: „Izraelité, proč se tomu divíte nebo proč hledíte na nás, jako bychom vlastní mocí nebo zbožností učinili, že on chodí?</verse>
				<verse number="13">Bůh Abrahamův a Izákův a Jakubův, Bůh našich otců oslavil svého služebníka Ježíše, kterého vy jste vydali a zapřeli před Pilátem, ačkoliv on měl za to, že má být propuštěn.</verse>
				<verse number="14">Vy však jste zapřeli svatého a spravedlivého a žádali jste, aby vám byl darován vrah.</verse>
				<verse number="15">Původce života však jste zabili, ale Bůh ho vzkřísil z mrtvých, a my jsme toho svědky.</verse>
				<verse number="16">A vírou v jeho jméno zpevnilo jeho jméno tohoto člověka, kterého vidíte i znáte, a víra, která pochází od něho, dala mu toto úplné zdraví před vámi přede všemi.“</verse>
				<verse number="17">„Já sice vím, bratři, že jste to učinili z nevědomosti, jako i vaši předáci.</verse>
				<verse number="18">Bůh však takto splnil, co předpověděl ústy všech proroků, že totiž jeho Mesiáš bude trpěti.</verse>
				<verse number="19">Čiňte tedy pokání a obraťte se, aby byly vyhlazeny vaše hříchy,</verse>
				<verse number="20">aby přišly doby útěchy od Pána a aby poslal předem pro vás určeného Mesiáše Ježíše.</verse>
				<verse number="21">Toho musí nebe přijmout až do časů, kdy bude všechno obnoveno, jak o tom od pradávna mluvil Bůh ústy svých svatých proroků.</verse>
				<verse number="22">Neboť Mojžíš řekl: Pán, náš Bůh, vám vzbudí proroka z vašich bratří jako mne. Toho budete poslouchat ve všem, co k vám bude mluvit.</verse>
				<verse number="23">Každý však, kdo neposlechne toho proroka, bude vyhlazen z lidu.</verse>
				<verse number="24">I všichni proroci, kteří mluvili od Samuela a dále, zvěstovali tyto dny.</verse>
				<verse number="25">Vy jste synové proroků a (dědici) smlouvy, kterou Bůh uzavřel s našimi otci, když řekl Abrahamovi: A v tvém potomstvu budou požehnány všechny rody země.</verse>
				<verse number="26">Bůh vzbudil svého služebníka nejdříve pro vás a poslal ho, aby vám žehnal, aby se tak každý odvrátil od svých nepravostí.“</verse>
			</chapter>
			<chapter number="4">
				<verse number="1">Zatím co mluvili k lidu, přistoupili k nim kněží, velitel chrámové stráže a sadduceové,</verse>
				<verse number="2">kteří těžce nesli, že učí lid a hlásají v Ježíši vzkříšení z mrtvých.</verse>
				<verse number="3">I vztáhli na ně ruce a vsadili je do žaláře až do příštího dne; byl už totiž večer.</verse>
				<verse number="4">Ale mnozí z těch, kdo vyslechli tu řeč, uvěřili, a počet mužů vzrostl asi na pět tisíc.</verse>
				<verse number="5">Potom nazejtří se shromáždili v Jerusalemě jejich předáci, starší a vykladatelé Písma,</verse>
				<verse number="6">dále velekněz Annáš a Kaifáš, Jan, Alexander a všichni příslušníci velekněžského rodu.</verse>
				<verse number="7">I postavili je doprostřed a dotazovali se: „Jakou mocí anebo jakým jménem jste to vy učinili?“</verse>
				<verse number="8">Tehdy jim Petr, naplněn Duchem svatým, řekl: „Předáci lidu a starší!</verse>
				<verse number="9">Jsme-li dnes vyslýcháni pro dobrodiní na nemocném člověku, čím on byl uzdraven,</verse>
				<verse number="10">budiž známo vám všem a všemu lidu izraelskému: Ve jménu Ježíše Krista Nazaretského, kterého jste vy ukřižovali, kterého Bůh vzkřísil z mrtvých, skrze tohoto stojí před vámi tento člověk zdráv.</verse>
				<verse number="11">On je ten kámen, který jste vy, stavitelé, zavrhli a který se stal úhelným kamenem.</verse>
				<verse number="12">A v nikom jiném není spásy. Neboť není pod nebem dáno lidem jiné jméno, v kterém máme být spaseni.“</verse>
				<verse number="13">Když pozorovali Petrovu a Janovu odvahu a shledali, že to jsou lidé neskolení a nevzdělaní, divili se; poznávali je, že bývali s Ježíšem,</verse>
				<verse number="14">ale protože viděli, že s nimi stojí uzdravený člověk, neměli už co říci.</verse>
				<verse number="15">Poručili jim pak, aby odešli ven ze shromáždění, a radili se mezi sebou:</verse>
				<verse number="16">„Co máme udělat těmto lidem? Neboť že se skrze ně stal zjevný zázrak, je patrno všem obyvatelům Jerusalema a nemůžeme to popřít.</verse>
				<verse number="17">Aby se to však neroznášelo ještě více mezi lid, pohrozme jim, aby již žádnému člověku nemluvili v tomto jménu.“</verse>
				<verse number="18">I zavolali je a přikázali jim, ať vůbec nemluví ani neučí ve jménu Ježíšově.</verse>
				<verse number="19">Ale Petr a Jan jim odpověděli: „Je-li spravedlivé před Bohem, abychom poslouchali více vás než Boha, suďte sami;</verse>
				<verse number="20">vždyť my nemůžeme nemluvit o tom, co jsme viděli a slyšeli.“</verse>
				<verse number="21">Oni je s hrozbou propustili, protože nenalézali, jak by je potrestali, kvůli lidu, poněvadž všichni velebili Boha pro to, co se stalo.</verse>
				<verse number="22">Přes čtyřicet let bylo totiž člověku, na kterém se udalo toto zázračné uzdravení.</verse>
				<verse number="23">Když byli propuštěni, přišli k svým (bratřím) a pověděli jim, co všechno jim řekli veleknězi a starší.</verse>
				<verse number="24">Sotva to vyslechli, zvolali společně k Bohu: „Vládce, tys učinil nebe a zemi a moře i vše, co je v nich.</verse>
				<verse number="25">Ty jsi skrze Ducha svatého ústy svého služebníka Davida řekl: Proč se vzbouřily národy a kmeny obmýšlely marné věci?</verse>
				<verse number="26">Povstali králové země a vládcové se sešli spolu proti Pánu a proti jeho Pomazanému.</verse>
				<verse number="27">Vpravdě se totiž sešli v tomto městě Herodes a Poncius Pilát s pohany a izraelským lidem proti tvému svatému služebníku Ježíšovi, kterého jsi pomazal,</verse>
				<verse number="28">aby vykonali, o čem tvá moc a tvůj úradek předem ustanovily, že se má státi.</verse>
				<verse number="29">A proto nyní, Pane, pohleď na jejich hrozby a dej svým služebníkům, aby se vší odvahou mluvili tvé slovo,</verse>
				<verse number="30">a ty při tom vztahuj svou ruku k uzdravování a ke konání znamení a divů skrze jméno tvého svatého služebníka Ježíše.“</verse>
				<verse number="31">A když se pomodlili, otřáslo se místo, kde byli shromážděni, a všichni byli naplněni Duchem svatým a mluvili s odvahou Boží slovo.</verse>
				<verse number="32">Množství věřících mělo jedno srdce a jednu duši, a ani jeden neříkal o ničem ze svého majetku, že je to jeho vlastní, nýbrž vše měli společné. -</verse>
				<verse number="33">Apoštolové vydávali velkou mocí svědectví o zmrtvýchvstání Pána Ježíše, a velká milost byla na nich na všech. -</verse>
				<verse number="34">Vždyť ani nebylo mezi nimi chudáka. Neboť všichni, kteří byli majetníky polí nebo domů, prodávali je a peníze za prodané věci přinášeli</verse>
				<verse number="35">a kladli apoštolům k nohám. Rozdávalo se pak každému, jak kdo potřeboval.</verse>
				<verse number="36">Tak Josef, kterého apoštolově nazvali Barnabáš, což je v překlade „syn útěchy\, levita, rodem z Kypru,</verse>
				<verse number="37">měl pole, prodal je a peníze přinesl a položil apoštolům k nohám.</verse>
			</chapter>
			<chapter number="5">
				<verse number="1">Avšak jeden muž, jménem Ananiáš, se svou manželkou Sařirou prodal pole</verse>
				<verse number="2">a podvodně si vzal z peněz, s vědomím i své manželky, a nějakou část přinesl a položil apoštolům k nohám.</verse>
				<verse number="3">Ale Petr řekl: „Ananiáši, proč ďábel naplnil tvé srdce, abys lhal Duchu svatému a aby sis podvodně vzal z peněz za pole?</verse>
				<verse number="4">Což, když jsi je měl, nezůstávalo tvým, a když bylo prodáno, nebylo v tvé moci? Proč sis usmyslil v srdci tuto věc? Neselhal jsi lidem, nýbrž Bohu.“</verse>
				<verse number="5">Když Ananiáš slyšel tato slova, zhroutil se a skonal. I padla velká bázeň na všechny, kteří to slyšeli.</verse>
				<verse number="6">Mladí muži pak vstali, zavinuli jej, vynesli a pochovali.</verse>
				<verse number="7">Uplynuly asi tři hodiny a vstoupila jeho žena, ale nevěděla, co se stalo.</verse>
				<verse number="8">Petr k ní promluvil: „Pověz mi, zdali jste za tolik prodali to pole?“ Ona odpověděla: „Ano, za tolik.“</verse>
				<verse number="9">Petr pak k ní: „Proč jste se smluvili k pokoušení Ducha Páně? Hle, nohy těch, kteří pochovali tvého muže, jsou přede dveřmi a vynesou tě.“</verse>
				<verse number="10">I zhroutila se náhle před jeho nohy a skonala. Vstoupili pak mladí muži a nalezli ji mrtvou. I vynesli ji a pochovali k jejímu muži.</verse>
				<verse number="11">A celé církve a všech, kdo to slyšeli, zmocnila se velká bázeň.</verse>
				<verse number="12">Skrze apoštoly se pak dalo mnoho znamení a divů mezi lidem. A všichni bývali pohromadě v podloubí Šalomounově.</verse>
				<verse number="13">Z ostatních se však nikdo neodvažoval připojit k nim, avšak lid je velebil.</verse>
				<verse number="14">Stále více přibývalo věřících v Pána, množství mužů a žen. -</verse>
				<verse number="15">Dokonce i na ulice vynášeli nemocné a kladli je na lůžka a nosítka, aby, až půjde Petr, aspoň jeho stín padl na někoho z nich.</verse>
				<verse number="16">Také se sbíhalo z měst okolo Jerusalema mnoho lidí a přinášeli nemocné a trápené nečistými duchy; a ti všichni byli uzdravováni.</verse>
				<verse number="17">Povstal však velekněz a všichni jeho stoupenci, totiž strana sadducejská; byli plni závisti</verse>
				<verse number="18">a vztáhli ruce na apoštoly a vsadili je do veřejného žaláře.</verse>
				<verse number="19">Ale anděl Páně otevřel v noci dveře žaláře, vyvedl je a řekl:</verse>
				<verse number="20">„Jděte, postavte se a mluvte v chrámě lidu všechna slova tohoto života.“</verse>
				<verse number="21">Když to uslyšeli, vstoupili za úsvitu do chrámu a učili. Zatím se dostavil velekněz i jeho stoupenci, svolali veleradu a všechny starší izraelských synů a poslali do žaláře, aby je přivedli.</verse>
				<verse number="22">Když tam však služebníci přišli, nenalezli je ve vězení. I vrátili se a oznámili toto. -</verse>
				<verse number="23">„žalář jsme nalezli sice zavřený se vsí pečlivostí a strážce jak stojí přede dveřmi, ale když jsme ho otevřeli, nikoho jsme uvnitř nenalezli.“</verse>
				<verse number="24">Když velitel chrámu a veleknězi uslyšeli tato slova, byli o nich na rozpacích, co se to mohlo státi.</verse>
				<verse number="25">Ale kdosi přišel a oznámil jim: „Hle, muži, které jste vsadili do vězení, stojí v chrámě a učí lid.“</verse>
				<verse number="26">Tu odešel velitel se stráží a přivedl je, ne násilím, neboť se obával lidu, aby nebyli kamenováni.</verse>
				<verse number="27">Když je přivedli, postavili je ve veleradě. A velekněz se jich otázal:</verse>
				<verse number="28">„Přísně jsme vám nařídili, abyste neučili v tomto jménu, a hle, naplnili jste Jerusalem svým učením a chcete na nás uvést krev toho člověka.“</verse>
				<verse number="29">Než Petr a apoštolově na to řekli: „Více se sluší poslouchat Boha než lidi.</verse>
				<verse number="30">Bůh našich otců vzkřísil Ježíše, kterého jste vy usmrtili, když jste ho pověsili na dřevo.</verse>
				<verse number="31">Toho povýšil Bůh svou pravicí na vládce a spasitele, aby dopřál Izraeli pokání a odpuštění hříchů.</verse>
				<verse number="32">A my jsme svědky těchto věcí, i Duch svatý, kterého Bůh dal těm, kdo ho poslouchají.“</verse>
				<verse number="33">Když to uslyšeli, zuřili a chtěli je zabít.</verse>
				<verse number="34">Povstal však ve veleradě jeden farizeus, jménem Gamaliel, učitel Zákona, vážený u všeho lidu, a rozkázal, aby je na chvíli vyvedli ven.</verse>
				<verse number="35">A řekl jim: „Izraelité, dobře si rozmyslete, jak chcete naložit s těmito lidmi.</verse>
				<verse number="36">Vždyť před nějakou dobou povstal Theudas, který říkal, že on něco jest, a k němu se přidalo asi čtyři sta mužů. Ale byl zabit, a všichni jeho přívrženci byli rozptýleni a zničeni.</verse>
				<verse number="37">Po něm povstal ve dnech soupisu Juda Galilejský a strhl za sebou lid. I ten zahynul, a všichni jeho přívrženci byli rozprášeni.</verse>
				<verse number="38">A proto vám pravím: Nechtě ty lidi s pokojem a pusťte je! Neboť je-li tento záměr nebo toto dílo z lidí, rozpadne se;</verse>
				<verse number="39">je-li však z Boha, nebudete je moci zrušit, aby se snad i neukázalo, že se stavíte proti Bohu.“ A poslechli ho.</verse>
				<verse number="40">I povolali apoštoly, zmrskali je a přikázali, aby nemluvili ve jménu Ježíšově, a propustili je.</verse>
				<verse number="41">Oni tedy odcházeli z velerady s radostí, že byli uznáni za hodný pro to jméno trpěti potupu.</verse>
				<verse number="42">A nepřestávali denně učit v chrámě i po domech a zvěstovat Krista Ježíše.</verse>
			</chapter>
			<chapter number="6">
				<verse number="1">V těch dnech, kdy se množil počet učedníků, začali Hellenisté reptat proti Hebreům, protože jejich vdovy byly zanedbávány při denním podělování.</verse>
				<verse number="2">Proto dvanáct (apoštolů) svolalo množství učedníků a řekli: „Nehodí se, abychom my zanechali Božího slova a sloužili stolům.</verse>
				<verse number="3">Proto, bratři, vyhlédněte si ze sebe sedm mužů dobré pověsti, plných Ducha a moudrosti, abychom je ustanovili nad touto potřebou.</verse>
				<verse number="4">My pak se nadále budeme věnovat modlitbě a službě slova.“</verse>
				<verse number="5">I zalíbila se ta řeč celému shromáždění a vyvolili Štěpána, muže plného víry a Ducha svatého, a Filipa, Prochora, Nikanora, Timona, Parmena a Mikuláše, antiochijského proselytu.</verse>
				<verse number="6">Ty představili apoštolům, a když se pomodlili, vložili na ně ruce.</verse>
				<verse number="7">Slovo Boží rostlo a počet učedníků v Jerusalemě se neobyčejně množil; také četný zástup kněží se podroboval víře.</verse>
				<verse number="8">Štěpán pak, plný milosti a síly, činil veliké divy a znamení v lidu.</verse>
				<verse number="9">Povstali však někteří se synagogy zvané Libertinů, Kyrenských, Alexandrijských a z těch, kteří pocházeli z Kilikie a Asie, a přeli se se Štěpánem;</verse>
				<verse number="10">ale nemohli odolat moudrosti a Duchu, v kterém mluvil.</verse>
				<verse number="11">Tu navedli muže, aby říkali: „Slyšeli jsme ho mluvit rouhavé řeči na Mojžíše a na Boha.“</verse>
				<verse number="12">I pobouřili lid, starší a vykladatele Písma a přihnali se, popadli ho a přivedli do velerady;</verse>
				<verse number="13">postavili pak křivé svědky a ti vypovídali: „Tenhle člověk neustále mluví řeči proti tomuto svatému místu a Zákonu.</verse>
				<verse number="14">Neboť jsme ho slyšeli, že říkal:,Tenhle Ježíš Nazaretský zruší toto místo a změní ustanovení, která nám dal Mojžíš.'“</verse>
				<verse number="15">Všichni přísedící ve veleradě na něho upřeně pohlédli a viděli, že jeho tvář je jako tvář anděla.</verse>
			</chapter>
			<chapter number="7">
				<verse number="1">Velekněz pak řekl: „Je tomu tak?“</verse>
				<verse number="2">A on mluvil: „Bratři a otcové, poslyšte! Bůh slávy se zjevil našemu otci Abrahamovi, dokud byl v Mesopotamii, dříve než přebýval v Charranu,</verse>
				<verse number="3">a řekl mu: Vyjdi ze své země a ze svého příbuzenstva a jdi do země, kterou ti ukážu.</verse>
				<verse number="4">Tehdy vyšel ze země Chaldejské a přebýval v Charranu. Po smrti jeho otce jej odtamtud přestěhoval do této země, v které vy nyní přebýváte.</verse>
				<verse number="5">A nedal mu v ní dědictvím ani píď země, ale slíbil, že ji dá v držení jemu a jeho potomstvu po něm, ačkoliv neměl dítě.</verse>
				<verse number="6">Bůh pak promluvil takto: Jeho potomstvo bude přebývat v cizí zemi, i zotročí je a budou je utlačovat po čtyři sta let.</verse>
				<verse number="7">Ale národ, jemuž budou otročit, já budu soudit, řekl Pán, a potom vyjdou a budou sloužit mně na tomto místě.</verse>
				<verse number="8">I dal mu smlouvu v obřízce. A tak zplodil Izáka a obřezal ho osmého dne, a Izák Jakuba a Jakub dvanáct patriarchů.“</verse>
				<verse number="9">„Patriarchové ze žárlivosti prodali Josefa do Egypta; ale Bůh byl s ním</verse>
				<verse number="10">a vysvobodil ho ze všech jeho útrap, dal mu přízeň a moudrost před faraónem, egyptským králem; ten ho ustanovil správcem nad Egyptem a nad celým svým domem.</verse>
				<verse number="11">Přišel pak hlad a velké soužení na celý Egypt a Kanaan, a naši otcové nenacházeli potravy.</verse>
				<verse number="12">Když Jakub uslyšel, že v Egyptě je obilí, poslal tam naše otce po prvé.</verse>
				<verse number="13">A po druhé byl Josef poznán od svých bratří a farao se seznámil s jeho rodem.</verse>
				<verse number="14">Josef pak poslal pro Jakuba, svého otce, i pro celé příbuzenstvo, celkem sedmdesát pět duší.</verse>
				<verse number="15">Tak sestoupil Jakub do Egypta a zemřel on i naši otcové.</verse>
				<verse number="16">I byli přeneseni do Sichemu a pochováni do hrobu, který koupil Abraham za odvážené stříbro od synů Emorových v Sichemu.“</verse>
				<verse number="17">„Když se blížil čas zaslíbení, které Bůh dal Abrahamovi, vzrostl a rozmnožil se lid v Egyptě,</verse>
				<verse number="18">až začal vládnout v Egyptě jiný král, který neznal Josefa.</verse>
				<verse number="19">Ten šel se lstí na náš rod a chtěl uškodit otcům, když je nutil odkládat jejich nemluvňata, aby nezůstala na živu.</verse>
				<verse number="20">V té době se narodil Mojžíš a byl milý Bohu. Tři měsíce byl kojen v otcovském domě.</verse>
				<verse number="21">Když však byl odložen, ujala se ho faraónova dcera a vychovávala si ho za syna.</verse>
				<verse number="22">A Mojžíš byl vyučen ve vší egyptské moudrosti a byl mocný ve svých slovech a činech.</verse>
				<verse number="23">Když dovršoval čtyřicátý rok věku, přišlo mu na mysl navštívit své bratry, izraelské syny.</verse>
				<verse number="24">Když spatřil, že se komusi děje křivda, zastal se ho a pomstil utiskovaného tím, že zabil Egypťana.</verse>
				<verse number="25">Domníval se pak, že jeho bratří pochopí, že Bůh jim dává skrze něho vysvobození; ale oni nepochopili.</verse>
				<verse number="26">Příštího dne se objevil mezi nimi, když se přeli, a pokoušel se je upokojit slovy:, Muži, jste bratřil Proč si navzájem křivdíte?'</verse>
				<verse number="27">Ale ten, který křivdil bližnímu, odehnal ho se slovy: Kdo tě ustanovil vládcem a soudcem nad námi?</verse>
				<verse number="28">Snad mě nechceš zabít, jako jsi včera zabil toho Egypťana?</verse>
				<verse number="29">Pro to slovo Mojžíš utekl a bydlel jako cizinec v zemi Madiánské, kde zplodil dva syny.“</verse>
				<verse number="30">„Uplynulo čtyřicet let a ukázal se mu na poušti hory Sinai anděl v ohni hořícího keře.</verse>
				<verse number="31">Jakmile to Mojžíš spatřil, podivil se tomu vidění. A když šel blíže, aby se lépe podíval, zazněl hlas Páně:</verse>
				<verse number="32">Já jsem Bůh tvých otců, Bůh Abrahamův, Bůh Izákův a Bůh Jakubův. Mojžíš se zachvěl a neodvažoval se podívat.</verse>
				<verse number="33">I řekl mu Pán: Zuj si opánky s nohou! Neboť místo, na němž stojíš, je země svatá!</verse>
				<verse number="34">Dobře jsem viděl utrpení svého lidu v Egyptě a slyšel jsem jejich nářek, i sestoupil jsem, abych je vysvobodil. A proto pojď, pošlu tě do Egypta!“</verse>
				<verse number="35">„Tohoto Mojžíše, kterého odmítli slovy: Kdo tě ustanovil vládcem a soudcem?, toho poslal Bůh jako vládce a vysvoboditele skrze anděla, který se mu ukázal v keři.</verse>
				<verse number="36">Ten je vyvedl a konal divy a znamení v Egyptské zemi, v Rudém moři a na poušti po Čtyřicet let.</verse>
				<verse number="37">To je ten Mojžíš, který řekl izraelským synům: Bůh vám vzbudí proroka z vašich bratří jako mne.</verse>
				<verse number="38">To je ten, který se stýkal ve shromáždění na poušti s andělem, jenž k němu mluvil na hoře Sinai, a také s našimi otci; on přijal živá slova, aby je dal vám.</verse>
				<verse number="39">Naši otcové ho však nechtěli být poslušní, nýbrž zamítli ho a obrátili se svým srdcem k Egyptu,</verse>
				<verse number="40">když pravili Aronovi: Udělej nám bohy, kteří by šli před námi; neboť o tomto Mojžíšovi, který nás vyvedl z Egyptské země, nevíme, co se mu stalo.</verse>
				<verse number="41">I zhotovili v těch dnech tele a přinesli modle oběť a veselili se nad dílem svých rukou.</verse>
				<verse number="42">Bůh se však odvrátil a vydal je, aby sloužili nebeskému vojsku, jak je psáno v knize Proroků: Nepřinášel jsi mi žertvy a oběti po čtyřicet let na poušti, dome izraelský?</verse>
				<verse number="43">I chopili jste se stánku Molochova a hvězdy boha Refana, model, které jste si udělali, abyste se jim klaněli; i přesídlím vás za Babylon.</verse>
				<verse number="44">Naši otcové měli na poušti stánek svědectví, jak jim nařídil Bůh, když promlouval k Mojžíšovi, že jej má udělat podle vzoru, který viděl.</verse>
				<verse number="45">Ten také převzali naši otcové a vnesli ho s Josuem do země držené od pohanů, které Bůh vyhnal před našimi otci, až do dnů Davidových.</verse>
				<verse number="46">Ten nalezl milost před Bohem a toužil vyhledat místo k přebývání Bohu Jakubovu.</verse>
				<verse number="47">Šalomoun mu pak vystavěl dům.</verse>
				<verse number="48">Avšak Svrchovaný nepřebývá v tom, co udělaly lidské ruce, jak říká prorok:</verse>
				<verse number="49">Nebe je mi trůnem; země pak podnoží mým nohám. Jaký dům mi vystavíte? praví Pán; anebo které je místo mého odpočinutí?</verse>
				<verse number="50">Zda to všechno neučinila má ruka?</verse>
				<verse number="51">Tvrdošíjní a neobřezaní v srdcích a v uších, vy vždycky odporujete Duchu svatému; jako vaši otcové, tak i vy.</verse>
				<verse number="52">Kterého z proroků nepronásledovali vaši otcové? A zabili ty, kteří předpovídali o příchodu Spravedlivého, jehož zrádci a vrahy jste se nyní stali vy.</verse>
				<verse number="53">Vy, kteří jste Zákon za přisluhy andělů přijali, ale nezachovali.“</verse>
				<verse number="54">Když to slyšeli, zuřili ve svých srdcích a skřípali na něho zuby.</verse>
				<verse number="55">On však, plný Ducha svatého, upřel zrak k nebi a viděl Boží slávu a Ježíše, jak stojí po pravici Boží.</verse>
				<verse number="56">A řekl: „Hle, vidím nebesa otevřená a Syna člověka, jak stojí po pravici Boží.“</verse>
				<verse number="57">Oni však hlasitě vzkřikli, zacpali si uši a hromadně se na něho vrhli.</verse>
				<verse number="58">I vyvrhli ho ven z města a kamenovali. A svědkové odložili si pláště k nohám mladého muže, který se jmenoval Šavel.</verse>
				<verse number="59">I kamenovali Štěpána, který se modlil takto: „Pane Ježíši, přijmi mého ducha!“</verse>
				<verse number="60">Pak klesl na kolena a zvolal silným hlasem: „Pane, neměj jim to za hřích!“ A po těchto slovech zesnul.</verse>
			</chapter>
			<chapter number="8">
				<verse number="1">Šavel pak souhlasil s jeho usmrcením. V ten den nastalo veliké pronásledování i církve v Jerusalemě; všichni, kromě apoštolů, rozprchli se po krajích Judeje a Samařská.</verse>
				<verse number="2">Zbožní muži pak pochovali Štěpána a velmi nad ním naříkali.</verse>
				<verse number="3">Šavel však hubil církev; vnikal do domů, odvlékal muže i ženy a vsazoval do žaláře.</verse>
				<verse number="4">Ti tedy, kteří se rozprchli, hlásali na svých cestách to učení.</verse>
				<verse number="5">Tak Filip sestoupil do samařského města a hlásal jim Krista.</verse>
				<verse number="6">Lid byl pozorný k tomu, co Filip mluvil, jednomyslně poslouchal a pozoroval znamení, která činil.</verse>
				<verse number="7">Z mnoha posedlých totiž vycházeli nečistí duchové s mocným křikem. Také bylo uzdraveno mnoho ochrnutých a chromých.</verse>
				<verse number="8">Proto se ono město náramně rozradovalo.</verse>
				<verse number="9">V tom městě žil předtím nějaký muž jménem Šimon a provozoval kouzla. Ten mámil samařský lid a říkal o sobě, že je něco velikého.</verse>
				<verse number="10">Všichni, malí i velcí, věnovali mu pozornost a říkali: „Tento je Boží moc, která se nazývá Veliká.“</verse>
				<verse number="11">Byli mu zcela oddáni, protože je dlouhou dobu mámil svými kouzly.</verse>
				<verse number="12">Když však uvěřili Filipovi, který hlásal Boží království a jméno Ježíše Krista, dávali se křtít muži i ženy.</verse>
				<verse number="13">Tu uvěřil i sám Simon, dal se pokřtít a přidržoval se Filipa. A když viděl, jak se dějí veliká znamení a moci, žasl.</verse>
				<verse number="14">Když apoštolově v Jerusalemě uslyšeli, že Samaria přijala Boží slovo, poslali k nim Petra a Jana.</verse>
				<verse number="15">Ti tam přišli a modlili se nad nimi, aby přijali Ducha svatého.</verse>
				<verse number="16">Doposud totiž na žádného z nich nesestoupil, ale byli jen pokřtěni ve jméno Pána Ježíše.</verse>
				<verse number="17">Tehdy vkládali na ně ruce, a oni přijímali Ducha svatého.</verse>
				<verse number="18">Když však Šimon viděl, že se vkládáním rukou apoštolů uděluje Duch svatý, nabídl jim peníze</verse>
				<verse number="19">se slovy: „Dejte i mně tuto moc, aby každý, na koho vložím ruce, přijal Ducha svatého.“</verse>
				<verse number="20">Ale Petr mu řekl: „Ať zhynou tvé peníze i s tebou, poněvadž ses domníval, že Boží dar lze získat za peníze.</verse>
				<verse number="21">Nemáš podílu ani údělu v této věci; neboť tvé srdce není přímé před Bohem.</verse>
				<verse number="22">Proto se odvrať od této své špatnosti a pros Pána, snad ti bude odpuštěn ten úmysl tvého srdce.</verse>
				<verse number="23">„Pozoruji totiž, že jsi pln hořké žluči a spoután nepravostí.“</verse>
				<verse number="24">Šimon pak odpověděl: „Modlete se za mne k Pánu, aby na mne nepřišlo nic z toho, co jste řekli.“</verse>
				<verse number="25">Když tedy oni vydali svědectví a skončili hlásání slova Páně, vrátili se do Jerusalema a mnohým samařským krajinám kázali radostnou zvěst.</verse>
				<verse number="26">Anděl Páně pak takto promluvil k Filipovi: „Vstaň a jdi k jihu na cestu, kterou se sestupuje z Jerusalema do Gázy; je to pustá cesta.“</verse>
				<verse number="27">On vstal a odešel. A hle, jeden Ethiopan, mocný komoří u ethiopské královny kandaky, který spravoval všechny její poklady, přišel se poklonit do Jerusalema.</verse>
				<verse number="28">Na zpáteční cestě seděl na svém voze a četl proroka Izaiáše,</verse>
				<verse number="29">I řekl Duch Filipovi: „Přistup a připoj se k tomuto vozu.“</verse>
				<verse number="30">Filip tedy přispěchal a když slyšel, jak čte proroka Izaiáše, řekl:,, A rozumíš tomu, co čteš?“</verse>
				<verse number="31">A on pravil: „Jak bych také mohl, když mi to nikdo nevyloží?“ I požádal Filipa, aby vystoupil a posadil se s ním.</verse>
				<verse number="32">A to místo z Písma, které četl, bylo toto: Jako ovce k zabití byl veden a jako beránek před tím, který ho stříhá, je němý, tak neotevřel svých úst.</verse>
				<verse number="33">V ponížení byl soud nad ním zrušen. Kdo pochopí jeho pokolení? Neboť bude vzat jeho život ze země.</verse>
				<verse number="34">Komoří se otázal Filipa: „Prosím tě, o kom to prorok mluví? O sobě či o někom jiném?“</verse>
				<verse number="35">Filip tedy počal mluvit, a vycházeje od onoho místa z Písma, zvěstoval mu Ježíše.</verse>
				<verse number="36">Jak pokračovali v cestě, přišli k jakési vodě; i pravil komoří: „Hle, voda, co brání, abych nebyl pokřtěn?“</verse>
				<verse number="37">***</verse>
				<verse number="38">I rozkázal zastavit vůz, a oba, Filip i komoří, sestoupili do vody, a pokřtil ho.</verse>
				<verse number="39">Když však vystoupili z vody, duch ran uchvátil Filipa, takže ho již komoří ne spatřil. Jel tedy svou cestou a radoval se</verse>
				<verse number="40">Filip se pak octl v Azotu, procházel vše mi městy a hlásal radostnou zvěst, až při šel do Caesareje.</verse>
			</chapter>
			<chapter number="9">
				<verse number="1">Šavel však ještě soptil hrozbami a zabije ním proti učedníkům Páně. I přišel k vele knězi</verse>
				<verse number="2">a žádal ho o doporučující listy k synagogám v Damašku, aby, najde-li tam které stoupence toho vyznání, muže i ženy v poutech je přivedl do Jerusalema.</verse>
				<verse number="3">Jak by na cestě a blížil se k Damašku, najednou je ozářilo světlo z nebe.</verse>
				<verse number="4">I padl na zem uslyšel hlas, který k němu mluvil: „Šavle Šavle, proč mě pronásleduješ?“</verse>
				<verse number="5">On řekl „Kdo jsi, pane?“ A on: „Já jsem Ježíš, kterého ty pronásleduješ.</verse>
				<verse number="6">Ale vstaň, vejdi do města, a bude ti řečeno, co máš činit.</verse>
				<verse number="7">Muži pak, kteří s ním cestovali, stáli oněmělí. Slyšeli sice hlas, ale nikoho neviděli</verse>
				<verse number="8">Šavel však povstal se země, měl otevřené oči, a nic neviděl. Vzali ho tedy z ruce a dovedli do Damašku.</verse>
				<verse number="9">A tři dny neviděl, nejedl a nepil.</verse>
				<verse number="10">V Damašku pak byl jeden učedník jménem Ananiáš; a tomu řekl Pán ve vidění: „Ananiáši!“ On odpověděl: „Hle, tu jsem, Pane.“</verse>
				<verse number="11">A Pán k němu: „Vstaň a jdi do ulice, která se nazývá Přímá, a vyhledej v domě Judově Šavla, zvaného Tarský; neboť hle, modlí se;</verse>
				<verse number="12">a viděl ve vidění muže, jménem Ananiáše, jak vešel a vložil na něho ruce, aby nabyl zraku.</verse>
				<verse number="13">Ananiáš však odpověděl: „Pane, slyšel jsem od mnohých o tomto muži, kolik zla napůsobil tvým svatým v Jerusalemě.</verse>
				<verse number="14">I zde má moc od veleknězi spoutat všechny, kdo vzývají tvé jméno.“</verse>
				<verse number="15">Ale Pán mu řekl:, Jdi! Neboť on je mi vyvoleným nástrojem, aby nesl mé jméno před pohany, krále a izraelské syny.</verse>
				<verse number="16">Já mu zajisté ukážu, jak mnoho musí trpět pro mé jméno.“</verse>
				<verse number="17">Ananiáš tedy odešel a vstoupil do domu. I vložil na něho ruce a řekl: „Bratře Šavle, poslal mě Pán - Ježíš, jenž se ti ukázal na cestě, kterou jsi šel, abys prohlédl a byl naplněn Duchem svatým.“</verse>
				<verse number="18">A v té chvíli jakoby šupiny spadly mu s očí a prohlédl. I vstal a byl pokřtěn,</verse>
				<verse number="19">a když přijal pokrm, posilnil se. Pobyl pak několik dní s učedníky v Damašku.</verse>
				<verse number="20">A hned hlásal v synagogách Ježíše, že on je Syn Boží.</verse>
				<verse number="21">Všichni, kdo ho poslouchali, žasli a říkali: „Což to není ten, který v Jerusalemě pronásledoval vyznavače toho jména a sem přišel proto, aby je v poutech odváděl k velekněžím?“</verse>
				<verse number="22">Šavel si však počínal tím mocněji a uváděl do rozpaků Židy, kteří bydleli v Damašku, když dokazoval, že toto je Mesiáš.</verse>
				<verse number="23">Ale po nějaké době se Židé uradili, že ho zabijí.</verse>
				<verse number="24">Šavel však byl zpraven o jejich úkladech. Hlídali pak i brány ve dne v noci, aby ho zahubili.</verse>
				<verse number="25">Ale učedníci ho v noci vzali a hradbami ho spustili v koši.</verse>
				<verse number="26">Když přišel do Jerusalema, pokoušel se připojit k učedníkům; všichni se ho báli, ježto nevěřili, že je učedníkem.</verse>
				<verse number="27">Barnabáš však se ho ujal, uvedl k apoštolům a vypravoval jim, jak na cestě viděl Pána a že k němu mluvil, a jak si v Damašku neohroženě počínal ve jménu Ježíšově.</verse>
				<verse number="28">I vystupoval s nimi všude v Jerusalemě a směle si počínal ve jménu Páně.</verse>
				<verse number="29">Také promlouval a přel se s Hellenisty; oni však se pokoušeli usmrtit ho.</verse>
				<verse number="30">Jakmile to bratři zvěděli, zavedli ho do Caesareje a vypravili do Tarsu.</verse>
				<verse number="31">Po celém Judsku, Galileji a Samarii měla tedy Církev pokoj, vzdělávala se, žila v bázni Páně a množila se utěšením Ducha svatého.</verse>
				<verse number="32">Když potom Petr všechny obcházel, přišel i k svatým, kteří bydleli v Lyddě.</verse>
				<verse number="33">Našel tam jednoho člověka jménem Eneáše, který již po osm let ležel na loži, poněvadž byl ochrnutý.</verse>
				<verse number="34">I řekl mu Petr: „Eneáši, Ježíš Kristus tě uzdravuje - vstaň a ustel si!“ A hned povstal.</verse>
				<verse number="35">I viděli ho všichni obyvatelé Lyddy a Saronu a obrátili se k Pánu.</verse>
				<verse number="36">V Joppe pak byla jedna učednice, jménem Tabitha, což je v překladu Srnka. Ta činila velmi mnoho dobrých skutků a hojně rozdávala almužnu.</verse>
				<verse number="37">Ale v těch dnech se roznemohla a zemřela. I umyli ji a položili do horní síně.</verse>
				<verse number="38">Poněvadž Lydda je blízko Joppe, a učedníci uslyšeli, že je v ní Petr, poslali k němu dva muže s prosbou: „Nemeškej a přijď až k nám!“</verse>
				<verse number="39">Vstal tedy Petr a šel s nimi. Když přišel, zavedli ho do horní síně. Tu ho s pláčem obstoupily všechny vdovy a ukazovaly sukně a pláště, které jim Srnka dělala, dokud byla s nimi.</verse>
				<verse number="40">Když Petr poslal všechny ven, poklekl a modlil se, obrátil se k mrtvé a řekl: „Tabitho, vstaň!“ Ona otevřela oči, a když spatřila Petra, posadila se.</verse>
				<verse number="41">I podal jí ruku a pozdvihl ji. Zavolal pak svaté a vdovy a představil ji živou.</verse>
				<verse number="42">Rozneslo se to po celém Joppe a mnozí uvěřili v Pána.</verse>
				<verse number="43">Zůstal pak po mnoho dní v Joppe u nějakého koželuha Šimona.</verse>
			</chapter>
			<chapter number="10">
				<verse number="1">V Caesareji žil nějaký muž jménem Kornelius, setník čety, zvané Italská.</verse>
				<verse number="2">Byl i zbožný a bohabojný s celým svým domem, dával lidu mnoho almužen a vytrvale se modlil k Bohu.</verse>
				<verse number="3">Ten spatřil jasně ve vidění kolem deváté hodiny Božího anděla, jak k němu vstoupil a řekl mu: „Kornelie!“</verse>
				<verse number="4">On na něj upřeně pohlédl a s bázní se zeptal: „Co je, pane?“ Řekl mu: „Tvé modlitby a almužny vystoupily před Boha a je jich pamětliv.</verse>
				<verse number="5">Nuže, pošli do Joppe muže a přivolej si jistého Šimona, řečeného Petr.</verse>
				<verse number="6">Ten je pohostinnu u jakéhosi koželuha Šimona, který má dům u moře.“</verse>
				<verse number="7">Jakmile se vzdálil anděl, který k němu mluvil, zavolal dva domácí lidi a bohabojného vojáka, jednoho z těch, kteří mu byli přiděleni,</verse>
				<verse number="8">všechno jim vypravoval a poslal je do Joppe.</verse>
				<verse number="9">Když druhého dne byli ještě na cestě a blížili se k městu, Petr vystoupil na střechu, aby se modlil kolem šesté hodiny.</verse>
				<verse number="10">Když pocítil hlad, přál si pojíst. Zatím co mu připravovali, připadlo na něj vytržení.</verse>
				<verse number="11">I vidí otevřené nebe a jakousi nádobu, která sestupuje jako velké prostěradlo a je spouštěna za čtyři cípy na zem;</verse>
				<verse number="12">v ní pak byli všichni zemští čtvernožci a plazové a nebeští ptáci.</verse>
				<verse number="13">A zazněl k němu hlas: „Vstaň, Petře, bij a jez!“</verse>
				<verse number="14">Ale Petr řekl: „Nikoliv, Panel Vždyť nikdy jsem ještě nejedl nic poskvrněného a nečistého.“</verse>
				<verse number="15">A hlas k němu opět po druhé: „Co Bůh očistil, nenazývej ty poskvrněným!“</verse>
				<verse number="16">To se stalo třikrát, a ta nádoba byla hned vzata do nebe.</verse>
				<verse number="17">Zatím co Petr byl na rozpacích, co znamená vidění, které spatřil, hle, muži, které poslal Kornelius, doptali se na dům Šimonův a stanuli u dveří.</verse>
				<verse number="18">I zavolali a tázali se, je-li tam pohostinnu Simon, zvaný Petr.</verse>
				<verse number="19">Mezitím co Petr přemýšlel o vidění, řekl Duch: „Hle, tři muži tě hledají.</verse>
				<verse number="20">Vstaň tedy, sestup a bez váhání jdi s nimi, neboť já jsem je poslal.“</verse>
				<verse number="21">Petr tedy sestoupil k mužům a řekl: „Hle, já jsem ten, kterého hledáte. Co vás ke mně přivedlo?“</verse>
				<verse number="22">Odpověděli: „Setník Kornelius, muž spravedlivý a bohabojný, který má dobrou pověst u celého židovského lidu, dostal od svatého anděla pokyn, aby tě povolal do svého domu a vyslechl od tebe poučení.“</verse>
				<verse number="23">Uvedl je tedy dovnitř a přijal za hosty. Následujícího dne pak vstal a vyšel s nimi; doprovázeli ho i někteří bratři z Joppe.</verse>
				<verse number="24">Den poté vešel do Caesareje. Kornelius svolal své příbuzné a důvěrné přátele, a očekával je.</verse>
				<verse number="25">Když Petr chtěl vstoupit, Kornelius mu šel vstříc, padl mu k nohám a poklonil se.</verse>
				<verse number="26">Ale Petr ho zvedl se slovy: „Vstaň! Vždyť i já jsem člověk.“</verse>
				<verse number="27">A za rozhovoru s ním vešel a nalezl četné shromáždění.</verse>
				<verse number="28">Promluvil k nim: „Vy víte, jak není dovoleno Židovi sbližovat se s člověkem jiné národnosti a navštěvovat ho. Ale mně Bůh ukázal, abych žádného člověka nenazýval poskvrněným nebo nečistým.</verse>
				<verse number="29">Proto jsem na zavolání bez rozpaků přišel. Ptám se tedy: proč jste mě pozvali?“</verse>
				<verse number="30">A Kornelius řekl: „Před čtyřmi dny v tuto chvíli o deváté hodině modlil jsem se v svém domě, a hle, přede mnou stál muž v bělostném šatě</verse>
				<verse number="31">a praví: Kornelie, tvá modlitba byla vyslyšena a Bůh je pamětliv tvých almužen.</verse>
				<verse number="32">Pošli tedy do Joppe a přivolej si Šimona, jménem Petr. Ten je hostem v domě koželuha Šimona u moře.</verse>
				<verse number="33">Hned jsem tedy poslal k tobě a jsi hodný, žes přišel. Nyní pak my všichni jsme tu před Bohem, abychom slyšeli vše, co máš přikázáno od Pána.“</verse>
				<verse number="34">Tu se Petr ujal slova a promluvil: „Opravdu chápu, že Bůh nikomu nestraní,</verse>
				<verse number="35">ale že v každém národě je mu milý ten, kdo se ho bojí a koná spravedlnost.</verse>
				<verse number="36">(Bůh) poslal slovo izraelským synům, když zvěstoval pokoj skrze Ježíše Krista. Ten je Pánem všech.</verse>
				<verse number="37">Vy víte o té věci, která se udala po celém Judsku, počínajíc Galilejí po křtu, který hlásal Jan,</verse>
				<verse number="38">jak Bůh pomazal Duchem svatým a mocí Ježíše Nazaretského, který všude chodil, dobře činil a uzdravoval všechny ovládané ďáblem, poněvadž Bůh byl s nim.</verse>
				<verse number="39">A my jsme svědky všeho, co učinil v Judské zemi a v Jerusalemě. A toho pověsili na dřevo a zabili.</verse>
				<verse number="40">Bůh ho vzkřísil třetího dne a dal mu zjevit se,</verse>
				<verse number="41">ne všemu lidu, nýbrž těm, které Bůh předem určil za svědky, nám, kteří jsme s ním jedli a pili po jeho zmrtvýchvstání.</verse>
				<verse number="42">I přikázal nám, abychom kázali lidu a svědčili, že ho ustanovil Bůh soudcem živých i mrtvých.</verse>
				<verse number="43">O něm svědci všichni proroci, že každý, kdo v něho věří, dostane odpuštění hříchů skrze jeho jméno.“</verse>
				<verse number="44">Když ještě Petr mluvil tu řeč, Duch svatý padl na všechny, kdo poslouchali ta slova.</verse>
				<verse number="45">A věřící z obřízky, kteří přišli s Petrem, žasli, že i na pohany byl vylit dar Ducha svatého;</verse>
				<verse number="46">slyšeli je totiž mluvit jazyky a velebit Boha. Tehdy Petr nato řekl:</verse>
				<verse number="47">„Může někdo odmítnout křestní vodu těm, kteří přijali Ducha svatého jako my?“</verse>
				<verse number="48">Rozkázal pak, aby byli pokřtěni ve jménu Ježíše Krista. Potom ho prosili, aby u nich zůstal několik dní.</verse>
			</chapter>
			<chapter number="11">
				<verse number="1">Apoštolově a bratři v Judsku slyšeli, že i pohané přijali Boží slovo.</verse>
				<verse number="2">Když pak Petr vystoupil do Jerusalema, činili mu výtky věřící z obřízky</verse>
				<verse number="3">a říkali: „Vešel jsi k lidem neobřezaným a jedl jsi s nimi.“</verse>
				<verse number="4">Petr však jim začal po pořádku vykládati:</verse>
				<verse number="5">„Modlil jsem se v městě Joppe a u vytržení jsem spatřil vidění: jakási nádoba sestupovala jako velká plachta a za čtyři cípy byla spouštěna s nebe, až přišla ke mně.</verse>
				<verse number="6">Když jsem do ní upřeněji pohleděl, uviděl jsem v ní zemské čtvernožce, zvěř a plazy a nebeské ptáky.</verse>
				<verse number="7">Slyšel jsem i hlas, který mi pravil:,Vstaň, Petře, bij a jez!´</verse>
				<verse number="8">Ale řekl jsem:,Nikoliv, Pane! Neboť nic poskvrněného a nečistého nevešlo mi nikdy do úst.'</verse>
				<verse number="9">Hlas z nebe však odpověděl po druhé:, Co Bůh očistil, ty nenazývej poskvrněným.'</verse>
				<verse number="10">To se stalo třikrát, a vše bylo zase vzato do nebe.</verse>
				<verse number="11">A hle, hned pak stanuli tři muži u domu, v kterém jsem byl, poslaní ke mně z Caesareje.</verse>
				<verse number="12">Duch mi řekl, abych neváhal a šel s nimi. Šlo pak se mnou i těchto šest bratří a vešlí jsme do domu toho muže.</verse>
				<verse number="13">Vypravoval nám, jak viděl v svém dome stát anděla a že mu řekl:, Pošli do Joppe a přivdej si Šimona, řečeného Petr,</verse>
				<verse number="14">a ten k tobě promluví slova, jimiž budeš spasen ty i celý tvůj dům.'</verse>
				<verse number="15">Když jsem začal mluvit, padl na ně Duch svatý jako i na nás na počátku.</verse>
				<verse number="16">Tu jsem si vzpomněl na slova Páně, jak řekl:,Jan křtil vodou, ale vy budete pokřtěni Duchem svatým.'</verse>
				<verse number="17">Jestliže tedy Bůh jim dal stejný dar jako i nám, kteří jsme uvěřili v Pána Ježíše Krista, jak jsem já mohl Bohu zabránit?“</verse>
				<verse number="18">Když to vyslechli, zmlkli a velebili Boha a pravili: „Tedy i pohanům dopřál Bůh obrátit se k životu.“</verse>
				<verse number="19">Ti tedy, kdo se rozprchli kvůli pronásledování, které nastalo pro Štěpána, prošli až do Fénicie a Kypru a Antiochie, nikomu však nemluvili slovo, leč jen Židům.</verse>
				<verse number="20">Někteří pak mužové z nich byli z Kypru a Kyreny. Když ti přišli do Antiochie, mluvili i k Řekům a zvěstovali Pána Ježíše.</verse>
				<verse number="21">A ruka Páně byla s nimi, takže velký počet uvěřil a obrátil se k Pánu.</verse>
				<verse number="22">Zpráva o nich se dostala k sluchu církve v Jerusalemě a poslali do Antiochie Barnabáše.</verse>
				<verse number="23">Když tam přišel a viděl Boží milost, zaradoval se a povzbuzoval všechny, aby vytrvali v Pánu v předsevzetí srdce;</verse>
				<verse number="24">byl to totiž výborný muž, plný Ducha svatého a víry. A četný zástup se přidal k Pánu.</verse>
				<verse number="25">Odcestoval pak do Tarsu, aby vyhledal Šavla.</verse>
				<verse number="26">A když ho nalezl, přivedl jej do Antiochie. I pobyli v té církvi po celý rok a vyučili velký zástup. V Antiochii byli učedníci ponejprv nazváni křesťané.</verse>
				<verse number="27">V těchto dnech přišli však do Antiochie z Jerusalema proroci.</verse>
				<verse number="28">A jeden z nich, jménem Agabus, povstal a naznačoval skrze Ducha, že bude velký hlad po celé zemi; ten nastal za Klaudia.</verse>
				<verse number="29">Učedníci se rozhodli, že každý z nich podle své možnosti pošle podporu bratřím, kteří bydleli v Judsku.</verse>
				<verse number="30">To také učinili a poslali to starším po Barnabášovi a Šavloví.</verse>
			</chapter>
			<chapter number="12">
				<verse number="1">V témže čase král Herodes vztáhl ruce na některé z církve, aby je trápil.</verse>
				<verse number="2">Dal pak usmrtit mečem Jakuba, bratra Janova.</verse>
				<verse number="3">Když viděl, že se to Židům líbí, šel dál, že zatkl i Petra; bylo to za dnů přesných chlebů.</verse>
				<verse number="4">Když se ho zmocnil, vsadil jej do žaláře a dal ho hlídat čtyřem čtveřicím vojáků v úmyslu, že ho po velikonocích přivede lidu.</verse>
				<verse number="5">Petr tedy byl držen ve vězení; církev však se za něho neustále modlila k Bohu.</verse>
				<verse number="6">Když však ho chtěl Herodes předvésti, té noci Petr spal mezi dvěma vojáky, svázán dvěma řetězy, a strážcové přede dveřmi hlídali vězení.</verse>
				<verse number="7">A hle, anděl Páně stál tu a světlo zazářilo v místnosti. I udeřil Petra do boku, vzbudil ho a řekl: „Rychle vstaň!“ Tu mu spadly okovy s rukou.</verse>
				<verse number="8">Anděl pak mu řekl: „Opásej se a obuj si opánky!“ A učinil to. Dále mu řekl: „Přehoď si plášť a pojď za mnou!“</verse>
				<verse number="9">I vyšel a šel za ním, ale nevěděl, že je to skutečnost, co se dalo skrze anděla, nýbrž se domníval, že má vidění.</verse>
				<verse number="10">Když prošli první a druhou stráží, přišli k železné bráně, která vede do města, a ta se jim sama otevřela. I vyšli a prošli jednou ulicí, a anděl od něho najednou odstoupil.</verse>
				<verse number="11">Petr přišel k sobě a řekl: „Nyní vím opravdu, že Pán poslal svého anděla a vytrhl mě z rukou Heroda a z toho ze všeho, co čeká židovský lid.“</verse>
				<verse number="12">Když to uvážil, odebral se k domu Marie, matky Jana, zvaného Marek, kde bylo shromážděno mnoho věřících a modlili se.</verse>
				<verse number="13">Když pak tloukl na dveře u vchodu, přišla služka jménem Rhode, aby poslechla.</verse>
				<verse number="14">A poznala Petrův hlas, ale neotevřela pro radost dveře, nýbrž vběhla dovnitř a zvěstovala, že Petr stojí přede dveřmi.</verse>
				<verse number="15">Než oni jí řekli: „Blázníš?“ Ale ona tvrdila, že tomu tak jest. Tu pravili: „Je to jeho anděl.“</verse>
				<verse number="16">Petr však tloukl dále; když pak otevřeli, spatřili ho a ustrnuli.</verse>
				<verse number="17">I pokynul jim rukou, aby mlčeli, a vypravoval jim, jak ho Pán vyvedl ze žaláře, a řekl: „Oznamte to Jakubovi a bratřím.“ I vyšel a odešel na jiné místo.</verse>
				<verse number="18">Když se rozednilo, byl nemalý zmatek mezi vojáky, co se stalo s Petrem.</verse>
				<verse number="19">Herodes pak po něm pátral a když ho nenalezl, vyšetřil stráže a rozkázal je odvést (k popravě). I odešel z Judska do Caesareje a tam prodléval.</verse>
				<verse number="20">Byl však rozhněván na Tyrany a Sidoňany. Ti k němu svorně přišli, získali si králova komořího Blasta a žádali o mír, poněvadž jejich kraj na královském v zásobování závisel.</verse>
				<verse number="21">V stanovený den pak se Herodes, oděný v královský šat, posadil na trůn a měl k nim řeč.</verse>
				<verse number="22">A lid provolával: „To je hlas Boží a ne lidský.“</verse>
				<verse number="23">Ale náhle ho zasáhl anděl Páně za to, že nevzdal chválu Bohu. Červi ho prožrali a on skonal.</verse>
				<verse number="24">Boží slovo však rostlo a množilo se.</verse>
				<verse number="25">Když Barnabáš a Šavel pak vyplnili úkol, vrátili se z Jerusalema a vzali s sebou Jana zvaného Marek.</verse>
			</chapter>
			<chapter number="13">
				<verse number="1">V Antiochii, v tamější církvi, byli proroci a učitelé, totiž Barnabáš a Šimon, řečený Niger, Lucius Kyrenský a Manahen, který byl vychován spolu s tetrarchou Herodem, a Šavel.</verse>
				<verse number="2">Když konali službu Pánu a postili se, Duch svatý řekl: „Oddělte mi Barnabáše a Šavla k dílu, ke kterému jsem je povolal.“</verse>
				<verse number="3">Tehdy se postili a modlili, vložili na ně ruce a propustili je.</verse>
				<verse number="4">Oni tedy, vysláni Duchem svatým, odešli do Seleukie, odtamtud pak se plavili na Kypr,</verse>
				<verse number="5">a když přišli do Salaminy, kázali Boží slovo v židovských synagogách. Měli pak za přisluhovatele i Jana.</verse>
				<verse number="6">Když prošli celý ostrov až k Pafu, nalezli nějakého kouzelníka, nepravého proroka, Žida, který se jmenoval Barjesu,</verse>
				<verse number="7">a byl u místodržitele Sergia Paula, muže rozumného. Ten si pozval Barnabáše a Šavla a žádal poslechnout Boží slovo.</verse>
				<verse number="8">Proti nim však vystoupil kouzelník Elymas - tak se totiž překládá jeho jméno - a snažil se odvrátit místodržitele od víry.</verse>
				<verse number="9">Ale Šavel, jinak Pavel, naplněn Duchem svatým, upřeně na něho pohlédl a</verse>
				<verse number="10">řekl: „Člověče, plný všelikého klamu a všeliké zchytralosti, synu ďáblův, nepříteli vší spravedlnosti, nepřestaneš převraceti přímé cesty Páně?</verse>
				<verse number="11">A nyní hle, ruka Páně proti tobě, i budeš slepý a nebudeš vidět slunce až do určité doby.“ Hned pak na něho padla mrákota a tma, i chodil kolem a hledal, kdo by ho vedl za ruku.</verse>
				<verse number="12">Když místodržitel spatřil, co se stalo, uvěřil, neboť byl uchvácen učením Páně.</verse>
				<verse number="13">Společníci Pavlovi pak odpluli z Pafu a přišli do Perge v Pamfylii. Ale Jan se od nich odloučil a navrátil se do Jerusalema.</verse>
				<verse number="14">Oni však prošli Perge a dostali se do Antiochie Pisidské, kde vstoupili v sobotu do synagogy a posadili se.</verse>
				<verse number="15">A po přečtení Zákona a Proroků poslali k nim představení se vzkazem: „Bratři, máte-li nějaké slovo povzbuzení k lidu, mluvte!“</verse>
				<verse number="16">Pavel tedy vstal, pokynul rukou a promluvil: „Izraelité a vy, kteří se bojíte Boha, poslyšte!</verse>
				<verse number="17">Bůh tohoto izraelského lidu vyvolil naše otce a povznesl lid za jeho pobytu v cizině, v Egypské zemi. Velikou mocí a ramenem ho vyvedl z ní</verse>
				<verse number="18">a po čtyřicet let snášel na poušti jejich chování.</verse>
				<verse number="19">Zahubil pak sedm národů v zemi Kanaan a losem jim rozdělil jejich zemi,</verse>
				<verse number="20">v době asi čtyř set padesáti let. A potom dal soudce až po proroka Samuela.</verse>
				<verse number="21">A poté žádali krále, i dal jim Bůh Saula, syna Kisova, muže z kmene Benjaminova, na čtyřicet let.</verse>
				<verse number="22">A když ho odstranil, povznesl jim za krále Davida, o němž vydal svědectví:, Nalezl jsem Davida, syna Jesseova, muže podle svého srdce, který bude plnit všechnu mou vůli.'“</verse>
				<verse number="23">„Z jeho potomstva podle zaslíbení vyvedl Bůh Izraeli Spasitele Ježíše,</verse>
				<verse number="24">před jehož příchodem Jan kázal křest pokání všemu izraelskému lidu.</verse>
				<verse number="25">Když končil Jan svůj úkol, říkal: „Já nejsem ten, za koho mě pokládáte. Ale hle, po mně přichází ten, jemuž nejsem hoden rozvázat opánky na nohou.“</verse>
				<verse number="26">Bratři, synové rodu Abrahamova a ti mezi vámi, kteří se bojíte Boha, nám bylo posláno slovo té spásy.</verse>
				<verse number="27">Obyvatelé Jerusalema a jejich předáci ho sice nepoznali, a když ho odsoudili, naplnili tím jen hlasy proroků, kteří se čtou každou sobotu.</verse>
				<verse number="28">Ačkoli na něm nenalezli důvodu k smrti, žádali Piláta, aby ho směli usmrtit.</verse>
				<verse number="29">Když dokonali vše, co bylo o něm psáno, sňali ho se dřeva a položili do hrobu.</verse>
				<verse number="30">Ale Bůh jej vzkřísil z mrtvých;</verse>
				<verse number="31">a po mnoho dní byl viděn od těch, kdo zároveň s ním vystoupili z Galileje do Jerusalema; a ti jsou nyní jeho svědky před lidem.“</verse>
				<verse number="32">„A my vám zvěstujeme, že zaslíbení, dané otcům,</verse>
				<verse number="33">Bůh splnil nám, jejich dětem, když vzkřísil Ježíše, jak je i psáno v druhém žalmu: Ty jsi můj Syn, já jsem tě dnes zplodil.</verse>
				<verse number="34">Že pak jej vzkřísil z mrtvých, takže se více nevrátil k porušení, prohlásil takto: Dám vám svaté věci Davidovy, věci jisté.</verse>
				<verse number="35">Proto i jinde praví: Nedopustíš, aby tvůj svatý zažil porušení.</verse>
				<verse number="36">Když totiž David posloužil svému pokolení vůlí Boží, zemřel, byl položen ke svým otcům a zažil porušení.</verse>
				<verse number="37">Ale ten, kterého Bůh vzkřísil, nezažil porušení.:</verse>
				<verse number="38">Budiž vám tedy známo, bratři, že skrze něho se vám zvěstuje odpuštění hříchů, a od čeho jste nemohli být ospravedlněni Zákonem mojžíšským,</verse>
				<verse number="39">od toho ode všeho je jím ospravedlňován každý, kdo věří.</verse>
				<verse number="40">Hleďte tedy, aby na vás nepřišlo, co je řečeno u proroků:</verse>
				<verse number="41">Vizte, pohrdači, a divte se a zhyňte! Neboť já vykonám dílo ve vašich dnech, dílo, kterému neuvěříte, bude-li vám kdo vypravovat.“</verse>
				<verse number="42">Když pak vycházeli, prosili je, aby jim promluvili o těch věcech i příští sobotu.</verse>
				<verse number="43">Když bylo rozpuštěno shromáždění, mnoho Židů a ctitelů Boha z pohanstva šlo za Pavlem a Barnabášem. Oni k nim pak promlouvali a povzbuzovali je, aby vytrvali v Boží milosti.</verse>
				<verse number="44">Následující sobotu sešlo se takřka celé město poslechnout Boží slovo.</verse>
				<verse number="45">Když však Židé viděli zástupy, naplnili se závistí a rouhavě mluvili proti Pavlovým řečem.</verse>
				<verse number="46">Tu Pavel a Barnabáš neohroženě řekli: „Vám se musilo nejprve hlásat Boží slovo. Ale protože je odmítáte a pokládáte se za nehodné věčného života, hle, obracíme se k pohanům.</verse>
				<verse number="47">Neboť tak nám nařídil Pán: Ustanovil jsem tě světlem pohanů, abys byl spásou až do končin země.“</verse>
				<verse number="48">Když to slyšeli pohané, radovali se, velebili slovo Páně a uvěřili všichni, kdož byli určeni k životu věčnému.</verse>
				<verse number="49">Slovo Páně pak se roznášelo po celé krajině.</verse>
				<verse number="50">Židé vsak pobouřili zbožné a vznešené ženy a předáky města, vyvolali pronásledování proti Pavlovi a Barnabášovi a vyhnali je ze svého území.</verse>
				<verse number="51">Oni však setřásli prach s nohou proti nim a přišli do Ikonia.</verse>
				<verse number="52">Učedníci byli naplněni radostí a Duchem svatým.</verse>
			</chapter>
			<chapter number="14">
				<verse number="1">V Ikoniu vstoupili podobně do židovské synagogy a mluvili tak, že uvěřil značný počet Židů a Řeků.</verse>
				<verse number="2">Ale Židé, kteří neuvěřili, popudili a rozezlili mysl pohanů proti bratřím.</verse>
				<verse number="3">Pobyli tam však dlouhý čas a neohroženě kázali s důvěrou v Pána, který osvědčoval slovo o své milosti tím, že dával, aby se jejich rukama dala znamení a divy.</verse>
				<verse number="4">Obyvatelstvo města se pak rozdvojilo: jedni byli se Židy, jiní zase s apoštoly.</verse>
				<verse number="5">Když se potom pohané a Židé se svými předáky již chystali potupit je a kamenovati,</verse>
				<verse number="6">oni to zpozorovali a utekli do měst lykaonských, do Lystry a Derby a do okolí,</verse>
				<verse number="7">a tam hlásali radostnou zvěst.</verse>
				<verse number="8">VLystře sedával jakýsi muž nemocný na nohy; byl chromý od narození a nikdy nechodil.</verse>
				<verse number="9">Ten slyšel mluvit Pavla. On na něho upřeně pohlédl, a když viděl, že má víru, aby byl uzdraven,</verse>
				<verse number="10">hlasitě zvolal: „Postav se zpříma na nohy!“ I vyskočil a chodil.</verse>
				<verse number="11">Když zástupy uviděly, co Pavel učinil, vzkřikly lykaonsky: „Bohové se připodobnili lidem a sestoupili k nám.“</verse>
				<verse number="12">A Barnabáše nazvali Diem, Pavla pak Hermem, protože on byl hlavní mluvčí.</verse>
				<verse number="13">Pak kněz Dia, který měl chrám před městem, přivedl býky, přinesl věnce k bránám a chtěl s lidem obětovat.</verse>
				<verse number="14">Jakmile to uslyšeli apoštolově Barnabáš a Pavel, roztrhli si roucho, vběhli mezi zástupy</verse>
				<verse number="15">a volali: „Muži, co to děláte? I my jsme stejně lidé jako vy; a hlásáme vám, abyste se obrátili od těchto nicot k živému Bohu, který učinil nebe, zemi, moře a vše, co je v nich;</verse>
				<verse number="16">on v minulých pokoleních nechával všechny národy chodit po jejich cestách;</verse>
				<verse number="17">a přece sám nezůstal bez osvědčení, neboť prokazoval dobro, dával vám z nebe déšť a úrodné časy, sytil pokrmem a vaše srdce radostí.“</verse>
				<verse number="18">A jen stěží upokojili těmito slovy dav, aby jim neobětovali.</verse>
				<verse number="19">A přišli Židé z Antiochie a z Ikonia, přemluvili zástupy a kamenovali Pavla a vyvlekli ho ven z města, protože měli za to, že zemřel.</verse>
				<verse number="20">Když ho však obstoupili učedníci, vstal a vešel do města. A druhého dne odešel s Barnabášem do Derbe.</verse>
				<verse number="21">I kázali radostnou zvěst tomu městu a získali mnoho učedníků. Potom se vrátili do Lystry, Ikonia a Antiochie,</verse>
				<verse number="22">utvrzovali mysl učedníků a povzbuzovali je, aby setrvávali ve víře, a že mnoha souženími musíme vejít do království Božího.</verse>
				<verse number="23">Když jim ustanovili v jednotlivých obcích starší, modlitbou a posty je poručili Pánu, v kterého věřili.</verse>
				<verse number="24">I přešli Pisidií do Pamfylie,</verse>
				<verse number="25">mluvili Boží slovo v Perge a sestoupili do Attalie.</verse>
				<verse number="26">Odtamtud pak odpluli do Antiochie, odkud byli poručeni milosti Boží k dílu, které dokonali.</verse>
				<verse number="27">Když tam přišli a shromáždili církev, vypravovali, co všechno učinil Bůh s nimi a jak otevřel pohanům dveře víry.</verse>
				<verse number="28">Pobyli pak s učedníky nemalý čas.</verse>
			</chapter>
			<chapter number="15">
				<verse number="1">Přišli tam však někteří lidé z Judska a učili bratry: „Nedáte-li se obřezat podle obyčeje Mojžíšova, nemůžete být spaseni.“</verse>
				<verse number="2">Když tedy došlo k nepokoji a nemalé hádce mezi Pavlem, Barnabášem a mezi nimi, bylo rozhodnuto, aby se Pavel a Barnabáš a někteří jiní z nich odebrali pro tuto spornou věc k apoštolům a starším do Jerusalema.</verse>
				<verse number="3">Byli tedy doprovozeni církví, procházeli Fénicií a Samarií, vypravovali o obrácení pohanů a působili i velkou radost všem bratřím.</verse>
				<verse number="4">Když přišli do Jerusalema, byli přijati církví, apoštoly a staršími, a oznámili, jak velké věci s nimi Bůh učinil.</verse>
				<verse number="5">Ale povstali někteří z farizejské strany, kteří uvěřili, a říkali: „Musí být obřezáni a musí jim být nařízeno zachovávat Mojžíšův Zákon.“</verse>
				<verse number="6">Sešli se tedy apoštolově a starší, aby tu věc uvážili.</verse>
				<verse number="7">Když pak se o tom mnoho rokovalo, vstal Petr a promluvil k nim: „Bratři, vy víte, že Bůh si již dávno vyvolil mezi vámi, aby pohané mými ústy slyšeli slovo radostně zvěsti a uvěřili.</verse>
				<verse number="8">A ten Bůh, který zná srdce, vydal jim svědectví tím, že jim dal Ducha svatého stejně jako i nám,</verse>
				<verse number="9">a neučinil rozdílu mezi námi a nimi, ale vírou očistil jejich srdce.</verse>
				<verse number="10">Proč tedy nyní pokoušíte Boha, když chcete vložit učedníkům na šíji jho, které nemohli unést ani naši otcové, ani my?</verse>
				<verse number="11">Ale věříme, že docházíme spásy milostí Pána Ježíše stejně jako oni.“</verse>
				<verse number="12">I zmlklo celé shromáždění a poslouchali Barnabášovo a Pavlovo vypravování o tom, jak velké znamení a divy učinil Bůh skrze ně mezi pohany.</verse>
				<verse number="13">Když přestali mluvit, ujal se slova Jakub: „Bratři, poslyšte mě!</verse>
				<verse number="14">Šimon vypravoval, jak Bůh ponejprv shlédl na pohany, aby z nich získal lid svému jménu.</verse>
				<verse number="15">A s tím souhlasí slova proroků, jak je psáno:</verse>
				<verse number="16">Potom se vrátím a znovu postavím stánek Davidův, který spadl, a jeho zbořeniny znovu vystavím a vztyčím jej,</verse>
				<verse number="17">aby ostatní lidé vyhledávali Pána, i všechny národy, které se budou nazývat po mně, praví Pán, jenž to činí.</verse>
				<verse number="18">Od věků je to známo.</verse>
				<verse number="19">Proto já soudím, abychom neznepokojovali ty, kdo se z pohanů obracejí k Bohu,</verse>
				<verse number="20">nýbrž abychom jim v dopise nařídili zdržovat se všeho, co je poskvrněno modlami, smilství, zadušených zvířat a krve.</verse>
				<verse number="21">Neboť Mojžíš má od dávných časů po městech své hlasatele v synagogách, kde se čítá každou sobotu.“</verse>
				<verse number="22">Tehdy apoštolově a starší s celou církvi uznali za dobré vyvolit ze sebe muže a poslat je do Antiochie s Pavlem a Barnabášem, totiž Judu, zvaného Barsabáš, a Silu, přední to muže mezi bratry, aby odevzdali,</verse>
				<verse number="23">co napsali: „Apoštolově a starší bratři pozdravují bratry z pohanů v Antiochii, Sýrii a Kilikii.</verse>
				<verse number="24">Poněvadž jsme uslyšeli, že vás někteří z nás znepokojili řečmi a zmátli vám mysl, ač jsme jím nic nenařídili, shromáždili jsme se</verse>
				<verse number="25">a rozhodli vyvolit muže a poslat je k vám s našimi milými Barnabášem a Pavlem,</verse>
				<verse number="26">lidmi to, kteří nasadili své životy pro jméno Pána našeho Ježíše Krista.</verse>
				<verse number="27">Proto posíláme Judu a Silu, aby vám to vyložili ústně.</verse>
				<verse number="28">Uznal totiž Duch svatý a my za dobré, aby na vás nebylo vkládáno žádné další břemeno kromě těchto nutných věcí:</verse>
				<verse number="29">zdržovat se toho, co bylo obětováno modlám, krve, udušených zvířat a smilství. Budete-li se toho chránit, dobře se vám povede. Buďte zdrávi!“</verse>
				<verse number="30">Tak byli tedy propuštěni a sestoupili do Antiochie, shromáždili lid a odevzdali list.</verse>
				<verse number="31">Když ho přečtli, zaradovali se z té útěchy.</verse>
				<verse number="32">Judas a Silas, kteří byli i proroky, mnoha slovy povzbudili a utvrdili bratry.</verse>
				<verse number="33">I pobyli tam nějaký čas a byli od bratří v pokoji propuštěni k těm, kdo je poslali.</verse>
				<verse number="34">***</verse>
				<verse number="35">Ale Pavel a Barnabáš zůstali v Antiochii, učili a kázali slovo Páně i s mnoha jinými.</verse>
				<verse number="36">Ale po krátkém čase řekl Pavel Barnabášovi: „Vraťme se, dohlédněme přece na bratry po všech městech, v nichž jsme kázali slovo Páně, jak se mají.“</verse>
				<verse number="37">Barnabáš pak chtěl s sebou vzít i Jana, zvaného Marek.</verse>
				<verse number="38">Ale Pavel soudil, že s sebou nevezmou toho, který od nich odstoupil v Pamfylii a nešel s nimi do díla.</verse>
				<verse number="39">I nastala taková neshoda, že se spolu rozešli. Barnabáš pak přibral Marka a plavil se na Kypr.</verse>
				<verse number="40">Pavel však si zvolil Silu, a když byl bratřími poručen milosti Páně, odcestoval.</verse>
				<verse number="41">Procházel pak Sýrií a Kilikií a utvrzoval církve.</verse>
			</chapter>
			<chapter number="16">
				<verse number="1">Přišel také do Derbe a Lystry. A hle, byl tam jeden učedník jménem Timothej, syn věřící židovky a otce Řeka,</verse>
				<verse number="2">kterému dávali dobré svědectví bratři v Lystře a Ikoniu.</verse>
				<verse number="3">Pavel chtěl, aby odešel s nimi, i vzal ho a obřezal kvůli Židům, kteří byli v těch místech; všichni totiž věděli, že jeho otec byl Řek.</verse>
				<verse number="4">Když procházeli městy, doporučovali jim, aby zachovávali ustanovení, která vydali apoštolově a starší v Jerusalemě.</verse>
				<verse number="5">A tak se církve utvrzovaly ve víře a rostly početně každým dnem.</verse>
				<verse number="6">Potom prošli Frygií a krajem galatským, protože Duch svatý jim zakázal mluvit slovo v Asii.</verse>
				<verse number="7">Když došli k Mysii, pokoušeli se odebrat do Bithynie, ale Duch Ježíšův jim to nedovolil.</verse>
				<verse number="8">Šli tedy podél Mysie a sestoupili do Troady.</verse>
				<verse number="9">I ukázalo se Pavlovi v noci vidění: jakýsi Makedoňan stál a prosil ho takto: „Přejdi do Makedonie a pomoz nám!“</verse>
				<verse number="10">Když to vidění spatřil, hned jsme se snažili odejít do Makedonie, protože jsme byli ujištěni, že nás volá Bůh hlásat jim radostnou zvěst.</verse>
				<verse number="11">Vypluli jsme z Troady a jeli jsme rovnou do Samothrake a následujícího dne do Neapole,</verse>
				<verse number="12">odtamtud pak do Filipp; je to první město v té části Makedonie, a osada. V tom městě jsme pobyli několik dní.</verse>
				<verse number="13">V sobotu jsme vyšli za bránu k řece, kde se nám zdálo, že je modlitebna; i posadili jsme se a mluvili k ženám, které se sešly.</verse>
				<verse number="14">Poslouchala i jedna žena jménem Lydie, prodavačka nachu z města Thyatiry, ctitelka jednoho Boha. A Pán jí otevřel srdce, aby pozorně naslouchala tomu, co Pavel mluvil.</verse>
				<verse number="15">Když byla pokřtěna ona i její dům, zaprosila: „Jestliže jste usoudili, že jsem věřící v Pána, vejděte do mého domu a zůstávejte tam.“ A přinutila nás.</verse>
				<verse number="16">Jednou pak na cestě do modlitebny nás potkala jakási služebná, která měla věšteckého ducha a věštěním přinášela svým pánům značný zisk.</verse>
				<verse number="17">Ta chodila za Pavlem a za námi a křičela: „Tito lidé jsou služebníci Boha nejvyššího a zvěstují vám cestu spásy.“</verse>
				<verse number="18">To pak činila po mnoho dní. Pavla to rozmrzelo; i obrátil se a řekl duchu: „Přikazuji ti ve jménu Ježíše Krista, abys z ní vyšel!“ A v tu chvíli vyšel.</verse>
				<verse number="19">Když pak její páni viděli, že jim unikla naděje na zisk, chopili Pavla a Silu a vlekli je na náměstí k předákům.</verse>
				<verse number="20">Předvedli je úřadům a řekli: „Tito lidé znepokojují naše město; jsou to Židé</verse>
				<verse number="21">a hlásají zvyky, které my jakožto Římané nesmíme přijímat ani činit.“</verse>
				<verse number="22">Tu lid povstal proti nim a úředníci jim strhli šaty a kázali je zmrskat.</verse>
				<verse number="23">Když jim dali mnoho ran, vsadili je do vězení a nařídili žalářníkovi, aby je bedlivě střežil.</verse>
				<verse number="24">A ten, protože dostal takový rozkaz, vsadil je do vnitřního vězení a sevřel jim nohy do klády.</verse>
				<verse number="25">Kolem půlnoci se Pavel i Silas modlili a pěli chvály Bohu. Ostatní vězňové je poslouchali.</verse>
				<verse number="26">Najednou však nastalo velké zemětřesení, takže se pohnuly základy žaláře. A hned se otevřely všechny dveře a všem se uvolnila pouta.</verse>
				<verse number="27">Když žalářník procitl a spatřil dveře vězení otevřené, vytasil meč a chtěl se zabít, neboť se domníval, že vězňové utekli.</verse>
				<verse number="28">Ale Pavel silně zakřikl: „Nečiň si nic zlého! Vždyť jsme zde všichni.“</verse>
				<verse number="29">I požádal o světla, vběhl tam a s třesením padl před Pavlem a Silou,</verse>
				<verse number="30">vyvedl je ven a řekl: „Pánové, co mám činit, abych byl spasen?“</verse>
				<verse number="31">Oni pak řekli: „Věř v Pána Ježíše, a budeš spasen ty i tvůj dům.“</verse>
				<verse number="32">I mluvili slovo Páně k němu a ke všem, kteří byli v jeho domě.</verse>
				<verse number="33">A v té noční hodině je vzal, umyl jim rány a hned byl pokřtěn on i všichni jeho lidé.</verse>
				<verse number="34">Pak je uvedl do domu, pohostil a veselil se s celým domem, že uvěřil v Boha.</verse>
				<verse number="35">Když se však rozednilo, úředníci poslali biřice se vzkazem: „Propusť ty lidi.“</verse>
				<verse number="36">Žalářník pak oznámil ta slova Pavlovi: „Úředníci poslali, abyste byli propuštěni. Nuže, vyjděte a jděte v pokoji.“</verse>
				<verse number="37">Ale Pavel jim řekl: „Zmrskali nás veřejně a bez soudu, nás, římské občany, vsadili do I žaláře a teď nás tajně vyhánějí? Tak ne! Ale ať sami přijdou a vyvedou nás!“</verse>
				<verse number="38">Biřici pověděli ta slova úředníkům. Když tedy uslyšeli, že jsou Římané, ulekli se.</verse>
				<verse number="39">I přišli a odprosili je, vyvedli a žádali je, aby odešli z města.</verse>
				<verse number="40">Vyšli tedy ze žaláře a šli k Lydii. A když spatřili bratry, potěšili je a odcestovali.</verse>
			</chapter>
			<chapter number="17">
				<verse number="1">Když prošli Amfipolí a Apollonií, přišli do Thessaloniky, kde byla židovská synagoga.</verse>
				<verse number="2">Pavel pak jak obvykle vešel k nim a po tři soboty s nimi rozmlouval o Písmech;</verse>
				<verse number="3">Vykládal je a dokazoval, že Mesiáš musel trpět a vstát z mrtvých, a že „ten Ježíš, kterého hlásám, je Mesiáš.“</verse>
				<verse number="4">A někteří z nich uvěřili a připojili se k Pavlovi a Silovi, také velmi mnoho bohabojných Řeků a nemálo předních žen.</verse>
				<verse number="5">Ale Židy to popudilo. I přibrali z pouliční chátry několik špatných mužů, způsobili hluk a vzbouřili město, obstoupili dům Jasonův a hledali je, aby je předvedli před lid.</verse>
				<verse number="6">Když je však nenalezli, vlekli Jasona a některé bratry k náčelníkům města a křičeli: „Ti, kteří pobuřují svět, jsou i zde,</verse>
				<verse number="7">a Jason je k sobě přijal. A ti všichni jednají proti ustanovením císařovým, neboť praví, že králem je jiný, totiž Ježíš.“</verse>
				<verse number="8">Když to slyšel lid a náčelníci města, byli pobouřeni.</verse>
				<verse number="9">A když přijali od Jasona a od ostatních záruku, propustili je.</verse>
				<verse number="10">Bratři hned v noci vypravili Pavla a Silu do Beroe. A když tam přišli, odebrali se do židovské synagogy.</verse>
				<verse number="11">Tito byli šlechetnější než Židé v Thessalonice. Přijali totiž slovo se vší ochotou a každodenně zkoumali Písma, zdali tomu tak jest.</verse>
				<verse number="12">Mnoho z nich tedy a nemálo vznešených řeckých žen a mužů uvěřilo.</verse>
				<verse number="13">Když se však thessaloničtí Židé dověděli, že Pavel kázal slovo Boží i v Beroe, přišli i tam a zneklidňovali a pobuřovali lid.</verse>
				<verse number="14">Tehdy bratři hned vypravili Pavla, aby odešel až k moři; ale Silas a Timothej zůstali tam.</verse>
				<verse number="15">Průvodci Pavlovi ho pak dovedli až do Athén, a když dostali pro Silu a Timotheje příkaz, aby za ním, co nejdřív přišli, odcestovali.</verse>
				<verse number="16">Když je Pavel očekával v Athénách, rozněcoval se v něm duch při pohledu na město, jak je plno model.</verse>
				<verse number="17">Rozmlouval tedy v synagoze se Židy a se ctiteli Boha a na náměstích denně s těmi, kdo byli právě přítomní.</verse>
				<verse number="18">Při tom se s ním utkali i někteří epikurejští a stoičtí filosofové. A někteří říkali: „Co asi chce tento mluvka povídat?“ Jiní zase: „Zdá se, že je to hlasatel cizích božstev\; hlásal totiž Ježíše a vzkříšení z mrtvých.</verse>
				<verse number="19">I chopili ho a zavedli na Areopag se slovy: „Smíme zvěděti, jaké je to nové učení, o kterém mluvíš?</verse>
				<verse number="20">Vždyť podáváš našemu sluchu cosi podivného. Chceme totiž zvěděti, co to je.“</verse>
				<verse number="21">Všichni Athéňané totiž a cizinci tam se zdržující neměli nic jiného na práci než povídat si něco nebo poslouchat něco nového.</verse>
				<verse number="22">Pavel se tedy postavil doprostřed Areopagu a mluvil: „Athéňané! Pozoruji, že jste po každé stránce velice náboženští.</verse>
				<verse number="23">Když jsem totiž procházel a prohlížel vaše posvátnosti, nalezl jsem i oltář s nápisem: Neznámému bohu. Co tedy neznáte a ctíte, to já vám zvěstuji.</verse>
				<verse number="24">Bůh, který učinil svět a vše, co je v něm, poněvadž on je Pán nebe a země, nepřebývá v chrámech rukama udělaných,</verse>
				<verse number="25">ani není obsluhován lidskýma rukama, jako by něco potřeboval, vždyť sám dává všem život i dýchání a všecko.</verse>
				<verse number="26">Učinil z jednoho celé lidské pokolení, aby obývalo veškeren zemský povrch, určil stanovené období a hranice jejich přebývání,</verse>
				<verse number="27">aby hledali Boha, zdali by se ho snad nějak domakali a nalezli, vždyť není daleko od každého z nás.</verse>
				<verse number="28">V něm totiž žijeme, hýbáme se a jsme, jak řekli i někteří z vašich básníků: Jsme i jeho rod.</verse>
				<verse number="29">Poněvadž jsme tedy rod Boží, nesmíme se domnívati, že je božstvo podobno zlatu nebo stříbru nebo kameni, umělecky vytvářenému a podle lidského výmyslu.</verse>
				<verse number="30">Ale Bůh přehlédl ty doby nevědomosti a nyní oznamuje lidem, aby se všichni všude obraceli,</verse>
				<verse number="31">protože ustanovil den, kdy bude spravedlivě soudit svět skrze muže, kterého k tomu určil, všem pak dal možnost uvěřit tím, že ho vzkřísil z mrtvých.“</verse>
				<verse number="32">Jakmile uslyšeli o vzkříšení z mrtvých, jedni si tropili posměch, druzí zase pravili: „Poslechneme si tě o tom ještě jindy.“:</verse>
				<verse number="33">Tak od nich Pavel odešel.</verse>
				<verse number="34">Ale někteří muži se ho přidrželi a uvěřili; mezi nimi i Diviš Areopagita a žena jménem Damaris a s nimi i jiní.</verse>
			</chapter>
			<chapter number="18">
				<verse number="1">Potom odešel z Athén a přišel do Korintu.</verse>
				<verse number="2">I nalezl jakéhosi Žida jménem Akvilu, rodem z Pontu, který nedávno přišel z Itálie, a jeho manželku Priscillu, protože Klaudius rozkázal, aby se všichni Židé stěhovali z Říma. I odebral se k nim,</verse>
				<verse number="3">a protože uměl stejné řemeslo, zůstával u nich a pracoval; byli totiž řemeslem stanaři.</verse>
				<verse number="4">Každou sobotu pak promlouval v synagoze a přesvědčoval Židy i Řeky.</verse>
				<verse number="5">Když však přišel z Makedonie Silas a Timothej, Pavel se zcela věnoval kázání a dosvědčoval Židům, že Ježíš je Mesiáš.</verse>
				<verse number="6">Ale když odpírali a rouhali se, vytřásl své roucho a řekl jim: „Vaše krev vám na hlavu. Já jsem čist, od této chvíle půjdu k pohanům.“</verse>
				<verse number="7">I odešel odtamtud a vstoupil do domu nějakého ctitele Boha jménem Titus Justus, jehož dům přiléhal k synagoze.</verse>
				<verse number="8">Krispus, představený synagogy, uvěřil v Pána s celým svým domem; také mnozí Korinťané, kteří ho poslouchali, věřili a dávali se pokřtít.</verse>
				<verse number="9">V nočním vidění pak řekl Pán Pavlovi: „Neboj se, ale mluv a nemlč,</verse>
				<verse number="10">protože já jsem s tebou a nikdo nesáhne na tebe, aby ti uškodil; mám totiž mnoho lidu v tomto městě.“</verse>
				<verse number="11">I zůstal jeden rok a šest měsíců a učil u nich slovu Božímu.</verse>
				<verse number="12">Potom za Galliona, tehdejšího místodržitele Achaje, povstali Židé společně proti Pavlovi, přivedli ho před soudní stolici</verse>
				<verse number="13">a pravili: „Tenhle člověk přemlouvá lid, aby ctil Boha proti Zákonu.“</verse>
				<verse number="14">Když se však Pavel chystal mluvit, Gallio řekl Židům: „Kdyby šlo o nějaké bezpráví nebo o bídný zločin, jednal bych s vámi, Židé, podle práva.</verse>
				<verse number="15">Jde-li však o hádky, které se týkají slov, jmen a vašeho vlastního Zákona, to je vaše věc; v těch věcech já nechci být soudcem.“</verse>
				<verse number="16">A odehnal je od soudní stolice.</verse>
				<verse number="17">Tu všichni chopili Sosthena, představeného synagogy, a bili ho před soudní stolicí; ale Gallio na to nic nedbal.</verse>
				<verse number="18">Pavel tam pobyl ještě mnoho dní, pak se rozloučil s bratry a vyplul do Sýrie a s ním Priscilla a Akvila; ten si dal v Kenchris oholit hlavu, neboť měl slib.</verse>
				<verse number="19">Dospěli do Efesu a tam je nechal; sám pak vešel do synagogy a rozmlouval se Židy.</verse>
				<verse number="20">Když ho však prosili, aby u nich zůstal delší čas, nesvolil,</verse>
				<verse number="21">ale při rozloučení řekl: „Podle vůle Boží se k vám zase vrátím“, a odplul z Efesu.</verse>
				<verse number="22">Když přijel do Caesareje, vystoupil (do Jerusalema), pozdravil církev a sestoupil do Antiochie.</verse>
				<verse number="23">Po krátkém pobytu v ní odešel a procházel pořadem krajinu Galatskou a Frygií a utvrzoval všechny učedníky.</verse>
				<verse number="24">Přišel pak do Efesu nějaký Žid jménem Apollos, rodem z Alexandrie, řečník a mocný v Písmech.</verse>
				<verse number="25">Ten byl poučen o cestě Páně a se zápalem ducha mluvil a učil zevrubně věcem o Ježíši, ač znal jen křest Janův.</verse>
				<verse number="26">Ten tedy počal neohroženě mluvit v synagoze. Když ho však slyšeli Priscilla a Akvila, ujali se ho a vyložili mu důkladněji Boží cestu.</verse>
				<verse number="27">Když chtěl jít do Achaje, bratři ho povzbudili a napsali učedníkům, aby ho přijali. Když tam přišel, přispěl milostí mnoho těm, kdož uvěřili.</verse>
				<verse number="28">Neboť pádně usvědčoval veřejně Židy a dokazoval jim Písmy, že Ježíš je Mesiáš.</verse>
			</chapter>
			<chapter number="19">
				<verse number="1">V té době, kdy Apollo byl v Korintě, Pavel prošel horními kraji a přišel do Efesu. Tam nalezl některé učedníky</verse>
				<verse number="2">a otázal se jich: „Přijali jste Ducha svatého, když jste uvěřili?“ I odpověděli mu: „Ale ani jsme neslyšeli, že je Duch svatý.“</verse>
				<verse number="3">Řekl pak: „V co jste tedy byli pokřtěni?“ Oni pravili: „V křest Janův.“</verse>
				<verse number="4">Pavel pak řekl: „Jan uděloval křest pokání a říkal lidu, aby uvěřili v toho, jenž přijde po něm, to je v Ježíše.“</verse>
				<verse number="5">Když to uslyšeli, dali se pokřtít ve jméno Pána Ježíše.</verse>
				<verse number="6">Když pak Pavel vložil na ně ruce, přišel na ně Duch svatý; i mluvili jazyky a prorokovali.</verse>
				<verse number="7">Bylo jich všech asi dvanáct.</verse>
				<verse number="8">Potom vešel do synagogy a po tři měsíce směle mluvil, rozmlouval a přesvědčoval o království Božím.</verse>
				<verse number="9">Ale poněvadž se někteří zatvrzovali a nevěřili, ano tupili učení před shromážděnými lidmi, vzdálil se od nich, oddělil učedníky a denně rozmlouval ve škole Tyranově.</verse>
				<verse number="10">To se pak dalo po dva roky, takže všichni obyvatelé Asie uslyšeli slovo Páně, Židé i Řekové.</verse>
				<verse number="11">Bůh také Činil neobyčejné divy rukama Pavlovýma,</verse>
				<verse number="12">takže přenášeli šátky a zástěry s jeho těla na nemocné, a nemoci je opouštěly a zlí duchové vycházeli.</verse>
				<verse number="13">I někteří z potulných židovských zaklínačů se pokoušeli vzývat jméno Pána Ježíše nad posedlými od zlých duchů a říkali: „Zaklínám vás skrze Ježíše, kterého káže Pavel.“</verse>
				<verse number="14">To pak činilo sedm synů jakéhosi Skevy, židovského velekněze.</verse>
				<verse number="15">Než zlý duch jim odpověděl: „Ježíše znám a o Pavlovi vím, ale kdo jste vy?“</verse>
				<verse number="16">A člověk, v kterém byl zlý duch, se na ně vrhl, oba ovládl a přemohl je, takže nazí a zranění utekli z toho domu.</verse>
				<verse number="17">To se pak rozneslo mezi všemi Židy a Řeky, kteří bydleli v Efesu, i padla bázeň na ně na všechny a jméno Pána Ježíše bylo oslaveno.</verse>
				<verse number="18">Mnozí z těch, kdo uvěřili, přicházeli vyznávat a ohlašovat své skutky,</verse>
				<verse number="19">A mnozí z těch, kdo se zabývali kouzly, snesli knihy a přede všemi je spálili. I spočítali jejich cenu a shledali, že byly za padesát tisíc stříbrných.</verse>
				<verse number="20">Takto slovo rostlo a vzmáhalo se podle Boží síly.</verse>
				<verse number="21">Když bylo po všem, Pavel si v duchu umínil, že přes Makedonii a Achaji půjde do Jerusalema, a řekl: „Až tam pobudu, musím navštívit i Řím.“</verse>
				<verse number="22">Do Makedonie pak poslal dva ze svých přisluhovatelů, Timotheje a Erasta, sám však zůstal nějakou dobu v Asii.</verse>
				<verse number="23">V tom čase však nastalo nemalé pobouření pro to učení.</verse>
				<verse number="24">Jeden zlatník totiž, jménem Demetrios, který dělal stříbrné chrámečky Artemidiny a poskytoval řemeslníkům nemalý výdělek,</verse>
				<verse number="25">svolal je i dělníky přitom zaměstnané a řekl: „Mužové, víte, že tato práce přináší nám snadný zisk,</verse>
				<verse number="26">a vidíte i slyšíte, že tento Pavel přemlouváním odvrátil mnoho lidí nejen v Eřesu, nýbrž skoro po celé Asii, neboť říkal:, To nejsou bohové, kteří jsou děláni rukama.'</verse>
				<verse number="27">Nejen nám hrozí nebezpečí, že toto odvětví živnosti upadne v opovržení, nýbrž i chrám velké bohyně Artemidy nebude za nic pokládán; ano, ona počíná být zbavována i vznešenosti, kterou ctí celá Asie a celý svět.“</verse>
				<verse number="28">Jakmile to uslyšeli, pojal je prudký hněv a křičeli: „Velká je Artemis Efesanů!“</verse>
				<verse number="29">Město se pak naplnilo zmatkem a vše se hromadně hnalo do divadla; strhli pak s sebou Makedonce Gaja a Aristarcha, Pavlovy to průvodce na cestách.</verse>
				<verse number="30">Když chtěl Pavel vejít mezi lid, učedníci mu v tom zabránili.</verse>
				<verse number="31">Ano i někteří předáci z Asie, Pavlovi přátelsky naklonění, vzkázali mu a prosili ho, aby se nevydával do divadla.</verse>
				<verse number="32">Každý tedy křičel něco jiného, neboť shromáždění bylo zmateno a většina nevěděla, proč se sešli.</verse>
				<verse number="33">I vytáhli ze zástupu Alexandra, poněvadž ho Židé postrkovali vpřed. Alexander pak pokynul rukou, že se chce před lidem hájit.</verse>
				<verse number="34">Jakmile v něm však poznali Žida, všichni jedním hlasem křičeli skoro po dvě hodiny: „Velká je Artemis Efesanů!“</verse>
				<verse number="35">Když městský tajemník uklidnil dav, promluvil: „Efesané! Kdo pak z lidí neví, že město Efes je strážcem chrámu velké Artemidy a její podoby spadlé s nebe!</verse>
				<verse number="36">Poněvadž to nelze popřít, musíte se uklidnit a nečinit nic ukvapeně.</verse>
				<verse number="37">Neboť přivedli jste tyto lidi; oni však nejsou ani svatokrádci, ani rouhači naší bohyně.</verse>
				<verse number="38">Má-li však Demetrios a s ním jeho řemeslníci proti někomu stížnost, konávají se veřejná zasedání a jsou tu místodržitelé; ať si to navzájem vyřídí žalobou.</verse>
				<verse number="39">A dožadujete-li se ještě něčeho jiného, může se to vyřídit v zákonném shromáždění.</verse>
				<verse number="40">Vždyť jsme i v nebezpečí, že budeme obžalováni z povstání pro dnešek, neboť není příčiny, kterou bychom mohli odůvodnit toto shluknutí.“</verse>
				<verse number="41">A když to řekl, rozpustil shromáždění.</verse>
			</chapter>
			<chapter number="20">
				<verse number="1">Když nepokoj přestal, Pavel svolal učedníky, povzbudil je, rozloučil se a dal se na cestu do Makedonie.</verse>
				<verse number="2">Prošel pak těmi kraji, povzbudil je mnohou řečí a přišel do Řecka.</verse>
				<verse number="3">Po tříměsíčním pobytu se chystal odejít do Sýrie, ale Židé mu činili úklady, a proto se rozhodl vrátit přes Makedonii.</verse>
				<verse number="4">I doprovodil ho Sopater z Beroe, syn Parrhův, z Thessaloničanů Aristarchus a Sekundus, též Gajus z Derbe a Timothej, a Asiaté Tychikus a Trofimus.</verse>
				<verse number="5">Ti nás předešli a čekali na nás v Troadě.</verse>
				<verse number="6">My pak po dnech přesných chlebů jsme vypluli z Filipp a za pět dní jsme k nim přišli do Troady, kde jsme pobyli sedm dní.</verse>
				<verse number="7">A když jsme se prvního dne v týdnu sešli k lámání chleba, Pavel s nimi rozmlouval před odjezdem příštího dne a protáhl řeč až do půlnoci.</verse>
				<verse number="8">Bylo pak mnoho lamp v horní místnosti, kde jsme byli shromážděni.</verse>
				<verse number="9">V okně však seděl nějaký mladík, jménem Eutychus. Když Pavel dlouho mluvil, upadl do hlubokého spánku a spánkem přemožen spadl z třetího poschodí a zdvihli ho mrtvého.</verse>
				<verse number="10">Pavel však sestoupil, položil se naň, objal ho a řekl:,Nezneklidňujte se, neboť duše je v něm.“</verse>
				<verse number="11">Potom šel nahoru, rozlámal chléb a pojedl. Mluvil ještě dlouho do svítání a tak odešel.</verse>
				<verse number="12">Mládence pak přivedli živého a byli nemálo potěšeni.</verse>
				<verse number="13">My pak jsme šli na loď napřed a odpluli jsme do Assu, kde jsme měli přibrat Pavla; tak totiž nařídil, kdežto sám chtěl jít pěšky.</verse>
				<verse number="14">Když se s námi setkal v Assu, vzali jsme ho a přijeli do Mitylene.</verse>
				<verse number="15">A odtamtud jsme jeli dále, až druhého dne jsme se dostali proti Chiu, následujícího dne pak jsme zastavili u Samu a den poté jsme přistáli v Miletu.</verse>
				<verse number="16">Pavel si totiž umínil minout Efes, aby neztrácel čas v Asii. Neboť spěchal, aby podle možnosti byl o letnicích v Jerusaleme.</verse>
				<verse number="17">Z Miletu pak poslal do Efesu a povolal si starší církve.</verse>
				<verse number="18">Když k němu přišli, promluvil k nim: „Vy víte, jak od prsního dne, kdy jsem vstoupil do Asie, jsem žil s vámi po všechen čas,</verse>
				<verse number="19">že jsem sloužil Pánu se vší pokorou, v slzách a ve zkouškách, které mě potkaly pro úklady Židů;</verse>
				<verse number="20">kterak jsem neopominul nic z toho, co by vám prospělo, abych vám to nehlásal a neučil vás veřejně i po domech,</verse>
				<verse number="21">vydávaje svědectví Židům i Řekům o obrácení k Bohu a o víře v Pána našeho Ježíše.“</verse>
				<verse number="22">„A hle, nyní, poután duchem, ubírám se do Jerusalema a nevím, co mě tam potká;</verse>
				<verse number="23">leda že mi Duch svatý od města k městu osvědčuje a říká, že mě čekají pouta a soužení.</verse>
				<verse number="24">Ale vůbec si necením svého života, jen když dokonám svůj běh a svou službu, kterou jsem přijal od Pána Ježíše, abych svědčil o radostné zvěsti Boží milosti.“</verse>
				<verse number="25">„A hle, nyní vím, že již nespatříte mou tvář vy všichni, mezi nimiž jsem chodil a hlásal království.</verse>
				<verse number="26">Proto dosvědčuji tohoto dne před vámi: jsem číst od krve všech lidí;</verse>
				<verse number="27">neboť jsem se nevyhnul tomu, abych vám nezvěstoval celý úradek Boží.</verse>
				<verse number="28">Dbejte na sebe i na celé stádce, v kterém vás Duch svatý ustanovil biskupy, abyste spravovali Boží církev, kterou si dobyl vlastní krví.</verse>
				<verse number="29">Já vím, že po mém odchodu vejdou mezi vás draví vlci, a ti že neušetří stádce.</verse>
				<verse number="30">I z vás samých povstanou muži, kteří budou mluvit řeči převrácené, aby za sebou strhli učedníky.</verse>
				<verse number="31">Proto bděte a pamatujte, že po tři léta ve dne v noci se slzami jsem každého z vás neustále napomínal.“</verse>
				<verse number="32">„A nyní vás odporučuji Bohu a slovu jeho milosti; on vás může vzdělat a dát dědictví mezi všemi posvěcenými.</verse>
				<verse number="33">Po ničím zlatě, stříbře ani Šatu jsem nedychtil.</verse>
				<verse number="34">Sami víte, že o všechny potřeby mé i mých společníků se postaraly tyto ruce.</verse>
				<verse number="35">Ve všem jsem vám ukázal., že takovou prací třeba se ujímat slabých a pamatovat na slova Pána Ježíše, protože on řekl: „Blaženější je dávat než brát.“</verse>
				<verse number="36">A když to řekl, poklekl a s nimi se všemi se pomodlil.</verse>
				<verse number="37">Všichni pak se dali do velkého pláče, padli Pavlovi kolem krku a líbali ho,</verse>
				<verse number="38">neboť velmi se rmoutili pro slovo, které řekl, že více nespatří jeho tvář. Potom ho doprovodili k lodi.</verse>
			</chapter>
			<chapter number="21">
				<verse number="1">Když jsme se od nich odtrhli a pluli, dojeli jsme přímým během ke Kóu, druhého dne pak k Rhodu a odtamtud do Patary.</verse>
				<verse number="2">I nalezli jsme loď, která byla na cestě do Fénicie, vstoupili jsme na ni a odpluli.</verse>
				<verse number="3">Když pak jsme se přiblížili na dohled Kypru, nechali jsme jej vlevo, pluli jsme do Sýrie a přistáli jsme v Tyru. Tam totiž loď měla složit náklad.</verse>
				<verse number="4">Proto jsme vyhledali učedníky a zůstali tam sedm dní. Ti řekli Pavlovi skrze Ducha, aby nevystupoval do Jerusalema.</verse>
				<verse number="5">Když však tyto dni uplynuly, vyšli jsme a ubírali jsme se dále, všichni pak nás doprovázeli se svými manželkami a dětmi až za město; na břehu jsme poklekli a pomodlili jsme se.</verse>
				<verse number="6">Když jsme se vespolek rozloučili, vstoupili jsme na loď, oni pak se vrátili domů.</verse>
				<verse number="7">My však jsme dokončili plavbu z Tyru a dojeli do Ptolemaidy, kde jsme pozdravili bratry a zůstali u nich jeden den.</verse>
				<verse number="8">Druhého dne pak jsme vyjeli a dostali jsme se do Caesareje. I vešli jsme do domu evangelisty Filipa; to byl jeden ze sedmi, a zůstali jsme u něho.</verse>
				<verse number="9">Měl Čtyři dcery panny, které prorokovaly.</verse>
				<verse number="10">Když jsme tam prodleli více dní, přišel z Judska jeden prorok jménem Agabus.</verse>
				<verse number="11">I přistoupil k nám, vzal Pavlův pás, svázal si nohy i ruce a řekl: „Toto praví Duch svatý: Muže, kterému patří tento pás, takto svážou Židé v Jerusalemě a vydají ho do rukou pohanů.“</verse>
				<verse number="12">Jakmile jsme to uslyšeli, prosili jsme ho my i tamější lidé, aby nevystupoval do Jerusalema.</verse>
				<verse number="13">Tu Pavel odpověděl: „Co to děláte, že pláčete a rozdíráte mi srdce? Vždyť já jsem odhodlán nejen dát se svázat, nýbrž i zemřít v Jerusalemě pro jméno Pána Ježíše.“</verse>
				<verse number="14">Když jsme ho však nemohli přemluvit, přestali jsme a řekli: „Staň se vůle Páně!“</verse>
				<verse number="15">Po těch dnech jsme se přichystali a šli vzhůru do Jerusalema.</verse>
				<verse number="16">Šli pak s námi i někteří učedníci z Caesareje a ti nás vedli k jakémusi Mnasonovi z Kypru, dávnému učedníku, u něhož jsme se měli uhostit.</verse>
				<verse number="17">Když jsme přišli do Jerusalema, bratři nás ochotně přijali.</verse>
				<verse number="18">Druhého dne pak šel s námi Pavel k Jakubovi, kde se sešli všichni starší.</verse>
				<verse number="19">I pozdravil je a vypravoval dopodrobna, co Bůh vykonal mezi pohany skrze jeho službu.</verse>
				<verse number="20">Když to uslyšeli, chválili Boha a jemu řekli: „Vidíš, bratře, kolik desetitisíců mezi Židy uvěřilo, a ti všichni horlí pro Zákon.</verse>
				<verse number="21">Byli však o tobě zpraveni, že učíš Židy, kteří žijí mezi pohany, aby odpadli od Mojžíše, když říkáš, že nemají obřezávat své děti ani žít podle starých obyčejů.</verse>
				<verse number="22">Co tedy dělat? Jistě uslyší, že jsi přišel.</verse>
				<verse number="23">Učiň tedy, co ti pravíme: Jsou u nás čtyři muži, kteří mají na sobě slib.</verse>
				<verse number="24">Ty vezmi s sebou, projdi s nimi očistou a zaplať za ně, aby si mohli oholit hlavu; všichni pak poznají, že na těch zprávách o tobě nic není, ale že i ty se držíš Zákona a zachováváš ho.</verse>
				<verse number="25">A o pohanech, kteří uvěřili, nařídili jsme v dopise, že se mají zdržovat věcí obětovaných modlám, krve, zadušených zvířat a smilstva.“</verse>
				<verse number="26">Tehdy Pavel vzal s sebou následujícího dne ty muže, prošel s nimi očistou, vstoupil do chrámu a oznámil, kdy se končí dni očisty a kdy bude podána oběť za každého z nich.</verse>
				<verse number="27">Když se však končilo sedm dní, Židé z Asie ho spatřili v chrámě, pobouřili všechen lid a vztáhli naň ruce</verse>
				<verse number="28">a křičeli: „Izraelité, pomozte! To je ten člověk, který všechny všude učí proti národu a Zákonu a tomuto místu, ano i Řeky uvedl do chrámu a poskvrnil toto svaté místo.“</verse>
				<verse number="29">Viděli s ním totiž předtím v městě efeského Trofima a myslili, že ho Pavel uvedl do chrámu.</verse>
				<verse number="30">Celé město se zneklidnilo a nastalo srocení lidu. I chopili Pavla a táhli ho i mimo chrám, a brány byly hned zavřeny.</verse>
				<verse number="31">Když ho chtěli usmrtit, došlo k tisícníku čety oznámení, že se celý Jerusalem bouří.</verse>
				<verse number="32">Ten hned vzal vojáky a setníky a seběhl k nim. Když tedy spatřili tisícníka a vojáky, přestali Pavla bít.</verse>
				<verse number="33">Tu tisícník přistoupil, uchopil ho a rozkázal svázat ho i dvěma řetězy a tázal se, kdo je a co udělal.</verse>
				<verse number="34">V davu volal každý něco jiného. Když pro hluk nemohl nic jistého zvěděti, rozkázal vést ho do tábora.</verse>
				<verse number="35">Když pak přišel ke schodům, museli jej vojáci pro nápor davu nésti.</verse>
				<verse number="36">Množství lidu totiž šlo za ním a křičelo: „Pryč s nimi“</verse>
				<verse number="37">Když měl být již uveden do ležení, řekne Pavel tisícníkovi: „Smím ti něco říci?“ On odpověděl: „Umíš řecky?</verse>
				<verse number="38">Nejsi tedy ten Egypťan, který před těmito dny rozjitřil vzbouření a zavedl na poušť čtyři tisíce sikariů?“</verse>
				<verse number="39">Pavel však řekl: „Jsem ovšem Žid z Tarsu Kilikijského, občan města ne neznámého; prosím tě však, dovol mi promluvit k lidu.“</verse>
				<verse number="40">Když dovolil, Pavel stál na schodech a pokynul lidu. A když nastalo velké ticho, oslovil je hebrejsky a mluvil:</verse>
			</chapter>
			<chapter number="22">
				<verse number="1">„Bratři a otcové, poslyšte obranu, kterou k vám chci nyní mít.“</verse>
				<verse number="2">Jakmile uslyšeli, že k nim mluví hebrejsky, ještě více se utišili. I mluví:</verse>
				<verse number="3">„Já jsem Žid, narozený v Tarsu Kilikijském, ale byl jsem vychován v tomto městě, vzdělán u nohou Gamalielových ve vší přísnosti otcovského Zákona, byl jsem horlitelem pro Boha, jak jste dnes vy všichni.</verse>
				<verse number="4">Já jsem pronásledoval toto učení až k smrti, poutal jsem a do vězení jsem uvrhoval muže i ženy,</verse>
				<verse number="5">jak může o mně dosvědčit velekněz a všichni starší. Od nich jsem také dostal listiny k bratřím v Damašku a odebral se tam, abych i odtamtud přivedl svázané do Jerusalema k potrestání.“</verse>
				<verse number="6">„Když však jsem se ubíral a blížil k Damašku, najednou o poledni ozářilo mě kolem bohaté světlo z nebe.</verse>
				<verse number="7">Padl jsem na zem a uslyšel hlas, který mí pravil:, Šavle, Šavle, proč mě pronásleduješ?'</verse>
				<verse number="8">Já pak jsem odpověděl:, Kdo jsi, pane?' Řekl mi: Já jsem Ježíš Nazaretský, kterého ty pronásleduješ.'</verse>
				<verse number="9">Moji společníci viděli sice světlo, ale neslyšeli hlas toho, který ke mně mluvil.</verse>
				<verse number="10">A řekl jsem:, Co mám, Pane, činit?' Pán mi pak řekl:,Vstaň a jdi do Damašku, a tam se ti řekne vše, co je ti nařízeno učinit.'</verse>
				<verse number="11">Když jsem neviděl od jasu onoho světla, byl jsem veden průvodci za ruku a přišel jsem do Damašku.“</verse>
				<verse number="12">„Potom jakýsi Ananiáš, muž zbožný podle Zákona, kterému dávali dobré svědectví všichni Židé tam bydlící,</verse>
				<verse number="13">přišel ke mně, postavil se a řekl mi:,Bratře Šavle, prohlédni!' A v touž chvíli jsem na něho prohlédl.</verse>
				<verse number="14">On pak řekl:, Bůh našich otců tě předem určil, abys poznal jeho vůli, viděl Spravedlivého a slyšel hlas z jeho úst;</verse>
				<verse number="15">neboť mu budeš u všech lidí svědkem toho, co jsi viděl a slyšel.</verse>
				<verse number="16">A nyní proč váháš? Vstaň, dej se pokřtít, obmyj své hříchy a vzývej jeho jméno.'</verse>
				<verse number="17">Když jsem se pak vrátil do Jerusalema a modlil se v chrámě, upadl jsem do vytržení mysli</verse>
				<verse number="18">a viděl jsem ho, jak ke mně mluví:, Pospěš si a rychle opusť Jerusalem, poněvadž nepřijmou tvé svědectví o mně.'</verse>
				<verse number="19">I řekl jsem:, Pane, oni vědí, že já jsem zavíral do žalářů a bil jsem v synagogách ty, kdo v tebe věřili;</verse>
				<verse number="20">a když byla prolévána krev tvého svědka Štěpána, také jsem stál při tom, souhlasil jsem a hlídal jsem šaty těch, kdo jej zabíjeli.</verse>
				<verse number="21">A řekl mi: Jdi, neboť já tě pošlu daleko mezi pohany.'“</verse>
				<verse number="22">Poslouchali ho však až po toto slovo a pak s křikem volali: „Pryč se země s takovým člověkem, neboť nesmí dále žít.“</verse>
				<verse number="23">Protože hlučeli, odvrhovali pláště a házeli prach do vzduchu,</verse>
				<verse number="24">tisícník rozkázal, aby byl zaveden do tábora a nařídil s bičováním ho vyslýchat, aby zvěděl, proč na něho tak křičeli.</verse>
				<verse number="25">Když ho však přivázali řemeny, Pavel řekl setníkovi, který stál u toho: „Je vám dovoleno bičovat římského občana, a to neodsouzeného?“</verse>
				<verse number="26">Jakmile to setník uslyšel, přistoupil k tisícníkovi a hlásil mu: „Co to chceš činit? Vždyť ten člověk je římský občan!“ “</verse>
				<verse number="27">Tisícník pak přistoupil a řekl mu: „Pověz mi, jsi Říman?“ On pak pravil: „Ano.“</verse>
				<verse number="28">Tisícník odpověděl: „Já jsem dosáhl toho občanství za mnoho peněz.“ A Pavel řekl: „Já jsem se v něm už narodil.“</verse>
				<verse number="29">Proto hned od něho odstoupili ti, kdo ho měli s týráním vyslýchat. A tisícník se lekl, když zvěděl, že je Říman a že ho dal spoutat.</verse>
				<verse number="30">Chtěl pak druhého dne zjistit, z čeho jej Židé obviňují; dal ho rozvázat a přikázal velekněžím a celé veleradě, aby se sešli; i přivedl Pavla a postavil ho mezi ně.</verse>
			</chapter>
			<chapter number="23">
				<verse number="1">Pavel upřel zrak na veleradu a řekl: „Bratři! Až do dneška žil jsem před Bohem s naprosto dobrým svědomím.“</verse>
				<verse number="2">Ale velekněz Ananiáš poručil těm, kdo stáli u něho, aby ho udeřili přes ústa.</verse>
				<verse number="3">Tu Pavel řekl k němu: „Tebe udeří Bůh, obílená stěno! Také ty tu sedíš, abys mě soudil podle Zákona, a proti Zákonu kážeš mě udeřit?“</verse>
				<verse number="4">A ti, kdo tu stáli, řekli: „Božího velekněze tupíš?“</verse>
				<verse number="5">Pavel pak pravil: „Nevěděl jsem, bratři, že je to velekněz. Vždyť je psáno: Nebudeš hanět knížete svého lidu.“</verse>
				<verse number="6">Poněvadž Pavel poznal, že jedna část je sadducejská a druhá farizejská, zvolal ve veleradě: „Bratři, já jsem farizeus, syn farizeů. Pro naději ve vzkříšení z mrtvých jsem souzeni“</verse>
				<verse number="7">A když to řekl, nastala roztržka mezi farizeji a sadduceji a shromáždění se rozštěpilo.</verse>
				<verse number="8">Sadduceové totiž praví, že není vzkříšení, ani anděla, ani ducha, farizeové však vyznávají obojí.</verse>
				<verse number="9">I povstal velký křik. A někteří vykladatelé Písma z farizejské strany povstali, přeli se a volali: „Neshledáváme na tom člověku nic zlého. Což mluvil-li k němu duch nebo anděl?“</verse>
				<verse number="10">Když se rozjitření rozmohlo, tisícník se pak bál, aby Pavla nerozsápali, rozkázal vojákům sestoupit, vytrhnout ho z jejich středu a zavést do tábora.</verse>
				<verse number="11">Následující noci Pán k němu přistoupil a řekl: „Neztrácej odvahu! Neboť jako jsi svědčil o mně v Jerusalemě, tak musíš svědčit i v Římě.“</verse>
				<verse number="12">Jak se rozednilo, srotili se Židé a zapřísáhli se, že nebudou jíst ani pít, dokud nezabijí Pavla.</verse>
				<verse number="13">Těch mužů, kteří se takto spikli, bylo víc než čtyřicet.</verse>
				<verse number="14">Ti přišli k velekněžím a starším a prohlásili: „My jsme se slavnostně zapřísáhli, že ničeho neokusíme, dokud nezabijeme Pavla.</verse>
				<verse number="15">Proto je nyní na vás, abyste s veleradou hlásili tisícníkovi, že vám ho má předvésti, jako byste chtěli jeho věc důkladněji vyšetřit. My pak jsme přichystáni zabít ho, dříve než se přiblíží.“</verse>
				<verse number="16">Když však uslyšel o úkladech syn sestry Pavlovy, šel, dostal se do tábora a oznámil to Pavlovi.</verse>
				<verse number="17">Pavel si pak zavolal jednoho setníka a řekl mu: „Doveď tohoto mládence k tisícníkovi, poněvadž mu má co oznámit.“</verse>
				<verse number="18">On ho tedy vzal a zavedl k tisícníkovi se slovy: „Vězeň Pavel si mě zavolal a žádal, abych zavedl tohoto mládence k tobě, poněvadž ti má co říci.“</verse>
				<verse number="19">Tisícník ho vzal za ruku, odstoupil s ním do soukromí a tázal se ho: „Co mi to máš oznámiti?“</verse>
				<verse number="20">Řekl pak: „Židé se smluvili, že tě požádají, abys zítra předvedl Pavla do velerady, jako by chtěla jeho věc důkladněji vyšetřit.</verse>
				<verse number="21">Ale ty jim nevěř! Neboť přes čtyřicet mužů z nich činí mu úklady; ti se totiž zapřísáhli, že nebudou jíst ani pít, dokud ho nezabijí, a nyní jsou připraveni a čekají jen na příslib od tebe.“</verse>
				<verse number="22">Tisícník pak propustil mládence s příkazem: „Nikomu neříkej, co jsi mi prozradil!“</verse>
				<verse number="23">I zavolal si dva setníky a řekl: „Od třetí hodiny noční mějte pohotově pro cestu do Caesareje dvě stě vojáků, sedmdesát jezdců a dvě stě kopiníků.</verse>
				<verse number="24">Také přistrojte jezdecká zvířata, abyste na ně posadili Pavla a v bezpečí ho doprovodili k vladaři Felixovi.“</verse>
				<verse number="25">Napsal pak list tohoto znění:</verse>
				<verse number="26">„Klaudius Lysias zdraví slovutného vladaře Felixa!</verse>
				<verse number="27">Tohoto muže jali Židé a když se ho chystali zabít, zakročil jsem s vojskem a vytrhl jej, poněvadž jsem se dověděl, že je Říman.</verse>
				<verse number="28">Poněvadž jsem chtěl zvěděti, z čeho ho obviňují, zavedl jsem ho do jejich velerady.</verse>
				<verse number="29">I shledal jsem, že obvinění se týká sporu o jejich Zákon, ale že nejde o provinění, které zasluhuje smrt nebo žalář.</verse>
				<verse number="30">Když mi pak bylo doneseno o úkladech, které tomu muži strojí, hned jsem ti ho poslal; zároveň jsem oznámil žalobcům, že mají vést při proti němu před tebou. Buď zdráv!“</verse>
				<verse number="31">Vojáci tedy, jak jim bylo nařízeno, j vzali Pavla a dovedli ho v noci do Antipatridy.</verse>
				<verse number="32">Druhého dne přenechali jezdcům, aby ho doprovodili, samí pak se vrátili do tábora.</verse>
				<verse number="33">Když dojeli do Caesareje, odevzdali vladaři list a postavili před něj i Pavla.</verse>
				<verse number="34">Přečtl jej a otázal se, z které provincie pochází, a když se dozvěděl, že z Kilikie,</verse>
				<verse number="35">řekl: „Vyslechnu tě, až přijdou I také tvoji žalobci\; a rozkázal, aby ho hlídali v Herodově vládní budově.</verse>
			</chapter>
			<chapter number="24">
				<verse number="1">Po pěti dnech však přišel velekněz; Ananiáš s některými staršími a s právním znalcem, jakýmsi Tertullem; ti podali u vladaře žalobu proti Pavlovi.</verse>
				<verse number="2">Pavel pak byl předvolán a Tertullus počal na něho žalovat takto: „Žijeme v plném míru tvým přičiněním a tvá prozřetelnost mnohé zařídila k dobru národa;</verse>
				<verse number="3">to vždy a všude uznáváme, slovutný Felixi, s veškerou vděčností.</verse>
				<verse number="4">Než abych tě dále nezdržoval, prosím, abys nás ve své blahovůli krátce vyslechl.</verse>
				<verse number="5">Shledali jsme totiž, Že tento muž je morovou nákazou a rozněcuje nepokoje mezi všemi Židy v celém světě a je náčelníkem nazarejské sekty,</verse>
				<verse number="6">ano dokonce se pokusil znesvětit chrám; proto jsme ho jali.</verse>
				<verse number="7">***</verse>
				<verse number="8">Sám se můžeš výslechem dovědět od něho vše, co na něj žalujeme.“</verse>
				<verse number="9">Připojili se pak i Židé a tvrdili, že je tomu tak.</verse>
				<verse number="10">Vladař pokynul Pavlovi, že smí mluvit, a on odpověděl: „Vím, že po mnoho: let jsi soudcem tohoto národa, proto s důvěrou budu hájit svou věc.</verse>
				<verse number="11">Můžeš se dovědět, že tomu není víc jak dvanáct dnů, co jsem přišel klanět se do Jerusalema.</verse>
				<verse number="12">Ale nikdo neviděl, že bych se přel s někým v chrámě ani že bych srocoval lid v synagogách nebo ve městě,</verse>
				<verse number="13">a nemohou ti ani dokázat nic z toho, co nyní na í mne žalují.</verse>
				<verse number="14">Ale přiznávám ti toto, že sloužím Bohu našich otců podle učení, které nazývají odštěpenectvím, a věřím všemu, co je psáno v Zákoně a Prorocích,</verse>
				<verse number="15">a mám v Boha naději, kterou také oni chovají, že nastane vzkříšení spravedlivých i nespravedlivých.</verse>
				<verse number="16">O to se také sám snažím, abych měl vždy bezúhonné svědomí před Bohem a před lidmi.</verse>
				<verse number="17">Po více letech jsem přišel s almužnami pro svůj národ a kvůli obětem.</verse>
				<verse number="18">Nalezli mě při nich v chrámě, když jsem se očistil, a to beze shluku a pobouření.</verse>
				<verse number="19">To by měli být přítomni před tebou někteří Židé z Asie a žalovati, mají-li co proti mně.</verse>
				<verse number="20">Anebo tito zde ať, sami řeknou, zda nalezli něco špatného, když jsem stál před veleradou;</verse>
				<verse number="21">leč snad toto jediné slovo, které jsem zvolal, když jsem stál mezi nimi: Pro vzkříšení z mrtvých jsem dnes od vás souzen.“</verse>
				<verse number="22">Ačkoliv byl Felix důkladněji obeznámen s tím učením, přece je odkázal na jinou dobu se slovy: „Až sem přijde tisícník Lysiáš, rozhodnu o vaší věci.“</verse>
				<verse number="23">I nařídil setníkovi, aby ho držel ve vazbě, dopřál mu volnosti a nikomu z jeho přátel aby nebránil posluhovat mu.</verse>
				<verse number="24">Po několika dnech, když přišel Felix se svou manželkou Drusillou, která byla Židovka, dal si zavolat Pavla a poslechl si od něho o víře v Ježíše Krista.</verse>
				<verse number="25">Když však promlouval o spravedlnosti, zdrženlivosti a budoucím soudu, Felix se počal děsit a odpověděl: „Pro nynějšek jdi. Zavolám si tě, až budu mít zase kdy.“</verse>
				<verse number="26">Zároveň i čekal, že dostane od Pavla peníze. Proto si také pro něj častěji posílal a rozmlouval s ním.</verse>
				<verse number="27">Ale uplynuly dva roky a Felix dostal nástupce Porcia Festa. A protože se chtěl Felix Židům zavděčit, ponechal Pavla ve vazbě.</verse>
			</chapter>
			<chapter number="25">
				<verse number="1">Když tedy Festus nastoupil v provincii, po třech dnech se odebral z Caesareje do Jerusalema.</verse>
				<verse number="2">I předstoupili před něho veleknězi a židovští předáci se žalobou proti Pavlovi a naléhavě ho</verse>
				<verse number="3">žádali jako o milost proti Pavlovi, aby nařídil přivést ho do Jerusalema; strojili totiž úklady, že ho cestou zabijí.</verse>
				<verse number="4">Ale Festus odpověděl, že Pavel je ve vazbě v Caesareji, on sám pak že tam odjede co nejdříve, a řekl:</verse>
				<verse number="5">„Ti mezi vámi, kteří mají moc, ať jdou se mnou a žalují na něj, je-li na tom muži něco špatného.“</verse>
				<verse number="6">Pobyl pak mezi nimi ne více než osm nebo deset dní a odebral se do Caesareje. Druhého dne zasedl k soudu a rozkázal, aby byl přiveden Pavel.</verse>
				<verse number="7">A když se dostavil, obstoupili ho Židé, kteří sestoupili z Jerusalema, a vinili ho z mnoha těžkých provinění, která nemohli dokázat.</verse>
				<verse number="8">Pavel se pak hájil: „Neprovinil jsem se ani proti židovskému Zákonu, ani proti chrámu, ani proti císaři.“</verse>
				<verse number="9">Poněvadž však Festus se chtěl Židům zavděčit, otázal se Pavla: „Chceš se odebrat do Jerusalema a tam být o tom přede mnou souzen?“</verse>
				<verse number="10">Ale Pavel řekl: „Stojím před soudní stolicí císařovou; zde mám být souzen. Židům jsem v ničem neublížil, jak je i tobě velmi dobře známo.</verse>
				<verse number="11">Ale ublížil-li jsem jim nebo se dopustil něčeho, co zasluhuje smrt, jsem ochoten zemřít. Jestliže však jejich žaloby proti mně jsou nicotné, nikdo nemá moci mě jim vydat. Odvolávám se k císaři.“</verse>
				<verse number="12">Tehdy Festus promluvil s radou a odpověděl: „K císaři ses odvolal, k císaři půjdeš!“</verse>
				<verse number="13">Po několika dnech král Agrippa a Berenike přišli do Caesareje pozdravit Festa.</verse>
				<verse number="14">Když tam pobyli více dní, Festus vyložil králi případ Pavlův. Řekl: „Felix mi zanechal ve vazbě jednoho muže,</verse>
				<verse number="15">kvůli němuž se ke mně dostavili za mého pobytu v Jerusalemě veleknězi a židovští starší a žádali jeho odsouzení.</verse>
				<verse number="16">I odpověděl jsem jim, že Římané nemají ve zvyku nějakého obžalovaného vydat dříve, než by obžalovaný měl žalobce před sebou a dostalo se mu příležitosti hájit se proti obviněním.</verse>
				<verse number="17">Když sem přišli se mnou, hned následujícího dne jsem zasedl k soudu a rozkázal jsem přivést i toho muže.</verse>
				<verse number="18">Ale když žalobci povstali, nemohli ho obvinit z ničeho špatného, jak jsem předpokládal.</verse>
				<verse number="19">Měli totiž proti němu nějaké sporné stížnosti o své pověře a o jistém zemřelém Ježíšovi, o kterém Pavel tvrdil, že žije.</verse>
				<verse number="20">Já pak jsem byl na rozpacích, co s tím sporem, a ptal jsem se ho, zda chce jít do Jerusalema a tam být o tom souzen.</verse>
				<verse number="21">Poněvadž se však Pavel odvolal, aby byl ponechán k rozhodnutí Veličenstva, nařídil jsem, aby zůstal ve j vazbě, až ho budu moci poslat k císaři.“</verse>
				<verse number="22">Agrippa pak řekl Festovi: „Přál bych si i já poslechnout toho člověka.“ Praví: „Zítra ho uslyšíš.“</verse>
				<verse number="23">Když tedy druhého dne přišel Agrippa a Berenike s velkou nádherou a vstoupili s tisícníky a předáky města do soudní síně, na rozkaz Festův byl přiveden Pavel.</verse>
				<verse number="24">I řekne Festus: „Králi Agrippo a všichni mužové s námi zde přítomní, vidíte toho člověka, pro kterého na mne naléhalo celé shromáždění Židů v Jerusalemě i zde a křičelo, že nesmí déle žít.</verse>
				<verse number="25">Ale já jsem shledal, že se nedopustil ničeho, co zasluhuje smrt. Protože se však sám odvolal k Veličenstvu, rozhodl jsem poslat ho (k němu).</verse>
				<verse number="26">Nemám však nic jistého, co bych o něm napsal pánovi. Proto jsem jej předvedl před vás, a zvláště před tebe, králi Agrippo, abych po výslechu měl co napsat.</verse>
				<verse number="27">Neboť se mi to zdá nerozumné poslat vězně a neudati, z čeho je viněn.“</verse>
			</chapter>
			<chapter number="26">
				<verse number="1">Potom řekl Agrippa Pavlovi: „Dovoluje se ti mluvit za sebe.“ Tu Pavel vztáhl ruku a hájil se:</verse>
				<verse number="2">„Pokládám se za šťastného, králi Agrippo, že se dnes mohu hájit před tebou ze všeho, z čeho mě Židé obviňují,</verse>
				<verse number="3">zvláště proto, že znáš jak všechny zvyky Židů, tak sporné otázky. Proto prosím, abys mě trpělivě vyslechl.</verse>
				<verse number="4">Můj život od mládí, jaký jsem vedl od počátku v svém národě v Jerusalemě, znají všichni Židé,</verse>
				<verse number="5">neboť vědí od dřívějška - jen kdyby chtěli svědčit, že jsem žil podle nejpřísnější strany našeho náboženství, totiž jako farizeus.</verse>
				<verse number="6">A nyní stojím před soudem pro naději v zaslíbení Bohem daná našim otcům, naději to,</verse>
				<verse number="7">jejíž vyplnění doufá dosíci dvanáct našich kmenů vytrvalou službou Bohu dnem i nocí. Z této naděje mě Židé obviňují, králi.</verse>
				<verse number="8">Proč se vám zdá neuvěřitelné, že Bůh křísí mrtvé?“</verse>
				<verse number="9">„Já jsem se ovšem domníval, že musím podnikat mnoho nepřátelského proti jménu Ježíše Nazaretského.</verse>
				<verse number="10">To jsem také učinil v Jerusalemě a mnoho svatých jsem zavřel do žaláře, když jsem k tomu dostal moc od velekněží, a když byli usmrcováni, dával jsem souhlas.</verse>
				<verse number="11">A často jsem je po všech synagogách tresty nutil k tomu, aby se rouhali, v bezmezné pak zuřivosti proti nim pronásledoval jsem je až i ve vzdálených městech.</verse>
				<verse number="12">Když jsem se s takovým úmyslem ubíral do Damašku, s mocí a dovolením od veleknězi,</verse>
				<verse number="13">v poledne jsem cestou uviděl, králi, jak mne i ty, kteří se ubírali se mnou, ozářilo s nebe světlo nad slunce jasnější.</verse>
				<verse number="14">A když jsme všichni padli na zem, uslyšel jsem hlas, který ke mně mluvil hebrejsky:, Šavle, Šavle, proč mě pronásleduješ? Přijde ti to draze vyhazovat proti (poháněčskému) bodci!'</verse>
				<verse number="15">Já pak jsem se otázal:, Kdo jsi, pane?'A Pán řekl:, ]á jsem Ježíš, kterého ty pronásleduješ.</verse>
				<verse number="16">Ale vstaň a postav se na nohy. Neboť proto jsem se ti zjevil, abych tě učinil služebníkem a svědkem toho, co jsi při mně viděl a co ti ještě ukážu.</verse>
				<verse number="17">Vysvobozuji tě z lidu a pohanů, ke kterým tě posílám,</verse>
				<verse number="18">abys jim otevřel oči, aby se obrátili ze tmy ke světlu, z moci ďáblovy k Bohu, aby dostali odpuštění hříchů a úděl mezi posvěcenými skrze víru ve mne.' “</verse>
				<verse number="19">„Od té chvíle, králi Agrippo, nebyl jsem neposlušen nebeského vidění,</verse>
				<verse number="20">ale nejprve těm, kdo jsou v Damašku, pak v Jerusalemě, po celé Judské zemi a pohanům jsem hlásal, aby se káli, obraceli se k Bohu a činili skutky hodné pokání.</verse>
				<verse number="21">Proto se mě Židé zmocnili v chrámě a pokoušeli se usmrtit mě.</verse>
				<verse number="22">Ale s pomocí Boží stojím zde až do dneška, vydávám svědectví před malým i velkým a neříkám leč to, co mluvili proroci i Mojžíš o budoucích věcech,</verse>
				<verse number="23">totiž že Mesiáš musí trpěti, první vstát z mrtvých a zvěstovat světlo lidu i pohanům.“</verse>
				<verse number="24">Když se takto hájil, Festus hlasitě zvolá: „Blouzníš, Pavle? Tvé velké vědění tě připravuje o rozum.“</verse>
				<verse number="25">A Pavel: „Neblouzním, vznešený Feste, ale mluvím slova pravdivá a rozumná.</verse>
				<verse number="26">Vždyť král dobře zná ty věci, proto také mluvím k němu otevřeně. Nemyslím totiž, že by mu z toho bylo něco tajno. Vždyť se to nedělo pokoutně.</verse>
				<verse number="27">Věříš prorokům, králi Agrippo? Vím, že věříš.“</verse>
				<verse number="28">Agrippa však řekl Pavlovi: „Málem bys mě přesvědčil, abych se stal křesťanem.“</verse>
				<verse number="29">A Pavel: „Dej Bůh, abyste málem či mnohem, nejen ty, nýbrž i všichni moji posluchači, stali se dnes tím, čím jsem i já - kromě těchto okovů.“</verse>
				<verse number="30">I vstal král i vladař a Berenike a ostatní přísedící.</verse>
				<verse number="31">Při odchodu pak pravili mezi sebou: „Tento člověk neučinil nic, co by zasluhovalo smrt nebo okovy.“</verse>
				<verse number="32">Agrippa řekl Festovi: „Ten člověk mohl být propuštěn, kdyby se nebyl odvolal k císaři.“</verse>
			</chapter>
			<chapter number="27">
				<verse number="1">Jakmile bylo rozhodnuto, že poplujeme do Itálie, odevzdali Pavla a některé jiné vězně setníkovi jménem Julius, z čety Veličenstva.</verse>
				<verse number="2">Potom jsme vstoupili na adramytskou loď, která měla plout do míst podél Asie, a vypluli jsme. Byl s námi Makedonec Aristarchos z Thessaloniky.</verse>
				<verse number="3">Druhého dne pak jsme přistáli u Sidonu. Julius, který zacházel s Pavlem lidsky, dovolil mu zajít k přátelům a ošetřit se.</verse>
				<verse number="4">A odtamtud jsme vyjeli a podpluli jsme Kypr, ježto jsme měli vítr proti sobě.</verse>
				<verse number="5">I propluli jsme moře Kilikijské a Pamfylské a dorazili jsme do Myry v Lykii.</verse>
				<verse number="6">Když tam setník nalezl alexandrijskou loď, která plula do Itálie, přesadil nás na ni.</verse>
				<verse number="7">Po několik dní jsme pak pluli zdlouhavě a jen stěží jsme se dostali proti Knidu, a poněvadž jsme měli nepříznivý vítr, pluli jsme pod Krétou proti Salmoně</verse>
				<verse number="8">a po obtížné plavbě podél ní přijeli jsme na jedno místo zvané Krásné přístavy, blízko něhož bylo město Lasaia.</verse>
				<verse number="9">Když však přešla delší doba a plavba se již stávala nejistou, proto také, že postní doba jíž minula, Pavel je nabádal</verse>
				<verse number="10">slovy: „Muži, pozoruji, že plavba začíná být obtížná a velmi bude ohrožovat nejen náklad a loď, ale i naše životy.“</verse>
				<verse number="11">Ale setník věřil více kormidelníkovi a loďařovi než slovům Pavlovým.</verse>
				<verse number="12">A poněvadž nebylo příhodného místa k přezimování, většina se rozhodla, že odtamtud odplují, zdali by se jim podařilo dostat se do Foinikyatam přezimovati; je to krétský přístav na straně jihozápadní a severozápadní.</verse>
				<verse number="13">A protože zavál jižní vítr, myslili, že dosáhnou svého záměru. I vytáhli kotvy a pluli podél Kréty.</verse>
				<verse number="14">Ale zanedlouho se přihnal od ní prudký vítr zvaný eurakylon.</verse>
				<verse number="15">Když zachvátil loď a ta nemohla čelit větru, nechali jsme loď a byli jsme hnáni.</verse>
				<verse number="16">Rychle jsme pak pluli pod jeden ostrůvek zvaný Klauda, kde se nám stěží podařilo zmocnit se záchranného člunu.</verse>
				<verse number="17">Vytáhli ho, použili pomocných zařízení a loď podpásali. Protože se báli, aby nenajeli na mělčinu, stáhli plachty a tak se nechali hnáti.</verse>
				<verse number="18">A poněvadž bouře námi prudce zmítala, druhého dne vyhodili z nákladu</verse>
				<verse number="19">a třetího dne vlastníma rukama svrhli lodní nářadí.</verse>
				<verse number="20">Když se pak neukazovalo ani slunce ani hvězdy po mnoho dní a ohrožovala je nemalá bouře, mizela již jakákoli naděje na naši záchranu.</verse>
				<verse number="21">Když byla velká nechuť k jídlu, tehdy se Pavel postavil mezi ně a řekl: „Muži, měli jste mě poslechnout a neodjíždět z Kréty, a tak si ušetřit tyto nesnáze a ztráty.</verse>
				<verse number="22">Ale nyní vás povzbuzuji k zmužilosti; neboť žádný z vašich životů nebude ztracen, ale jen loď.</verse>
				<verse number="23">Této noci byl totiž u mne anděl od Boha, jemuž patřím a sloužím,</verse>
				<verse number="24">a pravil:, Neboj se, Pavle! Musíš stát před císařem; a hle, Bůh ti daroval všechny, kteří s tebou plují.'</verse>
				<verse number="25">Proto, mužové, mějte odvahu! Neboť věřím Bohu, že se stane tak, jak mi bylo řečeno.</verse>
				<verse number="26">Musíme však narazit na nějaký ostrov.“</verse>
				<verse number="27">Když nastala čtrnáctá noc, co jsme byli unášeni Adrií, kolem půlnoci se lodníci domnívali, že se jim přibližuje nějaká země.</verse>
				<verse number="28">Í spustili olovnici a naměřili dvacet sáhů; popojeli pak o něco dále a zase naměřili patnáct sáhů.</verse>
				<verse number="29">Poněvadž se však báli, abychom nenarazili na skaliska, spustili ze zádi čtyři kotvy a přáli si, aby se rozednilo.</verse>
				<verse number="30">Když však námořníci spustili na moře záchranný člun pod záminkou, že chtějí roztáhnout kotvy s přídi, zatím však hledali, jak by z lodi utekli,</verse>
				<verse number="31">Pavel řekl setníkovi a vojákům: „Nezůstanou-li tito na lodi, vy se nemůžete zachránit.“</verse>
				<verse number="32">Tu vojáci přesekli provazy od člunu a nechali jej odpadnout.</verse>
				<verse number="33">Když se rozednívalo, Pavel všechny povzbuzoval, aby pojedli, a pravil: „Je to dnes již čtrnáctý den, co čekáte, zůstáváte lačni a nic nejíte.</verse>
				<verse number="34">Proto vás vyzývám, abyste pojedli; neboť je to k vaší záchraně. Vždyť nikomu z vás nepřijde nazmar ani vlas s hlavy.“</verse>
				<verse number="35">Když to řekl, vzal chléb, přede všemi vzdal díky Bohu, rozlámal a počal jíst.</verse>
				<verse number="36">Všichni se pak povzbudili a také pojedli.</verse>
				<verse number="37">Bylo nás na lodi dohromady dvě stě sedmdesát šest lidí.</verse>
				<verse number="38">Když se nasytili, vyhazovali obilí do moře, aby ulehčili lodi.</verse>
				<verse number="39">Když se rozednilo, nepoznávali, jaká je to země, pouze pozorovali nějaký záliv s nízkým břehem; k tomu zamýšleli podle možnosti přistát s lodí.</verse>
				<verse number="40">I odťali kotvy a nechali v moři, zároveň uvolnili vazby kormidel, vytáhli pak přední plachtu a proti větru směřovali ke břehu.</verse>
				<verse number="41">Potom však najeli na ostroh a lodí narazili; tu příď uvázla a zůstala nehnuta, záď však se tříštila nárazem vln.</verse>
				<verse number="42">Vojáci pak zamýšleli pobít vězně, aby některý nevyplaval a neutekl.</verse>
				<verse number="43">Ale setník, poněvadž chtěl zachránit Pavla, zabránil jim v tom úmyslu a nařídil, aby ti, kteří dovedou plavat, vrhli se první (do vody) a vyšli na zem,</verse>
				<verse number="44">ostatní pak na prknech nebo na troskách lodi. A tak se všem podařilo zachránit se na zem.</verse>
			</chapter>
			<chapter number="28">
				<verse number="1">Když jsme se zachránili, dověděli jsme se, že ten ostrov se jmenuje Malta.</verse>
				<verse number="2">Obyvatelé se k nám chovali velmi lidsky; rozdělali totiž oheň a ujali se nás všech, protože nastal déšť a bylo zima.</verse>
				<verse number="3">Když však Pavel sebral něco chrastí a přiložil na oheň, vylezla horkem zmije a pověsila se mu na ruku.</verse>
				<verse number="4">Jakmile obyvatelé spatřili, že mu zvíře visí s ruky, říkali mezi sebou: „Ten člověk je jistě vrah, neboť ačkoli vyvázl z moře, mstící se spravedlnost nedopřává mu žít.“</verse>
				<verse number="5">Než on setřásl zvíře do ohně a nic zlého se mu nestalo.</verse>
				<verse number="6">Oni pak myslili, že oteče nebo najednou padne mrtev. Když však dlouho čekali a viděli, že se mu nic zlého neděje, obrátili a říkali, že je to bůh.</verse>
				<verse number="7">Měl pak v okolí toho místa vladař toho ostrova své statky; jmenoval se Publius. Ten nás přijal k sobě a po tři dny přátelsky hostil.</verse>
				<verse number="8">Otec Publiův právě ležel, neboť byl stižen horečkami a úplavicí. Pavel k němu vstoupil, pomodlil se, vložil na něho ruce a uzdravil ho.</verse>
				<verse number="9">Když se to stalo, přicházeli také ostatní nemocní na ostrově a byli uzdravováni.</verse>
				<verse number="10">Ti nás i zahrnuli velkými poctami, a když jsme odjížděli, naložili nám potřebné věci.</verse>
				<verse number="11">Po třech měsících jsme odpluli na alexandrijské lodi, která na ostrově přezimovala; měla za znak Blížence.</verse>
				<verse number="12">A když jsme dojeli do Syrakus, zůstali jsme tam tři dni.</verse>
				<verse number="13">Odtamtud jsme odjeli a dostali se do Regia. Když den poté zavál jižní vítr, dorazili jsme druhého dne do Puteol.</verse>
				<verse number="14">Tam jsme nalezli bratry, a ti nás žádali, abychom zůstali sedm dní. A tak jsme přišli do Říma.</verse>
				<verse number="15">A když tamější bratři o nás uslyšeli ty věci, přišli nám vstříc až k foru Appiovu a k Třem hospodám. Jakmile je Pavel uzřel, děkoval Bohu a nabyl dobré mysli.</verse>
				<verse number="16">Když jsme pak vešli do Říma, bylo Pavlovi dovoleno, aby bydlel sám s vojákem, který ho hlídal.</verse>
				<verse number="17">Po třech dnech svolal tamější židovské předáky. Když se sešli, pravil jim: „Bratři, já jsem neučinil nic proti lidu ani proti otcovským zvykům, a přece jsem byl uvězněn a z Jerusalema vydán do rukou Římanům.</verse>
				<verse number="18">Ti mě pak vyslechli a chtěli mě propustit, protože na mně není provinění, které zasluhuje smrt.</verse>
				<verse number="19">Protože však Židé odporovali, byl jsem nucen odvolat se k císaři, ale ne, že bych měl co žalovat proti svému národu.</verse>
				<verse number="20">Kvůli tomu jsem žádal vás spatřit a k vám mluvit. Vždyť pro naději Izraele jsem svázán tímto řetězem.“</verse>
				<verse number="21">Než oni mu řekli: „My jsme nedostali o tobě psaní z Judeje, ani nepřišel žádný bratr, který by oznámil nebo pověděl o tobě něco špatného.</verse>
				<verse number="22">Ale rádi bychom od tebe slyšeli, co smýšlíš; neboť o této straně je nám známo, Že se všude setkává s odporem.“</verse>
				<verse number="23">Stanovili mu tedy den a v hojném počtu se k němu sešli do obydlí. On pak jim od rána do večera vykládal o Božím království, svědčil o něm a přesvědčoval je o Ježíši ze Zákona Mojžíšova a z Proroků.</verse>
				<verse number="24">A jedni věřili jeho slovům, jiní zase nevěřili.</verse>
				<verse number="25">Když však ve vzájemné neshodě odcházeli, Pavel jim řekl ještě toto: „Správně promluvil Duch svatý skrze proroka Izaiáše k našim otcům:</verse>
				<verse number="26">Jdi k tomuto lidu a řekni: Budete poslouchat a poslouchat, a neporozumíte, budete se dívat a dívat, a neuvidíte.</verse>
				<verse number="27">Neboť srdce tohoto lidu se zatvrdilo; ušima těžko slyšeli a své oči zavřeli, aby očima neviděli, ušima neslyšeli, srdcem nechápali a neobrátili se, já abych je pak neuzdravil.</verse>
				<verse number="28">Budiž vám tedy známo, že tato Boží spása byla poslána k pohanům; ti budou také slyšeti.“</verse>
				<verse number="29">***</verse>
				<verse number="30">Zůstal pak celá dvě léta v svém najatém bytě a přijímal všechny, kdo k němu přicházeli;</verse>
				<verse number="31">hlásal Boží království a učil o Pánu Ježíši Kristu se vší neohrožeností a bez překážek.</verse>
			</chapter>
		</book>
		<book number="45">
			<chapter number="1">
				<verse number="1">Pavel, služebník Ježíše Krista, povolaný apoštol, vyvolený pro radostnou zvěst Boží,</verse>
				<verse number="2">kterou Bůh napřed slíbil skrze své proroky ve svatých Písmech</verse>
				<verse number="3">o svém Synu, který povstal z potomstva Davidova podle těla,</verse>
				<verse number="4">ale podle ducha svatosti byl pro zmrtvýchvstání prokázán Synem Božím s mocí, o Ježíši Kristu, našem Pánu;</verse>
				<verse number="5">skrze něho jsme přijali milost a poslání, abychom ke cti jeho jména podrobili víře všechny národy;</verse>
				<verse number="6">a mezi nimi jste i vy povoláni od Ježíše Krista -</verse>
				<verse number="7">všem v Římě, od Boha milovaným, povolaným svatým: Milost vám a pokoj od Boha, našeho Otce, a od Pána Ježíše Krista.</verse>
				<verse number="8">Nejprve děkuji svému Bohu skrze Ježíše Krista za vás za všechny, že se o vaší víře mluví s chválou po celém světě.</verse>
				<verse number="9">Mně pak je svědkem Bůh, jemuž sloužím svým duchem v radostné zvěsti jeho Syna, že neustále na vás pamatuji</verse>
				<verse number="10">vždy ve svých modlitbách a prosím, zda mi snad bude jednou konečně dopřáno vůlí Boží přijít k vám.</verse>
				<verse number="11">Neboť toužím vás uviděti, abych vám mohl něco udělit z duchovní milosti k vašemu utvrzení,</verse>
				<verse number="12">to je povzbudit se mezi vámi vzájemnou vírou, vaší a svou.</verse>
				<verse number="13">Rád bych, bratři, abyste věděli, že jsem si často předsevzal přijít k vám; než doposud mi v tom bylo zabráněno. Chtěl bych také u vás mít nějaký užitek jako u jiných národů.</verse>
				<verse number="14">Mám závazky k Řekům i k barbarům, k moudrým i nerozumným;</verse>
				<verse number="15">proto, co na mně jest, velice rád bych hlásal evangelium také vám v Římě.</verse>
				<verse number="16">Neboť se nestydím za evangelium. Vždyť je to spásonosná síla Boží pro každého, kdo věří, nejdříve pro Žida, pak pro Řeka.</verse>
				<verse number="17">Zjevuje se v něm totiž Boží spravedlnost z víry k víře, jak je psáno: Spravedlivý pak bude žít z víry.</verse>
				<verse number="18">Boží hněv s nebe se zajisté projevuje proti každé bezbožnosti a nespravedlnosti těch lidí, kteří nespravedlností zadržují Boží pravdu,</verse>
				<verse number="19">protože co lze o Bohu poznat, je jim zřejmé; Bůh jim to totiž zjevil.</verse>
				<verse number="20">Vždyť od stvoření světa rozumem lze postřehnout jeho neviditelné vlastnosti, totiž jeho věčnou moc a božství, z věcí stvořených, takže nemají výmluvy.</verse>
				<verse number="21">Neboť, ačkoli Boha poznali, jako Boha ho neoslavili aniž mu vzdali díky, ale jejich myšlení zjalovělo a jejich nemoudré srdce se zatemnilo.</verse>
				<verse number="22">Říkali o sobě, že jsou moudří, ale stali se pošetilými</verse>
				<verse number="23">a zaměnili slávu neporušitelného Boha za zobrazení podoby porušitelného člověka, ptáků, i čtvernožců a plazů.</verse>
				<verse number="24">Proto je Bůh vydal v žádostech jejich srdce nečistotě, aby sami hanobili vlastní těla,</verse>
				<verse number="25">protože zaměnili pravého Boha za klam a ctili tvora a sloužili tvoru místo Tvůrci, který má být veleben na věky. Amen.</verse>
				<verse number="26">Proto je Bůh vydal hanebným vášním. Vždyť jejich ženy zaměnily přirozené obcování za protipřirozené.</verse>
				<verse number="27">A podobně i muži upustili od přirozeného užívání ženy a ve svých žádostech vzpláli k sobě navzájem, když muž s mužem páchal nestoudnost. I dostali sami na sobě odplatu, jaká patřila jejich poblouzení.</verse>
				<verse number="28">A poněvadž neuznali za hodno mít poznání Boha, vydal je Bůh v nesprávné smýšlení, takže činili, co se nesluší;</verse>
				<verse number="29">byli plni všeliké nespravedlnosti, nepravosti, lakoty, zloby, plni závisti, vražednosti, nešváru, lsti, špatnosti, byli našeptavači,</verse>
				<verse number="30">utrhači, nenáviděči Boha, posměvači, byli nadutí, domýšliví, vynalézaví ve zlém, rodičů neposlušní,</verse>
				<verse number="31">nerozumní, nestálí, nelítostní, nemilosrdní.</verse>
				<verse number="32">A oni, ačkoliv poznali Boží ustanovení, že ti, kdož se dopouštějí takových věcí, zasluhují smrt, nejen že sami je činí, nýbrž i souhlasí s jinými, kteří je dělají.</verse>
			</chapter>
			<chapter number="2">
				<verse number="1">Proto nemáš výmluvu, člověče, ať jsi kdokoliv, když soudíš. Neboť tím, že soudíš druhého, odsuzuješ sám sebe; vždyť soudíš to, co sám děláš.</verse>
				<verse number="2">Víme pak, že soud Boží právem přichází na ty, kdo takové věci dělají.</verse>
				<verse number="3">A myslíš, člověče, který soudíš ty, kdo takové věci dělají, a sám je činíš, že unikneš Božímu soudu?</verse>
				<verse number="4">Či pohrdáš bohatstvím jeho dobroty, trpělivosti a shovívavosti? Nepozoruješ, že Boží dobrota tě pudí k pokání?</verse>
				<verse number="5">Ale svou zatvrzelostí a nekajícím srdcem si hromadíš hněv pro den hněvu a zjevení spravedlivého soudu Božího,</verse>
				<verse number="6">kdy on odplatí každému podle jeho skutků:</verse>
				<verse number="7">životem věčným totiž těm, kdož s vytrvalostí v dobrém díle hledají slávu, čest a neporušenost;</verse>
				<verse number="8">ale na sobce a na ty, kdo neposlouchají pravdy, ale poslouchají nepravosti, se rozlítí hněv.</verse>
				<verse number="9">Soužení a úzkost přijde na duši každého člověka, který páchá zlo: především na Žida, ale i na Řeka.</verse>
				<verse number="10">Ale sláva, čest a pokoj každému, kdo koná dobro: Židovi nejdříve, ale i Řekovi.</verse>
				<verse number="11">Neboť Bůh nikomu nestraní.</verse>
				<verse number="12">Všichni totiž, kdož zhřešili bez zákona, bez zákona také zahynou; a všichni, kdo hřešili pod zákonem, budou zákonem souzení.</verse>
				<verse number="13">U Boha zajisté nejsou spravedliví ti, kdo slyší zákon, nýbrž ti, kdo plní zákon, ti budou uznáni za spravedlivé.</verse>
				<verse number="14">Když totiž pohané, kteří nemají zákona, přirozeně jednají podle zákona, ačkoliv zákona nemají, jsou sami sobě zákonem;</verse>
				<verse number="15">ukazují totiž, že dílo zákona mají vepsáno ve svém srdci. O tom jim vydává svědectví jejich svědomí, stejně i myšlenky, které se navzájem obviňují nebo také obhajují; (to se ukáže)</verse>
				<verse number="16">v den, kdy Bůh, podle mého evangelia, bude soudit skryté věci v člověku skrze Ježíše Krista.</verse>
				<verse number="17">Než ty se nazýváš Žid, spoléháš na Zákon a honosíš se Bohem,</verse>
				<verse number="18">znáš jeho vůli a dovedeš rozeznávati, co je dokonalé, protože jsi poučen Zákonem,</verse>
				<verse number="19">domýšlíš se, že jsi vůdcem slepých, světlem těch, kdo jsou ve tmách,</verse>
				<verse number="20">vychovatelem nerozumných, učitelem nedospělých, poněvadž máš pravidlo vědění a pravdy v Zákoně.</verse>
				<verse number="21">Ty tedy jiného učíš, a sám sebe neučíš? Kážeš, že se nemá krásti, a kradeš?</verse>
				<verse number="22">Říkáš, že se nemá cizoložit, a cizoložíš? Hnusíš si modly, a dopouštíš se svatokrádeže?</verse>
				<verse number="23">Honosíš se Zákonem, a zneuctíváš Boha přestupováním Zákona?</verse>
				<verse number="24">Vždyť Boží jméno je pro vás v posměchu mezi pohany, jak je psáno.</verse>
				<verse number="25">Obřízka je ovšem užitečná, plníš-li Zákon; jestliže však přestupuješ Zákon, obřízka se ti stala neobřízkou.</verse>
				<verse number="26">Jestliže; tedy neobřezaný člověk zachovává přikázání Zákona, zdaž jeho neobřízka nebude mu čítána za obřízku?</verse>
				<verse number="27">A od přírody neobřezaný člověk, který plní Zákon, bude soudit tebe, který máš literu i obřízku, a Zákon přestupuješ.</verse>
				<verse number="28">Neboť (pravý) Žid není ten, kdo je jím zevně, ani není (pravou) obřízkou ta, která je zevně na těle.</verse>
				<verse number="29">Ale Žid je ten, kdo je jím uvnitř; a to je obřízka, která je v srdci, je z ducha a nikoliv z litery; taková má chválu ne od lidí, nýbrž od Boha.</verse>
			</chapter>
			<chapter number="3">
				<verse number="1">Jakou přednost má tedy Žid anebo jakou užitečnost má obřízka?</verse>
				<verse number="2">Značnou po každé stránce. Především, že jim byly svěřeny Boží výroky.</verse>
				<verse number="3">Ale co potom, jestliže někteří neuvěřili? Zmaří snad jejich nevěra Boží věrnost?</verse>
				<verse number="4">Jistě ne! Spíše se má ukázati, že Bůh je pravdivý, ale každý člověk je lhář, jak je psáno: Abys byl shledán spravedlivým v svých slovech a zvítězil, když tě někdo bude soudit.</verse>
				<verse number="5">Ale ukazuje-li se naší nepravostí Boží spravedlnost, co řekneme? Je snad Bůh nespravedlivý, když projevuje hněv? - mluvím po lidsku.</verse>
				<verse number="6">Nikoliv! Neboť, jak bude Bůh moci soudit svět?</verse>
				<verse number="7">Jestliže však mou lží pravdivost Boží vynikla k jeho nesmírné slávě, proč ještě i já mám být souzen jako hříšník?</verse>
				<verse number="8">A neplatí to, co o nás potupně roztrušují a co podle některých říkáme: „Čiňme zlo, aby vzešlo dobro“? Tito (lidé) jsou spravedlivě odsouzeni!</verse>
				<verse number="9">Co z toho? Jsme my něco více? Naprosto ne! Vždyť jsme již obvinili Židy i Řeky, že všichni jsou pod hříchem,</verse>
				<verse number="10">jak je psáno: Není spravedlivého člověka, ani jednoho;</verse>
				<verse number="11">není rozumného, není, kdo by hledal Boha.</verse>
				<verse number="12">Všichni se odchýlili, vesměs se stali neužitečnými; není člověka, křerý hy činil dobro, není ani jediného.</verse>
				<verse number="13">Otevřený hrob je jejich hrdlo, svými jazyky snují lest, hadí jed mají pod rty</verse>
				<verse number="14">a jejich ústa jsou plna zlořečení a hořkosti;</verse>
				<verse number="15">jejich nohy jsou rychlé ke krveprolití;</verse>
				<verse number="16">zkáza a bída na jejich cestách,</verse>
				<verse number="17">a nepoznali cesty pokoje;</verse>
				<verse number="18">není bázně Boží před jejich očima.</verse>
				<verse number="19">Víme pak, že cokoli Zákon praví, mluví těm, kdo jsou pod Zákonem, takže každá ústa jsou umlčena a celý svět je vinný před Bohem,</verse>
				<verse number="20">protože ze skutků Zákona nebude před ním ospravedlněn žádný člověk; neboť Zákon dává jen poznání hříchů.</verse>
				<verse number="21">Nyní však byla Boží spravedlnost zjevena bez Zákona, jak o ní svědčí Zákon a Proroci.</verse>
				<verse number="22">Je to Boží spravedlnost skrze víru v Ježíše Krista, pro všechny, kdo věří; není totiž rozdílu.</verse>
				<verse number="23">Vždyť všichni zhřešili a postrádají slávy Boží;</verse>
				<verse number="24">bývají pak ospravedlňováni zdarma jeho milostí pro vykoupení, které je v Kristu Ježíši.</verse>
				<verse number="25">Jeho Bůh ustanovil jako smírnou oběť skrze víru v jeho krvi, aby ukázal svou spravedlnost v tom, že pomíjel předchozí viny</verse>
				<verse number="26">v Boží trpělivosti, aby byla zřejmá jeho spravedlnost v nynějším čase, že je sám spravedlivý a ospravedlňuje toho, kdo je z víry v Ježíše.</verse>
				<verse number="27">Kde je tedy chlubení? Je vyloučeno. Jakým zákonem? Skutků? Ne, ale zákonem víry.</verse>
				<verse number="28">Máme tedy za to, že člověk bývá ospravedlňován vírou beze skutků Zákona.</verse>
				<verse number="29">Což je jen Bůh Židů? Což není také pohanů? Zajisté i pohanů.</verse>
				<verse number="30">Vždyť je jen jeden Bůh, který ospravedlní obřezané pro víru a neobřezané skrze víru.</verse>
				<verse number="31">Zákon tedy vírou rušíme? Jistě ne, nýbrž Zákon upevňujeme.</verse>
			</chapter>
			<chapter number="4">
				<verse number="1">Čeho tedy řekneme, že dosáhl Abraham, náš tělesný praotec?</verse>
				<verse number="2">Neboť byl-li Abraham ospravedlněn ze skutků, má se proč chlubit; ale ne ve vztahu k Bohu.</verse>
				<verse number="3">Co však praví Písmo? Abraham uvěřil Bohu, a bylo mu to započteno jako spravedlnost.</verse>
				<verse number="4">Než tomu, kdo pracuje, se odměna nepočítá, z milosti, nýbrž z povinnosti.</verse>
				<verse number="5">Tomu však, kdo nepracuje, ale věří v toho, který ospravedlňuje bezbožného, počítá se jeho víra za spravedlnost.</verse>
				<verse number="6">Tak i David nazývá blaženým člověka, kterému Bůh započítá spravedlnost beze skutků:</verse>
				<verse number="7">Blaženi jsou ti, jimž byly odpuštěny nepravosti a kterým hříchy byly zakryty.</verse>
				<verse number="8">Blažen člověk, kterému Bůh nepřičítá hřích.</verse>
				<verse number="9">Nuže, vztahuje se toto blaženství jenom na obřezané či také na neobřezané? Pravíme totiž: Abrahamovi byla víra započtena jako spravedlnost.</verse>
				<verse number="10">Jak tedy byla započtena? Když byl obřezán či když byl neobřezán? Ne když byl obřezán, nýbrž když byl neobřezán.</verse>
				<verse number="11">přijal znamení obřízky jako pečeť spravedlnosti z víry, spravedlnosti z doby neobřezanosti,</verse>
				<verse number="12">aby byl otcem všech, kdo věří a jsou neobřezáni, takže i jim je započítána spravedlnost, a aby byl otcem obřezaných, kteří nejen mají obřízku, ale také kráčejí ve šlépějích víry, kterou měl náš otec Abraham, dokud byl neobřezaný.</verse>
				<verse number="13">Vždyť zaslíbení, že bude dědicem světa, se nedostalo Abrahamovi a jeho potomstvu Zákonem, nýbrž spravedlností z víry.</verse>
				<verse number="14">Kdyby však dědici byli (jen) ti, kdo jsou ze Zákona, víra by byla zmarněna a zaslíbení zrušeno.</verse>
				<verse number="15">Zákon přece působí hněv; kde pak není Zákona, není ani přestoupení.</verse>
				<verse number="16">A proto z víry, aby (bylo) z milosti, a tím aby bylo zaslíbení jisté pro všechno potomstvo, nejen pro to, které je ze Zákona, nýbrž i pro to, které je z víry Abrahama, který je otec nás všech,</verse>
				<verse number="17">jak je psáno: Ustanovil jsem tě za otce mnohých národů, a to před Bohem, kterému uvěřil, který oživuje mrtvé a volá to, co není, jako by bylo.</verse>
				<verse number="18">On uvěřil v naději, ačkoliv nebylo naděje, že se stane otcem mnohých národů, jak (mu) bylo řečeno: Tolik bude tvého potomstva.</verse>
				<verse number="19">A neochabl ve víře při pohledu na své tělo již odumřelé - vždyť měl skoro sto let - a na odumřelé lůno Sářino;</verse>
				<verse number="20">pro Boží zaslíbení nezapochyboval v nevěře, ale zesílil ve víře, takže vzdal Bohu chválu</verse>
				<verse number="21">a byl pevně přesvědčen, že (Bůh) je mocen také uskutečnit, co slíbil.</verse>
				<verse number="22">Proto také mu to bylo započteno jako spravedlnost.</verse>
				<verse number="23">Ale nejen pro něho bylo napsáno, že mu to bylo započteno,</verse>
				<verse number="24">nýbrž i kvůli nám; i nám bude započteno, když věříme v toho, jenž vzkřísil z mrtvých Ježíše, našeho Pána,</verse>
				<verse number="25">který byl vydán pro naše proviny a byl vzkříšen pro naše ospravedlnění.</verse>
			</chapter>
			<chapter number="5">
				<verse number="1">Když jsme tedy byli ospravedlněni z víry, uchovejme pokoj s Bohem skrze našeho Pána Ježíše Krista.</verse>
				<verse number="2">Skrze něho totiž máme i přístup vírou k této milosti, v níž jsme, i se chlubíme nadějí v Boží slávu.</verse>
				<verse number="3">Ano více, neboť se i chlubíme souženími, protože víme, že soužení působí trpělivost,</verse>
				<verse number="4">trpělivost pak vyzkoušenost, vyzkoušenost zase naději.</verse>
				<verse number="5">Naděje však neklame, protože Boží láska je nám vylita do srdce skrze Ducha svatého, který nám byl dán.</verse>
				<verse number="6">Neboť tehdy, kdy jsme byli ještě slabí, Kristus zemřel v pravý čas za bezbožníky.</verse>
				<verse number="7">Vždyť stěží umře kdo za spravedlivého člověka; za dobrého se snad ještě někdo i odhodlá zemřít.</verse>
				<verse number="8">Ale Bůh dokazuje svou lásku k nám tím, že Kristus umřel za nás, když jsme byli ještě hříšníci.</verse>
				<verse number="9">Oč spíše tedy, když jsme byli nyní ospravedlněni jeho krví, budeme jím zachráněni před hněvem.</verse>
				<verse number="10">Neboť jestliže jako nepřátelé jsme byli smířeni s Bohem smrtí jeho Syna, čím spíše jakožto smíření budeme zachráněni jeho životem.</verse>
				<verse number="11">A nejen to, nýbrž se i chlubíme v Bohu skrze našeho Pána Ježíše Krista, skrze něhož jsme nyní dostali smíření.</verse>
				<verse number="12">Proto, jako skrze jednoho člověka vešel hřích do tohoto světa, a skrze hřích smrt, a tak na všechny lidi přešla smrt, protože všichni zhřešili...</verse>
				<verse number="13">Byl sice hřích na světě až do Zákona; ale hřích se nepřičítá, když není zákona.</verse>
				<verse number="14">Přesto smrt kralovala od Adama až do Mojžíše i nad těmi, kdo se neprovinili podobným proviněním jako Adam, který je předobraz toho budoucího.</verse>
				<verse number="15">Ale tak tomu není i s darem jako s proviněním. Neboť jestliže proviněním jednoho zemřelo jich mnoho, mnohem spíše Boží milosti a milostivého daru, který je od jednoho Člověka, Ježíše Krista, přehojně se dostalo na mnohé.</verse>
				<verse number="16">A není tomu tak s darem jako se skutkem jednoho hříšníka; neboť rozsudek nad jedním vedl k odsouzení, kdežto milost při mnoha proviněních je k ospravedlnění.</verse>
				<verse number="17">Neboť jestliže tím proviněním jednoho smrt kralovala skrze toho jednoho, mnohem spíše ti, kdo dostávají hojnost milosti a dar spravedlnosti, budou v životě kralovat skrze jednoho, Ježíše Krista.</verse>
				<verse number="18">Nuže, jako provinění jednoho je odsouzením pro všechny lidi, tak i spravedlivý skutek jednoho je ospravedlněním k životu pro všechny lidi.</verse>
				<verse number="19">Jako se totiž neposlušností jednoho člověka mnozí stali hříšníky, tak i poslušností jednoho se mnozí stanou spravedlivými.</verse>
				<verse number="20">K tomu pak přišel Zákon, aby se rozmnožil hřích. Kde se však rozmnožilo provinění, tam se nesmírně rozhojnila milost,</verse>
				<verse number="21">aby jako hřích kraloval ve smrti, tak i milost kralovala spravedlností k věčnému životu skrze Ježíše Krista, našeho Pána.</verse>
			</chapter>
			<chapter number="6">
				<verse number="1">Co tedy řekneme? Máme setrvat v hříchu, aby se rozmnožila milost?</verse>
				<verse number="2">Jistě ne! Jak budeme ještě v hříchu žít my, když jsme mu zemřeli?</verse>
				<verse number="3">Což nevíte, že my všichni, kdo jsme byli pokřtěni v Krista Ježíše, byli jsme v jeho smrt pokřtěni?</verse>
				<verse number="4">Byli jsme tedy spolu s ním křtem pohřbeni ve smrt, abychom, jako Kristus byl vzkříšen z mrtvých Otcovou slávou, tak i my žili v novém životě.</verse>
				<verse number="5">Neboť jestliže jsme byli naň vštípeni tím, že jsme se mu připodobnili v (jeho) smrti, pak budeme (podobni) i ve zmrtvýchvstání.</verse>
				<verse number="6">Vždyť to známe, že náš starý člověk spolu s ním byl ukřižován, aby bylo zničeno tělo hříchu, abychom již neotročili hříchu;</verse>
				<verse number="7">kdo totiž zemřel, je zproštěn hříchu.</verse>
				<verse number="8">Jestliže jsme však s Kristem zemřeli, věříme, že s ním budeme také žít,</verse>
				<verse number="9">protože víme, že Kristus vzkříšený z mrtvých už neumírá; smrt nad ním již nepanuje.</verse>
				<verse number="10">Neboť jeho smrt byla smrt hříchu jednou provždy; ale jeho život je život pro Boha.</verse>
				<verse number="11">Tak i vy se považujte za mrtvé hříchu, ale za žijící Bohu v Kristu Ježíši.</verse>
				<verse number="12">Ať tedy hřích nekraluje ve vašem smrtelném těle, abyste poslouchali jeho žádostí.</verse>
				<verse number="13">Ani nedávejte své údy hříchu za nástroj nepravosti, nýbrž oddejte se Bohu jako lidé, kteří zemřeli, a žijí, a své údy (dejte) Bohu za nástroj spravedlnosti.</verse>
				<verse number="14">Vždyť hřích nebude nad vámi panovati; nejste přece pod Zákonem, nýbrž pod milostí.</verse>
				<verse number="15">Co z toho? Budeme hřešit, protože nejsme pod Zákonem, ale pod milostí? Jistě ne.</verse>
				<verse number="16">Nevíte, že, dáte-li se někomu za otroky k poslušnosti, jste otroky toho, koho posloucháte, buď hříchu k smrti, nebo poslušnosti k spravedlnosti?</verse>
				<verse number="17">Ale díky Bohu za to, že jste byli otroky hříchu, ale uposlechli jste ze srdce toho způsobu učení, kterému jste byli odporučeni,</verse>
				<verse number="18">a když jste byli osvobozeni od hříchu, stali jste se otroky spravedlnosti. -</verse>
				<verse number="19">Vyjadřuji se po lidsku pro slabost vašeho těla. Neboť jako jste dávali své údy do otroctví nečistotě a nepravosti pro nepravost, tak dejte nyní své údy do otroctví spravedlnosti pro posvěcení.</verse>
				<verse number="20">Neboť dokud jste byli otroky hříchu, byli jste svobodni pro spravedlnost.</verse>
				<verse number="21">Nuže, jaký jste tehdy měli užitek z věcí, za které se nyní stydíte? Neboť jejich konec je smrt.</verse>
				<verse number="22">Nyní však, když jste byli osvobozeni od hříchu a stali jste se otroky Božími, máte svůj užitek pro posvěcení a konec věčný život.</verse>
				<verse number="23">Neboť mzda za hřích je smrt, ale Boží dar je věčný život v Kristu Ježíši, našem Pánu.</verse>
			</chapter>
			<chapter number="7">
				<verse number="1">Či nevíte, bratři - vždyť mluvím k těm, kdo znají Zákon, že Zákon vládne nad člověkem, dokud žije?</verse>
				<verse number="2">Tak vdaná žena je vázána zákonem k muži, dokud on žije; když však muž umře, je osvobozena od zákona k muži.</verse>
				<verse number="3">Proto, oddá-li se za života svého muže jinému muži, bude nazvána cizoložnicí; když však muž umře, je osvobozena od toho zákona, takže není cizoložnicí, oddá-li se jinému muži.</verse>
				<verse number="4">Tak i vy, moji bratři, zemřeli jste Zákonu skrze Kristovo tělo, abyste patřili jinému, který byl vzkříšen z mrtvých, abychom přinášeli ovoce Bohu.</verse>
				<verse number="5">Dokud jsme totiž byli tělesní, hříšné vášně, probuzené Zákonem, působily v našich údech, abychom přinášeli ovoce smrti.</verse>
				<verse number="6">Nyní však jsme byli zproštěni Zákona, neboť jsme odumřeli tomu, čím jsme byli poutáni, takže sloužíme v novém duchu a ne v zastaralé liteře.</verse>
				<verse number="7">Co tedy řekneme? Je Zákon hřích? Jistě ne. Ale hřích bych nepoznal bez Zákona. Neboť o hříšné žádosti bych nevěděl, kdyby Zákon neříkal: Nepožádáš!</verse>
				<verse number="8">Ale hřích vzal podnět z přikázání a způsobil ve mně všelikou žádost; neboť bez Zákona je hřích mrtvý.</verse>
				<verse number="9">Já jsem žil kdysi bez Zákona. Když však přišlo přikázání, hřích ožil,</verse>
				<verse number="10">já však jsem zemřel. I ukázalo se, že přikázání, které mi mělo být k životu, je k smrti.</verse>
				<verse number="11">Hřích totiž vzal podnět z přikázání, oklamal mě a jím zabil.</verse>
				<verse number="12">Tedy: Zákon je sice svatý a přikázání je svaté, spravedlivé a dobré.</verse>
				<verse number="13">Stala se mi tedy dobrá věc smrtí? Jistě ne! Ale hřích, aby se ukázal jako hřích, působil mi dobrem smrt, aby se hřích stal velmi hříšným, a to j skrze přikázání.</verse>
				<verse number="14">Víme zajisté, že Zákon je duchovní. Já však jsem tělesný, zaprodaný hříchu.</verse>
				<verse number="15">Neboť co činím, nechápu, vždyť nekonám dobro, které chci, ale Činím zlo, které nenávidím.</verse>
				<verse number="16">Činím-li tedy to, co nechci, přisvědčuji Zákonu, že je dobrý.</verse>
				<verse number="17">Ale pak to již nedělám já, nýbrž hřích, který přebývá ve mně.</verse>
				<verse number="18">Vím totiž, že ve mně, to je v mém těle, nepřebývá dobro. Neboť chtění je při mně, ale vykonání dobra nikoliv;</verse>
				<verse number="19">vždyť nekonám dobro, které chci, nýbrž činím zlo, které nechci.</verse>
				<verse number="20">Jestliže tedy činím to, co nechci, nedělám to již já, nýbrž hřích, který přebývá ve mně.</verse>
				<verse number="21">Shledávám tedy zákon, že, když chci činit dobro, je u mne zlo.</verse>
				<verse number="22">Libuji si totiž v Božím zákoně podle vnitřního člověka;</verse>
				<verse number="23">pozoruji však ve svých údech jiný zákon, který bojuje proti zákonu mého rozumu a činí mě zajatcem zákona hříchu, který je v mých údech.</verse>
				<verse number="24">Já nešťastný člověk! Kdo mě vysvobodí z tohoto těla smrti?</verse>
				<verse number="25">Díky Bohu, skrze Ježíše Krista, našeho Pána! Tak tedy já sám sloužím rozumem Božímu zákonu, tělem však zákonu hříchu.</verse>
			</chapter>
			<chapter number="8">
				<verse number="1">Není tedy nyní odsouzení pro ty, kdo jsou v Kristu Ježíši.</verse>
				<verse number="2">Vždyť zákon ducha, který oživuje v Kristu Ježíši, osvobodil tě od zákona hříchu a smrti.</verse>
				<verse number="3">Neboť co bylo nemožné Zákonu, protože neměl síly pro tělesnost, učinil Bůh tím, že poslal vlastního syna v podobě hříšného těla a pro hřích a odsoudil hřích na těle,</verse>
				<verse number="4">aby spravedlnost Zákona byla vyplněna na nás, kteří nežijeme podle těla, nýbrž podle ducha.</verse>
				<verse number="5">Vždyť ti, kdo jsou podle těla, obmýšlejí tělesné věci, ale ti, kdo jsou podle ducha, věci duchovní.</verse>
				<verse number="6">Tělesné smýšlení však vede k smrti, ale duchovní smýšlení vede k životu a k pokoji.</verse>
				<verse number="7">Proto je tělesné smýšlení v nepřátelství k Bohu; neboť není, ba ani nemůže být poddáno Božímu zákonu.</verse>
				<verse number="8">Ti však, kteří jsou tělesní, nemohou se líbit Bohu.</verse>
				<verse number="9">Ale vy nejste tělesní, nýbrž duchovní, jen když ve vás přebývá Duch Boží. Nemá-li pak kdo Kristova Ducha, ten není jeho.</verse>
				<verse number="10">Ale je-li Kristus ve vás, tělo je ovšem mrtvé skrze hřích, duch však je život skrze spravedlnost.</verse>
				<verse number="11">A jestliže Duch toho, který vzkřísil Ježíše z mrtvých, přebývá ve vás, ten, který vzkřísil z mrtvých Krista Ježíše, oživí také vaše smrtelná těla svým Duchem, který přebývá ve vás.</verse>
				<verse number="12">Nuže, bratři, nejsme dlužníky těla, abychom žili podle těla.</verse>
				<verse number="13">Neboť žijete-li podle těla, zemřete; jestliže však duchem umrtvujete skutky těla, budete žít.</verse>
				<verse number="14">Neboť všichni, kdož jsou vedeni Duchem Božím, to jsou synové Boží.</verse>
				<verse number="15">Nepřijali jste zajisté ducha otrockého, abyste se zase báli, nýbrž přijali jste ducha synovského, v kterém voláme: „Abba, Otče!“</verse>
				<verse number="16">Duch sám svědčí s naším duchem, že jsme děti Boží.</verse>
				<verse number="17">Jsme-li však děti, jsme také dědici; dědici Boží a spoludědici Kristovi, jen když spolu (s ním) trpíme, abychom spolu (s ním) byli také oslaveni.</verse>
				<verse number="18">Pokládám totiž utrpení nynějšího času za nic ve srovnání s budoucí slávou, která se na nás zjeví.</verse>
				<verse number="19">Vždyť tvorstvo netrpělivě čeká na zjevení synů Božích.</verse>
				<verse number="20">Neboť tvorstvo bylo podrobeno marnosti, ne že samo chtělo, ale kvůli tomu, který je podrobil, s nadějí,</verse>
				<verse number="21">že i samo tvorstvo bude vysvobozeno z poroby porušení ke svobodě v slávě Božích dětí.</verse>
				<verse number="22">Neboť víme, že veškeré tvorstvo spolu sténá a spolu se trápí až dosud.</verse>
				<verse number="23">A není samo, nýbrž i my, kteří máme prvotiny Ducha, i my sami v sobě sténáme, očekávajíce přijetí za syny, vykoupení svého těla.</verse>
				<verse number="24">Neboť v naději jsme byli spaseni. Vidět však to, čeho se týká naděje, není (již) naděje. Jak přece může mít kdo naději v to, co vidí?</verse>
				<verse number="25">Ale doufáme-li v to, co nevidíme, očekáváme (to) s trpělivostí.</verse>
				<verse number="26">Stejně však i Duch napomáhá naší slabosti. Vždyť nevíme, zač se máme modlit, jak je potřebí; ale sám Duch se nadto přimlouvá vzdechy, které nelze vyjádřit.</verse>
				<verse number="27">Ten pak, který zpytuje srdce, ví, jaký je záměr Ducha, že se podle Boha i přimlouvá za svaté.</verse>
				<verse number="28">Víme také, že těm, kdo milují Boha, všecko napomáhá k dobrému, těm totiž, kteří jsou podle úradku povoláni.</verse>
				<verse number="29">Protože ty, o nichž předem věděl, také předurčil, aby byli připodobněni obrazu jeho Syna, aby on byl prvorozený mezi mnoha bratry.</verse>
				<verse number="30">A ty, které předurčil, také povolal; a které povolal, ty také ospravedlnil; které pak ospravedlnil, ty také oslavil.</verse>
				<verse number="31">Co tedy k tomu řekneme? Je-li Bůh s námi, kdo proti nám?</verse>
				<verse number="32">Ten, který neušetřil ani vlastního Syna, ale vydal ho za nás za všechny, jak nám s ním také nedaruje všecko?</verse>
				<verse number="33">Kdo bude žalovat na vyvolené Boží? Bůh zjednává právo!</verse>
				<verse number="34">Kdo odsoudí? Kristus Ježíš, který zemřel, ano byl vzkříšen, který je na pravici Boží, který se za nás i přimlouvá?</verse>
				<verse number="35">Kdo nás odloučí do lásky Kristovy? Soužení nebo úzkost, pronásledování nebo hlad nebo nahota nebo nebezpečenství nebo meč?</verse>
				<verse number="36">Jak je psáno: Pro tebe jsme vydáváni na smrt po celý den; jsme pokládáni za ovce na zabití.</verse>
				<verse number="37">Ale v tom ve všem víc než vítězíme skrze toho, který si nás zamiloval.</verse>
				<verse number="38">Jsem zajisté přesvědčen, že ani smrt, ani život, ani andělé, ani knížata, ani přítomné věci, ani budoucí, ani mocnosti,</verse>
				<verse number="39">ani výše, ani hloubka, ani žádný jiný tvor nebude nás moci odloučit od Boží lásky, která je v Kristu Ježíši, našem Pánu.</verse>
			</chapter>
			<chapter number="9">
				<verse number="1">Říkám pravdu v Kristu, nelžu, i svědomí mi to dosvědčuje v Duchu svatém,</verse>
				<verse number="2">že mám v srdci velký zármutek a neustálou bolest.</verse>
				<verse number="3">Neboť bych si přál já sám být odloučen od Krista pro své bratry, pro své příbuzné podle těla;</verse>
				<verse number="4">vždyť jsou to Izraelité, jim patří synovství, sláva, smlouvy, zákonodárství, bohoslužba a zaslíbení;</verse>
				<verse number="5">jim patří otcové a z nich je podle těla Kristus, který je nade všechno, Bůh velebený na věky, amen.</verse>
				<verse number="6">Ale ne že by tím padlo slovo Boží. Neboť nejsou Izraelité všichni, kdož pocházejí z Izraele;</verse>
				<verse number="7">ani nejsou všichni dětmi, protože jsou potomky Abrahamovými, ale z Izáka bude tvé potomstvo.</verse>
				<verse number="8">To znamená: ne děti tělesné jsou děti Boží, nýbrž děti ze zaslíbení jsou počítány za potomstvo.</verse>
				<verse number="9">Slovo zaslíbení je zajisté toto: V tomto čase přijdu a Sára bude mít syna.</verse>
				<verse number="10">Nejen to, ale i Rebeka, která počala z jednoho muže, z našeho otce Izáka;</verse>
				<verse number="11">neboť když se ještě nenarodili, aniž učinili co dobrého nebo špatného, aby zůstalo v platnosti Boží rozhodnutí o vyvolení</verse>
				<verse number="12">bez ohledu na skutky, ale pro toho, který povolává, bylo jí řečeno: Starší bude podroben mladšímu,</verse>
				<verse number="13">jak je psáno: Jakuba jsem si zamiloval, ale k Ezaovi jsem pojal nenávist.</verse>
				<verse number="14">Co tedy máme říci? Že je u Boha nespravedlnost? Naprosto ne!</verse>
				<verse number="15">Mojžíšovi totiž praví: Smiluji se, nad kým se chci smilovat, a slituji se, nad kým se chci slitovat.</verse>
				<verse number="16">Nezáleží na tom, kdo chce, ani na tom, kdo běží, nýbrž na Bohu, který se smilovává.</verse>
				<verse number="17">Neboť Písmo praví faraónovi: Proto jsem tě povznesl, abych na tobě ukázal svou moc a aby se tak mé jméno rozhlásilo po celé zemi.</verse>
				<verse number="18">Tudíž se smilovává, nad kým chce, a koho chce, zatvrzuje.</verse>
				<verse number="19">Řekneš mi tedy: „Proč ještě činí výtky? Kdo pak se může vzepřít jeho vůli?“</verse>
				<verse number="20">Člověče, kdo jsi ty, že si dovoluješ přít se s Bohem? Což řekne výrobek výrobci: „Proč jsi mě udělal takto?“</verse>
				<verse number="21">Či nemá hrnčíř moci nad hlínou udělat z téže kaše jednu nádobu pro čestné věci, jinou zase pro nečestné?</verse>
				<verse number="22">A jestliže Bůh, přestože chce ukázat svůj hněv a učinit známou svou moc, snášel s velkou shovívavostí nádoby hněvu zralé k záhubě,</verse>
				<verse number="23">a aby ukázal svou bohatou slávu na nádobách milosrdenství, které připravil k slávě,</verse>
				<verse number="24">totiž na nás, které povolal nejen ze Židů, nýbrž i z pohanů...</verse>
				<verse number="25">Jak praví také u Oseáše: Nazvu svým lidem ty, kdo nebyli mým lidem, a milovanou tu, která nebyla milovaná;</verse>
				<verse number="26">a právě na místě, kde jim bylo řečeno: Vy nejste můj lid, tam budou nazváni syny živého Boha.</verse>
				<verse number="27">Izaiáš pak volá nad Izraelem: Kdyby bylo synů izraelských jako mořského písku, jen ostatek bude spasen.</verse>
				<verse number="28">Neboť Pán dokoná a rychle provede své slovo na zemi.</verse>
				<verse number="29">A jak předpověděl Izaiáš: Kdyby Pán zástupů nebyl nám ponechal potomstvo, byli bychom se stali jako Sodoma a byli bychom podobni Gomoře.</verse>
				<verse number="30">Co tedy máme říci? Že pohané, kteří nešli za spravedlností, dostali spravedlnost, totiž spravedlnost z víry,</verse>
				<verse number="31">kdežto Izrael, který hledal zákon spravedlnosti, k zákonu nedospěl.</verse>
				<verse number="32">Proč? Protože (ji hledal) ne vírou, nýbrž skutky. Narazili na kámen úrazu,</verse>
				<verse number="33">jak je napsáno: Hle, kladu na Siónu kámen úrazu a skálu pohoršení; a kdo v něj věří, nebude zahanben.</verse>
			</chapter>
			<chapter number="10">
				<verse number="1">Bratři, toužím v svém srdci a snažně prosím Boha za ně, aby byli spaseni.</verse>
				<verse number="2">Neboť jim dosvědčuji, že mají horlivost o Boha, ale ne podle (pravého) poznání.</verse>
				<verse number="3">Poněvadž totiž neuznávali Boží spravedlnost a snažili se postavit vlastní, nepoddali se Boží spravedlnosti.</verse>
				<verse number="4">Vždyť cíl Zákona je Kristus k spravedlnosti každému, kdo věří.</verse>
				<verse number="5">Mojžíš přece píše o spravedlnosti ze Zákona: Člověk, který ji činí, bude v ní živ.</verse>
				<verse number="6">Ale spravedlnost z víry mluví takto: Neříkej v svém srdci: Kdo vystoupí do nebe?, to je svést Krista dolů,</verse>
				<verse number="7">nebo: Kdo sestoupí do propasti?, to je Krista vyvést z mrtvých.</verse>
				<verse number="8">Ale co říká? Blízko tebe je to slovo, v tvých ústech a v tvém srdci, totiž řeč o víře, kterou kážeme.</verse>
				<verse number="9">Neboť vyznáš-li svými ústy, že Ježíš je Pán, a uvěříš-li v svém srdci, že Bůh ho vzkřísil z mrtvých, budeš spasen.</verse>
				<verse number="10">Srdcem totiž věří člověk k spravedlnosti; ústy pak se děje vyznání k spáse.</verse>
				<verse number="11">Písmo totiž praví: Žádný, kdo v něho věří, nebude zahanben.</verse>
				<verse number="12">Není totiž rozdílu mezi Židem a Řekem. Neboť tentýž je Pán všech, bohatý ke všem, kdo ho vzývají.</verse>
				<verse number="13">Vždyť každý, kdo bude vzývat jméno Páně, bude spasen.</verse>
				<verse number="14">Jak tedy budou vzývat toho, v koho neuvěřili? Jak však uvěří v toho, o kom neslyšeli? Jak však uslyší bez kazatele?</verse>
				<verse number="15">Jak pak budou kázati, nebudou-li posláni? Jak je psáno: Jak je milý příchod; těch, kdo zvěstují dobré věci.</verse>
				<verse number="16">Ale všichni neuposlechli evangelia. Neboť Izaiáš praví: Pane, kdo uvěřil našemu kázání?</verse>
				<verse number="17">Víra je tedy z kázání, kázání pak skrze řeč Kristovu.</verse>
				<verse number="18">Ale tážu se: „Což neuslyšeli?“ Ovšemže ano: Po veškeré zemi rozesel se jejich hlas a na konec světa jejich slova.</verse>
				<verse number="19">Ale tážu se: „Což Izrael neporozuměl?“ Především Mojžíš praví: Přivedu vás k žárlivosti na národ, který není národem, a vzbudím ve vás nevoli k národu nemoudrému.</verse>
				<verse number="20">Izaiáš pak směle říká: Byl jsem nalezen těmi, kdo mě nehledali, zjevil jsem se těm, kdo se po mně neptali.</verse>
				<verse number="21">O Izraelovi však praví: Po celý den jsem vztahoval ruce k lidu, který nevěřil a odmlouval.</verse>
			</chapter>
			<chapter number="11">
				<verse number="1">Proto pravím: Zavrhl snad Bůh svůj lid? Nikoli. Vždyť i já jsem Izraelita, z potomstva Abrahamova, z kmene Benjaminova.</verse>
				<verse number="2">Nezavrhl Bůh svůj lid, který si předem rozlišil. Nebo nevíte, co praví Písmo o Eliášovi, jak si stěžuje Bohu na Izraele?</verse>
				<verse number="3">Pane, tvé proroky zabili, tvé oltáře vyvrátili, a já jsem zůstal sám a ukládají mi o život.</verse>
				<verse number="4">Ale co mu odpovídá božské slovo? Ponechal jsem si sedm tisíc mužů, kteří nesklonili kolena před Bálem.</verse>
				<verse number="5">Tak tedy i v tomto čase zůstal zbytek podle vyvolení z milosti.</verse>
				<verse number="6">Jestliže však z milosti, už ne ze skutků, jinak by milost již nebyla milostí.</verse>
				<verse number="7">Co tedy? Izrael nedosáhl toho, oč usiluje, ale vyvolení (toho) dosáhli. Ostatní pak byli zaslepeni,</verse>
				<verse number="8">jak je psáno: Dal jim Bůh ducha otupělosti, oči, aby neviděli, a uši, aby neslyšeli, až podnes.</verse>
				<verse number="9">A David praví: Jejich stůl jim buď léčkou a pastí, příčinou pádu a odvetou.</verse>
				<verse number="10">Ať se jim zatemní oči, aby neviděli, a jejich hřbet buď vždy shrben.</verse>
				<verse number="11">Pravím tedy: Neklopýtli tak, aby padli? Naprosto ne. Ale pro jejich pochybení (přešla) spása na pohany, aby na ně žárlili.</verse>
				<verse number="12">A jestliže jejich pochybení je bohatstvím pro svět a jejich úbytek je bohatstvím pro pohany, čím teprv bude jejich plnost!</verse>
				<verse number="13">Ale vám, z pohanů, pravím: Pokud jsem tedy apoštolem pohanů, vykonávám okázale svůj úřad,</verse>
				<verse number="14">zdali bych nějak nevzbudil žárlivost svých soukmenovců a některé z nich nespasil.</verse>
				<verse number="15">Neboť jestliže jejich zavržení je smířením světa, čím bude jejich nové přijetí, ne-li vzkříšením z mrtvých?</verse>
				<verse number="16">Jsou-li svaté prvotiny, je také celé těsto; a je-li svatý kořen, také větve.</verse>
				<verse number="17">A jestliže některé větve byly ulomeny, ty pak, ač jsi byl planou olivou, byls mezi ně naroubován a stal ses účastným kořene, totiž tučné mízy olivy,</verse>
				<verse number="18">nevynášej se proti větvím! A jestliže se vynášíš, pamatuj, že neneseš kořen ty, nýbrž kořen tebe.</verse>
				<verse number="19">Ale řekneš: „Větve byly ulomeny, abych já byl naroubován.“</verse>
				<verse number="20">Dobře! Byly ulomeny pro nevěru, ty však stojíš vírou. Nemysli vysoko, ale boj se!</verse>
				<verse number="21">Neboť neušetřil-li Bůh přirozených ratolestí, neušetří ani tebe.</verse>
				<verse number="22">Viz tedy Boží dobrotu a přísnost. Přísnost k těm, kdo klesli, k sobě však Boží dobrotu, setrváš-li v dobrotě; jinak i ty budeš vyťat.</verse>
				<verse number="23">A oni, nezůstanou-li v nevěře, budou naroubováni; Bůh je zajisté mocen znovu je naroubovat.</verse>
				<verse number="24">Neboť byl-li jsi vyťat z olivy podle své přirozenosti plané a proti přirozenosti byls naroubován na ušlechtilou olivu, čím spíše budou naroubováni na vlastní olivu ti, kdo k ní přirozeně náleží.</verse>
				<verse number="25">Nechci totiž před vámi, bratři, skrývat toto tajemství, abyste se nepokládali (jen) sami za rozumné: Zatvrzení přišlo na Izraele zčásti, dokud nevejde celek pohanstva,</verse>
				<verse number="26">a tak bude spasen celý Izrael, jak je psáno: Přijde ze Siónu Vykupitel a odvrátí bezbožnost od Jakuba.</verse>
				<verse number="27">A to bude má úmluva s nimi, až odejmu jejich hříchy.</verse>
				<verse number="28">Vůči evangeliu jsou sice nepřáteli; pro vás; ale pro vyvolení zůstávají milovanými kvůli otcům.</verse>
				<verse number="29">Vždyť při Božích darech a Božím povolání není litování.</verse>
				<verse number="30">Neboť jak vy jste kdysi byli Boha neposlušni, nyní však se vám dostalo milosrdenství jejich neposlušností,</verse>
				<verse number="31">tak i oni nyní neposlechli, pro milosrdenství k vám, aby sami také nyní došli milosrdenství.</verse>
				<verse number="32">Bůh totiž uzavřel všechny v neposlušnosti, aby i se nade všemi smiloval.</verse>
				<verse number="33">Ó propasti bohatství, moudrosti a vědění Božího! Jak nevyzpytatelné jsou jeho soudy a nevystihlo jeho cesty!</verse>
				<verse number="34">Neboť kdo poznal myšlení Páně? Nebo kdo byl jeho rádcem?</verse>
				<verse number="35">Anebo kdo mu dal dříve, aby se mu musilo oplatit?</verse>
				<verse number="36">Protože od něho a skrze něho a pro něho jsou všechny věci. Jemu budiž sláva na věky! Amen.</verse>
			</chapter>
			<chapter number="12">
				<verse number="1">Proto vás, bratři, prosím skrze Boží milosrdenství, abyste podávali své tělo v živou, svatou, Bohu libou oběť; to je vaše správná bohoslužba.</verse>
				<verse number="2">A nepřipodobňujte se tomuto světu, ale proměňujte se obnovou své mysli, abyste dovedli rozeznat, co je vůle Boží, co je dobré a bohumilé a dokonalé.</verse>
				<verse number="3">Neboť každému mezi vámi říkám skrze milost mi danou: Nemysli si nad to, než se sluší myslit si; ale mysli si, aby to bylo rozumné, každý podle míry víry, jakou ho Bůh podělil.</verse>
				<verse number="4">Jako totiž máme v jednom těle mnoho údů a všechny tyto údy nemají touž činnost,</verse>
				<verse number="5">tak i my, ač je nás mnoho, jsme jedno tělo v Kristu a každý jsme údem jeden druhému.</verse>
				<verse number="6">Máme však rozličné dary podle milosti nám udělené: je to proroctví, ať je to úměrné k víře;</verse>
				<verse number="7">je to služba, ať se věnuje té službě; kdo učí, ať se věnuje tomu vyučování;</verse>
				<verse number="8">kdo má dar povzbuzování, ať povzbuzuje; kdo rozdává, čiň to s prostností; kdo je představený, s horlivostí; kdo prokazuje milosrdenství, s radostností.</verse>
				<verse number="9">Láska buď bez pokrytectví. Mějte zlo v ošklivosti, lněte k dobru.</verse>
				<verse number="10">V bratrské lásce se vzájemně vroucně milujte, předcházejte jeden druhého v uctivosti.</verse>
				<verse number="11">V horlivosti nebuďte liknaví! Duchem buďte vroucí, služte Pánu.</verse>
				<verse number="12">V naději se radujte, v soužení buďte trpěliví, na modlitbě vytrvalí;</verse>
				<verse number="13">o potřeby se sdílejte se svatými, pohostinnost rádi pěstujte.</verse>
				<verse number="14">Dobrořečte těm, kdo vás pronásledují, dobrořečte a nezlořečte.</verse>
				<verse number="15">Radujte se s radujícími; plačte s plačícími.</verse>
				<verse number="16">Stejně smýšlejte jeden o druhém; nemyslete vysoko, ale buďte nakloněni skromným. Nebuďte moudří (jen) sami pro sebe.</verse>
				<verse number="17">Nikomu nesplácejte zlé zlým. Hleďte si dobra přede všemi lidmi.</verse>
				<verse number="18">Je-li možno, pokud to závisí na vás, žijte v pokoji se všemi lidmi.</verse>
				<verse number="19">Nemstěte se sami, nejmilejší, ale dejte místo hněvu (Božímu); je totiž psáno: Mně patří pomsta, já odplatím, praví Pán.</verse>
				<verse number="20">Ale lační-li tvůj nepřítel, nakrm ho; žízní-li, napoj ho. Neboť budeš-li to činit, shrneš mu žhavé uhlí na hlavu.</verse>
				<verse number="21">Nedávej se přemáhat zlem, nýbrž přemáhej zlo dobrem.</verse>
			</chapter>
			<chapter number="13">
				<verse number="1">Každý člověk ať je poddán vládnoucí moci. Neboť není vládnoucí moci, která by nebyla od Boha, a ty, které jsou, jsou zřízeny od Boha.</verse>
				<verse number="2">Proto kdo se protiví moci, protiví se řádu danému Bohem. A ti, kdo se protiví, sami na sebe uvedou odsouzení.</verse>
				<verse number="3">Vládcové totiž nejsou postrachem dobrému skutku, nýbrž zlému. Chceš se nebát moci? Čiň dobře, a dostane se ti od ní chvály.</verse>
				<verse number="4">Neboť je Božím služebníkem tobě k dobrému. Ale činíš-li zlo, boj se; neboť nenosí nadarmo meč. Je zajisté Božím služebníkem, vykonává tělem (jeho) hněvu na tom, kdo páchá zlo.</verse>
				<verse number="5">Proto je nutno, abyste byli poddáni, nejen pro hněv, nýbrž i pro svědomí.</verse>
				<verse number="6">Vždyť proto také platíte daně; neboť jsou to Boží činovníci, když se tomu vytrvale věnují.</verse>
				<verse number="7">Dávejte všem, čím jste povinni; komu daň, tomu daň; komu clo, tomu clo; komu bázeň, tomu bázeň, komu čest, tomu čest.</verse>
				<verse number="8">Nezůstávejte nikomu nic dlužni, leč to, že se máte navzájem milovat; vždyť kdo miluje druhého, naplnil zákon:</verse>
				<verse number="9">Neboť: Nezcizoložíš, nezabiješ, nepokradeš, nepožádáš, a je-li ještě jiné přikázání, to vše je shrnuto v tomto slově: Miluj svého bližního jako sám sebe.</verse>
				<verse number="10">Láska nepůsobí bližnímu zlo; tak je láska naplnění zákona.</verse>
				<verse number="11">A tím spíše, že znáte čas, že již nastala hodina, abyste povstali ze spánku, vždyť nyní je nám spása blíže, než když jsme uvěřili.</verse>
				<verse number="12">Noc pokročila, den se přiblížil. Odložme tedy skutky temnosti a oblecme se ve zbroj světla.</verse>
				<verse number="13">Žijme počestně jako ve dne, ne v hodování a opilství, ne ve chlípnosti a nevázanosti, ne ve sváru a řevnivosti.</verse>
				<verse number="14">Ale oblecte Pána Ježíše Krista a nepečujte o tělo na ukojování žádostí.</verse>
			</chapter>
			<chapter number="14">
				<verse number="1">Slabého ve víře přijímejte, ale ne abyste rozsuzovali smýšlení.</verse>
				<verse number="2">Jeden totiž je přesvědčen, že smí jíst všecko; jiný je slabý a jí zeleninu.</verse>
				<verse number="3">Ten, kdo jí, nepohrdej tím, kdo nejí; a kdo nejí, nesuď toho, kdo jí, neboť Bůh ho přijal.</verse>
				<verse number="4">Kdo jsi ty, že soudíš cizího služebníka? Stojí-li nebo padá-li, to je věc jeho pána. Bude však státi, neboť Pán je mocný udržeti ho zpříma.</verse>
				<verse number="5">Dále někdo dává přednost jednomu dni před druhým, pro jiného pak je jeden den jako druhý; každý měj vlastní plné přesvědčení.</verse>
				<verse number="6">Kdo více cení některý den, cení ho pro Pána; a kdo jí, Pánu jí, neboť děkuje Bohu; a kdo nejí, Pánu nejí, a také děkuje Bohu.</verse>
				<verse number="7">Vždyť žádný z nás nežije sobě a žádný neumírá sobě.</verse>
				<verse number="8">Neboť žijeme-li, Pánu žijeme; umíráme-li, Pánu umíráme. Ať tedy žijeme nebo umíráme, náležíme Pánu.</verse>
				<verse number="9">Proto zajisté Kristus zemřel a ožil, aby panoval nad mrtvými i nad živými.</verse>
				<verse number="10">Proč tedy ty soudíš svého bratra? Nebo proč také ty pohrdáš svým bratrem? Všichni zajisté budeme stát před soudní Boží stolicí.</verse>
				<verse number="11">Vždyť je psáno: Jako že jsem živ, praví Pán, každé koleno poklekne přede mnou a každý jazyk vyzná Boha.</verse>
				<verse number="12">Proto každý z nás vydá počet Bohu sám za sebe.</verse>
				<verse number="13">Nesuďme tedy jeden druhého; ale to spíše usuzujte, že nemáte dávat bratru příležitost k úrazu nebo k pádu.</verse>
				<verse number="14">Vím a jsem přesvědčen v Pánu Ježíši, že nic samo v sobě není poskvrněné; jen tomu se něco stává poskvrněným, kdo by to za poskvrněné pokládal.</verse>
				<verse number="15">Ale zarmucuje-li se tvůj bratr pro pokrm, již nejdeš podle lásky. Neuváděj svým pokrmem do záhuby toho, za něhož Kristus zemřel.</verse>
				<verse number="16">Proto nevydávejte v potupu své dobro.</verse>
				<verse number="17">Vždyť království Boží nezáleží v pokrmu a nápoji, nýbrž ve spravedlnosti, v pokoji a radosti v Duchu svatém.</verse>
				<verse number="18">Kdo tak slouží Kristu, líbí se Bohu a lidé ho uznávají.</verse>
				<verse number="19">Nuže, snažme se o to, co je k pokoji a co je k vzájemnému vzdělání.</verse>
				<verse number="20">Nekaz pro pokrm Boží dílo. Všecko je sice čisté, ale je to pro člověka zlo, když (tím) pohoršuje, a přesto jí.</verse>
				<verse number="21">Je dobré nejíst masa a nepít vína a nečinit nic, proč se tvůj bratr uráží [nebo se pohoršuje nebo se stává slabým].</verse>
				<verse number="22">Přesvědčení z víry, které máš, si ponech pro sebe před Bohem. Blažený ten, kdo neodsuzuje sám sebe v tom, k Čemu se rozhoduje.</verse>
				<verse number="23">Kdo však pochybuje, a přesto jí, je odsouzen, poněvadž nejí z (přesvědčení) víry. Všecko pak, co není z (přesvědčení) víry, je hřích.</verse>
			</chapter>
			<chapter number="15">
				<verse number="1">My silní jsme povinni snášeti křehkosti slabých a nežít v samolibosti.</verse>
				<verse number="2">Každý z nás se snaž líbit bližnímu k dobru, pro vzdělání.</verse>
				<verse number="3">Vždyť ani Kristus si neliboval v sobě, ale jak je psáno: Potupy tvých tupitelů padly na mne.</verse>
				<verse number="4">Neboť vše, co bylo napsáno, bylo napsáno k našemu poučení, abychom trpělivostí a útěchou z Písma měli naději.</verse>
				<verse number="5">A Bůh, dárce trpělivosti a útěchy, dej vám stejné vzájemné smýšlení podle Krista Ježíše,</verse>
				<verse number="6">abyste shodně jedněmi ústy oslavovali Boha a Otce našeho Pána, Ježíše Krista.</verse>
				<verse number="7">Proto přijímejte jeden druhého, jako i Kristus nás přijal k Boží slávě.</verse>
				<verse number="8">Pravím totiž, že Kristus se stal služebníkem obřízky pro Boží pravdivost, aby stvrdil zaslíbení (daná) otcům;</verse>
				<verse number="9">pohané však že velebí Boha pro milosrdenství, jak je psáno: Proto tě budu oslavovat mezi národy a budu pět tvému jménu.</verse>
				<verse number="10">A dále praví: Radujte se pohané s jeho lidem.</verse>
				<verse number="11">A opět: Chvalte všichni pohané Pána a vychvalujte ho všichni národové.</verse>
				<verse number="12">A Izaiáš zase říká: Bude kořen z Jesse, a to ten, který povstane, aby vládl nad pohany; v něho budou pohané doufat.</verse>
				<verse number="13">Bůh pak naděje ať vás naplní veškerou radostí a pokojen ve víře, abyste oplývali v naději mocí Ducha svatého.</verse>
				<verse number="14">Já sám pak jsem o vás, moji bratři, přesvědčen, že i vy jste plni milování, naplněni veškerým poznáním, takže jste schopni jeden druhého i napomínat.</verse>
				<verse number="15">Ovšem psal jsem vám zčásti poněkud směleji, jako bych vás chtěl upamatovat a pro milost, která mi byla dána od Boha,</verse>
				<verse number="16">abych byl činovníkem Krista Ježíše mezi pohany; i kážu Boží evangelium jako svatý úkon, aby se pohané stali obětí libou, posvěcenou Duchem svatým.</verse>
				<verse number="17">Mám se tedy čím v Kristu Ježíši honosit ve věcech k Bohu;</verse>
				<verse number="18">neboť neosmělil bych se vůbec mluvit o něčem, leda o tom, co Kristus vykonal skrze mne, aby se pohané stali poslušní, slovem i skutkem,</verse>
				<verse number="19">mocí znamení a divů, mocí Božího Ducha. Tak jsem plně kázal radostnou zvěst Kristovu od Jerusalema a dokola až po Illyrii.</verse>
				<verse number="20">Vidím pak svou čest v tom, že kážu evangelium ne tam, kde jméno Kristovo bylo vysloveno, abych nestavěl na cizím základě,</verse>
				<verse number="21">nýbrž jak je psáno: Uzří ti, kterým nebylo o něm zvěstováno, a pochopí ti, kdo neslyšeli.</verse>
				<verse number="22">Proto také jsem býval velmi často zdržován v cestě k vám.</verse>
				<verse number="23">Ale nyní, když už není pro mne místa v těchto krajinách a toužím již mnoho let přijít k vám,</verse>
				<verse number="24">až se vydám na cestu do Španělska... Doufám, že vás na cestě uvidím a že mě od vás tam vyprovodíte, až vás napřed trochu užiji.</verse>
				<verse number="25">Nyní se však ubírám do Jerusalema ve službě pro svaté.</verse>
				<verse number="26">Makedonie a Řecko si totiž umínily, že učiní nějakou sbírku pro chudé svaté v Jerusalemě.</verse>
				<verse number="27">Ano, sami si to umínili, jsou totiž jejich dlužníky; vždyť stali-li se pohané účastni jejich duchovních výhod, jsou povinni posloužit jim v pozemských.</verse>
				<verse number="28">Až to tedy vykonám a tento výtěžek jim řádně odevzdám, odeberu se přes vás do Španělska.</verse>
				<verse number="29">A vím, že můj příchod k vám bude příchod v hojnosti požehnání Kristova.</verse>
				<verse number="30">Ale prosím vás, bratři, pro našeho Pána Ježíše Krista a pro lásku Ducha, abyste mi pomáhali v usilovných modlitbách za mne k Bohu,</verse>
				<verse number="31">abych unikl nevěřícím v Judsku a aby služba, kterou jsem na sebe vzal, svatým v Jerusalemě byla milá,</verse>
				<verse number="32">abych k vám mohl přijít s radostí podle vůle Boží a s vámi pookřál.</verse>
				<verse number="33">Bůh pokoje budiž s vámi se všemi. Amen.</verse>
			</chapter>
			<chapter number="16">
				<verse number="1">Doporoučím vám naši sestru Foibu, která je jáhenkou církve v Kenchrejích;</verse>
				<verse number="2">přijměte ji v Pánu, jak sluší na svaté, a přispějte jí v každé záležitosti, když jí toho bude od vás třeba; vždyť také ona přispěla mnohým, i mně samému.</verse>
				<verse number="3">Pozdravujte Prisku a Akvilu, mé spolupracovníky v Kristu Ježíši,</verse>
				<verse number="4">kteří pro můj život nasadili vlastní hrdla a jimž jsem zavázán díky nejen já, nýbrž všechny církve z pohanů;</verse>
				<verse number="5">(pozdravujte) i věřící, kteří se shromažďují v jejich domě. Pozdravte milého mi Epaineta, který je prvotinou z Asie pro Krista.</verse>
				<verse number="6">Pozdravte Marii, která se mezi vámi mnoho napracovala.</verse>
				<verse number="7">Pozdravte Andronika a Junia, mé soukmenovce a mé spoluvězně, kteří vynikají mezi apoštoly a dokonce náleželi Kristu dříve než já.</verse>
				<verse number="8">Pozdravte Ampliata, drahého mi v Pánu.</verse>
				<verse number="9">Pozdravte Urbana, našeho spolupracovníka v Kristu, a mého milovaného Stachyna.</verse>
				<verse number="10">Pozdravte Apella, osvědčeného v Kristu. Pozdravte příslušníky domu Aristobulova.</verse>
				<verse number="11">Pozdravte Herodiona, mého soukmenovce. Pozdravte příslušníky domu Narcissova, kteří patří Pánu.</verse>
				<verse number="12">Pozdravte Tryfainu a Tryfosu, které se namáhají v Pánu. Pozdravte milovanou Persidu, která se mnoho napracovala v Pánu.</verse>
				<verse number="13">Pozdravte Rufa, vyvoleného v Pánu, a matku jeho i mou.</verse>
				<verse number="14">Pozdravte Asynkrita, Flegona, Herma, Patrobu, Herma a bratry, kteří jsou s nimi.</verse>
				<verse number="15">Pozdravte Filologa, Julia, Nerea a jeho sestru a Olympea a všechny svaté s nimi.</verse>
				<verse number="16">Pozdravte se vespolek svatým políbením. Pozdravují vás všechny církve Kristovy.</verse>
				<verse number="17">Vás pak, bratři, napomínám, dávejte si pozor na ty, kdo působí různice a pohoršení proti učení, kterému jste se naučili, a straňte se jich;</verse>
				<verse number="18">neboť takoví neslouží Kristu, našemu Pánu, nýbrž svému břichu, a lahodnými řečmi a pochlebováním svádějí srdce nevinných lidí.</verse>
				<verse number="19">O vaší poslušnosti je přece všude známo; proto mám z vás radost. A přeji si, abyste byli moudří v dobrém a prostí k zlému.</verse>
				<verse number="20">Bůh pak pokoje brzy potře satana vám pod nohy. Milost našeho Pána Ježíše Krista buď s vámi!</verse>
				<verse number="21">Pozdravuje vás Timothej, můj pomocník, dále Lukios, Jason a Sosipater, moji soukmenovci.</verse>
				<verse number="22">Pozdravuji vás já Tercius, který jsem napsal tento list v Pánu.</verse>
				<verse number="23">Pozdravuje vás Gaius, hostitel můj a celé církve. Pozdravuje vás Erastus, městský důchodní, a bratr Kvartus.</verse>
				<verse number="24">***</verse>
				<verse number="25">Tomu, jenž je mocen utvrdit vás podle mého evangelia a kázání Ježíše Krista, podle zjevení tajemství, které bylo zahaleno odvěkým časům,</verse>
				<verse number="26">ale nyní je odhaleno a prorockými spisy na příkaz věčného Boha oznámeno všem pohanům, aby se podrobili víře, -</verse>
				<verse number="27">jedinému moudrému Bohu skrze Ježíše Krista budiž sláva na věky věkův. Amen.</verse>
			</chapter>
		</book>
		<book number="46">
			<chapter number="1">
				<verse number="1">Pavel, vůlí Boží povolaný apoštol Ježíše Krista, a bratr Sosthenes,</verse>
				<verse number="2">církvi Boží v Korintě, posvěceným v Kristu Ježíši, povolaným svatým, se všemi, kdo vzývají kdekoliv jméno našeho Pána Ježíše Krista, jejich (Pána) i našeho.</verse>
				<verse number="3">Milost vám a pokoj od Boha, našeho Otce, a Pána Ježíše Krista.</verse>
				<verse number="4">Děkuji za vás stále svému Bohu pro milost Boží, která vám byla dána v Kristu Ježíši.</verse>
				<verse number="5">Neboť v něm jste nabyli všeho bohatství, (bohatství) veškerého slova i veškerého poznání podle toho,</verse>
				<verse number="6">jak Kristovo svědectví ve vás bylo upevněno,</verse>
				<verse number="7">takže nic vám nechybí v žádné milosti, (vám,) kteří očekáváte zjevení našeho Pána Ježíše Krista.</verse>
				<verse number="8">On vás také upevní až do konce, abyste byli bezúhonní v ten den našeho Pána Ježíše Krista.</verse>
				<verse number="9">Věrný je Bůh, který vás povolal k společenství svého Syna, Ježíše Krista, našeho Pána.</verse>
				<verse number="10">Ale napomínám vás, bratří, jménem našeho Pána Ježíše Krista, abyste všichni mluvili stejně a aby nebylo mezi vámi roztržek, ale abyste byli vyučeni v témže chápání a v témže smýšlení.</verse>
				<verse number="11">Lidé Chloini mi totiž oznámili o vás, moji bratři, že jsou mezi vámi sváry.</verse>
				<verse number="12">Míním totiž to, že každý z vás říká: „Já jsem Pavlův“, „já zase Apollův“, „a já Kefův“, „já Kristův“.</verse>
				<verse number="13">Rozdělen je Kristus? Což Pavel byl za vás ukřižován? Nebo ve jméno Pavlovo jste byli pokřtěni?</verse>
				<verse number="14">Díky Bohu, že jsem nikoho z vás nepokřtil, leč Krispa a Gaja,</verse>
				<verse number="15">aby si nikdo neříkal, že jste byli pokřtěni v moje jméno.</verse>
				<verse number="16">Dále jsem pokřtil i rodinu Štěpánovu; jinak nevím, že bych byl někoho jiného pokřtil.</verse>
				<verse number="17">Neboť Kristus mě neposlal křtít, nýbrž hlásat radostnou zvěst, a to ne slovní moudrostí, aby Kristův kříž nebyl zmarněn.</verse>
				<verse number="18">To slovo o kříži je totiž pošetilostí pro ty, kdo jdou k záhubě, ale pro nás, kteří jsme účastni spásy, je mocí Boží.</verse>
				<verse number="19">Vždyť je psáno: Zničím moudrost moudrých a zavrhnu chytrost chytrých.</verse>
				<verse number="20">Kde je mudrc? Kde je vykladatel? Kde myslitel tohoto věku? Což neuznal Bůh za pošetilost tuto světskou moudrost?</verse>
				<verse number="21">Neboť, poněvadž v moudrosti Boží svět nepoznal Boha (svou) moudrostí, zalíbilo se Bchu spasit věřící pošetilostí kázání.</verse>
				<verse number="22">Kdežto Židé si přejí znamení a Řekové zase hledají moudrost,</verse>
				<verse number="23">my však hlásáme Krista ukřižovaného, pohoršení to pro Židy a pošetilost pro pohany;</verse>
				<verse number="24">ale pro ty, kteří jsou povoláni, pro Židy i pro Řeky, Krista, Boží moc a Boží moudrost.</verse>
				<verse number="25">To je tak: Pošetilá věc Boží je moudřejší než lidé, a slabá věc Boží je silnější než lidé.</verse>
				<verse number="26">Podívejte se jen, bratři, kdo byl u vás povolán: Není tu mnoho moudrých podle těla, ani mnoho mocných, ani mnoho vznešených.</verse>
				<verse number="27">Ale Bůh vyvolil, co je ve světě pošetilé, aby zahanbil moudré; a co je slabé ve světě, to Bůh vyvolil, aby zahanbil, co je silné;</verse>
				<verse number="28">a co je ve světě neurozené a bezcenné, vyvolil Bůh, i to, co není, aby učinil nicotným to, co je,</verse>
				<verse number="29">a to proto, aby se před ním nechlubil žádný člověk.</verse>
				<verse number="30">A z něho vy jste v Kristu Ježíši; toho nám Bůh učinil moudrostí, spravedlností, posvěcením a vykoupením,</verse>
				<verse number="31">aby, jak je psáno: Kdo se chlubí, nechť se chlubí v Pánu.</verse>
			</chapter>
			<chapter number="2">
				<verse number="1">Také já, když jsem k vám přišel, bratří, nepřišel jsem vám zvěstovat svědectví Boží s vybranou řečí nebo moudrostí.</verse>
				<verse number="2">Usoudil jsem totiž, že nic neznám mezi vámi, leč Ježíše Krista, a to ukřižovaného.</verse>
				<verse number="3">Ukázal jsem se pak u vás v mnohé slabosti, bázni a třesení.</verse>
				<verse number="4">A má řeč a moje kázání se nedalo v přemlouvavých slovech moudrosti, nýbrž v projevech ducha a moci,</verse>
				<verse number="5">aby se vaše víra nezakládala na lidské moudrosti, nýbrž na moci Boží.</verse>
				<verse number="6">O moudrosti ovšem také mluvíme, mezi dokonalými; to však není moudrost tohoto světa, ani lidí vládnoucích tímto světem, kterým nezbývá leč zaniknouti.</verse>
				<verse number="7">Ale mluvíme o moudrosti Boží, plné tajemství a skryté, kterou Bůh předurčil před věky pro naši slávu,</verse>
				<verse number="8">kterou žádný z vládců tohoto světa nepoznal; neboť kdyby ji byli poznali, nikdy by nebyli ukřižovali Pána slávy.</verse>
				<verse number="9">Než jak je psáno: Co oko nevidělo, ani ucho neslyšelo, ani do lidského srdce nevstoupilo, to připravil Bůh těm, kdo ho milují.</verse>
				<verse number="10">Ale nám to Bůh zjevil Duchem. Duch totiž zkoumá všecko, i hlubiny Boží.</verse>
				<verse number="11">Vždyť kdo z lidí ví, co je v člověku, leda duch člověka, který je v něm? Tak i věci Boží nezná nikdo, leč Duch Boží.</verse>
				<verse number="12">My však jsme nepřijali ducha tohoto světa, nýbrž Ducha, který je z Boha, abychom věděli, čím nás Bůh obdařil.</verse>
				<verse number="13">O tom také mluvíme, ne slovy naučenými lidskou moudrostí, ale naučenými od Ducha, takže duchovní věci vykládáme mluvou duchovní.</verse>
				<verse number="14">Ovšem člověk jen s přirozeným založením nepřijímá věci Božího Ducha; neboť pro něho jsou pošetilostí a nemůže (je) poznati, poněvadž ty se posuzují duchovně.</verse>
				<verse number="15">Ale duchovní člověk posuzuje všecko, a sám nepodléhá úsudku nikoho.</verse>
				<verse number="16">Neboť kdo poznal myšlení Páně, aby jej mohl opravovat? My však máme smýšlení Kristovo.</verse>
			</chapter>
			<chapter number="3">
				<verse number="1">Já pak jsem k vám, bratří, nemohl mluvit jako k duchovním lidem, ale jako k tělesným, jako k nemluvňatům v Kristu.</verse>
				<verse number="2">Nakrmil jsem vás mlékem, ne (pevným) pokrmem; vždyť byste ho nesnesli. Ale ani nyní ještě nesnesete,</verse>
				<verse number="3">vždyť jste ještě tělesní. Neboť je-li mezi vámi řevnivost a svár, zdaž nejste tělesní a nežijete (jen) lidsky?</verse>
				<verse number="4">Říká-li totiž jeden: „Já jsem Pavlův“, druhý zase „já jsem Apollův“, zdaž nejste (až příliš) lidé?</verse>
				<verse number="5">Co je tedy Apollos? Co pak je Pavel? Služebníci, skrze které jste uvěřili, a jak Pán každému dal.</verse>
				<verse number="6">Já jsem sázel, Apollos zaléval, ale Bůh dal vzrůst.</verse>
				<verse number="7">Takže ani ten, kdo sází, není nic, ani ten, kdo zalévá, ale kdo dává vzrůst, Bůh.</verse>
				<verse number="8">Ten pak, kdo sází a kdo zalévá, jsou jedno, a každý dostane vlastní odměnu podle vlastní práce.</verse>
				<verse number="9">Vždyť jsme spolupracovníci Boží; vy jste Boží pole, Boží stavba.</verse>
				<verse number="10">Podle Boží milosti, která mi byla dána, jako moudrý stavitel jsem položil základ, ale jiný na něm staví. Každý pak ať se dobře dívá, jak na něm staví.</verse>
				<verse number="11">Neboť jiný základ nikdo nemůže položit, než ten, který je položen, a tím je Ježíš Kristus.</verse>
				<verse number="12">A staví-li kdo na tomto základě zlato, stříbro, drahé kameny, dříví, seno, slámu,</verse>
				<verse number="13">dílo každého vyjde najevo. Den (Páně je) totiž ukáže, poněvadž ohněm bude zjeveno, a oheň bude zkoušet dílo každého, jaké jest.</verse>
				<verse number="14">Přetrvá-li něčí dílo, které nadstavil, dostane odměnu.</verse>
				<verse number="15">Shoří-li něčí dílo, utrpí škodu, sám však vyjde bez pohromy, ale tak jako ohněm.</verse>
				<verse number="16">Nevíte, že jste chrám Boží a Duch Boží že přebývá ve vás?</verse>
				<verse number="17">Kdo by ničil chrám Boží, toho zničí Bůh. Neboť Boží chrám je svatý, a to jste vy.</verse>
				<verse number="18">Nikdo ať sebe neklame! Pokládá-li se kdo mezi vámi za moudrého v tomto věku, ať se stane pošetilým, aby byl moudrý.</verse>
				<verse number="19">Moudrost totiž tohoto světa je pošetilostí u Boha. Neboť je psáno: Polapím moudré do jejich zchytralosti,</verse>
				<verse number="20">a dále: Pán zná výpočty moudrých, že jsou marné.</verse>
				<verse number="21">Nikdo se tedy nechlub lidmi. Neboť všecko je vaše:</verse>
				<verse number="22">Pavel nebo Apollos nebo Kefas, svět, život nebo smrt, přítomné věci nebo budoucí, všecko je vaše,</verse>
				<verse number="23">vy pak Kristovi a Kristus je Boží.</verse>
			</chapter>
			<chapter number="4">
				<verse number="1">Proto každý ať nás považuje za služebníky Kristovy a za správce Božích tajemství.</verse>
				<verse number="2">Od správců se tu jen vyžaduje, aby každý byl shledán věrný.</verse>
				<verse number="3">Mně pak na tom pramálo záleží, abych byl souzen vámi nebo nějakým lidským soudem; ale nesoudím ani sám sebe.</verse>
				<verse number="4">Já si ovšem nejsem ničeho vědom, než proto ještě nejsem uznán za spravedlivého. Můj soudce totiž je Pán.</verse>
				<verse number="5">Proto nesuďte předčasně, dokud nepřijde Pán, který také osvítí věci zakryté temnotami a zjeví úmysly srdcí; a tehdy se dostane každému chvály od Boha.</verse>
				<verse number="6">Bratři, toto jsem pak obrátil na sebe a na Apolla kvůli vám, abyste se na nás naučili tomuto: „Nic nad to, co je psáno\, a nikdo aby se jedním nepyšnil proti druhému.</verse>
				<verse number="7">Neboť kdo tě vyznamenává? Co také máš, co bys nebyl přijal? Jestliže jsi však přijal, proč se chlubíš, jako bys nebyl přijal?</verse>
				<verse number="8">Máte už až dost, již jste zbohatli; bez nás jste se stali králi. A kéž byste se jen stali králi, aby i nám bylo dopřáno s vámi kralovati!</verse>
				<verse number="9">Neboť podle mého mínění nám apoštolům vykázal Bůh to poslední místo, jako bychom byli odsouzeni na smrt, že jsme se stali podívanou pro svět, anděly i lidi.</verse>
				<verse number="10">My jsme pošetilí pro Krista, ale vy rozumní v Kristu; my slabí, vy však silní; vy proslulí, ale my bezectní.</verse>
				<verse number="11">Až do této chvíle trpíme i hlad a žízeň a nahotu, jsme bit a bez stálého pobytu</verse>
				<verse number="12">a lopotíme se prací vlastních rukou. Tupí nás, a my žehnáme; pronásledují nás, a my to snášíme;</verse>
				<verse number="13">pomlouvají nás, a my těšíme. Učinili z nás jako smetí tohoto světa, vyvrhele pro všechny až dosavad.</verse>
				<verse number="14">Nepíšu to, abych vás zahanbil, ale napomínám vás jako své milované děti.</verse>
				<verse number="15">Neboť třeba byste měli deset tisíc vychovatelů v Kristu, přece otců máte nemnoho. Vždyť já jsem vás zplodil v Kristu Ježíši skrze evangelium.</verse>
				<verse number="16">Proto vás nabádám: Staňte se mými následovníky!</verse>
				<verse number="17">Kvůli tomu jsem k vám poslal Timotheje, který je můj drahý a věrný syn v Pánu; ten vám připomene, jaké jsou moje cesty v Kristu Ježíši, kterým učím všude v každé církvi.</verse>
				<verse number="18">Někteří se tak naduli, jako bych k vám neměl přijít.</verse>
				<verse number="19">Ale brzy k vám přijdu, bude-li chtít Pán, a přesvědčím se, ne o řeči těch, kdo zpyšněli, nýbrž o (jejich) moci.</verse>
				<verse number="20">Boží království totiž nezáleží v řeči, nýbrž v moci.</verse>
				<verse number="21">Co chcete? Mám k vám přijít s holí či s láskou a s duchem mírnosti?</verse>
			</chapter>
			<chapter number="5">
				<verse number="1">Vůbec je slyšet o smilství mezi vámi, a to o takovém smilství, jaké nebývá ani mezi pohany, že někdo má manželku svého otce.</verse>
				<verse number="2">A vy jste ještě nadutí, místo abyste spíše lkali, aby byl odstraněn z vašeho středu ten, který se dopustil takového skutku!</verse>
				<verse number="3">Já zase tělem jsa nepřítomný, ale přítomný duchem, pronesl jsem už rozsudek, jako bych byl přítomen, nad tím, který spáchal takovou věc:</verse>
				<verse number="4">Ve jménu našeho Pána Ježíše Krista, ve vašem shromáždění za přítomnosti mého ducha s mocí Pána našeho Ježíše</verse>
				<verse number="5">takového vydejte satanovi k tělesné záhubě, aby duch byl zachráněn v den Páně.</verse>
				<verse number="6">Není dobré vaše vychloubání. Nevíte, že málo kvasu zakvasí celé těsto?</verse>
				<verse number="7">Vyčistěte starý kvas, abyste byli novým těstem, protože jste přesný chléb. Vždyť byl obětován i náš velikonoční beránek, Kristus.</verse>
				<verse number="8">Proto slavme hody ne se starým kvasem, ani s kvasem špatnosti a nešlechetnosti, nýbrž s přesnými chleby upřímnosti a pravdy.</verse>
				<verse number="9">Napsal jsem vám v listě, abyste se nesměšovali se smilníky;</verse>
				<verse number="10">ne totiž se smilníky tohoto světa vůbec nebo s lakomci, zloději nebo s modláři, poněvadž to byste museli z tohoto světa odejít.</verse>
				<verse number="11">Ale nyní jsem vám napsal, abyste se nesměšovali s takovým, který se nazývá bratrem, ale je to smilník nebo lakomec, modlář nebo utrhač, opilec nebo zloděj; s takovým ani nejezte!</verse>
				<verse number="12">Neboť co já mám soudit lidi, kteří jsou mimo (nás)? Zda nemáte soudit ty, kteří jsou mezi vámi?</verse>
				<verse number="13">Lidi totiž mimo (nás) bude soudit Bůh. Odkliďte toho nešlechetníka ze svého středu!</verse>
			</chapter>
			<chapter number="6">
				<verse number="1">Odváží se někdo z vás, když má s druhým při, soudit se u hříšných, a ne u svatých?</verse>
				<verse number="2">Což nevíte, že svatí budou soudit tento svět? A jestliže vámi je souzen tento svět, nejste hodni soudit maličkosti?</verse>
				<verse number="3">Nevíte, že budeme soudit anděly? Cím spíše všední věci!</verse>
				<verse number="4">Proto máte-li spory běžného života, za soudce ustanovte ty, kdo jsou méně ceněni v křesťanské obci.</verse>
				<verse number="5">Pravím to k vašemu zahanbení. Což není mezi vámi žádný moudrý člověk, který by mohl rozsoudit své bratry?</verse>
				<verse number="6">Bratr se však soudí s bratrem, a to u nevěřících!</verse>
				<verse number="7">Vůbec to už je u vás chyba, že máte mezi sebou soudy. Proč raději bezpráví nesnášíte? Proč raději škodu netrpíte?</verse>
				<verse number="8">Ale vy bezpráví působíte a ubližujete, a to bratřím.</verse>
				<verse number="9">Což nevíte, že nespravedliví nebudou dědit Boží království? Nemylte se: ani smilníci, ani modláři, ani cizoložníci, ani změkčilí, ani chlapcomilci,</verse>
				<verse number="10">ani zloději, ani lakomci, ani opilci, ani utrhači, ani lupiči nebudou dědit Boží království.</verse>
				<verse number="11">A takoví jste někteří byli. Ale dali jste se obmýti, a byli jste posvěceni a byli jste ospravedlněni ve jménu Pána Ježíše Krista v Duchu našeho Boha.</verse>
				<verse number="12">„Všecko je mi dovoleno“, ale všecko neprospívá. „Všecko je mi dovoleno\, ale já se nevydám v ničí moc.</verse>
				<verse number="13">Pokrmy jsou pro břicho a břicho pro pokrmy. Ale Bůh ukončí užívání těchto obou. Tělo však není pro smilství, nýbrž pro Pána, a Pán pro tělo.</verse>
				<verse number="14">Bůh pak, který vzkřísil Pána, i nás vzkřísí svou mocí.</verse>
				<verse number="15">Nevíte, že vaše těla jsou údy Kristovy? Mám vzít tedy údy Kristu, a učiním je údy nevěstky? Nikdy!</verse>
				<verse number="16">Což nevíte, že kdo přilne k nevěstce, je s ní jedno tělo? Neboť je řečeno: Budou dva v jednom těle.</verse>
				<verse number="17">Kdo přilne k Pánu, je s ním jeden duch.</verse>
				<verse number="18">Varujte se smilství! Každý hřích, kterého se člověk dopustí, je mimo tělo, avšak kdo smilní, hřeší proti vlastnímu tělu.</verse>
				<verse number="19">A nevíte, že vaše údy jsou chrámem Ducha svatého, který je ve vás, kterého máte od Boha, a že nepatříte sobě?</verse>
				<verse number="20">Byli jste totiž koupeni za vysokou cenu. Oslavujte proto Boha v svém těle!</verse>
			</chapter>
			<chapter number="7">
				<verse number="1">Co se týče pak těch věcí, o kterých jste mi psali. Dobré je pro člověka nedotýkat se ženy.</verse>
				<verse number="2">Ale pro (zabránění) smilství každý ať má svou manželku a každá ať má svého muže.</verse>
				<verse number="3">Muž ať dává ženě, čím je povinen; stejně však i manželka mužovi.</verse>
				<verse number="4">Žena nemá moci nad vlastním tělem, nýbrž muž; stejně však ani muž nemá moci nad vlastním tělem, nýbrž žena.</verse>
				<verse number="5">Nezkracujte se navzájem, leč snad po dohodě na čas, abyste se mohli věnovat modlitbě; a zase buďte spolu, aby vás nepokoušel satan pro vaši zdrženlivost.</verse>
				<verse number="6">To však pravím jako dovoleni, ne jako rozkaz.</verse>
				<verse number="7">Přál bych si ovšem, aby všichni lidé byli jako i já. Ale každý má od Boha vlastní dar, jeden tak, druhý zase jinak.</verse>
				<verse number="8">Neženatým a vdovám pravím: Dobré je pro ně, zůstanou-li tak, jako i já.</verse>
				<verse number="9">Než nemohou-li se zdržet, ať vstoupí v manželství; neboť je lepší být v manželství, než být spalován.</verse>
				<verse number="10">Ale těm, kteří jsou (už) v manželství, nařizuji ne já, nýbrž Pán: Žena ať neodchází od muže -</verse>
				<verse number="11">a odejde-li, ať zůstane nevdaná nebo ať se smíří se svým mužem, a také muž ať nepropouští manželku.</verse>
				<verse number="12">Ostatním pak pravím já, ne Pán: Má-li některý bratr za ženu nevěřící, a ta souhlasí s ním žít, ať ji nepropouští.</verse>
				<verse number="13">A jestliže některá žena má za muže nevěřícího, a on souhlasí s ní žít, ať toho muže nepropouští!</verse>
				<verse number="14">Neboť muž nevěřící je posvěcen kvůli ženě, a nevěřící žena je posvěcena kvůli bratru. Jinak by byly vaše děti nečisté, jsou však přece svaté!</verse>
				<verse number="15">Ale chce-li nevěřící odejít, ať jde; neboť v takovém případě ani bratr, ani sestra nemohou být jako otroci; vždyť Bůh nás povolal k pokoji.</verse>
				<verse number="16">Neboť odkud víš, ženo, že zachráníš muže? Nebo odkud víš, muži, že zachráníš ženu?</verse>
				<verse number="17">Jinak žij každý tak, jak udělil Pán, jak každého povolal Bůh. A tak nařizuji ve všech církvích.</verse>
				<verse number="18">Byl někdo obřezaný, když byl povolán? Ať (to poznamenání) neodstraňuje! Byl někdo neobřezaný, když byl povolán? Ať se nedává obřezat</verse>
				<verse number="19">Obřízka není nic, a neobřízka není také nic, ale (rozhoduje) zachovávání Božích přikázání.</verse>
				<verse number="20">Nechť každý trvá v tom stavu, v kterém byl povolán.</verse>
				<verse number="21">Byl jsi otrokem, když jsi byl povolán? Nic na to nedbej; ale i když se můžeš stát svobodným, spíše z toho těž.</verse>
				<verse number="22">Neboť ten, kdo byl povolán v Pánu jako otrok, je propuštěncem Páně; podobně ten, kdo byl povolán svobodný, je otrokem Kristovým.</verse>
				<verse number="23">Byli jste vykoupeni, a draze! Nestávejte se otroky lidí!</verse>
				<verse number="24">Bratři, každý ať zůstane před Bohem v tom, v čem byl povolán.</verse>
				<verse number="25">O pannách však nemám příkazu Páně. Ale dávám radu jako ten, kdo dosáhl milosrdenství od Pána, takže je hoden víry.</verse>
				<verse number="26">Myslím tedy, že je to dobré pro nynější strasti; ano je to dobré pro člověka takto býti.</verse>
				<verse number="27">Jsi připoután k manželce? Nevyhledávej odloučení. Jsi odloučen od manželky? Nevyhledávej manželku.</verse>
				<verse number="28">Ale oženíš-li se, nezhřešíš. A vdá-li se panna, nezhřeší. Takoví však budou mít tělesná trápení, a já vás šetřím.</verse>
				<verse number="29">Ale pravím, bratři, toto: Času je nakrátko. Nezbývá, než aby i ti, kdo mají manželky, žili, jako by je neměli;</verse>
				<verse number="30">a ti, kdo pláčou, jako by neplakali; a ti, kdo se radují, jako by se neradovali; a ti, kdo kupují, jako by nic neměli;</verse>
				<verse number="31">a ti, kdo užívají tohoto světa, jako by ho neužívali; neboť tento viditelný svět pomíjí.</verse>
				<verse number="32">Chtěl bych, abyste byli bez zneklidňujících starostí. Kdo nemá manželku, je starostlivý o věci Páně, jak by se líbil Pánu.</verse>
				<verse number="33">Ale kdo má manželku, je starostlivý o věci světa, jak by se líbil manželce,</verse>
				<verse number="34">a je rozdělen. A žena nevdaná a panna je starostlivá o věci Páně, aby byla svatá jak tělem, tak duchem. Ale vdaná je starostlivá o věci světa, jak by se líbila muži.</verse>
				<verse number="35">Toto však pravím ve vašem zájmu, ne abych na vás vrhl osidlo, nýbrž mám na mysli to, co vás zušlechtí a umožní vám nerušené být u Pána.</verse>
				<verse number="36">Ale domnívá-li se kdo, že by měl hanbu kvůli své panně, kdyby byla přestárlá, a cítí-li se povinen, aby se tak stalo, ať učiní, co chce; nehřeší; ať dojde k sňatku.</verse>
				<verse number="37">Kdo však stojí pevně ve svém srdci a nic ho nenutí, ale může jednat podle vlastní vůle, a na tom se ustanovil ve vlastním srdci, že ji uchová pannou, dobře učiní.</verse>
				<verse number="38">Tedy i ten, kdo vdá svou pannu, dobře činí, ale kdo ji nevdá, činí lépe.,</verse>
				<verse number="39">Žena je vázána po tu dobu, dokud žije její muž. Ale zemře-li muž, je svobodná a může se vdáti, za koho chce; ovšem jen v Pánu.</verse>
				<verse number="40">Bude však šťastnější, zůstane-li tak, jak jest, podle mé rady; domnívám se, že i já mám Ducha Božího.</verse>
			</chapter>
			<chapter number="8">
				<verse number="1">Co pak se týče věcí obětovaných modlám, víme, že všichni máme poznání. Poznání nadýmá, ale láska vzdělává.</verse>
				<verse number="2">Jestliže se kdo domnívá, že má o něčem poznání, doposud nepoznal tak, jak je třeba znáti.</verse>
				<verse number="3">Ale miluje-li kdo Boha, ten sdílí jeho poznání.</verse>
				<verse number="4">Tedy o pokrmech obětovaných modlám: Víme, že modla ve světě není nic a že není leč jeden Bůh.</verse>
				<verse number="5">Neboť ačkoliv jsou tak zvaní bohové buď na nebi nebo na zemi - jak je také mnoho bohů a mnoho pánů,</verse>
				<verse number="6">ale pro nás je jeden Bůh, Otec, od něhož jsou všecky věci a my pro něho, a jeden Pán, Ježíš Kristus, skrze něhož jsou všecky věci, a i my skrze něho.</verse>
				<verse number="7">Ale všichni nemají poznání. Někteří totiž až doposud, protože si zvykli na modlu, jedí to maso jako obětované modlám, a jejich svědomí, poněvadž je slabé, je poskvrňováno.</verse>
				<verse number="8">Než pokrm nás Bohu nedoporučuje; neboť nebudeme bohatší, budeme-li jíst, aniž budeme zkráceni, nebudeme-li jíst.</verse>
				<verse number="9">Buďte však opatrní, aby se snad tato vaše volnost nestala kamenem úrazu slabším.</verse>
				<verse number="10">Neboť spatři-li někdo tebe, který máš poznání, že stoluješ v pohanském chrámě, zda se tím „nevzdělá“ svědomí toho, který je slabý, aby jedl maso obětované modlám?</verse>
				<verse number="11">A tak tvé poznání působí záhubu slabému člověku, bratrovi, za něhož Kristus zemřel!</verse>
				<verse number="12">Jestliže však takovým způsobem hřešíte proti bratrům a ubíjíte jejich slabé svědomí, proti Kristu hřešíte.</verse>
				<verse number="13">Proto, je-li pokrm příležitostí k pohoršení pro mého bratra, na věky nebudu jíst maso, abych nepřiváděl k pádu svého bratra.</verse>
			</chapter>
			<chapter number="9">
				<verse number="1">Nejsem svobodný? Nejsem apoštol? Což jsem neviděl Ježíše, našeho Pána? Nejste vy moje dílo v Pánu?</verse>
				<verse number="2">Nejsem-li pro jiné apoštolem, jistě jsem jím pro vás; neboť vy jste pečetí mého poslání v Pánu.</verse>
				<verse number="3">Moje obrana před těmi, kteří mě posuzují, je tato:</verse>
				<verse number="4">Což nejsme oprávněni žádat jídlo a pití?</verse>
				<verse number="5">Nejsme oprávněni vodit s sebou ženu sestru, jak také ostatní apoštolově a bratři Páně i Kefas?</verse>
				<verse number="6">Což jen já a Barnabáš nejsme oprávněni nepracovat?</verse>
				<verse number="7">Kdo je kdy ve vojenské službě na své útraty? Kdo sází vinici, a nejí z jejích plodů? Nebo kdo pase stádo, a nepožívá mléka od stáda?</verse>
				<verse number="8">Pravím to jen po způsobu lidí, či neříká to i Zákon?</verse>
				<verse number="9">Vždyť v zákoně Mojžíšově je psáno: Nezavážeš hubu mlátícímu volovi. Stará se Bůh jen o voly?</verse>
				<verse number="10">Nepraví se to právě kvůli nám? Ano, kvůli nám bylo napsáno, že oráč má orat v naději a mlatec má mít naději, že bude mít podíl v užitku.</verse>
				<verse number="11">Jestliže my jsme pro vás zaseli duchovní (dobra), je to příliš, žneme-li vaše časná (dobra)?</verse>
				<verse number="12">Jsou-li jiní účastni tohoto práva na vás, proč ne tím více my? Ale neužili jsme toho práva, nýbrž snášíme vše možné, abychom nekladli nějakou překážku radostné zvěsti Kristově.</verse>
				<verse number="13">Nevíte, že ti, kdo konají práci ve svatyni, že jedí z věcí svatyně, a ti, kdo přisluhují při oltáři, mají podíl z oltáře?</verse>
				<verse number="14">Tak i Pán nařídil, aby ti, kdož hlásají evangelium, z evangelia žili.</verse>
				<verse number="15">Ale já jsem z toho nepoužil ničeho. Toto pak jsem nenapsal, aby se mi tak dálo. Neboť raději bych umřel, než..., mou chloubu nikdo nezmaří.</verse>
				<verse number="16">Vždyť budu-li hlásat evangelium, není to moje chlouba; neboť leží na mně jako nutnost. A běda mi, nebudu-li je hlásat!</verse>
				<verse number="17">Činím-li to pak dobrovolně, mám odplatu; jestliže nedobrovolně, vykonávám jen sobě svěřený úřad.</verse>
				<verse number="18">Jaká je tedy moje odměna? Ta totiž, že hlásám evangelium, a předkládám je zdarma, abych neužíval svého práva při evangeliu.</verse>
				<verse number="19">Ačkoliv jsem totiž nezávislý na všech, stal jsem se služebníkem všech, bych jich co nejvíce získal.</verse>
				<verse number="20">I stal jsem se Židům jako Žid, abych získal Židy. Těm, kteří jsou pod Zákonem, jako bych byl pod Zákonem - ačkoliv sám nejsem pod Zákonem, abych získal ty, kdo jsou pod Zákonem.</verse>
				<verse number="21">Těm, kdo byli bez zákona, jako bych byl bez zákona - ačkoliv nejsem bez zákona Božího, nýbrž jsem v zákoně Kristově, abych získal ty, kdo byli bez zákona.</verse>
				<verse number="22">Pro slabé stal jsem se slabým, abych získal slabé. Všem jsem se stal vším, abych na každý způsob přivedl některé ke spáse.</verse>
				<verse number="23">Všecko pak činím pro evangelium, abych v něm získal podíl.</verse>
				<verse number="24">Nevíte, že ti, kdo běží na závodišti, všichni sice běží, ale jen jeden že obdrží cenu? Běžte tak, abyste jí dosáhli!</verse>
				<verse number="25">Každý zápasník však je ve všem zdrženlivý; oni ovšem, aby dostali věnec porušitelný, ale my neporušitelný.</verse>
				<verse number="26">Já tedy běžím ne tak, jako bych nevěděl kam; bojuji ne tak, jako bych bil (jen) do vzduchu.</verse>
				<verse number="27">Ale udržuji své tělo v kázni a podmaňuji si je, aby se nestalo, že bych kázal jiným, a sám byl zavržen.</verse>
			</chapter>
			<chapter number="10">
				<verse number="1">Nerad bych vás, bratři, ponechal v nevědomosti, že všichni naši otcové byli pod mrakem a všichni přešli moře</verse>
				<verse number="2">a všichni byli v Mojžíše pokřtěni v mraku a v moři</verse>
				<verse number="3">a všichni jedli tentýž duchovní pokrm</verse>
				<verse number="4">a všichni pili tentýž duchovní nápoj - pili totiž z duchovní skály, která je doprovázela; skálou tou byl Kristus.</verse>
				<verse number="5">Ale ve většině z nich neměl Bůh zálibu; vždyť svými mrtvolami pokryli poušť.</verse>
				<verse number="6">Tyto věci se však udaly jako předobraz pro nás, abychom nebyli žádostivi zlého, jako oni byli žádostivi.</verse>
				<verse number="7">Ani nebuďte modláři, jako někteří z nich, jak je psáno: Lid se posadil, aby jedl a pil; i povstali, aby se bavili.</verse>
				<verse number="8">Ani nesmilněme, jako někteří z nich smilnili, a padlo jich za jediný den třiadvacet tisíc.</verse>
				<verse number="9">Ani nepokoušejme Pána, jako někteří z nich pokoušeli, a zahynuli od hadů.</verse>
				<verse number="10">Ani nereptejte, jako někteří z nich reptali, a zahynuli od Zhoubce.</verse>
				<verse number="11">Toto všecko se jim přihodilo obrazně, bylo pak napsáno jako výstraha pro nás, na něž připadl konec věků.</verse>
				<verse number="12">Proto, kdo se domnívá, že stojí, hleď, ať nepadne!</verse>
				<verse number="13">Zachvátilo vás pokušení, které je pro člověka snesitelné; Bůh je však věrný a nedopustí, abyste byli pokoušeni nad své síly, ale s pokušením způsobí také úspěch, že to budete moci snést.</verse>
				<verse number="14">Proto, moji nejmilejší, utíkejte před modloslužbou!</verse>
				<verse number="15">Mluvím jako k rozumným; vy sami posuďte, co říkám.</verse>
				<verse number="16">Kalich požehnání, který žehnáme, není to společenství krve Kristovy? Chléb, který lámeme, není to společenství těla Kristova?</verse>
				<verse number="17">Poněvadž je jeden chléb, jsme my mnozí jedno tělo; neboť všichni jsme účastni jednoho chleba.</verse>
				<verse number="18">Podívejte se na Izraele podle těla. Nejsou účastni oltáře ti, kdož jedí oběti?</verse>
				<verse number="19">Co tím chci říci? Že věc obětovaná modlám je něco? Nebo že modla je něco?</verse>
				<verse number="20">Ale že to, co pohané obětují, že zlým duchům obětují, a ne Bohu. Nechci pak, abyste vešli ve společenství se zlými duchy.</verse>
				<verse number="21">Nemůžete pít kalich Páně a kalich zlých duchů. Nemůžete se účastnit stolu Páně a stolu zlých duchů.</verse>
				<verse number="22">Či chceme popudit Pána k žárlivosti? Což jsme silnější než on?</verse>
				<verse number="23">Všecko je dovoleno, ale ne všecko prospívá. Všecko je dovoleno, ale ne všecko vzdělává.</verse>
				<verse number="24">Ať nikdo nehledá osobní prospěch, nýbrž prospěch druhého.</verse>
				<verse number="25">Všecko, co se prodává v masném krámě, jezte, a nic se nevyptávejte vzhledem k svědomí.</verse>
				<verse number="26">Pánu náleží zajisté země a vše, co ji naplňuje.</verse>
				<verse number="27">Pozve-li vás některý nevěřící a vy tam chcete jít, jezte všecko, co se vám předkládá, a nevyptávejte se vzhledem k svědomí.</verse>
				<verse number="28">Ale kdyby vám někdo řekl: „Toto bylo obětováno modlám\, nejezte kvůli tomu, který upozornil, a pro svědomí;</verse>
				<verse number="29">nemíním pak svědomí tvé, nýbrž toho druhého. Neboť proč moji svobodu má posuzovat svědomí druhého?</verse>
				<verse number="30">Účastním-li se něčeho s vděkem, proč by se mi mělo dostávat potupy pro to, zač děkuji?</verse>
				<verse number="31">Ať tedy jíte nebo pijete či cokoliv činíte, všecko konejte k slávě Boží.</verse>
				<verse number="32">Nebuďte na pohoršení ani Židům, ani Řekům, ani církvi Boží,</verse>
				<verse number="33">jako i já se snažím všem se líbit ve všem a nehledám to, co je užitečné mně, ale to, co je pro většinu, aby byli spaseni.</verse>
			</chapter>
			<chapter number="11">
				<verse number="1">Následujte mne, jako i já následuji Krista.</verse>
				<verse number="2">Jinak vás však chválím, že ve všem na mne pamatujete a zachováváte mé učení, jak jsem vám je podal.</verse>
				<verse number="3">Chci tedy, abyste věděli, že hlavou každého muže je Kristus, hlavou pak ženy je muž, hlavou pak Krista je Bůh.</verse>
				<verse number="4">Každý muž, který se modlí nebo prorokuje s pokrytou hlavou, hyzdí svou hlavu.</verse>
				<verse number="5">Ale každá žena, která se modlí nebo prorokuje s nepokrytou hlavou, hyzdí svou hlavu; neboť je to totéž, jako by se oholila.</verse>
				<verse number="6">Nezakrývá-li si tedy žena hlavu, ať se i ostříhá! Je-li pak pro ženu ohyzdné ostříhat se nebo oholit, ať si zahaluje hlavu.</verse>
				<verse number="7">Muž si ovšem nemusí zahalovat hlavu, poněvadž je obrazem a chloubou Boží; ale žena je chloubou mužovou.</verse>
				<verse number="8">Neboť muž není ze ženy, nýbrž žena z muže.</verse>
				<verse number="9">Vždyť muž nebyl stvořen pro ženu, ale žena pro muže.</verse>
				<verse number="10">Proto žena má mít na hlavě znak moci kvůli andělům.</verse>
				<verse number="11">Ostatně v Pánu není ani žena bez muže, ani muž bez ženy.</verse>
				<verse number="12">Neboť stejně jako žena je z muže, tak i muž je skrze ženu, všecko pak z Boha.</verse>
				<verse number="13">Sami u sebe posuďte: Sluší se, aby se žena modlila k Bohu nezahalena?</verse>
				<verse number="14">A neučí vás sama příroda, že pěstuje-li muž dlouhé vlasy, je mu to na hanbu?</verse>
				<verse number="15">Ale pěstuje-li dlouhé vlasy žena, že je jí to ke cti? Neboť vlasy jsou jí dány za závoj.</verse>
				<verse number="16">Ostatně, chce-li se někomu přít, my takový zvyk nemáme, ani Boží církve.</verse>
				<verse number="17">A při tom nařizování: Nemohu chválit, že se shromažďujete ne k dobru, ale ke škodě.</verse>
				<verse number="18">A především slyším, že když se církev shromažďuje, bývají mezi vámi roztržky; a částečně tomu věřím.</verse>
				<verse number="19">Neboť je třeba, aby i strany byly mezi vámi, aby se stali zjevní ti, kdo jsou mezi vámi osvědčeni.</verse>
				<verse number="20">Když se tedy shromažďujete na jedno místo, není to již jedení večeře Páně.</verse>
				<verse number="21">Neboť každý si napřed bere při stole svou večeři, a jeden hladoví, druhý pak je opilý.</verse>
				<verse number="22">Což nemáte domů, kde byste se najedli a napili? Ci pohrdáte církví Boží a zahanbujete ty, kdo nic nemají? Co vám mám říci? Chválit vás? V tom vás nechválím.</verse>
				<verse number="23">Já jsem zajisté přijal od Pána, co jsem vám i podal, že Pán Ježíš té noci, v které byl zrazován, vzal chléb,</verse>
				<verse number="24">vzdal díky, rozlámal a řekl: „Toto je mé tělo, které je za vás (vydávané); to čiňte na mou památku!“</verse>
				<verse number="25">Podobně i kalich po večeři a řekl: „Tento kalich je nová úmluva v mé krvi; to čiňte, kdykoli budete pít, na mou památku!“</verse>
				<verse number="26">Kdykoli totiž jíte tento chléb a pijete kalich, zvěstujete smrt Páně, dokud nepřijde.</verse>
				<verse number="27">Kdo by tedy jedl tento chléb nebo pil tento kalich Páně nehodně, vinen bude tělem a krví Páně.</verse>
				<verse number="28">Ale člověk ať zkoumá sám sebe, a takto ať jí z toho chleba a pije z toho kalicha;</verse>
				<verse number="29">kdo totiž jí a pije, jí a pije si odsouzení, když nerozeznává tělo.</verse>
				<verse number="30">Proto je mezi vámi mnoho nemocných a slabých a mnozí zesnuli.</verse>
				<verse number="31">Kdybychom sami sebe posuzovali, nebyli bychom souzeni.</verse>
				<verse number="32">Ale když jsme souzeni od Pána, je to k naší nápravě, abychom nebyli odsouzeni s tímto světem.</verse>
				<verse number="33">Proto, moji bratři, když se scházíte k jídlu, čekejte jedni na druhé.</verse>
				<verse number="34">Má-li kdo hlad, najez se doma, abyste se nescházeli k odsouzení. Ostatní věci pak zařídím, až přijdu.</verse>
			</chapter>
			<chapter number="12">
				<verse number="1">Bratři, co se týká duchovních darů, nechci vás ponechat v nevědomosti.</verse>
				<verse number="2">Víte, že dokud jste byli pohany, byli jste jako pudově voděni k němým modlám.</verse>
				<verse number="3">Proto vám prohlašuji, že nikdo, kdo mluví v duchu Božím, neřekne: „Proklet buď Ježíš“; a nikdo nemůže říci: „Ježíš je Pánem“, leč v Duchu svatém.</verse>
				<verse number="4">Jsou jistě rozdíly v darech, ale tentýž Duch;</verse>
				<verse number="5">a jsou rozdíly ve službách, ale tentýž Pán;</verse>
				<verse number="6">a jsou rozdíly v působeních, ale tentýž Bůh, který působí všecko a ve všech.</verse>
				<verse number="7">Každému pak se dává projevení Ducha k užitku.</verse>
				<verse number="8">Jednomu je totiž Duchem dána řeč moudrosti, jinému zase řeč poznání podle téhož Ducha,</verse>
				<verse number="9">jinému víra v témž Duchu, jinému pak milost uzdravování,</verse>
				<verse number="10">jinému konání zázraků, jinému proroctví, jinému zase rozlišování duchů, jinému rozličné jazyky a jinému vykládání řečí.</verse>
				<verse number="11">Ale toto všecko působí jeden a tentýž Duch, který rozděluje každému zvlášť, jak chce.</verse>
				<verse number="12">Jako totiž tělo je jedno a má mnoho údů, ale všecky údy těla přesto, že je jich mnoho, jsou jen jedno tělo, tak i Kristus.</verse>
				<verse number="13">Neboť my všichni byli jsme pokřtěni jedním Duchem v jedno tělo, ať Židé či Řekové, otroci či svobodní; a všichni byli jsme napojeni jedním Duchem.</verse>
				<verse number="14">Vždyť ani tělo není jeden úd, ale mnoho.</verse>
				<verse number="15">Řekla-li by noha: „Poněvadž nejsem ruka, nepatřím k tělu“, zda proto nepatří k tělu?</verse>
				<verse number="16">A řeklo-li by ucho: „Poněvadž nejsem oko, nepatřím k tělu“, zda proto nepatří k tělu?</verse>
				<verse number="17">Kdyby bylo celé tělo oko, kde by byl sluch? Kdyby bylo celé tělo sluch, kde by byl čich?</verse>
				<verse number="18">Ale, jak tomu jest, Bůh umístil každý z údů v těle, kam chtěl.</verse>
				<verse number="19">Kdyby všechno bylo jeden úd, kde by bylo tělo?</verse>
				<verse number="20">Ale to je sice mnoho údů, avšak jedno tělo.</verse>
				<verse number="21">Oko tedy nemůže říci ruce: „Nepotřebuji tě“, nebo zase hlava nohám: „Nepotřebuji vás.“</verse>
				<verse number="22">Spíše naopak, čím slabší se zdají některé tělesné údy, tím jsou potřebnější.</verse>
				<verse number="23">A ty, které pokládáme za méně čestné v těle, odíváme čestněji, a naše neslušné údy opatřujeme větší slušností;</verse>
				<verse number="24">ale naše slušné údy toho nepotřebují. Bůh však sestavil tělo tak, že dal hojnější počestnost údu podřadnějšímu,</verse>
				<verse number="25">aby nenastala v těle roztržka, ale aby údy o sebe navzájem stejně pečovaly.</verse>
				<verse number="26">A jestliže trpí jeden úd, trpí s ním všechny údy; je-li vyznamenán (některý) úd, všechny údy se s ním radují.</verse>
				<verse number="27">Vy pak jste Kristovo tělo a údy, každý svým podílem.</verse>
				<verse number="28">A Bůh ustanovil některé v církvi: předně za apoštoly, za druhé za proroky, za třetí za učitele, dále jsou zázraky, potom dar uzdravování, vypomáhání, řízení, druhy jazyků.</verse>
				<verse number="29">Jsou snad všichni apoštoly? Jsou všichni proroky? Jsou všichni učiteli? Všichni (mají) zázračnou moc?</verse>
				<verse number="30">Všichni mají dar uzdravovat? Všichni mluví jazyky? Všichni jsou vykladatelé?</verse>
				<verse number="31">Horlete o dary lepší! A ještě mnohem vznešenější cestu vám ukazuji.</verse>
			</chapter>
			<chapter number="13">
				<verse number="1">Kdybych mluvil jazyky lidskými i andělskými, ale neměl lásky, jsem jen zvučící kov a hlaholící zvon.</verse>
				<verse number="2">A kdybych měl (dar) proroctví a věděl všechna tajemství a měl všechno poznání a kdybych měl všecku víru, takže bych hory přenášel, ale lásku neměl, nejsem nic.</verse>
				<verse number="3">A kdybych rozdal všechen svůj majetek na pokrmy chudým a vydal své tělo k spálení, ale neměl lásky, není mi to k ničemu.</verse>
				<verse number="4">Láska je trpělivá, dobrotivá je láska, nezávidí, láska se neholedbá, nenadýmá se,</verse>
				<verse number="5">nejedná nevhodně, nehledá svého prospěchu, neroztrpčuje se, nepřipočítává zlo,</verse>
				<verse number="6">neraduje se z křivdy, raduje se však s pravdou.</verse>
				<verse number="7">Všecko omlouvá, všemu věří, všeho se naděje, všecko vydrží.</verse>
				<verse number="8">Láska nikdy nepadá. Ať jsou to proroctví, pominou; ať jsou to jazyky, přestanou; ať je to poznání, pomine.</verse>
				<verse number="9">Vždyť jen částečně poznáváme a částečně prorokujeme.</verse>
				<verse number="10">Ale až přijde to dokonalé, zmizí, co je částečné.</verse>
				<verse number="11">Když jsem byl dítě, mluvil jsem jako dítě, smýšlel jsem jako dítě, usuzoval jsem jako dítě. Ale když jsem se stal mužem, odložil jsem, co bylo dětinné.</verse>
				<verse number="12">Nyní zajisté vidíme v zrcadle, v záhadě, ale jednou tváří v tvář. Nyní poznávám částečně, ale jednou poznám tím způsobem, jakým též jsem byl poznán.</verse>
				<verse number="13">Teď však trvá víra, naděje, láska, tyto tři; ale největší z nich je láska.</verse>
			</chapter>
			<chapter number="14">
				<verse number="1">Usilujte o lásku; snažte se také o duchovní dary, hlavně pak, abyste prorokovali.</verse>
				<verse number="2">Neboť ten, kdo mluví jazykem, nemluví k lidem, ale k Bohu; vždyť (ho) nikdo neslyší, mluví duchem o tajemstvích.</verse>
				<verse number="3">Ale ten, kdo prorokuje, mluví k lidem pro vzdělání, povzbuzení a pro útěchu.</verse>
				<verse number="4">Kdo mluví jazykem, vzdělává sám sebe; kdo však prorokuje, vzdělává církev.</verse>
				<verse number="5">Přeji si ovšem, abyste vy všichni mluvili jazyky, více však, abyste prorokovali. Neboť větší je ten, kdo prorokuje, než ten, kdo mluví jazyky, kromě případu, že i vykládá, aby se církvi dostalo vzdělání.</verse>
				<verse number="6">Jen si představte, bratři, že bych k vám přišel a mluvil jazyky: k Čemu vám budu, nebudu-li vám mluvit darem zjevení nebo poznání, prorokování nebo učení?</verse>
				<verse number="7">Stejně neživé nástroje, které vydávají zvuk, jako píšťala nebo kythara, nečiní-li rozdílu v tónech, jak se pozná, co se píská nebo hraje na kytharu?</verse>
				<verse number="8">Vždyť i polnice, vydá-li neurčitý zvuk, kdo se přichystá k válce?</verse>
				<verse number="9">Tak i vy, nepronášíte-li jazykem řeč srozumitelnou, jak se pozná, co se mluví? Jinak budete mluvit do vzduchu.</verse>
				<verse number="10">Tolik je věru druhů jazyků na tomto světě, a nic není bezhlasé.</verse>
				<verse number="11">Neznám-li tedy smysl zvuku, budu cizincem tomu, k němuž mluvím, a mne bude cizincem ten, kdo mluví.</verse>
				<verse number="12">Tak i vy, poněvadž usilujete o duchovní dary, snažte se, abyste jimi oplývali ke vzdělání církve.</verse>
				<verse number="13">Proto ten, kdo mluví darem jazyka, ať se modlí, aby mohl také vykládat.</verse>
				<verse number="14">Neboť modlím-li se darem jazyka, můj duch se modlí, ale můj rozum je bez užitku.</verse>
				<verse number="15">Co z toho? Budu se modlit duchem, ale budu se modlit také rozumem; budu zpívat chvály duchem, ale budu je zpívat též rozumem.</verse>
				<verse number="16">Neboť budeš-li děkovat duchem, jak připojí k tvému děkování „Amen“ ten, kdo je v postavení nezasvěceného? Vždyť neví, co říkáš.</verse>
				<verse number="17">Ty sice krásně děkuješ, ale druhý není vzděláván.</verse>
				<verse number="18">Děkuji Bohu, že mluvím darem jazyků více než vy všichni.</verse>
				<verse number="19">Ale ve shromáždění raději pronesu pět slov svým rozumem, abych poučil i ostatní, než deset tisíc slov darem jazyka.</verse>
				<verse number="20">Bratři, nestávejte se dětmi co do soudnosti, ale buďte maličcí ve zlobě; v soudnosti však buďte dospělí.</verse>
				<verse number="21">V Zákoně je psáno: Cizími jazyky a rty cizinců budu mluvit k tomuto lidu, a ani tak mě nebudou poslouchat, praví Pán.</verse>
				<verse number="22">Dar jazyků je tedy znamení ne pro věřící, nýbrž pro nevěřící, ale proroctví není pro nevěřící, nýbrž pro věřící.</verse>
				<verse number="23">Proto sejde-li se celá církev na jedno místo a všichni budou mluvit darem jazyků, vejdou pak nezasvěcení a nevěřící, což neřeknou, že blázníte?</verse>
				<verse number="24">Jestliže však všichni budou prorokovati, a vejde nevěřící nebo nezasvěcený, ode všech bude přesvědčován, ode všech bude posuzován;</verse>
				<verse number="25">vyjdou najevo skryté věci jeho srdce, a tak on padne na tvář a bude se klanět Bohu, prohlašovati, že Bůh je opravdu ve vás.</verse>
				<verse number="26">Co ještě říci, bratři? Kdykoli se sejdete, každý má žalm nebo učení nebo zjevení nebo jazyk nebo výklad; ať se vše děje ke vzdělání.</verse>
				<verse number="27">Mluví-li kdo darem jazyků, ať mluví dva nebo nanejvýš tři, a to jeden po druhém, a jeden vykládej.</verse>
				<verse number="28">Nebude-li přítomen vykladatel, ať mlčí ve shromáždění, ale mluví sám se sebou a s Bohem.</verse>
				<verse number="29">Také proroci ať mluví dva nebo tři a ostatní nechť posuzují.</verse>
				<verse number="30">Dostane-li se zjevení jinému, který sedí, první ať mlčí.</verse>
				<verse number="31">Neboť můžete všichni prorokovat jeden po druhém, aby se všichni poučovali a všichni byli povzbuzeni.</verse>
				<verse number="32">Duchové proroků jsou podřízeni prorokům.</verse>
				<verse number="33">Neboť Bůh není Bohem nepořádku, nýbrž pokoje. Jako ve všech církvích svatých,</verse>
				<verse number="34">ať ženy mlčí ve shromážděních; neboť jim není dovoleno mluvit, ale ať jsou podřízeny, jak praví Zákon.</verse>
				<verse number="35">Chtějí-li se však o něčem poučit, nechť se otážou doma svých mužů. Je totiž nevhodné pro ženu mluvit ve shromáždění.</verse>
				<verse number="36">Či snad slovo Boží vyšlo od vás? Nebo jedině k vám přišlo?</verse>
				<verse number="37">Zdá-li se někomu, že je prorok nebo produchovnělý, ať uzná, že, co vám píšu, je nařízení Páně.</verse>
				<verse number="38">A neuznává-li to kdo, není také uznán.</verse>
				<verse number="39">Proto, moji bratři, usilujte o prorokování, a nebraňte, aby se mluvilo jazyky.</verse>
				<verse number="40">Ale všechno ať se děje důstojně a spořádaně.</verse>
			</chapter>
			<chapter number="15">
				<verse number="1">Připomínám pak vám, bratři, evangelium, které jsem vám hlásal a které jste také přijali, v němž i trváte,</verse>
				<verse number="2">skrze které také přicházíte ke spáse, držíte-li se ho tak, jak jsem vám je kázal, vyjma, že byste byli uvěřili nadarmo.</verse>
				<verse number="3">Podal jsem vám zajisté především, co jsem také přijal, že totiž Kristus zemřel za naše hříchy podle Písem,</verse>
				<verse number="4">že byl pohřben a že třetího dne vstal podle Písem</verse>
				<verse number="5">a že se zjevil Petrovi a potom dvanácti.</verse>
				<verse number="6">Potom se zjevil více než pěti stům bratří najednou; většina z nich žije doposud, někteří však i zesnuli.</verse>
				<verse number="7">Potom se zjevil Jakubovi, potom všem apoštolům.</verse>
				<verse number="8">Naposled pak ze všech, jako nedonošenému plodu, zjevil se i mně.</verse>
				<verse number="9">Vždyť já jsem poslední z apoštolů, který nejsem hoden nazývat se apoštolem, poněvadž jsem pronásledoval Boží církev.</verse>
				<verse number="10">Ale milostí Boží jsem to, co jsem, a jeho milost ke mně nebyla marná. Pracoval jsem zajisté daleko více než všichni ostatní; ale to ne já, nýbrž Boží milost se mnou.</verse>
				<verse number="11">Ale ať já nebo oni: tak kážeme a tak jste uvěřili.</verse>
				<verse number="12">Jestliže se však káže o Kristu, že vstal z mrtvých, jak to, že někteří mezi vámi říkají, že není vzkříšení mrtvých?</verse>
				<verse number="13">Není-li vsak vzkříšení mrtvých, ani Kristus nevstal.</verse>
				<verse number="14">Ale nevstal-li Kristus, prázdné je naše kázání, prázdná je i vaše víra.</verse>
				<verse number="15">My však se jevíme i jako nepraví svědci Boží, poněvadž jsme nesprávně svědčili o Bohu, že vzkřísil Krista, kdežto ho nevzkřísil, je-li pravda, že mrtví nevstávají.</verse>
				<verse number="16">Nevstávají-li tedy mrtví, ani Kristus nevstal.</verse>
				<verse number="17">A nevstal-li Kristus, marná je vaše víra, doposud jste ve svých hříších.</verse>
				<verse number="18">Tedy i ti, kdo zesnuli v Kristu, zahynuli.</verse>
				<verse number="19">Jestliže máme naději v Krista jen v tomto životě, jsme nejubožejší ze všech lidí.</verse>
				<verse number="20">Ale Kristus vstal z mrtvých, prvotina zesnulých.</verse>
				<verse number="21">Poněvadž totiž skrze člověka je smrt, skrze člověka je také vzkříšení mrtvých.</verse>
				<verse number="22">Jako totiž v Adamovi všichni umírají, tak i v Kristu všichni budou oživeni.</verse>
				<verse number="23">Ale každý ve svém pořádku: prvotina je Kristus, potom ti, kdo patří Kristu při jeho příchodu.</verse>
				<verse number="24">Potom bude konec, až odevzdá království Bohu a Otci a až zničí každé panství, všechnu moc a sílu.</verse>
				<verse number="25">On totiž musí kralovat, dokud si nepoloží všechny nepřátele pod nohy.</verse>
				<verse number="26">Jako poslední nepřítel bude zničena smrt;</verse>
				<verse number="27">všecko mu totiž (Bůh) poddal pod nohy. Ale když řekne: „Všecko je poddáno\, je zřejmé, že kromě toho, který mu všecko poddal.</verse>
				<verse number="28">Až mu pak bude všecko poddáno, potom i sám Syn se poddá tomu, který mu podrobil všecko, aby Bůh byl všechno ve všem.</verse>
				<verse number="29">Jinak co udělají ti, kdo přijímají křest za mrtvé? Jestliže mrtví vůbec nevstávají, proč tedy přijímat za ně křest?</verse>
				<verse number="30">Proč také my se vydáváme do nebezpečí každou chvíli?</verse>
				<verse number="31">Denně umírám, při chloubě, kterou mám z vás, bratři, v Kristu Ježíši, našem Pánu.</verse>
				<verse number="32">Jestliže jsem - po lidsku v Efesu zápasil se šelmami, co mi to prospěje? Nevstávají-li mrtví, jezme a pijme, neboť zítra zemřeme.</verse>
				<verse number="33">Nedejte se svésti! Špatné řeči kazí dobré mravy.</verse>
				<verse number="34">Náležitě vystřízlivěte a nehřešte; neboť někteří jsou v nevědomosti o Bohu. Pravím to k vašemu zahanbení.</verse>
				<verse number="35">Ale někdo řekne: Jak vstanou mrtví? S jakým tělem přijdou?</verse>
				<verse number="36">Bláhový člověče. Co ty zaséváš, to neoživne, neodumře-li.</verse>
				<verse number="37">A co zaséváš, není tělo, které má povstati, to nezaséváš, nýbrž holé símě, na příklad pšeničné nebo nějaké jiné.</verse>
				<verse number="38">A Bůh mu dává tělo, jak chtěl, a každému ze semen zvláštní tělo.</verse>
				<verse number="39">Každé tělo není stejné tělo, ale jiné je tělo lidské, jiné zase tělo zvířecí, jiné tělo ptačí, jiné rybí.</verse>
				<verse number="40">A jsou těla nebeská a jsou těla pozemská. Ale jiná je jasnost těl nebeských a těl pozemských.</verse>
				<verse number="41">Jinou jasnost má slunce, jinou jasnost měsíc a jinou jasnost mají hvězdy. Neboť jedna hvězda se liší od druhé jasností.</verse>
				<verse number="42">Tak je i se vzkříšením mrtvých. Zasévá se porušitelné, vstane neporušitelné;</verse>
				<verse number="43">zasévá se nevzhledné, vstane slavné; zasévá se slabé, vstane silné;</verse>
				<verse number="44">zasévá se tělo oduševněné, vstane tělo produchovnělé. Je-li oduševněné tělo, je také produchovnělé.</verse>
				<verse number="45">Tak je i psáno: První člověk Adam byl učiněn oživující duší; poslední Adam byl učiněn oživujícím duchem.</verse>
				<verse number="46">Ale není první to produchovnělé, nýbrž oduševněné; potom to produchovnělé.</verse>
				<verse number="47">První člověk byl ze země, byl zemský, druhý člověk je z nebe.</verse>
				<verse number="48">Jaký je zemský, takoví jsou i zemští, a jaký je nebeský, takoví jsou i nebeští.</verse>
				<verse number="49">Tedy jako jsme nesli podobnost se zemským, nosme podobnost i s nebeským!</verse>
				<verse number="50">Toto vám pak, bratři, pravím: Tělo a krev nemůže mít podílu v Božím království, ani porušitelnost nemá podílu v neporušitelnosti.</verse>
				<verse number="51">Hle, pravím vám tajemství: Všichni nezemřeme, ale všichni budeme proměněni,</verse>
				<verse number="52">ve chvilce, v mžiku oka, při poslední polnici. Neboť zazní polnice, a mrtví vstanou neporušitelní, a my budeme proměněni.</verse>
				<verse number="53">Neboť toto porušitelné (tělo) musí se odít v neporušitelnost a toto smrtelné odít se v nesmrtelnost.</verse>
				<verse number="54">Až se tedy toto porušitelné (tělo) oděje v neporušitelnost a smrtelné oděje v nesmrtelnost, potom se splní slovo, jež bylo napsáno: Pohlcena je smrt ve vítězství.</verse>
				<verse number="55">Kde je tvé vítězství, smrti? Kde je tvůj bodec, smrti?</verse>
				<verse number="56">Bodcem smrti je totiž hřích, mocí hříchu zase je Zákon.</verse>
				<verse number="57">Ale díky Bohu, který nám dopřává vítězství skrze našeho Pána Ježíše Krista.</verse>
				<verse number="58">Proto, moji milí bratři, buďte pevni, nepohnutelni, více se vždy čiňte v díle Páně, vždyť víte, že v Pánu vaše práce není marná.</verse>
			</chapter>
			<chapter number="16">
				<verse number="1">Co se týče sbírek, které se dějí pro svaté, čiňte je i vy tak, jak jsem nařídil církvím v Galacii.</verse>
				<verse number="2">Prvního dne po sobotě každý z vás ať u sebe uloží a schová, kolik uzná za dobré, aby sbírky se nedaly až tehdy, když k vám přijdu.</verse>
				<verse number="3">Až budu u vás, pošlu s listy ty, které uznáte za spolehlivé, aby donesli váš milodar do Jerusalema.</verse>
				<verse number="4">Bude-li záhodno, abych také já šel, půjdou se mnou.</verse>
				<verse number="5">Přijdu pak k vám cestou přes Makedonii; Makedonií totiž jen projdu,</verse>
				<verse number="6">ale u vás možná zůstanu nebo také přezimuji, abyste vy mě doprovodili, kamkoli půjdu.</verse>
				<verse number="7">Nechtěl bych vás vidět jen mimochodem, ale doufám, že u vás zůstanu nějakou dobu, dovolí-li Pán.</verse>
				<verse number="8">V Efesu se pak zdržím až do letnic.</verse>
				<verse number="9">Neboť se mi tam otevřely velké dveře a slibné; také odpůrců je mnoho.</verse>
				<verse number="10">Až přijde Timothej, hleďte, ať je u vás bez bázně, neboť pracuje o díle Božím jako já.</verse>
				<verse number="11">Nikdo jím tedy nepohrdej! Doprovoďte ho v pokoji, aby přišel ke mně; očekávám ho totiž s bratry.</verse>
				<verse number="12">Co se týká bratra Apolla: Naléhavě jsem ho prosil, aby k vám přišel s bratřími; ale neměl vůbec chuti jít nyní. Přijde však, až nebude zaneprázdněn.</verse>
				<verse number="13">Bděte, stůjte ve víře, jednejte mužně a buďte silní!</verse>
				<verse number="14">Vše u vás ať se děje v lásce.</verse>
				<verse number="15">O něco vás, bratři, prosím: Znáte dum Štěpánův, že je to prvotina Achaie a že se oddali službě svatých;</verse>
				<verse number="16">i vy se podřizujte takovým a každému, kdo v práci pomáhá a namáhá se.</verse>
				<verse number="17">Mám radost z přítomnosti Štěpána, Fortunáta a Achaika, poněvadž oni nahradili vaši nepřítomnost.</verse>
				<verse number="18">Občerstvili totiž ducha mého i vašeho. Uznávejte tedy takové lidi!</verse>
				<verse number="19">Pozdravují vás asijské církve. Pozdravují vás v Pánu Akvila a Priska s církví svého domu.</verse>
				<verse number="20">Pozdravují vás všichni bratři. Pozdravte se navzájem svatým políbením.</verse>
				<verse number="21">Pozdrav mou vlastní, Pavlovou rukou.</verse>
				<verse number="22">Nemiluje-li kdo Pána, buď proklet. Maranatha.</verse>
				<verse number="23">Milost Pána Ježíše buď s vámi.</verse>
				<verse number="24">Moje láska se všemi vámi v Kristu Ježíši.</verse>
			</chapter>
		</book>
		<book number="47">
			<chapter number="1">
				<verse number="1">Pavel, apoštol Krista Ježíše z vůle Boží, a bratr Timothej církvi Boží v Korintě se všemi svatými v celé Achaji.</verse>
				<verse number="2">Milost vám a pokoj od Boha, našeho Otce, a Pána Ježíše Krista.</verse>
				<verse number="3">Požehnaný buď Bůh a Otec Pána našeho Ježíše Krista, nejmilosrdnější Otec a Bůh veškeré útěchy;</verse>
				<verse number="4">on nás to těší ve všelikém našem soužení, abychom my byli schopni potěšit ty, kdo jsou v jakékoliv tísni, potěšit tím, čím nás potěšuje Bůh.</verse>
				<verse number="5">Neboť jako jsme zahrnování Kristovým utrpením, tak se nám dostává skrze Krista i hojné útěchy.</verse>
				<verse number="6">Ať jsme tedy souženi, je to pro vaši útěchu a spásu; ať jsme potěšováni, je to pro vaše potěšení, které působí ve snášení týchž utrpení, která trpíme i my.</verse>
				<verse number="7">A máme o vás pevnou naději, protože víme, že, jako jste účastni utrpení, tak i útěchy.</verse>
				<verse number="8">Nechceme vás, bratři, nechat v nevědomosti o soužení, které nás stihlo v Asii, jak na nás velmi těžce dolehlo nad síly, takže jsme pozbyli veškeré naděje v život.</verse>
				<verse number="9">Ale sami v sobě jsme měli rozsudek smrti, a to proto, abychom nedoufali v sebe, nýbrž v Boha, který křísí mrtvé.</verse>
				<verse number="10">On nás to zachránil z takové smrti a stále zachraňuje; v něho pak doufáme, že i nadále bude zachraňovat,</verse>
				<verse number="11">když i vy nám přispíváte svými modlitbami, aby od mnoha osob za dar, kterého se nám dostalo, byly vzdány díky, skrze mnohé pro nás.</verse>
				<verse number="12">Naší chloubou totiž je toto: svědectví našeho svědomí, že jsme žili na tomto světě, hlavně však před vámi, v prostnosti srdce a upřímnosti Boží, ne v tělesné moudrosti, ale v Boží milosti.</verse>
				<verse number="13">Neboť nic jiného není v našem psaní k vám, než co v něm čtete a poznáváte. Doufám pak, že dokonale poznáte,</verse>
				<verse number="14">jak jste nás i částečně poznali, že jsme vaše chlouba, jak i vy naše v den našeho Pána Ježíše.</verse>
				<verse number="15">A v této důvěře chtěl jsem k vám prve přijít, abyste měli druhou milost,</verse>
				<verse number="16">a přes vás projít do Makedonie a z Makedonie zase přijít k vám a od vás být doprovozen do Judska.</verse>
				<verse number="17">Když jsem tedy měl toto v úmyslu, zachoval jsem se lehkovážně? Nebo snad podle svých choutek zamýšlím to, co zamýšlím, takže je u mne, ano, ano', i, ne, ne'?</verse>
				<verse number="18">Ale jak je Bůh věrný, v našich slovech k vám není, ano' i, ne'.</verse>
				<verse number="19">Neboť Syn Boží Ježíš Kristus, kterého jsme u vás hlásali, já totiž, Silvan a Timothej, nebyl, ano i, ne', nýbrž, ano' v něm se stalo.</verse>
				<verse number="20">Všeliká totiž zaslíbení Boží v něm jsou, ano'; proto také skrze něho (zní) Amen Bohu k slávě skrze nás.</verse>
				<verse number="21">Bůh pak, který nás s vámi utvrzuje v Kristu a který nás pomazal,</verse>
				<verse number="22">ten nám také vtiskl pečeť a dal závdavek Ducha nám do srdce.</verse>
				<verse number="23">Dovolávám se tedy Boha za svědka na svou duši, že (to bylo) ze šetrnosti k vám, (když) jsem dosud nepřišel do Korintu.</verse>
				<verse number="24">Ne že bychom chtěli nad vámi panovat ve věcech víry, ale jsme jen pomocníky vaší radosti; vždyť ve víře stojíte pevně.</verse>
			</chapter>
			<chapter number="2">
				<verse number="1">Ale rozhodl jsem se k tomu, že k vám nepřijdu zase ve smutku.</verse>
				<verse number="2">Neboť, jestliže já vás zarmucuji, kdo pak může způsobit radost mně, ne-li ten, kdo byl mnou zarmoucen?</verse>
				<verse number="3">A toto jsem napsal, abych, až přijdu, nezakusil zármutek z těch, z kterých bych se měl radovat, když mám důvěru ve vás ve všechny, že moje radost je radostí vás všech.</verse>
				<verse number="4">Neboť jsem vám psal z mnohé tísně a sklíčenosti srdce, s hojnými slzami, ne abyste upadli do smutku, nýbrž abyste poznali mou překypující lásku k vám.</verse>
				<verse number="5">Jestliže však kdo způsobil zármutek, zarmoutil ne tak mne, ale zčásti - abych nepřepínal - vás všechny.</verse>
				<verse number="6">Tomu, o kterého jde, stačí to pokárání, kterého se mu dostalo od většiny,</verse>
				<verse number="7">a spíše mu už odpusťte a povzbuďte ho, aby on nebyl stráven přílišným smutkem.</verse>
				<verse number="8">Proto vás vybízím, abyste rozhodli o lásce k němu.</verse>
				<verse number="9">Proto jsem vám totiž také psal, abych zkouškou na vás poznal, jste-li ve všem poslušní.</verse>
				<verse number="10">Komu pak vy něco odpouštíte, (odpouštím) i já. Neboť i já, co jsem odpustil - měl-li jsem co odpustit, (učinil jsem) to pro vás před tváří Kristovou,</verse>
				<verse number="11">abychom nebyli oklamáni satanem; vždyť nám nejsou neznámy jeho úmysly.</verse>
				<verse number="12">Když jsem přijel do Troady kvůli evangeliu Kristovu a když mi dveře byly otevřeny v Pánu,</verse>
				<verse number="13">můj duch neměl klidu, protože jsem tam nenalezl Tita, svého bratra; ale rozloučil jsem se s nimi a odešel jsem do Makedonie.</verse>
				<verse number="14">Ale díky Bohu, který nás vždycky vítězně předvádí v Kristu a skrze nás zjevuje vůni známosti o sobě na každém místě.</verse>
				<verse number="15">Neboť jsme libou vůní Kristovou pro Boha jak mezi těmi, kdo jsou účastni spásy, tak mezi těmi, kdo jdou k záhubě.</verse>
				<verse number="16">Jedněm vůní smrtelnou ke smrti, druhým zase vůní životnou k životu. A kdo k tomu postačí?</verse>
				<verse number="17">My zajisté nepaděláme slovo Boží, jak to činí mnozí, nýbrž jako z čistého smýšlení, ano jako z Boha a před Bohem mluvíme v Kristu.</verse>
			</chapter>
			<chapter number="3">
				<verse number="1">Zase začínáme doporučovat sami sebe? Ci snad potřebujeme, jako někteří, doporučujících listin k vám nebo od vás?</verse>
				<verse number="2">Náš list jste vy, vepsaný nám do srdce, a ten je známý a čtený ode všech lidí;</verse>
				<verse number="3">je to na vás patrné, že jste Kristův list, při němž se uplatnila naše služba, ale který není vepsaný inkoustem, nýbrž Duchem Boha živého, ne na kamenných deskách, nýbrž na tělesných deskách, v srdci.</verse>
				<verse number="4">Takovouto důvěru máme skrze Krista k Bohu.</verse>
				<verse number="5">Ne že bychom sami od sebe byli schopni něco myslit jakoby jen ze sebe, ale naše schopnost jez Boha.</verse>
				<verse number="6">On nás také uschopnil, abychom byli služebníky nové úmluvy, ne litery, nýbrž ducha. Neboť litera zabíjí, ale duch oživuje.</verse>
				<verse number="7">Jestliže se však projevila ve slávě služba smrti vrytá literami do kamene, takže Izraelité nemohli upřít zrak na tvář Mojžíšovu pro lesk jeho tváře, který pomíjí,</verse>
				<verse number="8">oč slavnější bude služba ducha!</verse>
				<verse number="9">Neboť jestliže služba odsouzení byla slavná, ještě daleko více bude překypovat slávou služba spravedlnosti.</verse>
				<verse number="10">A proto vzhledem k této převeliké slávě nemá slávu to, co došlo slávy v tomto případě.</verse>
				<verse number="11">Neboť projevilo-li se slavně, co pomíjí, oč ve vĚtší slávě je to, co zůstává!</verse>
				<verse number="12">Poněvadž tedy máme takovou naději, vystupujeme zcela nepokrytě;</verse>
				<verse number="13">a ne jako Mojžíš, který si kladl roušku na tvář, aby izraelští synové neupírali zrak na konec toho, co pomíjí.</verse>
				<verse number="14">Ale jejich myšlení otupělo. Neboť až do dneška táž rouška zůstává při čtení Starého Zákona a není odhalována, poněvadž pomíjí jen v Kristu.</verse>
				<verse number="15">Ale dodnes, kdykoli se čte Mojžíš, rouška jim leží na srdci.</verse>
				<verse number="16">Kdykoliv se však člověk obrátí k Pánu, ta rouška bývá snímána.</verse>
				<verse number="17">Pán je duch; a kde je duch Páně, tam je svoboda.</verse>
				<verse number="18">My všichni, jimž se na odhalené tváři odráží sláva Páně, jsme proměňování v touž podobu od slávy k slávě, jako od Pána, který je duch.</verse>
			</chapter>
			<chapter number="4">
				<verse number="1">Proto neklesáme na mysli při službě, kterou máme, podle milosrdenství, jehož se nám dostalo,</verse>
				<verse number="2">nýbrž odmítáme nečestné tajnůstkářství, nejednáme obmyslně ani nepaděláme slovo Boží, nýbrž zjevným mluvením pravdy se doporučujeme každému lidskému svědomí před Bohem.</verse>
				<verse number="3">A je-li přesto zakryto naše evangelium, je zakryto pro ty, kteří jdou k záhubě;</verse>
				<verse number="4">a u těch bůh tohoto světa zaslepil mysl jako u nevěrců, aby jim nezazářilo osvícení evangelia o slávě Krista, který je obraz Boží.</verse>
				<verse number="5">Neboť nekážeme sebe, nýbrž Ježíše Krista jako Pána; sebe pak jako vaše služebníky skrze Ježíše.</verse>
				<verse number="6">Neboť Bůh, který řekl, aby se z temnot rozzářilo světlo, on zazářil nám v srdci, aby nás osvítil poznáním Boží slávy na tváři Kristově.</verse>
				<verse number="7">Ten poklad máme ovšem v hliněných nádobách, aby nesmírná moc byla od Boha, a ne z nás.</verse>
				<verse number="8">Ve všem býváme tísněni, ale ne stísněni, býváme bezradní, ale ne zoufalí,</verse>
				<verse number="9">býváme pronásledováni, ale ne opuštěni, býváme sraženi k zemi, ale ne zničeni.</verse>
				<verse number="10">Vždycky nosíme na svém těle umírání Ježíšovo, aby se zjevil na našem těle i život Ježíšův.</verse>
				<verse number="11">Vždyť my, kteří žijeme, stále jsme vydáváni na smrt pro Ježíše, aby se i život Ježíšův zjevně ukázal na našem smrtelném těle.</verse>
				<verse number="12">Tedy smrt je činná v nás, ale život ve vás.</verse>
				<verse number="13">Ale protože máme téhož ducha víry shodně s tím, co je psáno: Uvěřil jsem, proto jsem mluvil, i my věříme, proto také mluvíme;</verse>
				<verse number="14">neboť víme, že ten, který vzkřísil Pána Ježíše, vzkřísí s Ježíšem i nás a postaví s vámi.</verse>
				<verse number="15">Vždyť všecko (se děje) pro vás, aby se milost rozhojnila, a tím aby se hojně rozmnožily díky velmi mnohých ke slávě Boží.</verse>
				<verse number="16">Pročež neklesáme na mysli, ale, i když náš vnější člověk chátrá, přece ten, který je uvnitř, obnovuje se den ze dne.</verse>
				<verse number="17">Neboť to chvilkové a lehké v nynějším našem soužení zjednává nám nad pomyšlení vznešenou, věčnou, plnovážnou slávu,</verse>
				<verse number="18">poněvadž nehledíme na to, co je viditelné, nýbrž co je neviditelné. Neboť, co lze viděti, je dočasné, ale co nelze viděti, je věčné.</verse>
			</chapter>
			<chapter number="5">
				<verse number="1">Vždyť víme, že, až bude stržen stan našeho pozemského přebývání, máme obydlí od Boha, ne dům udělaný lidskýma rukama, nýbrž věčný, v nebesích.</verse>
				<verse number="2">Proto také zde vzdycháme a toužíme po tom, abychom byli nadto oděni svým příbytkem z nebe,</verse>
				<verse number="3">jen když nebudeme shledáni nazí, až ho oblečeme.</verse>
				<verse number="4">Ano, pokud jsme v tomto stanu, vzdycháme pod břemeny, protože si nepřejeme, abychom ho byli zbaveni, nýbrž abychom byli přioděni, aby život pohltil, co je smrtelné.</verse>
				<verse number="5">Ten však, kdo nás k tomu připravil, je Bůh, který nám dal Ducha jako závdavek.</verse>
				<verse number="6">Tak tedy jsme ustavičně plni důvěry a dobře víme, že dokud dlíme v tomto těle, jsme v cizině daleko od Pána -</verse>
				<verse number="7">žijeme totiž ve víře, ne v patření;</verse>
				<verse number="8">jsme plni odvahy a ochotni raději opustit tělo a odebrat se domů k Pánu.</verse>
				<verse number="9">Odtud i naše horlivá snaha, abychom se mu líbili, ať jsme v cizině anebo doma.</verse>
				<verse number="10">Neboť my všichni se musíme objevit před soudní stolicí Kristovou, aby si každý odnesl, co učinil v těle, ať dobré, ať špatné.</verse>
				<verse number="11">Poněvadž tedy víme, co je to bát se Pána, snažíme se přesvědčovat lidi, ale Bohu je o nás vše jasno; doufám, že i před vaším svědomím je to o nás jasno.</verse>
				<verse number="12">Ne že bychom se vám znovu doporučovali, ale dáváme vám příležitost pochlubit se námi, abyste měli (něco) před lidmi, kteří se chlubí vnějškem, a srdcem ne.</verse>
				<verse number="13">Jestliže jsme tedy byli v (jakémsi) blouznění, to pro Boha; a jsme-li při smyslech, pro vás.</verse>
				<verse number="14">Vždyť láska Kristova nás pudí; soudíme takto: Jeden zemřel za všecky; zemřeli tedy všichni;</verse>
				<verse number="15">a zemřel za všechny, aby ti, kdo žijí, nežili už pro sebe, ale pro toho, který za ně zemřel a vstal z mrtvých.</verse>
				<verse number="16">Proto my od nynějška neznáme nikoho podle těla; a třeba jsme znali Krista podle těla, nyní ho tak již neznáme.</verse>
				<verse number="17">Je-li tedy kdo v Kristu, je nové stvoření; staré věci pominuly, hle, stalo se vše novým.</verse>
				<verse number="18">A to vše je od Boha, který nás se sebou smířil skrze Krista a dal nám službu toho smíru.</verse>
				<verse number="19">Bůh to smiřoval v Kristu se sebou svět a nepřičítá (už) lidem jejich provinění a do nás vložil slovo o smíru.</verse>
				<verse number="20">Konáme tedy poslání za Krista, jako by Bůh povzbuzoval skrze nás. Za Krista prosíme: Smiřte se s Bohem!</verse>
				<verse number="21">Toho, který nepoznal hříchu, učinil pro nás hříchem, abychom se my stali Boží spravedlností v něm.</verse>
			</chapter>
			<chapter number="6">
				<verse number="1">Než pracujeme (s Bohem) dále a napomínáme vás, abyste nepřijali Boží milost nadarmo.</verse>
				<verse number="2">Praví totiž: V milostivé době jsem tě vyslyšel a v den spásy jsem ti pomohl. Hle, nyní je doba vpravdě milostivá, hle, nyní je den spásy.</verse>
				<verse number="3">Nikomu v 'ničem nedáváme pohoršení, aby nepadla hana na službu,</verse>
				<verse number="4">ale ve všem se osvědčujeme jako Boží služebníci: v mnohé trpělivosti, v souženích, v tísních, v úzkostech,</verse>
				<verse number="5">v ranách, v žalářích, v nepokojích, v námahách, v bdění, v postech;</verse>
				<verse number="6">v čistotě, v poznání, ve shovívavosti, v dobrotě; v Duchu svatém, v upřímné lásce;</verse>
				<verse number="7">ve slově pravdy, v Boží moci; zbraní spravedlnosti v pravici i v levici;</verse>
				<verse number="8">poctou i potupou, špatnou i dobrou pověstí; jako svůdcové, a přece pravdiví,</verse>
				<verse number="9">jako (bychom byli) neznámi, a přece (jsme) známí, jako blízcí smrti, a hle, žijeme, jako trestaní, a přece nejsme popravováni,</verse>
				<verse number="10">jako smutní, a přece se stále radujeme, jako žebráci, a přece mnoho lidí obohacujeme, jako nemajetní, a přece všechno máme!</verse>
				<verse number="11">Naše ústa k vám, Korinťané, mluvila otevřeně, naše srdce je široké.</verse>
				<verse number="12">Netísníte se v nás, ale jste stísněni v svém nitru.</verse>
				<verse number="13">Odplaťte se tedy stejně - mluvím k vám jako k dětem - a i vy rozšiřujte nitro!</verse>
				<verse number="14">Nespřahejte se s pohany! Vždyť jak může spravedlnost působit spolu s nepravostí? Co má společného světlo a tma?</verse>
				<verse number="15">A jaký je soulad mezi Kristem a Beliálem? Nebo účastenství věřícího s nevěřícím?</verse>
				<verse number="16">A jaká shoda mezi chrámem Božím a modlářským? Vždyť my jsme chrám Boha živého, jak řekl Bůh: Budu mezi nimi přebývat a chodit, budu jejich Bůh a oni budou můj lid.</verse>
				<verse number="17">Proto: Vyjděte od nich a oddělte se, praví Pán; a nečistého se nedotýkejte. Já vás přijmu</verse>
				<verse number="18">a budu vám otcem, a vy mi budete za syny a dcery, praví všemohoucí Pán.</verse>
			</chapter>
			<chapter number="7">
				<verse number="1">Když tedy máme, milovaní, tato zaslíbení, očisťme se od každé poskvrny těla i ducha a dokonávejme své posvěcení v bázni Boží!</verse>
				<verse number="2">Pojměte nás! Nikomu jsme neublížili, nikoho jsme nepřivedli ke zkáze, nikoho neoklamali.</verse>
				<verse number="3">To nepravím, abych vás odsoudil. Vždyť jsem už prve řekl, že jste v našem srdci, spojeni s námi pro smrt i pro život.</verse>
				<verse number="4">Velmi vám důvěřuji, velmi se vámi honosím. Jsem naplněn útěchou, překypuji radostí při veškerém našem soužení.</verse>
				<verse number="5">Neboť od příchodu do Makedonie se nedostalo oddechu našemu tělu, ale byli jsme jen v samém soužení: zevně boj, uvnitř bázeň.</verse>
				<verse number="6">Ale Bůh, který těší ponížené, potěšil nás příchodem Titovým.</verse>
				<verse number="7">A nejen jeho příchodem, nýbrž i potěšením, kterého z vás nabyl, jak nám zvěstoval o vaší touze, o vašem nářku, o vašem horlení pro mne, takže jsem se ještě více zaradoval.</verse>
				<verse number="8">Nechť jsem vás i zarmoutil v listě, nelituji toho, třebas jsem toho litoval. Vidím totiž, že ten list vás - byť i jen na chvíli - zarmoutil...;</verse>
				<verse number="9">nyní se raduji, ne proto, že jste byli zarmouceni, ale že jste byli zarmouceni k pokání. Vždyť jste byli zarmouceni podle Boha, takže jste od nás neutrpěli škodu.</verse>
				<verse number="10">Takový totiž zármutek, který je podle Boha, působí pokání k spáse, a toho nikdo nelituje; kdežto zármutek světa působí smrt.</verse>
				<verse number="11">Neboť hle, jakou snaživost ve vás vyvolal tento zármutek podle Boha! A tu obranu, a tu nevoli, a tu bázeň, a tu touhu, a tu horlivost, a to potrestání! Po každé stránce jste prokázali, že jste bez viny v té věci.</verse>
				<verse number="12">Proto, i když jsem vám psal, nepsal jsem kvůli tomu, kdo ukřivdil, ani kvůli tomu, komu bylo ukřivděno, ale proto, aby mezi vámi vyšlo najevo, jak pro nás horlíte před Bohem.</verse>
				<verse number="13">Proto jsme se potěšili. A při tomto svém potěšení jsme se zaradovali ještě daleko více z radosti Titovy, protože jste vy všichni občerstvili jeho ducha;</verse>
				<verse number="14">neboť jestliže jsem se před ním nějak vámi chlubil, necítil jsem se zahanben, ale jako jsme vám vše mluvili podle pravdy, tak se i naše chlubení před Titem ukázalo jako pravda.</verse>
				<verse number="15">A jeho srdce je vám ještě více oddáno, když si vzpomíná na poslušnost vás všech, jak jste ho přijali s bázní a třesením.</verse>
				<verse number="16">Raduji se, že ve všem mohu být o vás klidný.</verse>
			</chapter>
			<chapter number="8">
				<verse number="1">Oznamuji vám pak, bratři, Boží milost, které se dostalo církvím v Makedonii,</verse>
				<verse number="2">že totiž v mnohém soužení, kterým byli zkoušeni, měli hojnost radosti, a jejich převeliká chudoba se rozhojnila v bohatství jejich velkodušnosti.</verse>
				<verse number="3">Neboť podle své možnosti, ano, mohu jim to dosvědčit, nad svou možnost, sami od sebe</verse>
				<verse number="4">a velmi naléhavě se nás doprošovali té milosti a účasti ve službě k prospěchu svatým.</verse>
				<verse number="5">A nejen tak, jak jsme očekávali, ale napřed dali sami sebe Pánu, pak z vůle Boží i nám.</verse>
				<verse number="6">Proto jsme vybídli Tita, aby jak začal, tak také dokonal u vás i toto dílo lásky.</verse>
				<verse number="7">Nuže, jako ukazujete hojnost ve všem, ve víře, v slově, v poznání, ve vší snaživosti a ve své lásce, která je od nás, ukažte se takoví též i v tomto díle lásky!</verse>
				<verse number="8">Nepravím to jako rozkaz, ale snaživostí jiných chci vyzkoušeti také pravost vaší lásky.</verse>
				<verse number="9">Znáte zajisté milost našeho Pána Ježíše Krista, že, ač byl bohatý, stal se pro nás chudým, abyste vy zbohatli jeho chudobou.</verse>
				<verse number="10">Dávám vám v tom jen radu; neboť to prospívá vám, když jste to předem počali nejen činit, ale i činit dobrovolně, již minulého roku.</verse>
				<verse number="11">Nyní však dokončete i skutkem, aby té ochotě chtít odpovídalo i dokončení podle toho, co máte.</verse>
				<verse number="12">Neboť je-li kde ochota, je vítána podle toho, co kdo má, nikoli podle toho, co nemá.</verse>
				<verse number="13">Vždyť ne tak, aby pro jiné to byla úleva, pro vás tíseň, nýbrž podle rovnosti:</verse>
				<verse number="14">Za nynějších poměrů váš nadbytek má doplnit jejich nedostatek, aby i jejich nadbytek doplnil váš nedostatek, aby nastalo vyrovnání,</verse>
				<verse number="15">jak je psáno: Kdo měl mnoho, tomu nepřebývalo, a kdo měl málo, neměl nedostatek.</verse>
				<verse number="16">Díky pak Bohu, který dal Titovi do srdce touž horlivost pro vás,</verse>
				<verse number="17">když přijal toto vybídnutí, ba ukázal ještě větší horlivost a z vlastního rozhodnutí se k vám odebral.</verse>
				<verse number="18">Poslali jsme s ním i bratra, který je chválen pro hlásání evangelia po všech církvích,</verse>
				<verse number="19">a nejen to, ale církve nám ho určily za průvodce na cestách za tímto dílem lásky pro vás, kterému sloužíme k slávě samého Boha a podle své ochoty;</verse>
				<verse number="20">chceme se tak vyhnout tomu, aby nás někdo nenařkl při tom bohatém daru, kterým přisluhujeme.</verse>
				<verse number="21">Hledíme si totiž dobra nejen před Pánem, ale i před lidmi.</verse>
				<verse number="22">Poslali jsme pak s nimi našeho bratra, o němž jsme se v mnoha záležitostech často přesvědčili, že je horlivý, nyní je však ještě horlivější pro plnou důvěru k vám.</verse>
				<verse number="23">Ať jde o Tita, je to můj společník a spolupracovník pro vás, nebo o naše bratry, jsou to vyslanci církví, sláva Kristova.</verse>
				<verse number="24">Podejte jim tedy důkaz o své lásce a že se vámi můžeme vychloubat před církvemi.</verse>
			</chapter>
			<chapter number="9">
				<verse number="1">Psát vám o této službě, která se koná pro svaté, je opravdu zbytečné.</verse>
				<verse number="2">Vždyť znám vaši ochotu a pro ni se vámi chlubím před Makedoňany, že totiž Achaja je připravena od loňska, a vaše horlivost pobídla k závodění velmi mnohé.</verse>
				<verse number="3">Poslal jsem však ty bratry, aby chlouba, kterou z vás máme, neukázala se v té věci prázdná; abyste, jak jsem řekl, byli připraveni,</verse>
				<verse number="4">aby se snad nestalo, že až se mnou přijdou Makedoňané, aby vás nenalezli nepřipraveny, že bychom se museli stydět my, neřku-li vy.</verse>
				<verse number="5">Proto jsem pokládal za nutné požádat bratry, aby k vám šli napřed a připravili ten šlechetný dar prve slíbený, aby byl připraven jako (skutečně) šlechetný dar, ne jako lakota.</verse>
				<verse number="6">A (ještě) toto: Kdo rozsévá skoupě, skoupě bude také žnouti; a kdo rozsévá požehnaně, požehnaně bude i žnout.</verse>
				<verse number="7">Každý (dej) podle toho, jak si umínil v srdci, ne z nechuti nebo z donucení; neboť Bůh miluje dárce veselého.</verse>
				<verse number="8">Bůh pak je mocen zahrnout vás všelikou milostí, abyste měli vždycky ve všem dostatek a víc než dost, ke každému dobrému skutku,</verse>
				<verse number="9">jak je psáno: Rozsypal, dal chudým; jeho spravedlnost zůstává na věky.</verse>
				<verse number="10">A ten, který stále poskytuje símě rozsévačovi a chléb k jídlu, poskytne a rozmnoží vám osivo a dá vzrůst plodům vaší spravedlnosti;</verse>
				<verse number="11">budete pak ve všem bohatí k všeliké štědrosti; ta působí, že lidé vzdávají skrze nás díky Bohu.</verse>
				<verse number="12">Vždyť práce v této svaté službě nejen doplňuje nedostatky svatých, ale hojně z ní plynou i mnohé díky Bohu.</verse>
				<verse number="13">A když se jim prokáže tato služba, je to k oslavě Boží, že se podřizujete evangeliu Kristovu, které vyznáváte, a že se v prostotě s nimi a se všemi dělíte;</verse>
				<verse number="14">také ve svých modlitbách za vás touží po vás pro nesmírnou milost Boží vůči vám.</verse>
				<verse number="15">Bohu díky za jeho nevýslovný dar!</verse>
			</chapter>
			<chapter number="10">
				<verse number="1">Já pak sám, Pavel, vás napomínám pro tichost a mírnost Kristovu, - já, který bývám pokorný, když jsem přítomen mezi vámi, ale když jsem vzdálen, bývám na vás smělý.</verse>
				<verse number="2">Ale prosím, abych, až přijdu, nemusel být smělý v té jistotě, s kterou bych se měl, jak prý myslím, odvážit na některé lidi, kteří se o nás domnívají, že žijeme podle těla.</verse>
				<verse number="3">Žijeme ovšem v těle, ale nebojujeme j způsobem tělesným.</verse>
				<verse number="4">Neboť zbraně našeho i boje nejsou tělesné, nýbrž od Boha, mocné k zboření pevností; boříme rozumování</verse>
				<verse number="5">a každou stavbu, která se zdvíhá proti poznání Boha, jímáme každou mysl, aby poslouchala Krista,</verse>
				<verse number="6">a jsme pohotoví potrestat každou neposlušnost, jakmile se naplní vaše poslušnost.</verse>
				<verse number="7">Hleďte na to, co máte před očima! Je-li někdo přesvědčen, že je Kristův, ať jen u sebe zase uváží, že jako je Kristův on, tak i my.</verse>
				<verse number="8">Neboť i kdybych se trochu více chlubil svou plnou mocí, kterou dal Pán k vašemu vzdělávání a ne k vaší zkáze, nebudu zahanben,</verse>
				<verse number="9">aby se nezdálo, že vás chci listy strašiti;</verse>
				<verse number="10">neboť „jeho listy“ - říkají - „jsou důrazné a silné, avšak osobní vystupování je chabé a řeč nicotná.“</verse>
				<verse number="11">Takový člověk ať uváží: Jací jsme slovem skrze listy, když jsme nepřítomni, takoví (budem) i skutkem, až budeme přítomni.</verse>
				<verse number="12">Neboť se neodvažujeme srovnávat nebo stavět na roven s těmi, kteří doporučují sami sebe; jsou totiž nerozumní, když se měří sami se sebou a přirovnávají se sami k sobě.</verse>
				<verse number="13">My však se nebudeme vychloubat bez míry, nýbrž podle míry okrsku, který nám přidělil a vyměřil Bůh, dojít až i k vám.</verse>
				<verse number="14">Vždyť ne tak, že bychom nedošli k vám, a teď se jen roztahujeme, ale dospěli jsme až i k vám v Kristově evangeliu;</verse>
				<verse number="15">to se nechlubíme bez míry cizími námahami, ale máme naději, že, poroste-li vaše víra, vyrosteme mezi vámi ve shodě s naším okrskem, a ještě více,</verse>
				<verse number="16">že budeme kázat radostnou zvěst v krajinách za vámi ležících, aniž se budeme vychloubat v cizím okrsku věcmi (už) hotovými.</verse>
				<verse number="17">Kdo se pak chlubí, ať se chlubí v Pánu.</verse>
				<verse number="18">Vždyť osvědčený muž není ten, kdo sám sebe doporučuje, nýbrž ten, koho Pán doporučuje.</verse>
			</chapter>
			<chapter number="11">
				<verse number="1">Kéž byste ode mne snesli trochu nerozumu! Ano, sneste mě!</verse>
				<verse number="2">Neboť horlím o vás Boží horlivostí! Vždyť jsem vás zasnoubil jednomu muži, abych vás představil Kristu jako čistou pannu.</verse>
				<verse number="3">Bojím se však, aby snad - jako had svedl Evu svou lstivostí, nezměnilo se vaše myšlení k horšímu od prostoty a čistoty vůči Kristu.</verse>
				<verse number="4">Neboť přichází-li kdo hlásat jiného Ježíše, kterého jsme nehlásali, nebo přijímáte-li jiného ducha, kterého jste nepřijali, nebo jiné evangelium, které jste nedostali, to byste krásně snášeli.</verse>
				<verse number="5">Myslím však, že nejsem v ničem za těmi nad-apoštoly.</verse>
				<verse number="6">Neboť i když jsem nevzdělaný v řeči, nejsem však takový v poznání; vždyť je vám to o nás patrné v každé věci.</verse>
				<verse number="7">Či jsem se dopustil hříchu, když jsem se pokořoval, abyste vy byli vyvýšeni, tím že jsem vám hlásal Boží radostnou zvěst zadarmo?</verse>
				<verse number="8">Jiné církve jsem okupoval, když jsem přijal plat, abych vám mohl sloužit.</verse>
				<verse number="9">A když jsem byl přítomen u vás a měl jsem nedostatek, nebyl jsem nikomu na obtíž. Neboť to, čeho se mi nedostávalo, doplnili bratři, kteří přišli z Makedonie; a vůbec jsem se chránil být vám na obtíž, a budu se chránit.</verse>
				<verse number="10">Jako že je ve mně pravda Kristova, tato moje chlouba nebude utlumena v achajských krajích!</verse>
				<verse number="11">Proč? Že vás nemiluji? Bůh to ví!</verse>
				<verse number="12">Co však činím, budu dále činit, abych odňal záminku těm, kdo chtějí mít záminku, aby se shledalo, že v tom, čím se chlubí, jsou zrovna jako my.</verse>
				<verse number="13">Neboť takoví lidé jsou lžiapoštolové, lstiví pracovníci, kteří se přestrojují za apoštoly Kristovy.</verse>
				<verse number="14">A není divu; vždyť sám satan se přestrojuje za anděla světla.</verse>
				<verse number="15">Není to tedy nic divného, jestliže i jeho služebníci se přestrojují za služebníky spravedlnosti; a jejich konec bude podle jejich skutků.</verse>
				<verse number="16">Znovu říkám: Nikdo mě nepokládej za nerozumného; jestliže ano, přijměte mě jako nerozumného, abych se i já mohl trochu chlubit.</verse>
				<verse number="17">Co mluvím, neříkám podle Pána, nýbrž jako v nerozumnosti, když se vychloubám s takovou jistotou.</verse>
				<verse number="18">Protože se mnozí chlubí tělesným způsobem, i já se pochlubím.</verse>
				<verse number="19">Vždyť rádi snášíte nerozumné, když jste sami rozumní.</verse>
				<verse number="20">Neboť snášíte, jestliže vás někdo zotročuje, jestliže vás někdo vyjídá, jestliže vás obírá, jestliže se kdo vynáší, jestliže vás kdo bije do tváře.</verse>
				<verse number="21">K (své) hanbě to pravím: v tom jsme byli jaksi slabí. Ale v čem si kdo troufá - v nerozumnosti to pravím, troufám si i já:</verse>
				<verse number="22">Jsou Hebreové? Já také. Jsou Izraelité? Já také. Jsou potomci Abrahamovi? Já také.</verse>
				<verse number="23">Jsou služebníci Kristovi? Mluvím jako bez rozumu: já více; v námahách mnohem hojněji, ve vězeních mnohem hojněji, v ranách nadmíru, v nebezpečí smrti častokrát.</verse>
				<verse number="24">Od Židů jsem dostal pětkrát čtyřicet ran bez jedné;</verse>
				<verse number="25">třikrát jsem byl mrskán, jednou kamenován, třikrát jsem ztroskotal, noc a den jsem se zmítal na mořských hlubinách;</verse>
				<verse number="26">často na cestách, v nebezpečích na řekách, v nebezpečích od lupičů, v nebezpečích od svého národa, v nebezpečích od pohanů, v nebezpečích v městech, v nebezpečích na pouštích, v nebezpečích na moři, v nebezpečích mezi nepravými bratry,</verse>
				<verse number="27">v námaze a svízeli, v častém bdění, v hladu a žízni, v častém postu, v zimě a nahotě.</verse>
				<verse number="28">Nehledě k jiným věcem, ten denní nával ke mně, ta starost o všechny církve!</verse>
				<verse number="29">Kdo je slabý, abych nebyl slabý i já? Kdo je ohrožen sváděním, aby to nerozpalovalo i mne?</verse>
				<verse number="30">Je-li už třeba se chlubit, budu se chlubit svými slabostmi.</verse>
				<verse number="31">Bůh a Otec Pána Ježíše ví, on, který je veleben na věky, že nelžu.</verse>
				<verse number="32">V Damašku místodržitel krále Arety dal střežit město Damašek, aby se mě zmocnil;</verse>
				<verse number="33">i byl jsem spuštěn v koši otvorem ve zdi a unikl jsem jeho rukám.</verse>
			</chapter>
			<chapter number="12">
				<verse number="1">Je třeba se chlubit - prospěšné to ovšem není, přijdu k viděním a zjevením Páně.</verse>
				<verse number="2">Znám člověka v Kristu, který před čtrnácti roky - zdali v těle, nevím, či mimo tělo, nevím, Bůh to ví - byl uchvácen až do třetího nebe.</verse>
				<verse number="3">A vím o tom člověku zda v těle či mimo tělo, nevím, Bůh to ví,</verse>
				<verse number="4">že byl uchvácen do ráje a uslyšel nevyslovitelná slova, která není člověku dovoleno vyslovit.</verse>
				<verse number="5">Takovým člověkem se budu chlubit, sám sebou se však chlubit nebudu, leda svými slabostmi.</verse>
				<verse number="6">Kdybych se totiž chtěl chlubit, nebudu nerozumný, vždyť budu povídat pravdu; než nechám toho, aby mě někdo nepokládal za něco více, než co na mně vidí neb ode mne slyší,</verse>
				<verse number="7">i při nesmírných zjeveních. Proto, abych se nevyvyšoval, byl mi dán do těla trn, posel satanův, aby mě bil do tváře, abych se nevynášel.</verse>
				<verse number="8">Kvůli tomu jsem třikrát prosil Pána, aby ode mne odstoupil.</verse>
				<verse number="9">A řekl mi: „Má milost ti stačí; neboť moc se zdokonaluje v slabosti.“ Velmi rád se budu tedy chlubit svými slabostmi, aby se nade mnou rozprostřela moc Kristova.</verse>
				<verse number="10">Proto mám zálibu v slabostech, v příkořích, v nouzi, v pronásledováních, v tísních pro Krista. Neboť, když jsem slabý, tehdy jsem silný.</verse>
				<verse number="11">Stal jsem se nemoudrým; vy jste mě k tomu donutili. Já jsem měl totiž dostat doporučení od vás; vždyť jsem nezůstal v ničem za těmi nadapoštoly, třebaže nejsem nic.</verse>
				<verse number="12">Znamení apoštola se mezi vámi udála ve všeliké trpělivostí, v zázracích, divech a mocných činech.</verse>
				<verse number="13">V čem jste byli tedy zkráceni proti ostatním církvím, leč jen v tom, že já sám jsem vám nepřipadl na obtíž? Odpusťte mi tu křivdu.</verse>
				<verse number="14">Hle, po třetí jsem připraven k vám přijít. A nebudu vám na obtíž; nehledám totiž vaše věci, nýbrž vás. Nemají zajisté děti shromažďovat rodičům, nýbrž rodiče dětem.</verse>
				<verse number="15">Já pak milerád vynaložím vše, ano i sebe vyčerpám pro vaše duše. A když vás tak velice miluji, mám být méně milován?</verse>
				<verse number="16">Ale budiž! Já jsem vám nepřipadl na obtíž; ale, chytrák, lapil jsem vás lstí.</verse>
				<verse number="17">Těžil jsem z vás snad skrze ty, které jsem k vám poslal?</verse>
				<verse number="18">Požádal jsem Tita a poslal s ním (ještě jednoho) bratra. Těžil z vás Titus? Nešli jsme v témž duchu? Což ne v týchž šlépějích?</verse>
				<verse number="19">Dlouho si již myslíte, že se před vámi hájíme. Mluvíme před Bohem v Kristu; a to všecko, milovaní, pro vaše vzdělání.</verse>
				<verse number="20">Obávám se totiž, abych, až přijdu, nenalezl vás takovými, jakými vás nechci; a vy abyste mě neshledali, jakého mě nechcete; aby nebyly svár, řevnivost, hněvy, prchlivosti, pomluvy, našeptavačství, nadutosti, znepokojování;</verse>
				<verse number="21">aby mě můj Bůh, až zase přijdu, u vás nepokořil a abych nemusil truchlit nad mnohými, kteří dříve zhřešili, ale nedali se na pokání z nečistoty a smilství a chlípnosti, kterých se dopustili.</verse>
			</chapter>
			<chapter number="13">
				<verse number="1">Hle, to k vám jdu po třetí. Ústy dvou nebo tří svědků se dokáže každá věc. “</verse>
				<verse number="2">Řekl jsem to dříve a říkám to předem, jako když jsem byl u vás po druhé a když jsem nyní nepřítomen, těm, kdo dříve zhřešili a všem ostatním: Až zase přijdu, nebudu šetřiti;</verse>
				<verse number="3">vždyť si žádáte důkaz, že ve mně mluví Kristus; a ten není slabý na vás, nýbrž je mocný ve vás.</verse>
				<verse number="4">On sice byl ukřižován jako slabý, ale žije z moci Boží; vždyť i my jsme slabí v něm, ale budeme s ním žít z moci Boži na vás.</verse>
				<verse number="5">Zkoušejte sami sebe, zdali jste ve víře, sami sebe zkoumejte! Což nepoznáváte na sobě samých, že Ježíš Kristus je ve vás?, leda že důkazy nejsou pro vás.</verse>
				<verse number="6">Ale doufám, že poznáte, že my nejsme bez důkazů.</verse>
				<verse number="7">Modlíme se však k Bohu, abyste nečinili nic zlého, ne proto, aby se ukázaly důkazy pro nás, nýbrž abyste vy činili, co je dobré, my pak abychom byli jako bez důkazů.</verse>
				<verse number="8">Vždyť nic nezmůžeme proti pravdě, nýbrž pro pravdu.</verse>
				<verse number="9">Radujeme se totiž, kdykoliv jsme slabí, a vy jste mocní. Zato se i modlíme, za vaše zdokonalení.</verse>
				<verse number="10">Proto píšu toto, jsa nepřítomen, abych, až budu přítomen, nemusil si počínat přísně podle moci, kterou mi dal Pán k budování, a ne ke zkáze.</verse>
				<verse number="11">Nakonec, bratři, radujte se, zdokonalujte se, potěšujte se, buďte jedné mysli, žijte v pokoji, a Bůh pokoje a lásky bude s vámi.</verse>
				<verse number="12">Pozdravte se vespolek svatým políbením.</verse>
				<verse number="13">Pozdravují vás všichni svatí.</verse>
				<verse number="14">Milost Ježíše Krista a láska Boží a společenství Ducha svatého budiž se všemi vámi! [Amen.]</verse>
			</chapter>
		</book>
		<book number="48">
			<chapter number="1">
				<verse number="1">Pavel, apoštol (poslaný) ne od lidí, ani skrze člověka, nýbrž skrze Ježíše Krista a Boha Otce, který ho vzkřísil z mrtvých,</verse>
				<verse number="2">a všichni bratři, kteří jsou se mnou, církvím galatským.</verse>
				<verse number="3">Milost vám a pokoj od Boha, našeho Otce, a Pána Ježíše Krista,</verse>
				<verse number="4">který vydal sám sebe za naše hříchy, aby nás vytrhl z nynějšího zlého světa, jak tomu chtěl Bůh a náš Otec;</verse>
				<verse number="5">jemu buď sláva na věky věkův. Amen.</verse>
				<verse number="6">Divím se, že se tak rychle odkláníte k jinému evangeliu od toho, který vás povolal v milosti Kristově.</verse>
				<verse number="7">Ale není jiného (evangelia); jsou jen někteří lidé, kteří vás zneklidňují a chtějí převrátit evangelium Kristovo.</verse>
				<verse number="8">Ale i kdybychom my nebo anděl z nebe vám hlásal evangelium jiné, než které jsme vám hlásali, buď proklet!</verse>
				<verse number="9">Jak jsme dříve pověděli, i teď znovu pravím: Hlásá-li vám kdo evangelium jiné, než které jste přijali, buď proklet!</verse>
				<verse number="10">Snažím se tedy nyní získat lidi nebo Boha? Či hledím líbit se lidem? Kdybych se chtěl ještě líbit lidem, nebyl bych Kristovým služebníkem.</verse>
				<verse number="11">Oznamuji vám totiž, bratři, že evangelium, které jsem já hlásal, není (dílo) lidské;</verse>
				<verse number="12">vždyť já jsem je nepřijal ani se mu nenaučil od člověka, nýbrž zjevením Ježíše Krista.</verse>
				<verse number="13">Slyšeli jste přece o mém někdejším životě v židovství, jak jsem nadmíru pronásledoval Boží církev a hubil ji,</verse>
				<verse number="14">a jak jsem předstihoval v židovství mnohé vrstevníky svého rodu, neboť jsem daleko více horlil pro podání svých otců.</verse>
				<verse number="15">Ale když se zalíbilo tomu, který mě vyvolil již v lůně mé matky a povolal svou milostí,</verse>
				<verse number="16">zjevit ve mně svého Syna, abych hlásal pohanům radostnou zvěst o něm, neobrátil jsem se hned k žádnému člověku,</verse>
				<verse number="17">ani jsem nevystoupil do Jerusalema k těm, kdo byli apoštoly přede mnou, nýbrž odešel jsem do Arábie a zase jsem se vrátil do Damašku.</verse>
				<verse number="18">Potom po třech letech jsem se odebral vzhůru do Jerusalema, abych poznal Kefu, a pobyl jsem u něho patnáct dní.</verse>
				<verse number="19">Jiného z apoštolů jsem však neviděl, leč jen Jakuba, bratra Páně.</verse>
				<verse number="20">Co vám pak píšu, hle, před Bohem to pravím, že nelžu.</verse>
				<verse number="21">Potom jsem přišel do končin syrských a kilikijských.</verse>
				<verse number="22">Ale judským církvím v Kristu jsem zůstal osobně neznám.</verse>
				<verse number="23">Pouze slýchaly: „Ten, který nás kdysi pronásledoval, nyní zvěstuje víru, kterou kdysi hubil“,</verse>
				<verse number="24">a velebily pro mne Boha.</verse>
			</chapter>
			<chapter number="2">
				<verse number="1">Potom po čtrnácti letech opět jsem šel vzhůru do Jerusalema s Barnabášem a vzal jsem s sebou i Tita.</verse>
				<verse number="2">Šel jsem tam podle zjevení. I předložil jsem jim evangelium, které kážu mezi pohany, a to v soukromí těm, kteří jsou uznáváni, zdali snad neběžím nebo jsem neběžel nadarmo.</verse>
				<verse number="3">Ale ani Titus, který byl se mnou, nebyl přinucen dát se obřezat, ačkoliv byl Řek;</verse>
				<verse number="4">(tu otázku) způsobili vetřelí lživí bratři, kteří se mezi nás vloudili, aby číhali na naši svobodu, kterou máme v Kristu Ježíši, aby nás zotročili.</verse>
				<verse number="5">A těm jsme ani na okamžik neustoupili a nepoddali se, aby vám zůstala (celá) pravda evangelia.</verse>
				<verse number="6">Od těch však, kteří jsou za něco uznáváni...; jaké konečně měli postavení, na tom mi nezáleží; Bůh nehledí na osobu lidskou; - ti tedy, kteří jsou uznáváni, nic mi neuložili,</verse>
				<verse number="7">spíše naopak, když viděli, že mně je svěřeno evangelium pro neobřezané, jako Petrovi pro obřezané -</verse>
				<verse number="8">neboť ten, který pomáhal Petrovi v poslání mezi obřezanými, pomáhal i mně mezi pohany,</verse>
				<verse number="9">a když poznali milost, která mi byla dána, Jakub, Kefas a Jan, kteří byli uznáváni jako sloupy, podali mně i Barnabášovi pravici na znamení společenství, že my jsme pro pohany, oni zase pro obřezané.</verse>
				<verse number="10">Jen abychom pamatovali na chudé; a to jsem se také snažil horlivě činit.</verse>
				<verse number="11">Když však přišel Kefas do Antiochie, přímo jsem se proti němu postavil, poněvadž bylo mu co vytknout.</verse>
				<verse number="12">Než totiž přišli někteří od Jakuba, jídal společně s pohanokřesťany. Ale když přišli, vyhýbal se a odlučoval se z bázně před obřezanými.</verse>
				<verse number="13">A s ním se přetvařovali také ostatní Židé, takže i Barnabáš byl stržen jejich přetvářkou.</verse>
				<verse number="14">Ale když jsem viděl, že nejdou přímo podle pravdy evangelia, řekl jsem Kefovi přede všemi: „Žiješ-li ty, ač jsi Žid, po způsobu pohanském a ne židovském, jak to, že nutíš pohanokřesťany, aby se požidovštili?“</verse>
				<verse number="15">My jsme zrozením Židé a ne hříšníci z pohanů.</verse>
				<verse number="16">Poněvadž však víme, že člověk nebývá ospravedlňován skutky ze Zákona, nýbrž skrze víru v Ježíše Krista, i my jsme uvěřili v Krista Ježíše, abychom byli ospravedlněni z víry v Krista a ne skutky ze Zákona; neboť skutky ze Zákona nebývá ospravedlňován žádný člověk.</verse>
				<verse number="17">Jestliže pak ve své snaze být ospravedlněni v Kristu i my jsme shledáni hříšníci, což je proto Kristus pomocníkem k hříchu? Naprosto ne!</verse>
				<verse number="18">Neboť se činím přestupníkem, staví m-li znovu to, co jsem zbořil.</verse>
				<verse number="19">Vždyť já jsem skrze Zákon zemřel Zákonu, abych žil Bohu. Spolu s Kristem jsem ukřižován.</verse>
				<verse number="20">Ale nežiji už já, nýbrž žije ve mně Kristus. Pokud pak nyní žiji v těle, je to život ve víře v Syna Božího, který si mě zamiloval a sám sebe vydal za mne.</verse>
				<verse number="21">Neodmítám milost Boží; neboť kdyby spravedlnost byla ze Zákona, pak Kristus zemřel nadarmo.</verse>
			</chapter>
			<chapter number="3">
				<verse number="1">Ó pošetilí Galaté! Kdo vás uhranul? Vždyť vám byl před očima Ježíš Kristus zrovna vykreslen jako ukřižovaný.</verse>
				<verse number="2">Jen to bych chtěl od vás zvěděti: dostali jste Ducha ze skutků Zákona či z kázání o víře?</verse>
				<verse number="3">Tak jste pošetilí? Začali jste duchem, a nyní končíte tělem?</verse>
				<verse number="4">Tolik jste vytrpěli nadarmo? Bylo-li to opravdu nadarmo...</verse>
				<verse number="5">Tedy ten, který vám uděluje Ducha a dělá zázraky mezi vámi, (činí to) pro skutky Zákona či pro kázání o víře?</verse>
				<verse number="6">Tak jako Abraham uvěřil Bohu a bylo mu to započteno jako spravedlnost.</verse>
				<verse number="7">Chápejte přece, že synové Abrahamovi jsou ti z víry.</verse>
				<verse number="8">Písmo, protože předvídalo, že vírou Bůh ospravedlňuje národy, předem ohlásilo Abrahamovi radostnou zvěst: „V tobě budou požehnány všechny národy.“</verse>
				<verse number="9">Proto ti z víry jsou požehnáni s věřícím Abrahamem.</verse>
				<verse number="10">Ale všichni, kdo jsou ze skutků Zákona, jsou pod klatbou. Psáno je totiž: Proklet je každý, kdo vytrvale nečiní to, co je psáno v knize Zákona.</verse>
				<verse number="11">Je pak patrné, že pro Zákon nikdo nebývá ospravedlňován u Boha, neboť „spravedlivý bude žít z víry.“</verse>
				<verse number="12">Ale Zákon není z víry, nýbrž: „Kdo ty věci bude činit, bude jimi živ.“</verse>
				<verse number="13">Kristus nás vykoupil z prokletí Zákona tím, že se stal pro nás kletbou, neboť je psáno: Prokletý je každý, kdo visí na dřevě,</verse>
				<verse number="14">aby se dostalo požehnání Abrahamovo na pohany v Kristu Ježíši, bychom vírou přijali zaslíbení Ducha.</verse>
				<verse number="15">Bratři, řeknu, jak to bývá u lidí. Ani lidské pořízení, když se stane pravoplatným, nikdo nemůže zrušit ani k němu nic přidat. -</verse>
				<verse number="16">Zaslíbení byla dána Abrahamovi a jeho „potomku.“ Nepraví se „a potomkům\, jako o mnohých, nýbrž jako o jednom: „a tvému potomku\, a to je Kristus. -</verse>
				<verse number="17">Říkám pak tím toto: Zákon, který byl dán po čtyřech stech třiceti letech, neruší pravoplatné Boží pořízení, takže by zmařil zaslíbení.</verse>
				<verse number="18">Neboť jestliže dědictví je na základě Zákona, již by to nebylo na základě zaslíbení; než Bůh obdařil Abrahama skrze zaslíbení.</verse>
				<verse number="19">K čemu tedy Zákon? Byl přidán pro poklesky, dokud nepřijde ten potomek, kterému platilo zaslíbení, byl prohlášen skrze anděly rukama prostředníka;</verse>
				<verse number="20">prostředník však není, je-li jen jedna strana; Bůh ale je jeden.</verse>
				<verse number="21">Zákon je tedy proti Božím slibům? Jistě ne! Neboť kdyby byl dán Zákon, který by byl schopen oživit, spravedlnost by byla vskutku ze Zákona.</verse>
				<verse number="22">Ale Písmo uzavřelo všecko pod hřích, aby zaslíbení se dostalo vírou v Ježíše Krista těm, kdo věří.</verse>
				<verse number="23">Ale než přišla víra, byli jsme střeženi Zákonem a uzavíráni pro tu víru, která měla být zjevená.</verse>
				<verse number="24">Takto Zákon nám byl vychovatelem ke Kristu, abychom byli ospravedlněni z víry.</verse>
				<verse number="25">Když však přišla víra, nejsme již pod vychovatelem.</verse>
				<verse number="26">Všichni jste zajisté synové Boží vírou v Krista Ježíše;</verse>
				<verse number="27">neboť všichni, kdo jste byli v Kristu pokřtěni, Krista jste oblékli.</verse>
				<verse number="28">Již není Žid ani Řek, není otrok ani svobodný, není muž ani žena. Neboť vy všichni jste jedno v Kristu Ježíši.</verse>
				<verse number="29">Jste-li pak Kristovi, tedy jste potomstvo Abrahamovo, dědici podle zaslíbení.</verse>
			</chapter>
			<chapter number="4">
				<verse number="1">Pravím dále: Pokud je dědic nezletilý, v ničem se neliší od služebníka, ačkoliv je pánem všeho,</verse>
				<verse number="2">ale je pod poručníky a správci až do doby předem stanovené otcem.</verse>
				<verse number="3">Tak i my, když jsme byli nezletilí, sloužili jsme pod počátky světa.</verse>
				<verse number="4">Když se však naplnil čas, poslal Bůh svého Syna, narozeného ze ženy, narozeného pod Zákonem,</verse>
				<verse number="5">aby vykoupil ty, kteří byli pod Zákonem, abychom byli přijat za syny.</verse>
				<verse number="6">A proto jste synové, že Bůh poslal Ducha svého Syna vám do srdce, a ten volá: „Abba, Otče!“</verse>
				<verse number="7">Tedy už nejsi služebník, nýbrž syn; jestliže však syn, jsi i dědic skrze Boha.</verse>
				<verse number="8">Ale tehdy, když jste neznali Boha, sloužili jste bohům, kteří přirozeností bohové nejsou.</verse>
				<verse number="9">Když jste však nyní poznali Boha, či spíše: když Bůh poznal vás, jak se můžete znovu obraceti k slabým a chudým počátkům a chcete jim opět sloužiti?</verse>
				<verse number="10">Zachováváte dny a měsíce a doby a roky.</verse>
				<verse number="11">Bojím se o vás, že jsem se snad pro vás namáhal nadarmo.</verse>
				<verse number="12">Buďte to, co jsem já, jako i já jsem jako vy, bratři, prosím vás. V ničem jste mi neublížili.</verse>
				<verse number="13">Víte přece, že jsem vám po prvé hlásal evangelium s tělesnou nemocí,</verse>
				<verse number="14">a vy jste mnou - přes tu překážku pro sebe na mém těle - nepohrdli ani mnou neopovrhli, nýbrž přijali jste mě jako Božího posla, jako Krista Ježíše.</verse>
				<verse number="15">Kde je tedy vaše blaho? Neboť vydávám vám svědectví, že byste si vlastní oči byli vyloupli a mně je dali, kdyby to bylo možno.</verse>
				<verse number="16">Stal jsem se tedy vaším nepřítelem, když jsem k vám mluvil pravdu?</verse>
				<verse number="17">Oni pro vás horlí, ale ne dobře; chtějí vás spíše odloučit, abyste horlili pro ně.</verse>
				<verse number="18">Je ovšem krásné, horlí-li kdo pro vás v dobrém vždycky, a nejen když jsem u vás,</verse>
				<verse number="19">moje děti, které znovu bolestně rodím, až by se ve vás utvářil Kristus.</verse>
				<verse number="20">A přál bych si být v této chvíli u vás a změnit svůj hlas; jsem totiž stran vás na rozpacích.</verse>
				<verse number="21">Povězte mi vy, kteří chcete být pod Zákonem: Neslyšíte Zákon?</verse>
				<verse number="22">Neboť je psáno: Abraham měl dva syny, jednoho z nevolnice, druhého z (manželky) svobodné.</verse>
				<verse number="23">Ale ten z nevolnice se narodil podle těla, ten však ze svobodné podle zaslíbení.</verse>
				<verse number="24">A to je řečeno jinotajně. Ty(ženy) totiž znamenají dvě úmluvy: jedna s hory Sinai, ta rodí k nevolnictví, to je Agar;</verse>
				<verse number="25">Agar - hora Sinai je v Arábii; odpovídá nynějšímu Jerusalemu, neboť žije v nevolnictví se svými dětmi.</verse>
				<verse number="26">Ale horní Jerusalem je svobodný, a to je naše matka.</verse>
				<verse number="27">Neboť je psáno: Raduj se, neplodná, která nerodíš, propukni v jásot ty, která neznáš porodu; neboť žena opuštěná má více dětí než ta, která má muže.</verse>
				<verse number="28">A vy, bratři, jste děti zaslíbení podle Izáka.</verse>
				<verse number="29">Ale jako tehdy ten, který se narodil podle těla, pronásledoval toho podle ducha, tak je tomu i nyní.</verse>
				<verse number="30">Ale co praví Písmo? Vyvrhni nevolnici i jejího syna, neboť syn nevolnice nebude dědit se synem svobodné!</verse>
				<verse number="31">Proto, bratři, nejsme děti nevolnice, nýbrž svobodné.</verse>
			</chapter>
			<chapter number="5">
				<verse number="1">To je svoboda, k níž nás Kristus osvobodil. Buďte tedy pevní a neberte na sebe zase jho nevolnictví.</verse>
				<verse number="2">Hle, já Pavel vám pravím: Budete-li se obřezávati, Kristus vám nic neprospěje.</verse>
				<verse number="3">Znovu to pak osvědčuji každému člověku, který se obřezává, že je povinen plnit celý Zákon.</verse>
				<verse number="4">Vy, kteří hledáte ospravedlnění v Zákoně, odloučili jste se od Krista, vypadli jste z milosti.</verse>
				<verse number="5">Neboť my duchem z víry očekáváme naději spravedlnosti.</verse>
				<verse number="6">V Kristu Ježíši totiž nic nepomůže ani obřezanost, ani neobřezanost, nýbrž víra, která je činná láskou.</verse>
				<verse number="7">Běželi jste pěkně. Kdo vám zabránil neposlouchat pravdy?</verse>
				<verse number="8">K tomu vás nepřemluvil ten, který vás povolal.</verse>
				<verse number="9">Maličko kvasu, a celé těsto prokvasí.</verse>
				<verse number="10">Já ve vás důvěřuji v Pánu, že nebudete jinak smýšlet; ale ten, kdo vás zneklidňuje, ponese své odsouzení, ať je to kdokoli.</verse>
				<verse number="11">Co pak mne se týká, bratři, hlásám-li ještě obřízku, proč jsem dále pronásledován? Přestala by ovšem překážka z kříže.</verse>
				<verse number="12">Ať se raději i vyříznou ti, kdo vás pobuřují!</verse>
				<verse number="13">Ale vy, bratři, byli jste povoláni ke svobodě. Jen si nečiňte ze svobody podnět k tělesnosti, nýbrž služte si navzájem láskou.</verse>
				<verse number="14">Neboť celý Zákon je naplněn tímto jedním přikázáním: Miluj svého bližního jako sám sebe.</verse>
				<verse number="15">Jestliže se navzájem koušete a požíráte, dejte pozor, abyste se navzájem nestrávili.</verse>
				<verse number="16">Chci pak říci: žijte duchovně, a nebudete ukájeti žádost těla.</verse>
				<verse number="17">Tělo totiž žádostiví proti duchu, duch zase proti tělu; ti dva jsou totiž proti sobě, abyste nečinili, co byste chtěli.</verse>
				<verse number="18">Jste-li vsak vedeni duchem, nejste pod Zákonem.</verse>
				<verse number="19">Skutky těla jsou však patrné: je to smilství, nečistota, chlípnost,</verse>
				<verse number="20">modloslužba, Čarodějství, nepřátelství, svár, žárlivost, hněvy, prchlivosti, roztržky, stranictví,</verse>
				<verse number="21">závisti, opilství, nestřídmost a věci jim podobné. A to vám předpovídám, jak jsem již předpověděl: Kdo činí takové věci, nedojde Božího království.</verse>
				<verse number="22">Ale plodem Ducha jest: láska, radost, pokoj, shovívavost, dobrotivost, dobrota, věrnost,</verse>
				<verse number="23">tichost, zdrželivost Proti takovým věcem není zákon.</verse>
				<verse number="24">Ti pak, kteří jsou Krista Ježíše, ukřižovali své tělo s jeho vášněmi a žádostmi.</verse>
				<verse number="25">Žijeme-li duchem, duchem se také řiďme!</verse>
				<verse number="26">Nebuďme žádostiví marné chvály, nepopuzujme se vespolek, nezáviďme jeden druhému!</verse>
			</chapter>
			<chapter number="6">
				<verse number="1">Bratři, jestliže by byl někdo přistižen v nějakém poklesku, vy, kteří jste duchovní, napravujte takového v duchu mírnosti; dej jen pozor na sebe, abys neupadl do pokušení i ty.</verse>
				<verse number="2">Pomáhejte si navzájem nést břemena, a tak naplníte Kristův zákon.</verse>
				<verse number="3">Nebo myslí-li si kdo, že je něco, ačkoliv není nic, klame sám sebe.</verse>
				<verse number="4">Každý pak zkoumej vlastní dílo, a tak se bude každý chlubit sám pro sebe, a ne vzhledem k druhému, '</verse>
				<verse number="5">Neboť každý ponese své vlastní břemeno.</verse>
				<verse number="6">Kdo je poučován ve slově, ať se sdílí se svým učitelem o všechny své statky.</verse>
				<verse number="7">Nemylte se, Bohu se nelze posmívati! Neboť co kdo zasel, to bude i žít.</verse>
				<verse number="8">Neboť kdo zasévá do svého těla, z těla bude žnout záhubu. Kdo však zasévá do ducha, z ducha bude žnout věčný život.</verse>
				<verse number="9">Čiňme dobro vytrvale; neboť neochabneme-li, v svůj čas budeme žnouti.</verse>
				<verse number="10">Nuže, dokud máme čas, prokazujme dobro všem, zvláště však svým souvěrcům.</verse>
				<verse number="11">Podívejte se, jak velkými písmeny jsem vám napsal vlastní rukou.</verse>
				<verse number="12">Všichni ti, kdo chtějí pěkně vypadat v tělesnosti, nutí vás, abyste se dávali obřezávati, jen aby nebyli pronásledováni pro Kristův kříž.</verse>
				<verse number="13">Vždyť ti, kdo se dávají obřezávat, sami nezachovávají Zákon, ale chtějí, abyste se vy dali obřezávati, aby se mohli chlubit vaším tělem.</verse>
				<verse number="14">Já však ani na to nemyslím chlubit se, leč v kříži našeho Pána Ježíše Krista, jímž byl pro mne ukřižován svět a já světu.</verse>
				<verse number="15">Neboť ani obřízka nic není, ani neobřízka, ale nové stvoření.</verse>
				<verse number="16">A nade všemi, kdo budou žít podle tohoto pravidla, budiž pokoj a slitování, nad Božím Izraelem.</verse>
				<verse number="17">Ostatně ať mi už likdo nepůsobí obtíže, neboť já nosím na vém těle znamení Ježíšova.</verse>
				<verse number="18">Milost našeho Pána Ježíše Krista budiž s vaším duchem, bratři. Amen.</verse>
			</chapter>
		</book>
		<book number="49">
			<chapter number="1">
				<verse number="1">Pavel, apoštol Ježíše Krista z Boží vůle, svatým [v Efesu] a věřícím v Kristu Ježíši.</verse>
				<verse number="2">Milost vám a pokoj od Boha, našeho Otce, a Pána Ježíše Krista!</verse>
				<verse number="3">Veleben budiž Bůh a Otec našeho Pána Ježíše Krista, který nás požehnal v Kristu všelikým duchovním požehnáním v nebesích,</verse>
				<verse number="4">podle toho, jak si nás v něm vyvolil před založením světa, abychom byli před ním svatí a neposkvrnění. V lásce</verse>
				<verse number="5">si nás předurčil za syny skrze Ježíše Krista, podle rozhodnutí své vůle,</verse>
				<verse number="6">aby se vzdávala chvála jeho slavné milosti, kterou nás omilostnil v svém milovaném (Synu).</verse>
				<verse number="7">V něm totiž máme vykoupení skrze jeho krev, odpuštění poklesků podle jeho bohaté milosti,</verse>
				<verse number="8">kterou nás hojně obdařil s veškerou moudrostí a rozumností,</verse>
				<verse number="9">když nám oznámil tajemství své vůle, které podle vlastního rozhodnutí, jež stanovil v něm,</verse>
				<verse number="10">zařídí v plnosti času: sjednotit vše v Kristu, to, co je na nebi, i to, co je na zemi.</verse>
				<verse number="11">A v něm i my jsme se stali dědici, jak nám bylo předurčeno podle ustanovení toho, který všecko působí podle úradku své vůle,</verse>
				<verse number="12">abychom byli ke chvále jeho slávy, my (totiž), kteří jsme dříve měli naději v Kristu.</verse>
				<verse number="13">A v něm i vy, když jste uslyšeli slovo pravdy, evangelium o své spáse, a když jste v ně i uvěřili, byli jste poznamenáni zaslíbeným Duchem svatým.</verse>
				<verse number="14">On je závdavek našeho dědictví, vzhledem k plnému vykoupení toho, co bylo vyzískáno k chvále jeho slávy.</verse>
				<verse number="15">Proto i já, když jsem uslyšel o víře, kterou máte v Pána Ježíše, a o lásce vůči všem svatým,</verse>
				<verse number="16">nepřestávám za vás děkovat a vzpomínat (na vás) ve svých modlitbách,</verse>
				<verse number="17">aby Bůh našeho Pána Ježíše Krista, Otec slávy, vám dal ducha moudrosti a zjevení v poznání sebe,</verse>
				<verse number="18">osvícené oči vašemu srdci, abyste věděli, k jaké naději jste od něho povoláni, jaké bohatství slávy má jeho dědictví mezi svatými</verse>
				<verse number="19">a jak nesmírná je velikost jeho moci na nás, na věřících, podle působnosti jeho mocné sily,</verse>
				<verse number="20">kterou působil v Kristu, když ho vzkřísil z mrtvých a posadil po své pravici v nebesích:</verse>
				<verse number="21">vysoko nade všecko knížectvo a mocnosti a síly i panstvo a nad každé jméno, které je jmenováno nejen v tomto věku, nýbrž i v budoucím.</verse>
				<verse number="22">A všecko mu poddal pod nohy, jeho pak dal nade vším za hlavu Církvi,</verse>
				<verse number="23">která je jeho tělo, doplnění toho, který má ze všech celou náplň.</verse>
			</chapter>
			<chapter number="2">
				<verse number="1">I vás (oživil), když jste byli mrtvi pro své poklesky a hříchy,</verse>
				<verse number="2">v kterých jste kdysi žili podle ducha tohoto světa, podle knížete, který má moc ve vzduchu, ducha to, který nyní působí v neposlušných lidech;</verse>
				<verse number="3">mezi nimi jsme i my všichni kdysi žili v žádostech svého těla, neboť jsme činili, co se tělu zachtělo a na mysl přišlo; i byli jsme od přirozenosti předmětem hněvu, jako i ostatní.</verse>
				<verse number="4">Ale Bůh, bohatý v milosrdenství, pro svou velkou lásku, kterou nás miloval,</verse>
				<verse number="5">i když jsme byli mrtvi poklesky, oživil nás spolu s Kristem - milostí jste totiž spaseni -</verse>
				<verse number="6">a spolu (s ním) nás vzkřísil a spolu (s ním) posadil na nebesích v Kristu Ježíši,</verse>
				<verse number="7">aby ukázal v budoucím věku nesmírné bohatství své milosti v dobrotě vůči nám v Kristu Ježíši.</verse>
				<verse number="8">Neboť milostí jste spaseni skrze víru; a to ne ze sebe, je to Boží dar;</verse>
				<verse number="9">ne ze skutků, aby se nikdo nechlubil.</verse>
				<verse number="10">Jsme přece jeho dílo, neboť jsme byli stvořeni v Kristu Ježíši k dobrým skutkům, které Bůh předem připravil, abychom v nich žili.</verse>
				<verse number="11">Proto pamatujte, že jste byli kdysi pohané podle těla - byli jste nazýváni neobřezanými od těch, kteří se nazývají obřezanými na těle lidskýma rukama,</verse>
				<verse number="12">že jste byli onoho času bez Krista, odloučeni od izraelského společenství, cizinci úmluvám zaslíbení, a neměli jste naděje a byli jste bez Boha na tomto světě.</verse>
				<verse number="13">Nyní však v Kristu Ježíši vy, kteří jste byli kdysi daleko, stali jste se blízkými krví Kristovou.</verse>
				<verse number="14">Neboť on je náš pokoj, on, který obojí spojil vjedno a zbořil přehradovou stěnu, (zdroj) nepřátelství, když na svém těle</verse>
				<verse number="15">zrušil Zákon s jeho příkazy a ustanoveními, aby v sobě samém vzdělal dva v jednoho nového člověka, a tím zjednal pokoj,</verse>
				<verse number="16">a aby smířil s Bohem oba v jednom těle skrze kříž tím, že na něm usmrtil nepřátelství.</verse>
				<verse number="17">A když přišel, zvěstoval pokoj vám, kteří jste byli daleko, a pokoj těm, (kdo byli) blízko;</verse>
				<verse number="18">neboť skrze něho my obojí máme přístup k Otci v jednom Duchu.</verse>
				<verse number="19">Proto nejste již cizinci a přistěhovalci, nýbrž jste spoluobčané svatých a z rodiny Boží;</verse>
				<verse number="20">jste vybudováni na základě apoštolů a proroků, kde základním úhelným kamenem je Kristus Ježíš;</verse>
				<verse number="21">v něm je celá stavba spojena a roste ve svatý chrám v Pánu;</verse>
				<verse number="22">v něm pak spolu i vy jste zbudováni v Boží příbytek v Duchu.</verse>
			</chapter>
			<chapter number="3">
				<verse number="1">Proto já, Pavel, vězeň Krista Ježíše pro vás, pro pohany.</verse>
				<verse number="2">Přece jste snad slyšeli o správě Boží milosti svěřené mi pro vás,</verse>
				<verse number="3">že zjevením mi bylo oznámeno tajemství, jak jsem již dříve krátce napsal;</verse>
				<verse number="4">když to přečtete, můžete (z toho) pochopit moji obeznalost v tajemství o Kristu,</verse>
				<verse number="5">které v dřívějších dobách nebylo oznámeno lidským synům tak, jako bylo nyní zjeveno jeho svatým apoštolům a prorokům v Duchu:</verse>
				<verse number="6">že i pohané jsou spoludědici, spoluúdy a spoluúčastníky zaslíbení v Kristu Ježíši skrze evangelium.</verse>
				<verse number="7">A jeho služebníkem jsem se stal podle daru Boží milosti, která mi byla dána podle působivosti jeho moci.</verse>
				<verse number="8">Mně, nejmenšímu ze všech svatých, byla dána ta milost, zvěstovat pohanům nevystihlé bohatství Kristovo</verse>
				<verse number="9">a objasnit všem, jak bylo uskutečněno tajemství, od věků skryté v Bohu, Stvořiteli všeho,</verse>
				<verse number="10">aby přerozmanitá moudrost Boží se nyní stala skrze Církev zjevnou knížatům a mocnostem v nebesích,</verse>
				<verse number="11">podle odvěkého úradku, který vykonal v Kristu Ježíši, našem Pánu.</verse>
				<verse number="12">V něm smíme volně přistoupit s důvěrou (k Bohu) skrze víru v něho.</verse>
				<verse number="13">Proto prosím, neklesejte na mysli pro má soužení za vás; vždyť jsou vaší slávou.</verse>
				<verse number="14">Proto klekám na kolena před Otcem,</verse>
				<verse number="15">od něhož se odvozují všechny rodiny na nebi i na zemi:</verse>
				<verse number="16">uděliž vám podle bohatství své velebnosti moc, abyste jeho Duchem zesíleli v svém nitru,</verse>
				<verse number="17">aby Kristus přebýval skrze víru ve vašem srdci; ať jste zakořeněni a založeni v lásce,</verse>
				<verse number="18">abyste byli schopni pochopit se všemi svatými, jaká je šíře a délka, výška i hloubka,</verse>
				<verse number="19">a poznat Kristovu lásku, která převyšuje poznání, abyste byli naplněni veškerou plností Boží.</verse>
				<verse number="20">Tomu pak, který je mocen učinit všecko, nesmírně více než zač prosíme nebo co chápeme, podle moci, která v nás působí,</verse>
				<verse number="21">tomu budiž sláva v Církvi v Kristu Ježíši po všechna pokolení na věky věkův. Amen.</verse>
			</chapter>
			<chapter number="4">
				<verse number="1">Povzbuzuji vás tedy já, vězeň v Pánu: Žijte hodně toho povolání, kterým jste byli povoláni,</verse>
				<verse number="2">s veškerou pokorou a mírností, s trpělivostí; snášejte se vespolek v lásce,</verse>
				<verse number="3">snažte se zachovat jednotu ducha ve svazku pokoje.</verse>
				<verse number="4">Je jedno tělo a jeden Duch, jako jste také byli povoláni v jedné naději svého povolání.</verse>
				<verse number="5">Je jeden Pán, jedna víra, jeden křest.</verse>
				<verse number="6">Je jeden Bůh a Otec všech, který je nade všemi a skrze všecky a ve všech.</verse>
				<verse number="7">Každému z nás pak byla dána milost podle míry Kristova daru.</verse>
				<verse number="8">Proto se praví: Vystoupil na výsost, odvedl zajatce, dal dary lidem.</verse>
				<verse number="9">Co však jiného znamená,vystoupil' než to, že i,sestoupil' do nižších oblastí země?</verse>
				<verse number="10">Kdo sestoupil je týž, kdo také vystoupil nade všechna nebesa, aby vše naplnil</verse>
				<verse number="11">Ten také dal jedny za apoštoly, jiné za proroky, jiné za evangelisty, jiné pak za pastýře a učitele,</verse>
				<verse number="12">aby zdokonalili svaté k dílu služby, k vybudování Kristova těla,</verse>
				<verse number="13">dokud nedospějeme všichni k jednotě víry a poznání Syna Božího, v dokonalého muže, k míře vzrůstu Kristovy plnosti;</verse>
				<verse number="14">abychom již nebyli jako děti, kterými pohazuje a zmítá vítr lecjakého učení, v kterém lidská chytrost a prohnanost nastražuje blud.</verse>
				<verse number="15">Ale vyznávejme pravdu a rosťme v lásce ve všem k tomu, který je hlavou, Kristus.</verse>
				<verse number="16">Z něho celé tělo, spojené a spjaté každým spojem, podle toho, jak je každému údu vyměřeno působit, vzrůstá k své výstavbě v lásce.</verse>
				<verse number="17">Toto tedy pravím a dokládám se v Pánu: Nežijte už, jak i pohané žijí v svém planém myšlení.</verse>
				<verse number="18">Mají rozum zatemnělý, jsou odcizeni Božímu životu pro nevědomost, která je v nich, pro zatvrzelost jejich srdce.</verse>
				<verse number="19">Oni totiž otupěli a oddali se neřestnosti, takže chtivě dělali všelikou nečistotu.</verse>
				<verse number="20">Ale vy jste se tak nenaučili na Kristu.</verse>
				<verse number="21">Přece jste o něm slyšeli a o něm jste byli vyučeni podle pravdy, jak je v Ježíšovi,</verse>
				<verse number="22">že se máte zbavit starého člověka s dřívějším způsobem života, který hyne na klamné chtíče,</verse>
				<verse number="23">obnovit se však svým duchovním smýšlením</verse>
				<verse number="24">a obléci nového člověka, který je stvořen podle Boha v pravdivé spravedlnosti a svatosti. člověka, který je stvořen podle Boha v pravdivé spravedlnosti a svatosti.</verse>
				<verse number="25">Proto odložte lež a mluvte pravdu každý se svým bližním, vždyť jsme vespolek údy.</verse>
				<verse number="26">Hněváte-li se, nehřešte; slunce ať nezapadá nad vaším hněvem;</verse>
				<verse number="27">ani nedávejte místa ďáblovi.</verse>
				<verse number="28">Kdo kradl, ať už nekrade, ale raději ať pracuje a vydělává si vlastníma rukama majetek, aby měl z čeho udělovat tomu, kdo má nouzi.</verse>
				<verse number="29">Žádné špatné slovo ať vám nevychází z úst, ale jen dobré slovo, jak je ho třeba ke vzdělání, aby sdělilo milost posluchačům.</verse>
				<verse number="30">A nezarmucujte svatého Ducha Božího, kterým jste byli poznamenáni ke dni vykoupení.</verse>
				<verse number="31">Ať se od vás vzdálí veškerá hořkost, zlost, hněv, křik a utrhání se vší zlobou.</verse>
				<verse number="32">Buďte spíše k sobě navzájem dobrotiví, milosrdní, jeden druhému odpouštějte, jak i vám Bůh odpustil v Kristu.</verse>
			</chapter>
			<chapter number="5">
				<verse number="1">Napodobujte tedy Boha jako milované děti</verse>
				<verse number="2">a žijte v lásce, jako i Kristus vás miloval a vydal sebe za nás Bohu v úplnou oběť s líbeznou vůní.</verse>
				<verse number="3">Smilství však a všeliká nečistota nebo lakomství ať není mezi vámi ani jmenováno, jak se sluší na svaté;</verse>
				<verse number="4">ani ne obojaké, pošetilé a šaškovské mluvení, to se nesluší; ale spíše děkování.</verse>
				<verse number="5">Neboť to si dobře zapamatujte, že žádný smilník nebo nečistý nebo lakomec, to je modloslužebník, nemá dědictví v království Kristově a Božím.</verse>
				<verse number="6">Nedejte se od nikoho svádět marnými řečmi; neboť pro tyto věci přichází hněv Boží na neposlušné lidi.</verse>
				<verse number="7">Proto s nimi nic nemějte!</verse>
				<verse number="8">Byli jste ovšem kdysi tmou, ale nyní jste světlem v Pánu. Žijte jako účastníci světla;</verse>
				<verse number="9">ovoce světla však záleží ve vší dobrotě a spravedlnosti a pravdě.</verse>
				<verse number="10">Zkoumejte, co se líbí Pánu,</verse>
				<verse number="11">a neúčastněte se neplodných skutků tmy, ale raději je i kárejte;</verse>
				<verse number="12">vždyť je hanebné už jen mluvit o tom, co oni pášou potají.</verse>
				<verse number="13">Když však něco je káráno, vychází světlem najevo; neboť všecko, co je najevě, je světlo.</verse>
				<verse number="14">Proto se praví: Probuď se ty, co spíš, a vstaň z mrtvých, a zasvitne ti Kristus!</verse>
				<verse number="15">Dejte tedy dobrý pozor, jak máte žít, ne jako nemoudří, nýbrž jako moudří,</verse>
				<verse number="16">že využijete času, neboť dny jsou zlé.</verse>
				<verse number="17">Proto nebuďte nerozumní, nýbrž chápejte, co je vůle Páně.</verse>
				<verse number="18">A neopíjejte se vínem, je v tom prostopášnost, ale naplňte se Duchem;</verse>
				<verse number="19">mluvte k sobě navzájem v žalmech, chvalozpěvech a duchovních písních, pějte a hřejte Pánu svým srdcem;</verse>
				<verse number="20">děkujte stále za všechno ve jménu našeho Pána Ježíše Krista Bohu a Otci.</verse>
				<verse number="21">Buďte si navzájem poddáni v bázni Kristově:</verse>
				<verse number="22">Ženy svým mužům jako Pánu,</verse>
				<verse number="23">protože muž je hlava ženy, jako Kristus je hlava Církve, on, Spasitel tohoto těla.</verse>
				<verse number="24">Ale jako Církev je poddána Kristu, tak i ženy mužům ve všem.</verse>
				<verse number="25">Muži, milujte manželky, jak i Kristus miloval Církev a sám sebe vydal za ni,</verse>
				<verse number="26">aby ji posvětil ve vodní koupeli slovem,</verse>
				<verse number="27">aby si sám připravil Církev slavnou, která nemá poskvrny nebo vrásky nebo čehokoliv takového, ale aby byla svatá a bezúhonná.</verse>
				<verse number="28">Tak i mužové mají milovat své ženy jako vlastní tělo. Kdo miluje svou ženu, sám sebe miluje.</verse>
				<verse number="29">Neboť nikdo nikdy neměl v nenávisti své tělo, ale živí a chová je, jak i Kristus Církev,</verse>
				<verse number="30">protože jsme údy jeho těla.</verse>
				<verse number="31">Proto opustí člověk otce i matku a přilne k své manželce, a budou dva jedno tělo.</verse>
				<verse number="32">Toto tajemství je velké, pravím to však ve vztahu ke Kristu a k Církvi.</verse>
				<verse number="33">Ale i vy všichni do jednoho milujte svou manželku jako sami sebe; manželka pak ať se bojí muže.</verse>
			</chapter>
			<chapter number="6">
				<verse number="1">Děti, poslouchejte svých rodičů v Pánu, neboť to je spravedlivé.</verse>
				<verse number="2">Cti otce svého i matku - to je první přikázání se zaslíbením:</verse>
				<verse number="3">aby se ti dobře vedlo a abys byl dlouho živ na zemi.</verse>
				<verse number="4">A vy, otcové, nepopouzejte své děti k hněvu, ale vychovávejte je v kázni a v napomínání Páně.</verse>
				<verse number="5">Otroci, poslouchejte svých tělesných pánů s bázní a uctivostí v upřímnosti svého srdce jako Krista;</verse>
				<verse number="6">neslužte jen na oko jako ti, kdo se chtějí zalíbit lidem, nýbrž jako služebníci Kristovi, kteří ze srdce plní Boží vůli.</verse>
				<verse number="7">Služte ochotně jako Pánu, a ne lidem,</verse>
				<verse number="8">neboť víte, že každý, ať otrok či svobodný, učiní-li co dobrého, zase to dostane od Pána.</verse>
				<verse number="9">A páni, jednejte s nimi stejně. Zanechejte vyhrůžek, vždyť víte, že jejich i váš Pán je v nebesích; a on nestraní.</verse>
				<verse number="10">Konečně, buďte silní v Pánu a v jeho všemohoucnosti.</verse>
				<verse number="11">Oblecte se v plnou zbroj Boží, abyste mohli čelit ďáblovým nástrahám.</verse>
				<verse number="12">Neboť nevedeme zápas proti krvi a tělu, ale proti knížatům a mocnostem, proti vládcům světa této temnosti, proti zloduchům v oblasti nebes.</verse>
				<verse number="13">Proto vezměte na sebe plnou výzbroj Boží, abyste mohli odolat v den zlý, a po těžkém boji pevně státi.</verse>
				<verse number="14">Stůjte tedy a buďte opásáni na bedrech pravdou, oděni v pancíř spravedlnosti</verse>
				<verse number="15">a obuti na nohou pohotovostí evangelia pokoje.</verse>
				<verse number="16">K tomu ke všemu vezměte štít víry, kterým byste mohli uhasit všechny ohnivé šípy toho ničemníka.</verse>
				<verse number="17">Uchopte také přilbici spásy a meč ducha, to je slovo Boží.</verse>
				<verse number="18">Každou modlitbou a prosbou se modlete v každou dobu v duchu; a k tomu bděte s veškerou vytrvalostí v modlitbě za všechny svaté,</verse>
				<verse number="19">i za mne, aby mi bylo dáno slovo, když promlouvám, abych s odvahou činil známým tajemství radostné zvěsti,</verse>
				<verse number="20">jejímž hlasatelem jsem v okovech, abych si v tom počínal odvážně, jak je mou povinností mluvit.</verse>
				<verse number="21">Abyste pak věděli i vy, co je se mnou, co dělám, všechno vám oznámí Tychikus, milovaný bratr a věrný pomocník v Pánu;</verse>
				<verse number="22">poslal jsem ho k vám právě proto, abyste se dověděli, jak se nám daří, a aby potěšil vaše srdce.</verse>
				<verse number="23">Pokoj bratřím a láska s vírou od Boha Otce a Pána Ježíše Krista.</verse>
				<verse number="24">Milost se všemi, kdož milují našeho Pána Ježíše Krista láskou nehynoucí.</verse>
			</chapter>
		</book>
		<book number="50">
			<chapter number="1">
				<verse number="1">Pavel a Timothej, služebníci Krista Ježíše, všem svatým v Kristu Ježíši s biskupy a jáhny ve Filippech.</verse>
				<verse number="2">Milost vám a pokoj od Boha, našeho Otce, a Pána Ježíše Krista.</verse>
				<verse number="3">Děkuji svému Bohu, kdykoliv na vás vzpomínám,</verse>
				<verse number="4">a při všech svých modlitbách prosím s radostí vždycky za vás za všechny,</verse>
				<verse number="5">pro vaši účast v evangeliu od prvního dne až do této chvíle. E</verse>
				<verse number="6">Mám důvěru právě v to, že ten, který počal ve vás dobré dílo, dokoná je až ke dni Krista Ježíše.</verse>
				<verse number="7">Vždyť je spravedlivé, abych já o vás o všech takto smýšlel, protože vás mám v srdci, vás všechny, kteří jste spoluúčastníky v mé milosti jak v mých okovech, tak při obraně a utvrzování evangelia.</verse>
				<verse number="8">Neboť Bůh je mi svědkem, jak po vás po všech toužím v srdci Krista Ježíše!</verse>
				<verse number="9">A o toto se modlím: Nechť se vaše láska víc a víc rozmáhá v poznání a ve všeliké zkušenosti,</verse>
				<verse number="10">abyste dovedli rozlišit, čemu třeba dát přednost, abyste byli čistí a bezúhonní ke dni Kristovu,</verse>
				<verse number="11">naplnění ovocem spravedlnosti skrze Ježíše Krista, k slávě a chvále Boží.</verse>
				<verse number="12">Chci však, bratři, abyste věděli, že mé postavení spíše přispělo ke zdaru evangelia,</verse>
				<verse number="13">takže se celému dvoru a všem ostatním stalo známým, že jsem v okovech pro Krista.</verse>
				<verse number="14">I většina bratří v Pánu se mými okovy vzchopila, že ještě odvážněji mluví bez bázně Boží slovo.</verse>
				<verse number="15">Někteří sice hlásají Krista i ze závisti a hádavosti, jiní však i z dobré vůle.</verse>
				<verse number="16">Tito z lásky, neboť vědí, že jsou určeni k obraně evangelia;</verse>
				<verse number="17">oni však hlásají Krista ze sobeckosti, ne z čistého úmyslu; domnívají se, že mi v okovech způsobí soužení.</verse>
				<verse number="18">Než co na tom? Jen když je hlásán Kristus, ať jakkoli - zde s vedlejším úmyslem, tam upřímně; a z toho se raduji. Ale budu se i dále radovat,</verse>
				<verse number="19">vždyť vím, že se mi to obrátí ke spáse vaší modlitbou a přispěním Ducha Ježíše Krista,</verse>
				<verse number="20">jak toužebně očekávám a mám naději, že v ničem nebudu zahanben, nýbrž zcela zjevně, jako vždycky i nyní, Kristus bude zveleben na mém těle, ať životem, ať smrtí.</verse>
				<verse number="21">Vždyť Kristus je pro mne život a smrt zisk.</verse>
				<verse number="22">Avšak žít v těle by pro mne znamenalo plodnou práci; a nevím, co volit.</verse>
				<verse number="23">Přitahuje mě totiž obojí: mám touhu zemřít a být s Kristem, a to je nadmíru lepší;</verse>
				<verse number="24">ale zůstat v těle je nutnější pro vás.</verse>
				<verse number="25">A o tom jsem jist a vím to, že zůstanu, a dlouho zůstanu vám všem k vašemu prospěchu a k radosti z víry,</verse>
				<verse number="26">abyste se tím hojněji mohli mnou chlubit v Kristu Ježíši, když zase k vám přijdu.</verse>
				<verse number="27">Jen se chovejte důstojně evangelia Kristova, abych, ať přijdu a vás uvidím, či ať jsem nepřítomen, slyšel o vás, že pevně stojíte v jednom duchu, když jako jedna duše společně zápasíte pro víru v evangelium</verse>
				<verse number="28">a nedáváte se v ničem zastrašovat protivníky; to je pro ně znamením záhuby, pro vás však spásy, a to od Boha.</verse>
				<verse number="29">Neboť se vám dostalo milosti pro Krista, nejen to, abyste v něho věřili, nýbrž i to, abyste pro něho také trpěli;</verse>
				<verse number="30">máte týž zápas, jaký jste viděli na mně a o jakém nyní u mne slyšíte.</verse>
			</chapter>
			<chapter number="2">
				<verse number="1">Je-li proto nějaká útěcha v Kristu, je-li nějaké ulehčení z lásky, je-li nějaké duchovní společenství, nějaký soucit a milosrdenství,</verse>
				<verse number="2">naplňte mou radost, abyste byli téhož smýšlení, měli touž lásku, byli jednomyslní, jednoho smýšlení;</verse>
				<verse number="3">abyste nebyli v ničem sobečtí ani chtiví marné slávy, ale v pokoře pokládejte jeden druhého za lepšího než sebe samé.</verse>
				<verse number="4">Nehleďte každý jen na vlastní dobro, nýbrž každý i na dobro druhých.</verse>
				<verse number="5">Mějte v sobě to smýšlení, které je v Kristu Ježíši:</verse>
				<verse number="6">Ačkoliv má božskou přirozenost, nic nedbal na svou vznešenost, že je rovný Bohu,</verse>
				<verse number="7">nýbrž zřekl se sám sebe, když vzal na sebe služebnou přirozenost a stal se jako jeden z lidí. Navenek byl shledán jako člověk,</verse>
				<verse number="8">ponížil sám sebe, když se stal poslušným až k smrti, a to k smrti kříže.</verse>
				<verse number="9">Proto také ho Bůh povýšil a dal mu jméno, které je nade všecko jméno,</verse>
				<verse number="10">aby ve jménu Ježíšově pokleklo každé koleno nebešťanů, pozemšťanů a podzemšťanů,</verse>
				<verse number="11">a aby každý jazyk vyznal, že Pánem je Ježíš Kristus, k slávě Boha Otce.</verse>
				<verse number="12">Proto, moji drazí, jak jste vždycky poslechli, pracujte s bázní a s chvěním o své spáse, nejen jako v mé přítomnosti, nýbrž mnohem více nyní v mé nepřítomnosti.</verse>
				<verse number="13">Vždyť Bůh sám to působí ve vás i chtění i konání podle své blahovůle.</verse>
				<verse number="14">Všechno čiňte bez reptání a rozumování,</verse>
				<verse number="15">abyste byli bez úhony a čistí, Boží děti bez poskvrny uprostřed špatného a převráceného pokolení, mezi nimiž svítíte jako světla ve světě.</verse>
				<verse number="16">Držte slovo života, mně k chloubě pro den Kristův, že jsem neběžel nadarmo ani se nadarmo nenamáhal.</verse>
				<verse number="17">Než má-li být má krev prolita v úlitbu při obětování a přisluhování vaší víry, raduji se a raduji se spolu s vámi se všemi.</verse>
				<verse number="18">Stejně však i vy se radujte a mějte radost se mnou!</verse>
				<verse number="19">Doufám v Pánu Ježíši, že k vám brzy budu moci poslat Timotheje, abych i já byl dobré mysli, až se dovím, jak se vám daří.</verse>
				<verse number="20">Nemám totiž nikoho, kdo by tak smýšlel a tolik upřímně pečoval o vaše věci;</verse>
				<verse number="21">neboť všichni se honí za svými zájmy, ne za zájmy Krista Ježíše.</verse>
				<verse number="22">Víte, jak se osvědčil, že jako dítě s otcem sloužil se mnou v evangeliu.</verse>
				<verse number="23">Toho tedy doufám poslati, jakmile uvidím, na čem jsem;</verse>
				<verse number="24">mám však důvěru v Pána, že i sám brzy přijdu.</verse>
				<verse number="25">Zatím jsem však pokládal za nutné poslat k vám Epafrodita, svého bratra a spolupracovníka i spolubojovníka, kterého jste poslali, aby mi přisluhoval v mých potřebách.</verse>
				<verse number="26">Vždyť toužil po vás po všech a byl smuten, protože jste slyšeli, že se rozstonal.</verse>
				<verse number="27">A opravdu onemocněl na smrt. Bůh se však nad ním slitoval, a nejen nad ním, nýbrž i nade mnou, abych neměl zármutek na zármutek.</verse>
				<verse number="28">Tím spěšněji jsem ho proto poslal, abyste se při pohledu na něho zase zaradovali a já abych měl o zármutek méně.</verse>
				<verse number="29">Přijměte ho tedy v Pánu s veškerou radostí a mějte takové lidi v úctě.</verse>
				<verse number="30">Neboť pro dílo Kristovo málem by byl zemřel, když dal vlastní život v sázku, aby doplnil, co chybělo ve vaší službě pro mne.</verse>
			</chapter>
			<chapter number="3">
				<verse number="1">Konečně, moji bratři, radujte se v Pánu! Psát vám tytéž věci není mi obtížno, vám to však dodá jistoty.</verse>
				<verse number="2">Chraňte se těch psů, chraňte se těch špatných dělníků, chraňte se té rozřízky!</verse>
				<verse number="3">Neboť (správně) obřezaní jsme my, kdo duchem sloužíme Bohu a máme chloubu v Kristu Ježíši a neskládáme důvěru v tělo,</verse>
				<verse number="4">ačkoliv také já mám proč mít důvěru i v tělo. Myslí-li někdo jiný, že může skládat důvěru v tělo, tím více já!</verse>
				<verse number="5">Byl jsem obřezán osmého dne, jsem rodem Izraelita, z kmene Benjaminova, Hebrej z Hebrejů, co do Zákona farizeus,</verse>
				<verse number="6">co do horlivosti pronásledovatel Církve, co do spravedlnosti, která je v Zákoně, nelze mi nic vyčítat.</verse>
				<verse number="7">Avšak co mi bývalo ziskem, považuji pro Krista za škodu.</verse>
				<verse number="8">Ano, vůbec považuji všecko za škodu, když to srovnám s nesmírně cenným poznáním Krista Ježíše, mého Pána. Pro něho jsem se toho všeho vzdal a považuji to za brak, jen když získám Krista</verse>
				<verse number="9">a budu nalezen v něm, a to ne se svou spravedlností, která je ze Zákona, nýbrž s tou, která je skrze víru v Krista, se spravedlností z Boha na základě víry;</verse>
				<verse number="10">abych poznal jej i moc jeho zmrtvýchvstání a měl účast v jeho utrpení; připodobňuji se mu ve smrti,</verse>
				<verse number="11">abych nějak dospěl ke vzkříšení z mrtvých.</verse>
				<verse number="12">Ne že bych (toho) již dosáhl nebo byl už dokonalý; ale chvátám, zda také uchvátím, poněvadž jsem byl také uchvácen Kristem Ježíšem.</verse>
				<verse number="13">Bratři, já o sobě nemyslím, že jsem (to zcela) uchvátil. Jde však o jedno: Zapomínám na to, co je za mnou, a tíhnu k tomu, co je přede mnou,</verse>
				<verse number="14">spěchám k cíli, k vítězné odměně Božího povolání shora, k níž jsem povolán v Kristu Ježíši.</verse>
				<verse number="15">Takto tedy smýšlejme všichni, kdo jsme dokonalí; a smýšlíte-li v čem jinak, i to vám Bůh odhalí.</verse>
				<verse number="16">Jen toto: k čemu jsme dospěli, v tom jděme dále.</verse>
				<verse number="17">Bratři, staňte se mými následovníky a patřte na ty, kdo žijí podle vzoru, jaký máte v nás.</verse>
				<verse number="18">Neboť, jak jsem vám často říkal, nyní to pravím i s pláčem, že mnozí žijí jako nepřátelé kříže Kristova.</verse>
				<verse number="19">Jejich konec je záhuba, jejich bůh je břicho a a sláva ve vlastní hanbě; oni mají na mysli pozemské věci.</verse>
				<verse number="20">My však jsme občané nebes. Odtamtud také očekáváme Spasitele, Pána Ježíše Krista;</verse>
				<verse number="21">on přemění naše ubohé tělo k podobě se svým slavným tělem, podle moci, kterou si může i všecko podrobit.</verse>
			</chapter>
			<chapter number="4">
				<verse number="1">Proto, moji milovaní a žádoucí bratři, má radosti a koruno, tak stůjte pevně v Pánu, drazí!</verse>
				<verse number="2">Napomínám Evodii a napomínám Syntychu, aby stejně smýšlely v Pánu.</verse>
				<verse number="3">Ano prosím i tebe, vzácný spolupracovníku, ujmi se jich, vždyť spolu se mnou bojovaly v evangeliu i s Klementem a ostatními mými spolupracovníky, jejichž jména jsou v knize života.</verse>
				<verse number="4">Radujte se vždycky v Pánu. Opakuji: radujte se!</verse>
				<verse number="5">Vaše ústupnost nechť je známa všem lidem; Pán je blízko.</verse>
				<verse number="6">O nic se úzkostlivě nestarejte, ale vaše přání buďtež Bohu přednášena všelikou modlitbou a prosbou s děkováním.</verse>
				<verse number="7">A Boží pokoj, který převyšuje všechno pomyšlení, ochrání vám srdce i myšlenky v Kristu Ježíši.</verse>
				<verse number="8">Konečně, bratři, vše, co je pravdivé, co čestné, co spravedlivé, co čisté, co milé, co dobré pověsti, vůbec co je ctnostné, co chvályhodné, to obmýšlejte.</verse>
				<verse number="9">Čemu jste se také naučili a co přijali, co jste uslyšeli a na mně viděli, to konejte; a Bůh pokoje bude s vámi!</verse>
				<verse number="10">Velmi jsem se v Pánu zaradoval, že jste zase jednou rozkvetli ve své péči o mne; ano, myslili jste na to (i dříve), neměli jste jen příležitosti.</verse>
				<verse number="11">Ne že bych si stěžoval na nedostatek; vždyť jsem se naučil být spokojen v každém postavení.</verse>
				<verse number="12">Dovedu žít v nouzi, dovedu také žít v hojnosti. Jsem obeznalý vůbec ve všem: v sytosti i hladovění, v nadbytku i nedostatku.</verse>
				<verse number="13">Všechno mohu v tom, který mi dává sílu.</verse>
				<verse number="14">Než učinili jste dobře, že jste mi projevili účast v soužení.</verse>
				<verse number="15">Víte také vy, Filippané, že na počátku hlásání radostné zvěsti, když jsem vyšel z Makedonie, žádná obec se mnou nevyrovnávala vzájemné příjmy a vydání, leč vy jediní;</verse>
				<verse number="16">také do Thessaloniky jste mi jednou dvakrát poslali na mé potřeby.</verse>
				<verse number="17">Ne že bych vyhledával daru, ale hledám hojnější ovoce k dobru vašeho účtu.</verse>
				<verse number="18">Mám všeho dost, ano nadbytek. Jsem zahrnut vším, když jsem dostal od Epafrodita, co jste poslali; je to libá obětní vůně, příjemná oběť, milá Bohu.</verse>
				<verse number="19">Můj Bůh pak skvěle vyplní všechnu vaši potřebu podle svého bohatství ve slávě v Kristu Ježíši.</verse>
				<verse number="20">Bohu pak a našemu Otci sláva na věky věků! Amen!</verse>
				<verse number="21">Pozdravte každého svatého v Kristu Ježíši. Pozdravují vás bratři, kteří jsou se mnou.</verse>
				<verse number="22">Pozdravují vás všichni svatí, zvláště však ti, kteří jsou z císařova domu.</verse>
				<verse number="23">Milost Pána Ježíše Krista s vaším duchem! Amen.</verse>
			</chapter>
		</book>
		<book number="51">
			<chapter number="1">
				<verse number="1">Pavel, apoštol Krista Ježíše z vůle Boží, a bratr Timothej</verse>
				<verse number="2">svatým a věřícím bratřím v Kristu v Kolossách. Milost vám a pokoj od Boha, našeho Otce!</verse>
				<verse number="3">Děkujeme Bohu a Otci našeho Pána Ježíše Krista a stále se za vás modlíme.</verse>
				<verse number="4">Slyšeli jsme totiž o vaší víře v Kristu Ježíši a o lásce, kterou máte ke všem svatým</verse>
				<verse number="5">pro naději, uloženou pro vás v nebi. O té jste uslyšeli již dříve v pravdivém slově evangelia,</verse>
				<verse number="6">které k vám přišlo, jako je už na celém světě a přináší ovoce a roste zrovna jako u vás od toho dne, kdy jste je uslyšeli a poznali Boží milost v pravdě.</verse>
				<verse number="7">Tak vás naučil Epafras, náš milý spoluslužebník, který je věrný přisluhovatel Kristův pro vás.</verse>
				<verse number="8">On nám také podal zprávu o vaší duchovní lásce.</verse>
				<verse number="9">Proto i my od toho dne, kdy jsme to uslyšeli, nepřestáváme se za vás modlit a prosit, abyste byli naplněni poznáním jeho vůle s veškerou moudrostí a s veškerým duchovním porozuměním,</verse>
				<verse number="10">jak máte žít důstojně Pána, abyste se mu zcela líbili. Přinášejte ovoce ve všelikém dobrém díle a rosťte poznáním Boha,</verse>
				<verse number="11">buďte proniknuti vší silou shodně s jeho slavnou mocí k plné vytrvalosti a trpělivosti. S radostí</verse>
				<verse number="12">děkujte Otci, který nás učinil schopnými k účasti na podílu svatých ve světle;</verse>
				<verse number="13">on nás vytrhl z moci temnoty a přenesl do království svého milovaného Syna;</verse>
				<verse number="14">v něm máme vykoupení, odpuštění hříchů.</verse>
				<verse number="15">On je obraz neviditelného Boha, prvorozenec veškerého tvorstva.</verse>
				<verse number="16">Neboť v něm bylo stvořeno všechno, co je na nebi i na zemi, věci viditelné i neviditelné, ať trůny nebo panstva,ať knížectva nebo mocnosti; všecko bylo stvořeno skrze něho a pro něho.</verse>
				<verse number="17">Sám pak je přede vším a všecko má v něm své trvání;</verse>
				<verse number="18">a on je hlavou těla, Církve. On je počátek, prvorozený z mrtvých (vstalých), aby měl ve všem prvenství.</verse>
				<verse number="19">Neboť se (Bohu) zalíbilo, aby v něm přebývala veškerá plnost</verse>
				<verse number="20">a aby skrze něho smířil všecko se sebou tím, že zjednal pokoj krví jeho kříže, jak to, co je na zemi, tak to, co je v nebesích.</verse>
				<verse number="21">Také vás, kdysi odcizené a ve smýšlení znepřátelené zlými skutky,</verse>
				<verse number="22">nyní však vás smířil ve svém hmotném těle skrze smrt, aby vás před sebou učinil svatými, neposkvrněnými a bezúhonnými,</verse>
				<verse number="23">zůstáváte-li ovšem založeni a pevni ve víře a nedáváte-li se odvrátit od naděje radostné zvěsti, o které jste slyšeli. Ta byla hlásána v celém tvorstvu pod nebem, a já, Pavel, jsem se stal jejím služebníkem.</verse>
				<verse number="24">Nyní se raduji v utrpeních pro vás a doplňuji na svém těle zbývající soužení Kristova pro jeho tělo, kterým je Církev.</verse>
				<verse number="25">Jejím služebníkem jsem se stal podle Božího zařízení, které mi bylo svěřeno pro vás, abych naplnil Boží slovo,</verse>
				<verse number="26">tajemství to, od věků a pokolení skryté, nyní však bylo zjeveno jeho svatým;</verse>
				<verse number="27">jim totiž chtěl Bůh oznámit slavné bohatství tohoto tajemství mezi pohany; to (tajemství) je Kristus ve vás, naděje na slávu.</verse>
				<verse number="28">Jeho my zvěstujeme a napomínáme a učíme každého člověka ve vší moudrosti, abychom každého člověka učinili dokonalým v Kristu.</verse>
				<verse number="29">O to se také namáhám a bojuji podle jeho působení, které se ve mně mocně projevuje.</verse>
			</chapter>
			<chapter number="2">
				<verse number="1">Chci přece, abyste věděli, jak velikou starost mám o vás a o Laodicejské a o ostatní, kteří mě osobně neviděli,</verse>
				<verse number="2">aby se povzbudilo jejich srdce, takže budou spolu spojeni láskou, aby (dospěli) ke všemu bohatství úplného pochopení, aby poznali tajemství Boha, Krista;</verse>
				<verse number="3">v něm jsou skryty veškeré poklady moudrosti a vědění.</verse>
				<verse number="4">Toto vám pak pravím, aby vás nikdo nemátl šálivými řečmi.</verse>
				<verse number="5">Neboť i když nejsem přítomen tělem, duchem jsem přece s vámi a raduji se, když vidím mezi vámi řád a pevnost vaší víry v Krista.</verse>
				<verse number="6">Jak jste tedy přijali Krista Ježíše, Pána, tak v něm žijte.</verse>
				<verse number="7">Buďte v něj vkořeněni a na něm vybudováni, buďte upevněni ve víře, jak jste v ní byli vyučeni, a vzdávejte hojné díky.</verse>
				<verse number="8">Dejte pozor, aby vás nikdo nezlákal filosofií a prázdným klamem z lidského podání, podle abecedy světa a ne podle Krista.</verse>
				<verse number="9">Neboť v něm, v jeho těle, přebývá celá plnost božství,</verse>
				<verse number="10">vy pak v něm jste dosáhli plnosti; on je hlavou všeho knížectví a vší mocnosti.</verse>
				<verse number="11">V něm jste byli také obřezáni obřízkou, která se neděje rukou, nýbrž (která se děje) svlečením tělesnosti, obřízkou Kristovou,</verse>
				<verse number="12">když jste s ním byli ve křtu pohřbeni, ale v něm jste také byli vzkříšeni z mrtvých skrze víru v působení Boha, který ho vzkřísil z mrtvých.</verse>
				<verse number="13">Také vás, kteří jste byli mrtvi hříchy a neobřezaností na svém těle, spolu s ním vás oživil, tím že vám odpustil všechny hříchy,</verse>
				<verse number="14">smazal dlužní úpis s jeho ustanoveními, který nám byl nepříznivý a stavěl se proti nám, a odstranil ho tím, že jej přibil na kříž;</verse>
				<verse number="15">odzbrojil knížectva i mocnosti, vystavil je veřejnému posměchu, když skrze něho oslavil vítězství.</verse>
				<verse number="16">Proto ať vás nikdo nesoudí pro pokrm a pro nápoj nebo stran svátku, novoluní nebo sobot;</verse>
				<verse number="17">neboť to vše je stín věcí budoucích, kdežto tou skutečností je Kristus.</verse>
				<verse number="18">Ať vás nepřipravuje o vítěznou odměnu ten, kdo si libuje v (dělané) pokoře a v (přepjatém) uctívání andělů, kdo je ve viděních jako doma; bez důvodu se nadýmá pod tělesnými dojmy</verse>
				<verse number="19">a nedrží se Hlavy, z které celé tělo, spojemi a svazy vydržované a držené pohromadě, roste Božím vzrůstem.</verse>
				<verse number="20">Jestliže jste s Kristem zemřeli abecedě světa, proč si ještě, jako byste žili ve světě, dáváte předpisovati:</verse>
				<verse number="21">„Nesahej (na to) ani neokoušej ani se nedotýkej?\;</verse>
				<verse number="22">to jsou samé věci, které užíváním propadají zkáze, jen lidské předpisy a nauky;</verse>
				<verse number="23">mají zdání moudrosti ve zvláštním uctívání, v pokořování a nešetření těla; je to bezcenné, jen že to hoví tělu.</verse>
			</chapter>
			<chapter number="3">
				<verse number="1">Jestliže jste spolu s Kristem vstali, usilujte o to, co je nahoře, kde je Kristus posazen po pravici Boží.</verse>
				<verse number="2">Myslete na to, co je nahoře, ne na to, co je na zemi.</verse>
				<verse number="3">Vždyť jste zemřeli, a váš život je s Kristem skryt v Bohu.</verse>
				<verse number="4">A až se ukáže Kristus, náš život, potom i vy se s ním ukážete ve slávě.</verse>
				<verse number="5">Proto umrtvěte, co je v údech pozemského: smilství, nečistotu, chlípnost, zlou žádost a lakotu, to je modloslužbu;</verse>
				<verse number="6">pro tyto věci přichází Boží hněv.</verse>
				<verse number="7">Tou cestou jste kráčeli kdysi i vy, když jste v nich žili.</verse>
				<verse number="8">Ale nyní odložte to všechno i vy: hněv, prchlivost, zlobu, tupení, hanlivé řeči ze svých úst.</verse>
				<verse number="9">Neobelhávejte jeden druhého, neboť jste svlékli starého člověka s jeho skutky</verse>
				<verse number="10">a oblékli nového, který se obnovuje k poznání podle obrazu svého Stvořitele;</verse>
				<verse number="11">tu není Řek a Žid, obřízka a neobřízka, barbar, Skytá, otrok, svobodný, nýbrž vše a ve všem je Kristus.</verse>
				<verse number="12">Oblecte se tedy jako Boží vyvolenci, jako svatí a milovaní, v srdečné milosrdenství, dobrotu, pokoru, mírnost, trpělivost.</verse>
				<verse number="13">Snášejte se navzájem a odpouštějte si, má-li kdo proti druhému stížnost; jako i Pán odpustil vám, tak i vy.</verse>
				<verse number="14">Při všem však mějte lásku, která je poutem dokonalosti.</verse>
				<verse number="15">A pokoj Kristův, pro který jste také byli povoláni jako jedno tělo, ať vládne vám v srdci. A buďte vděčni!</verse>
				<verse number="16">Slovo Kristovo nechť ve vás bohatě přebývá, abyste se ve vší moudrosti navzájem poučovali a napomínali; žalmy, chvalozpěvy a duchovní písně vděčně zpívejte Bohu ve svém srdci.</verse>
				<verse number="17">A vše, co činíte slovem nebo skutkem, vše čiňte ve jménu Pána Ježíše a děkujte Bohu Otci skrze něho.</verse>
				<verse number="18">Ženy, buďte poddány mužům, jak se sluší v Pánu.</verse>
				<verse number="19">Muži, milujte své ženy a neroztrpčujte se na ně.</verse>
				<verse number="20">Děti, poslouchejte ve všem rodiče, neboť tak se to líbí Pánu.</verse>
				<verse number="21">Otcové, nepodněcujte v dětech nevoli, aby nemalomyslněly.</verse>
				<verse number="22">Služebníci, poslouchejte ve všem své pozemské pány, ne pouze na oko jako ti, kdo se chtějí líbit lidem, nýbrž s upřímným srdcem z bázně před Pánem.</verse>
				<verse number="23">Co činíte, konejte ze srdce jako Pánu, a ne lidem.</verse>
				<verse number="24">Vždyť víte, že od Pána dostanete v odplatu dědictví. Kristu Pánu služte!</verse>
				<verse number="25">Neboť kdo křivdí, odnese si, co ukřivdil; a není stranictví.</verse>
			</chapter>
			<chapter number="4">
				<verse number="1">Páni, prokazujte služebníkům, co je spravedlivé a co náleží, vždyť víte, že i vy máte Pána v nebi.</verse>
				<verse number="2">V modlitbě buďte vytrvalí a bděte při ní s děkováním.</verse>
				<verse number="3">Modlete se zároveň i za nás, aby nám Pán otevřel dveře pro slovo, abychom mohli hlásat tajemství Kristovo - pro ně jsem také spoután,</verse>
				<verse number="4">abych je učinil známým tak, jak je mám hlásat.</verse>
				<verse number="5">Chovejte se moudře před těmi, kdo jsou vně (Církve). Využijte času!</verse>
				<verse number="6">Vaše řeč buď vždy milá, okořeněná solí, abyste věděli, jak máte každému odpovídat.</verse>
				<verse number="7">Co je se mnou, oznámí vám vše Tychikus, drahý bratr a věrný přisluhovatel a spoluslužebník v Pánu.</verse>
				<verse number="8">Posílám ho k vám právě proto, abyste se dověděli, jak se nám vede, a aby potěšil vaše srdce;</verse>
				<verse number="9">(posílám) i Onesima, věrného a drahého bratra a vašeho krajana. Ti vám oznámí všechno, co se zde děje.</verse>
				<verse number="10">Pozdravuje vás Aristarchos, můj spoluvězeň, a Marek, příbuzný Barnabášův, o kterém jste dostali pokyny; až k vám přijde, ujměte se ho.</verse>
				<verse number="11">Dále Ježíš, příjmím Justus. Tito jsou moji jediní spolupracovníci z obřízky pro Boží království a stali se mi útěchou.</verse>
				<verse number="12">Pozdravuje vás Epafras, váš krajan, služebník Krista Ježíše, který o vás stále zápasí v modlitbách, abyste byli pevni v dokonalosti a byli naplněni veškerou vůlí Boží.</verse>
				<verse number="13">Neboť o něm dosvědčuji, že velmi pracuje pro vás a pro Laodicejské a Hierapolské.</verse>
				<verse number="14">Pozdravuje vás Lukáš, milovaný lékař, a Demas.</verse>
				<verse number="15">Pozdravte bratry v Laodiceji i Nymfu s církví v jejím domě.</verse>
				<verse number="16">Až tento list bude přečten u vás, postarejte se, aby byl čten i v církvi laodicejské; a list z Laodiceje přečtěte i vy.</verse>
				<verse number="17">A Archippovi řekněte: „Hleď si služby, kterou jsi obdržel v Pánu, a plň ji!“</verse>
				<verse number="18">Pozdravení mou vlastní rukou, Pavlovou. Pamatujte na mé okovy. Milost s vámi!</verse>
			</chapter>
		</book>
		<book number="52">
			<chapter number="1">
				<verse number="1">Pavel a Silván a Timothej thessalonické církvi v Bohu Otci a Pánu Ježíši Kristu. Milost vám a pokoj!</verse>
				<verse number="2">Děkujeme Bohu stále za vás za všechny a pamatujeme na vás ustavičně v svých modlitbách;</verse>
				<verse number="3">připomínáme si neustále působení vaší víry, vaši námahu v lásce a vytrvalost v naději v našeho Pána Ježíše Krista před Bohem a naším Otcem.</verse>
				<verse number="4">Víme o vašem vyvolení, bratři Bohem milovaní,</verse>
				<verse number="5">neboť naše hlásání radostné zvěsti nebylo jen v slově, ale v moci a v Duchu svatém a s plnou přesvědčivostí; víte to, jací jsme byli mezi vámi kvůli vám.</verse>
				<verse number="6">A vy jste se stali následovníky našimi a Páně, když jste při mnohém soužení přijali to slovo s radostí Ducha svatého,</verse>
				<verse number="7">takže jste se stali vzorem všem věřícím v Makedonii a Achaji.</verse>
				<verse number="8">Neboť od vás se slovo Páně rozeznělo nejen po Makedonii a Achaji, ale po všech místech se roznesla vaše víra, kterou máte v Boha, takže není potřebí, abychom my o tom něco mluvili.</verse>
				<verse number="9">Vždyť (lidé) sami o nás rozhlašují, jak jsme k vám přišli a jak jste se obrátili od model k Bohu, abyste sloužili Bohu živému a pravému</verse>
				<verse number="10">a vyčkávali z, nebe jeho Syna, kterého vzkřísil z mrtvých, Ježíše, který nás vysvobozuje z nastávajícího hněvu.</verse>
			</chapter>
			<chapter number="2">
				<verse number="1">Ostatně, bratři, sami víte, jak jsme k vám přišli, že to nebylo marné.</verse>
				<verse number="2">Ale, jak víte, ačkoliv jsme předtím trpěli a potupně s námi zacházeli ve Filippech, přece jsme se vzmužili v našem Bohu, abychom k vám mluvili o radostné Boží zvěsti za velikých trampot.</verse>
				<verse number="3">Vždyť naše povzbuzování nevychází z omylu ani z nepoctivosti a není v něm lsti,</verse>
				<verse number="4">ale jak nás Bůh uznal za hodný, aby nám byla svěřena radostná zvěst, tak mluvíme; ne jako bychom se chtěli zalíbit lidem, nýbrž Bohu, který zkoumá naše srdce.</verse>
				<verse number="5">Nikdy jsme přece neužili lichotivé řeči, jak víte, ani (nás nepudila) skrytá lakota, Bůh je svědek,</verse>
				<verse number="6">ani jsme nehledali slávu od lidí, ani od vás, ani od jiných;</verse>
				<verse number="7">ačkoliv jsme mohli vyžadovat vážnost jakožto Kristovi apoštolově, vystupovali jsme laskavě mezi vámi, jako když matka hýčká své děti;</verse>
				<verse number="8">tak z příchylnosti k vám bychom vám nejraději sdělili nejen radostnou Boží zvěst, nýbrž i vlastní život, protože jste se nám stali drahými.</verse>
				<verse number="9">Pamatujete se přece, bratři, na naši úmornou práci: ve dne v noci jsme pracovali, abychom nikoho z vás nezatížili, a tak jsme vám hlásali radostnou Boží zvěst.</verse>
				<verse number="10">Vy jste svědky i Bůh, jak nábožně a spravedlivě a bez úhony jsme se chovali k vám věřícím.</verse>
				<verse number="11">Také víte, jak každého z vás, jako otec své děti,</verse>
				<verse number="12">jsme vás napomínali a povzbuzovali a zapřísahali, abyste žili hodně Boha, který vás povolal do svého království a do své slávy.</verse>
				<verse number="13">A proto i my děkujeme bez ustání Bohu, že, když jste od nás přijali kázané Boží slovo, vzali jste je ne jako slovo lidské, nýbrž - jak vpravdě je - jako slovo Boží; on také působí ve vás věřících.</verse>
				<verse number="14">Neboť jste se stali, bratři, následovníky Božích církví, které jsou v Judsku, v Kristu Ježíši, protože také vy jste totéž trpěli od vlastních soukmenovců, jako i oni od Židů,</verse>
				<verse number="15">kteří i Pána Ježíše zabili a proroky a také nás pronásledovali; Bohu se nelíbí a všem lidem jsou nepřátelští,</verse>
				<verse number="16">nám pak brání mluvit k pohanům, aby se spasili; tím jen stále doplňují své hříchy. (Boží) hněv však na ně přišel vrchovatě.</verse>
				<verse number="17">Nakrátko jsme sice, bratři, po vás osiřeli, ale jen navenek, nikoliv srdcem; proto tím více jsme se snažili a toužebněji si přáli spatřit vás.</verse>
				<verse number="18">Proto jsme chtěli k vám přijít, já Pavel, a ne jednou, ale vícekrát, než satan nám to překazil.</verse>
				<verse number="19">Neboť kdo je naše naděje nebo radost nebo koruna chlouby, zdaž ne i vy před naším Pánem Ježíšem při jeho příchodu?</verse>
				<verse number="20">Vy jste přece naše sláva a radost.</verse>
			</chapter>
			<chapter number="3">
				<verse number="1">Poněvadž jsme to už nemohli vydržet, rozhodli jsme se zůstat v Athénách sami,</verse>
				<verse number="2">a poslali jsme Timotheje, svého bratra a Božího služebníka v Kristově radostné zvěsti, aby vás utvrdil a povzbudil ve vaší víře,</verse>
				<verse number="3">aby nikdo nezakolísal v těchto souženích. Vždyť sami víte, že jsme zde k tomu.</verse>
				<verse number="4">Ano předem jsme vám pověděli, tehdy, když jsme byli u vás, že nás čeká soužení; tak se i stalo, a víte to.</verse>
				<verse number="5">Proto, když jsem to již ani já nemohl vydržet, poslal jsem (k vám), abych se dověděl, jak je to s vaší vírou: zdali vás snad pokušitel nepokoušel a naše námaha nebyla I marná.</verse>
				<verse number="6">Když se však nyní Timothej vrátil od vás k nám a přinesl nám radostnou zprávu o vaší víře a lásce i o tom, že nás máte stále v (dobré) paměti, protože nás toužíte spatřit, jako i my vás,</verse>
				<verse number="7">tím jsme byli, i bratři, při veškeré své bídě a svém soužení, nad vámi potěšeni pro vaši víru;</verse>
				<verse number="8">neboť í nyní žijeme, když vy stojíte v Pánu.</verse>
				<verse number="9">Jaké díky však můžeme splatit Bohu j za vás pro veškeru radost, kterou se pro vás radujeme před svým Bohem?</verse>
				<verse number="10">Vždyť ve dne v noci se přehojně modlíme, abychom vás osobně mohli vidět a doplnit nedostatky vaší víry.</verse>
				<verse number="11">Kéž sám Bůh a Otec náš a náš Pán Ježíš nám upraví cestu k vám.</verse>
				<verse number="12">Vám pak nechť Pán rozhojní až k plnosti vzájemnou lásku mezi vámi a ke všem, jak i my (máme) k vám,</verse>
				<verse number="13">aby upevnil vaše srdce, abyste byli bezúhonní ve svatosti před naším Bohem a Otcem při příchodu našeho Pána Ježíše se všemi jeho svatými.</verse>
			</chapter>
			<chapter number="4">
				<verse number="1">Konečně vás však, bratři, prosíme a napomínáme v Pánu Ježíši, abyste více prospívali podle toho, co jste od nás přijali, jak máte žít a líbit se Bohu, jak i žijete.</verse>
				<verse number="2">Víte zajisté, jaká nařízení jsme vám dali skrze Pána Ježíše.</verse>
				<verse number="3">Neboť toto je Boží vůle: vaše posvěcení. Proto se zdržujte smilstva.</verse>
				<verse number="4">Každý z vás ať se naučí držeti své tělo v posvěcení a ve cti,</verse>
				<verse number="5">nikoli ve chtivé žádostivosti, jak činí i pohani, kteří neznají Boha.</verse>
				<verse number="6">Ať nikdo nezkracuje a nepodvádí v té věci svého bratra, poněvadž Pán je mstitelem všech těchto věcí, jak jsme vám i dříve pověděli a vás ujistili.</verse>
				<verse number="7">Bůh nás přece nepovolal k nečistotě, nýbrž k posvěcení.</verse>
				<verse number="8">A proto kdo tím pohrdá, nepohrdá člověkem, nýbrž Bohem, který do vás také dává svého svatého Ducha.</verse>
				<verse number="9">O bratrské lásce není třeba vám psát. Neboť vy sami jste se naučili od Boha milovat se navzájem;</verse>
				<verse number="10">a to také činíte ke všem bratřím</verse>
				<verse number="11">v celé Makedonii. Ale povzbuzujeme vás, bratři, oplývejte v tom (ještě) více a snažte se o pokoj mezi sebou, a každý ať se stará o své věci a pracuje svýma rukama, jak jsme vám přikázali,</verse>
				<verse number="12">abyste žili čestně před těmi, kdo jsou vně, a nic od nich nepotřebovali.</verse>
				<verse number="13">Nechceme vás však, bratři, nechat v nevědomosti o zesnulých, abyste netruchlili, jako (činí) ostatní, kteří nemají naděje.</verse>
				<verse number="14">Jako totiž věříme, že Ježíš zemřel a vstal, tak Bůh i ty, kteří zesnuli skrze Ježíše, přivede s ním.</verse>
				<verse number="15">Toto vám zajisté pravíme podle slova Páně: My, kteří žijeme a jsme ponecháváni k příchodu Páně, nepředstihneme ty, kdo zesnuli.</verse>
				<verse number="16">Neboť až bude dán rozkaz, až zazní hlas archandělův a Boží polnice, sám Pán sestoupí s nebe, a první vstanou mrtví v Kristu;</verse>
				<verse number="17">potom my, kteří žijeme a jsme ponecháváni, budeme zároveň s nimi uchváceni v oblacích do vzduchu vstříc Pánu. A tak budeme navždy s Pánem.</verse>
				<verse number="18">Proto se vespolek povzbuzujte těmito slovy.</verse>
			</chapter>
			<chapter number="5">
				<verse number="1">Co se pak týče časů a chvil, není třeba, bratři, abychom vám psali.</verse>
				<verse number="2">Sami totiž velmi dobře víte, že den Páně přijde tak jako zloděj v noci.</verse>
				<verse number="3">Až řeknou: „Je pokoj a bezpečnost“, tu na ně znenadání přijde zkáza jako porodní bolesti na těhotnou ženu, a neuniknou.</verse>
				<verse number="4">Ale vy, bratři, nejste ve tmě, aby vás ten den zastihl jako zloděj.</verse>
				<verse number="5">Neboť vy všichni jste účastníci světla a příslušníci dne. Nepatříme noci ani tmě.</verse>
				<verse number="6">Nuže, nespěme jako ostatní, ale bděme a buďme střízliví!</verse>
				<verse number="7">Neboť ti, kdo spí, spí v noci, a kdo se opíjejí, opíjejí se v noci.</verse>
				<verse number="8">My však, kteří patříme dni, buďme střízliví, oděni pancířem víry a lásky a přilbou naděje ve spásu.</verse>
				<verse number="9">Vždyť Bůh nás neurčil pro hněv, nýbrž abychom získali spásu skrze našeho Pána Ježíše Krista,</verse>
				<verse number="10">který za nás zemřel, abychom spolu s ním žili, ať bdíme nebo spíme.</verse>
				<verse number="11">Proto se vespolek potěšujte a vzdělávejte jeden druhého, jak (to) i činíte.</verse>
				<verse number="12">Prosíme vás pak, bratři, abyste měli uznání k těm, kdo se mezi vámi namáhají a jsou vašimi představenými v Pánu a napomínají vás.</verse>
				<verse number="13">Mějte je v přehojné lásce pro jejich dílo. Chovejte se mezi sebou pokojně!</verse>
				<verse number="14">Žádáme vás, bratři, napomínejte neukázněné, těšte malomyslné, ujímejte se slabých, buďte shovívaví ke všem.</verse>
				<verse number="15">Hleďte, ať nikdo nikomu nesplácí zlé zlým, ale vždy usilujte o dobré jeden vůči druhému a vůči všem.</verse>
				<verse number="16">Vždycky se radujte,</verse>
				<verse number="17">neustále se modlete.</verse>
				<verse number="18">Ve všem děkujte; neboť toto je Boží vůle v Kristu Ježíši pro vás.</verse>
				<verse number="19">Ducha neuhášejte.</verse>
				<verse number="20">Proroctvím nepohrdejte.</verse>
				<verse number="21">Všechno však zkoumejte; dobrého se držte.</verse>
				<verse number="22">Zdržujte se všelikého způsobu zla.</verse>
				<verse number="23">On sám pak, Bůh pokoje, kéž vás posvětí plně a dokonale; nechť váš duch je neporušený a duše i tělo neposkvrněné k příchodu našeho Pána Ježíše Krista.</verse>
				<verse number="24">Věrný je ten, který vás povolal; a on to i učiní.</verse>
				<verse number="25">Bratři, modlete se i za nás.</verse>
				<verse number="26">Pozdravujte všecky bratry svatým políbením.</verse>
				<verse number="27">Zapřísahám vás skrze Pána, aby tento list byl čten všem bratřím.</verse>
				<verse number="28">Milost našeho Pána Ježíše Krista s vámi!</verse>
			</chapter>
		</book>
		<book number="53">
			<chapter number="1">
				<verse number="1">Pavel, Silván a Timothej thessalonické církvi v Bohu, našem Otci, a v Pánu Ježíši Kristu.</verse>
				<verse number="2">Milost vám a pokoj od Boha Otce a Pána Ježíše Krista!</verse>
				<verse number="3">Jsme povinni, bratři, Bohu za vás stále děkovat, jak je hodno, protože vaše víra náramně vzrůstá a láska jednoho k druhému u vás u všech se hojně projevuje,</verse>
				<verse number="4">takže i my sami se vámi chlubíme v Božích církvích pro vaši vytrvalost a víru ve všech vašich pronásledováních a souženích, která snášíte.</verse>
				<verse number="5">Je to důkaz spravedlivého Božího soudu, že se stanete hodnými Božího království, pro které tak trpíte.</verse>
				<verse number="6">Je (to) přece spravedlivé, aby Bůh odplatil soužením těm, kdo souží vás,</verse>
				<verse number="7">a vám, souženým, odpočinutím s námi, až se zjeví Pán Ježíš s nebe s posly své moci,</verse>
				<verse number="8">v plamenném ohni, aby ztrestal ty, kdo neznají Boha a kdo nejsou poslušní radostné zvěsti našeho Pána Ježíše Krista.</verse>
				<verse number="9">A ti dostanou za trest věčnou záhubu daleko od tváře Páně a od slávy jeho síly,</verse>
				<verse number="10">až přijde, aby byl oslaven v svých svatých a ukázal se podivuhodným ve všech věřících v ten den, neboť u vás naše svědectví dosáhlo víry.</verse>
				<verse number="11">Vzhledem k tomu se také za vás neustále modlíme, aby náš Bůh vás učinil hodnými povolání a svou mocí dovršil všechnu vůli k dobrému a dílo víry,</verse>
				<verse number="12">aby jméno našeho Pána Ježíše bylo oslaveno ve vás a vy v něm, jak dá milost našeho Boha a Pána Ježíše Krista.</verse>
			</chapter>
			<chapter number="2">
				<verse number="1">Pro příchod našeho Pána Ježíše Krista a našeho připojení k němu vás, bratři, prosíme,</verse>
				<verse number="2">abyste se tak snadno nedali zviklat ve (zdravém) smýšlení ani rozrušit, ať už nějakým projevem ducha nebo řečí nebo listem, prý od nás (poslaným), jako by den Páně měl už nastat.</verse>
				<verse number="3">Ať vás nikdo neklame žádným způsobem. Neboť nepřijde-li napřed odpad a nezjeví-li se člověk nepravosti, propadlec záhubě,</verse>
				<verse number="4">který se staví nad odpor a vynáší se nad všechno, co se nazývá Bůh nebo co se uctívá, takže se v chrámě Božím posadí a bude se projevovat, jako by on byl Bůh...</verse>
				<verse number="5">Nepamatujete se, že jsem vám o tom mluvil, když jsem byl ještě u vás?</verse>
				<verse number="6">A nyní víte, co (ho) zdržuje, aby se nemohl projevit v svém čase.</verse>
				<verse number="7">Nepravost totiž už působí ve skrytu; ovšem dokud nebude odstraněn ten, kdo ji nyní drží.</verse>
				<verse number="8">A potom se objeví ten bezbožník, kterého Pán Ježíš zahubí dechem svých úst a zničí svým slavným příchodem;</verse>
				<verse number="9">je to ten, který přijde se satanským působením se vší mocí a znameními a nepravými divy</verse>
				<verse number="10">a se všelijakými svody nepravosti pro ty, kdo jsou k záhubě, protože nepojali lásku k pravdě, aby mohli být spaseni.</verse>
				<verse number="11">Proto Bůh dopouští, že na ně působí blud, takže uvěří lži,</verse>
				<verse number="12">aby byli odsouzeni všichni, kdo nevěřili pravdě, ale zalíbili si v nepravosti.</verse>
				<verse number="13">My pak jsme povinni stále děkovat Bohu za vás, bratři Pánem milovaní, že Bůh vás vyvolil jako prvotiny ke spáse posvěcením Ducha a vírou v pravdu.</verse>
				<verse number="14">K tomu vás také povolal skrze naše evangelium, abychom získali slávu našeho Pána Ježíše Krista.</verse>
				<verse number="15">Nuže, bratři, stůjte pevně a držte se podané nauky, které jste se naučili ať už naší řečí, nebo naším listem.</verse>
				<verse number="16">Sám náš Pán Ježíš Kristus a Bůh, náš Otec, který si nás zamiloval a dal věčnou útěchu a dobrou naději v milosti,</verse>
				<verse number="17">nechť potěší vaše srdce a utvrdí v každém dobrém skutku a slově.</verse>
			</chapter>
			<chapter number="3">
				<verse number="1">Konečně, bratři, modlete se za nás, aby Boží slovo šlo rychle dále a docházelo slávy jako i u vás,</verse>
				<verse number="2">a abychom byli vysvobozeni od převrácených a zlých lidí; vždyť málo jich má víru.</verse>
				<verse number="3">Věrný je Pán, a on vás utvrdí a ochrání od zlého.</verse>
				<verse number="4">Spoléháme však na vás v Pánu, že činíte a budete činit, co vám nařizujeme.</verse>
				<verse number="5">A Pán nechť řídí vaše srdce k Boží lásce a k trpělivosti Kristově.</verse>
				<verse number="6">Přikazujeme vám, bratři, ve jménu Pána Ježíše Krista, abyste se stranili každého bratra, který žije nespořádaně, a ne podle učení, které jste od nás přijali.</verse>
				<verse number="7">Sami zajisté víte, jak nás máte napodobovat; nebyli jsme totiž mezi vámi nepořádní,</verse>
				<verse number="8">ani jsme od nikoho nejedli zdarma chléb, ale ve dne v noci jsme namáhavě pracovali, abychom nikomu z vás nebyli na obtíž.</verse>
				<verse number="9">Ne že bychom k tomu neměli moci, ale abychom sami sebe dali za vzor, který byste napodobovali.</verse>
				<verse number="10">Ano, když jsme byli u vás, přikazovali jsme vám toto: Nechce-li kdo pracovat, ať ani nejí!</verse>
				<verse number="11">Slyšíme však, že někteří mezi vámi žijí nepořádně, nic nepracují a zabývají se jen daremnostmi.</verse>
				<verse number="12">Takovým přikazujeme a napomínáme je v Pánu Ježíši Kristu, aby v klidu pracovali, a tak jedli svůj chléb.</verse>
				<verse number="13">A vy, bratři, neupouštějte od konání dobra.</verse>
				<verse number="14">Jestliže však někdo neposlouchá naše učení v tomto listu, toho si poznamenejte a nestýkejte se s ním, aby se zastyděl.</verse>
				<verse number="15">Ale nemějte ho jako za nepřítele, nýbrž pokárejte jako bratra.</verse>
				<verse number="16">Pán pokoje ať sám vám dá pokoj vždycky a každým způsobem. Pán buď s vámi se všemi!</verse>
				<verse number="17">Tento pozdrav je mou, Pavlovou rukou. To je znamení v každém listě; tak píšu.</verse>
				<verse number="18">Milost našeho Pána Ježíše Krista s vámi se všemi!</verse>
			</chapter>
		</book>
		<book number="54">
			<chapter number="1">
				<verse number="1">Pavel, apoštol Krista Ježíše podle příkazu Boha, našeho Spasitele, a Krista Ježíše, naší naděje,</verse>
				<verse number="2">Timothejovi, pravému dítěti ve víře. Milost, milosrdenství a pokoj od Boha Otce a Krista Ježíše, našeho Pána!</verse>
				<verse number="3">Když jsem cestoval do Makedonie, vybídl jsem tě, abys zůstal v Efesu a abys nařídil některým (lidem) nerozšiřovat jiné učení</verse>
				<verse number="4">a nezabývat se bájemi a nekonečnými rodokmeny; jsou na prospěch spíše hádkám než Božímu plánu spásy (založenému) na víře.</verse>
				<verse number="5">Cíl pak toho nařízení je láska z čistého srdce a z dobrého svědomí a z upřímné víry.</verse>
				<verse number="6">Od toho se někteří nesprávně vzdálili a obrátili se k prázdnému mluvení;</verse>
				<verse number="7">chtěli by být učiteli Zákona, ale nechápou ani to, co říkají, ani to, o čem se tak jistě vyslovují.</verse>
				<verse number="8">Víme však, že Zákon je dobrý, jestliže ho člověk náležitě užívá,</verse>
				<verse number="9">když (totiž) ví toto, že Zákon není dán pro spravedlivého, nýbrž pro lidi bez Zákona a nepoddajné, pro bezbožníky a hříšníky, pro bohaprázdné a světáky, pro otcovrahy a matkovrahy, pro vražedníky,</verse>
				<verse number="10">smilníky, chlapcomilce, zotročovatele, lháře a křivopřísežníky a co jiného se příčí zdravému učení,</verse>
				<verse number="11">které je ve shodě s evangeliem o slávě požehnaného Boha, které mi bylo svěřeno.</verse>
				<verse number="12">Děkuji tomu, který mi dal sílu, Kristu Ježíši, našemu Pánu, za to, že mě uznal za tak hodného důvěry, aby mě ustanovil k službě,</verse>
				<verse number="13">ač jsem byl dříve rouhač a pronásledovatel a násilník. Dostalo se mi však milosrdenství, neboť jsem to činil z nevědomosti v nevěře;</verse>
				<verse number="14">než daleko hojněji se projevila milost našeho Pána s vírou a láskou v Kristu Ježíši.</verse>
				<verse number="15">Spolehlivé je to slovo a hodné, aby bylo všeobecně přijato, že Kristus Ježíš přišel na tento svět spasit hříšníky, a první z nich jsem já.</verse>
				<verse number="16">Proto jsem však dosáhl milosrdenství, aby Ježíš Kristus na mně prvním ukázal veškerou shovívavost pro příklad těm, kdo v něj uvěří k věčnému životu.</verse>
				<verse number="17">Králi věků, nesmrtelnému, neviditelnému, jedinému Bohu čest a sláva na věky věkův! Amen.</verse>
				<verse number="18">Toto nařízení svěřuji tobě, dítě Timotheji, podle proroctví, která ukazovala na tebe, abys podle nich dobře bojoval,</verse>
				<verse number="19">s vírou a s dobrým svědomím; někteří je od sebe odvrhli a ztroskotali ve víře;</verse>
				<verse number="20">k těm patří Hymenaios a Alexander, které jsem vydal satanovi, by se odnaučili rouhat.</verse>
			</chapter>
			<chapter number="2">
				<verse number="1">Především tě tedy napomínám, aby se konaly prosby, modlitby, přímluvy, děkování za všecky lidi,</verse>
				<verse number="2">za krále a za všechny vrchnosti, abychom mohli vést pokojný a klidný život ve vší zbožnosti a počestnosti.</verse>
				<verse number="3">To je dobré a milé před naším Spasitelem, Bohem,</verse>
				<verse number="4">který chce, aby všichni lidé byli spaseni a přišli k poznání pravdy.</verse>
				<verse number="5">Jediný je zajisté Bůh, jediný také prostředník mezi Bohem a lidmi, člověk Kristus Ježíš,</verse>
				<verse number="6">který dal sám sebe jako výkupné za všechny, svědectví to v svůj čas;</verse>
				<verse number="7">pro ně byl jsem já ustanoven kazatelem a apoštolem - mluvím pravdu, nelžu, učitelem národů ve víře a v pravdě.</verse>
				<verse number="8">Chci tedy, aby se mužové modlili všude, aby pozvedali čisté ruce bez hněvu a svárlivosti.</verse>
				<verse number="9">Stejně i ženy ať se v slušném šatě zdobí stydlivě a skromně, ne vrkoči a zlatými šperky, perlami nebo drahým rouchem,</verse>
				<verse number="10">nýbrž dobrými skutky, jak se sluší na ženy, které se oddávají zbožnosti.</verse>
				<verse number="11">Žena ať se poučuje v mlčelivosti ve vší poddanosti.</verse>
				<verse number="12">Učit však ženě nedovoluji ani vládnout mužovi, ale ať je v tichosti.</verse>
				<verse number="13">Neboť Adam byl utvořen první, potom Eva.</verse>
				<verse number="14">A nebyl sveden Adam, nýbrž žena, když se dala svést a přestoupila zákaz.</verse>
				<verse number="15">Zachrání se však rozením dětí, vytrvá-li ve víře a v lásce a v posvěcováni se zdrželivostí.</verse>
			</chapter>
			<chapter number="3">
				<verse number="1">Správně se říká: „Uchází-li se kdo o biskupství, touží po dobrém díle.“</verse>
				<verse number="2">Biskup tedy má být bezúhonný, jednou ženatý, střízlivý, poctivý, spořádaný, pohostinný, způsobilý učit,</verse>
				<verse number="3">ne milovník vína, ne násilník, ale mírný, ne svárlivý, ne hrabivý,</verse>
				<verse number="4">schopný dobře spravovat vlastní dům a udržeti své děti v poslušnosti s veškerou počestností.</verse>
				<verse number="5">Neumí-li však někdo spravovat vlastní dům, jak bude moci pečovat o církev Boží!</verse>
				<verse number="6">Nemá to být novokřtěnec, aby nezpyšněl a nepropadl odsouzení jako ďábel.</verse>
				<verse number="7">Je také nutné, aby měl dobré jméno u těch, kdož jsou vně, aby neupadl do hanby a do léčky ďáblovy.</verse>
				<verse number="8">Rovněž jáhni (mají býti) počestní, ne obojetní v řeči, ne oddaní hojnému vínu, ne chtiví mrzkého zisku;</verse>
				<verse number="9">mají uchovávat tajemství víry v čistém svědomí.</verse>
				<verse number="10">Rovněž oni však jsou nejprve vyzkoušeni; potom, není-li jim možno nic vytknouti, mohou vykonávat službu.</verse>
				<verse number="11">Také ženy nechť jsou počestné, ne pomlouvačné, střízlivé, věrné ve všem.</verse>
				<verse number="12">Jáhni ať jsou jednou ženatí, kteří dobře spravují děti a vlastní domy.</verse>
				<verse number="13">Neboť ti, kdo dobře vykonávali (svou) službu, získávají si lepší stupeň a mnoho odvahy ve víře, která je v Kristu Ježíši.</verse>
				<verse number="14">Tyto věci ti píšu v naději, že k tobě co nejdříve přijdu.</verse>
				<verse number="15">Než opozdím-li se, (píšu ti,) abys věděl, jak se třeba chovat v Božím domě, kterým je Církev Boha živého, sloup a základ pravdy.</verse>
				<verse number="16">A beze sporu, veliké je tajemství nábožnosti: Ten, který se zjevil v těle, byl ospravedlněn duchem, ukázal se andělům, byl hlásán mezi národy, došel víry ve světě, byl vzat do slávy.</verse>
			</chapter>
			<chapter number="4">
				<verse number="1">Duch pak praví výslovně, že v posledních dobách někteří odpadnou od víry a přilnou ke klamavým duchům a k ďábelským učením těch,</verse>
				<verse number="2">kdo pokrytecky mluví lži, na svém svědomí mají vypáleno znamení,</verse>
				<verse number="3">zakazují vstupovat v manželství, (přikazují) zdržovat se pokrmů, které stvořil Bůh proto, aby je s děkováním požívali věřící a ti, kdo poznali pravdu.</verse>
				<verse number="4">Neboť každá Bohem stvořená věc je dobrá a nic se nemá zavrhovat z toho, co se požívá s děkováním.</verse>
				<verse number="5">Je přece posvěcována slovem Božím a modlitbou.</verse>
				<verse number="6">Budeš-li toto předkládat bratřím, budeš dobrý služebník Krista Ježíše, živený slovy víry a dobrého učení, které pozorně následuješ.</verse>
				<verse number="7">Varuj se světských a babských povídaček! Cvič se však ke zbožnosti.</verse>
				<verse number="8">Tělesné cvičení je sice k něčemu užitečné, ale nábožnost je užitečná ke všemu; má přece zaslíbení pro tento život i pro budoucí.</verse>
				<verse number="9">Je to spolehlivé slovo a hodné, aby bylo ode všech přijato.</verse>
				<verse number="10">Proto se zajisté namáháme a o to zápasíme, protože máme naději v živého Boha, který je Spasitel všech lidí, zvláště věřících.</verse>
				<verse number="11">To přikazuj a tomu uč.</verse>
				<verse number="12">Nikdo ať tě nepodceňuje pro tvé mládí; ale buď vzorem věřícím ve slově, v chování, v lásce, ve víře, v čistotě.</verse>
				<verse number="13">Než přijdu, věnuj se čtení (Písma), povzbuzování a poučování.</verse>
				<verse number="14">Nezanedbávej v sobě daru milosti, který ti byl dán na základě proroctví vkládáním rukou kněžstva.</verse>
				<verse number="15">O to se starej, v tom buď, aby všem byl patrný tvůj pokrok.</verse>
				<verse number="16">Dej pozor na sebe a na učení; trvej v tom! Neboť budeš-li to činit, spasíš jak sebe, tak ty, kdo tě poslouchají.</verse>
			</chapter>
			<chapter number="5">
				<verse number="1">Na staršího muže se neosopuj, nýbrž domlouvej mu jako otci, mladším jako bratrům,</verse>
				<verse number="2">starším ženám jako matkám, mladším jako sestrám s veškerou čistotou.</verse>
				<verse number="3">Vdovy měj v úctě, jsou-li skutečně vdovy.</verse>
				<verse number="4">Má-li však některá vdova děti nebo vnuky, ti ať se nejprve učí mít ve zbožné úctě vlastní rodinu a odpláceti předkům; neboť to je milé Bohu.</verse>
				<verse number="5">Skutečná a osamělá vdova doufá v Boha a trvá na prosbách a modlitbách ve dne v noci.</verse>
				<verse number="6">Ale rozmařilá je za živa mrtva.</verse>
				<verse number="7">I to přikazuj, aby byly bezúhonné.</verse>
				<verse number="8">Kdo však se nestará o své lidi a hlavně o domácí, zapřel víru a je horší než nevěřící.</verse>
				<verse number="9">Jako vdova buď zapisována jen ta, které je aspoň šedesát let, byla jen jednou vdaná,</verse>
				<verse number="10">osvědčila se v dobrých skutcích, která vychovala děti, byla pohostinná, myla nohy svatým, pomáhala souženým, šla za každým dobrým skutkem.</verse>
				<verse number="11">Mladší vdovy však odmítej. Neboť když se jejich žádosti postaví proti Kristu, chtějí se vdáti;</verse>
				<verse number="12">tak na sebe uvalují odsouzení, protože porušily první věrnost.</verse>
				<verse number="13">Zároveň se také učí být lenivé, když chodí po domech; ale nejen lenivé, nýbrž i klevetivé a všetečné, a mluví, co se nepatří.</verse>
				<verse number="14">Proto chci, aby se mladší (vdovy) vdávaly, rodily děti, vedly domácnost a nedávaly protivníkovi žádnou příležitost k hanobení.</verse>
				<verse number="15">Některé se již dokonce odvrátily k satanovi.</verse>
				<verse number="16">Má-li některá věřící (u sebe) vdovy, nechť jim pomáhá a nezatěžuje se církev, aby mohla pomáhat skutečným vdovám.</verse>
				<verse number="17">Starší, kteří dobře zastávají svůj úřad, jsou hodni dvojí cti, zvláště ti, kteří se namáhají ve slově a ve vyučování.</verse>
				<verse number="18">Neboť Písmo praví: „Nedáš náhubek volovi, který vyšlapává obilí\, a „hoden je dělník své mzdy.“</verse>
				<verse number="19">Žalobu proti staršímu nepřijímej, leč na podkladě (výpovědi) dvou nebo tří svědků.</verse>
				<verse number="20">Ty, kteří se prohřešují, kárej přede všemi, aby i ostatní pojala bázeň.</verse>
				<verse number="21">Zapřísahám tě před Bohem a Kristem Ježíšem a vyvolenými anděly, abys toto zachovával bez předpojatosti a nic nečinil ze stranickosti.</verse>
				<verse number="22">Ukvapeně nevkládej na nikoho ruce a neměj účast v cizích hříších. Uchovávej sám sebe čistým.</verse>
				<verse number="23">Nepij už jen vodu, ale užívej trochu vína kvůli žaludku a pro své časté choroby.</verse>
				<verse number="24">Hříchy některých lidí jsou úplně zřejmé, předcházejí (je) k soudu; za některými však teprve následují.</verse>
				<verse number="25">Stejně i dobré skutky jsou úplně zřejmé; s kterými je to jinak, nemohou zůstat skryté.</verse>
			</chapter>
			<chapter number="6">
				<verse number="1">Všichni, kdo jsou otroci pode jhem, ať ctí své pány, hodné veškeré úcty, aby Boží jméno a učení nebylo tupeno.</verse>
				<verse number="2">Ti pak, kdo mají za pány věřící, ať je nemají v menší vážnosti proto, že to jsou bratři; naopak tím více ať jim slouží, protože jsou věřící a milovaní ti, kteří mají účast v tom dobrodiní. Těm věcem uč a k tomu povzbuzuj.</verse>
				<verse number="3">Učí-li někdo jinak a nelne k zdravým řečem našeho Pána Ježíše Krista a k tomu učení, které se srovnává s nábožností,</verse>
				<verse number="4">je zaslepený, ničemu nerozumí, ale trpí na hloubalství a spory o slovo; z toho povstává jen závist, svár, urážky, zlá podezření,</verse>
				<verse number="5">třenice mezi lidmi se zkaženou myslí a zbavenými pravdy, kteří si myslí, že nábožnost je pramenem zisku.</verse>
				<verse number="6">Nábožnost je opravdu bohatým pramenem zisku, je-li se skromností.</verse>
				<verse number="7">Nic jsme si zajisté nepřinesli na tento svět, a také si nic nemůžeme odnésti.</verse>
				<verse number="8">Máme-li však co jíst a čím se odívati, buďme s tím spokojeni!</verse>
				<verse number="9">Ale ti, kdo chtějí zbohatnouti, upadají do pokušení a do léčky a do mnohých nesmyslných a škodlivých žádostí, které vrhají lidi do zkázy a záhuby.</verse>
				<verse number="10">Neboť kořen všeho zla je láska k penězům; a někteří, kdo se po nich pachtili, zbloudili od víry a zapletli se do mnoha bolestí.</verse>
				<verse number="11">Ale ty, Boží člověče, před tím utíkej! Usiluj zato o spravedlnost, zbožnost, víru, lásku, trpělivost, mírnost.</verse>
				<verse number="12">Bojuj dobrý boj víry, uchop věčný život, k němuž jsi byl povolán a pro který jsi složil krásné vyznání před mnoha svědky.</verse>
				<verse number="13">Nařizuji ti před Bohem, který všechno oživuje, a Kristem Ježíšem, který pod Ponciem Pilátem osvědčil krásné vyznání,</verse>
				<verse number="14">abys zachovával příkaz bez poskvrny, bez úhony, až do zjevení našeho Pána Ježíše Krista,</verse>
				<verse number="15">které svým časem ukáže blahoslavený a jediný Mocnář, Král králů a Pán vládců,</verse>
				<verse number="16">který jediný má nesmrtelnost a přebývá v nepřístupném světle, kterého nikdo z lidí neviděl ani vidět nemůže. Jemu čest a věčná vláda! Amen.</verse>
				<verse number="17">Boháčům tohoto světa přikazuj, ať nemyslí vysoko ani neskládají naději v nejisté bohatství, nýbrž v Boha, který nám všeho bohatě poskytuje k požívání;</verse>
				<verse number="18">ať činí dobro, bohatnou dobrými skutky, jsou dobročinní, štědří,</verse>
				<verse number="19">skládají si pěkný poklad pro budoucnost, aby dosáhli života pravého.</verse>
				<verse number="20">Ó Timotheji, opatruj svěřený statek, varuj se prázdných světských řečí a námitek nepravé vědy;</verse>
				<verse number="21">vždyť někteří, kdo ji vyznávají, zbloudili ve víře. Milost s vámi!</verse>
			</chapter>
		</book>
		<book number="55">
			<chapter number="1">
				<verse number="1">Pavel, apoštol Krista Ježíše z Boží vůle, podle zaslíbení života, který je v Kristu Ježíši,</verse>
				<verse number="2">Timothejovi, drahému dítěti. Milost, milosrdenství, pokoj od Boha Otce a Krista Ježíše, našeho Pána.</verse>
				<verse number="3">Děkuji Bohu, kterému sloužím od (času) svých předků s čistým svědomím, když na tebe neustále pamatuji ve svých modlitbách, ve dne v noci.</verse>
				<verse number="4">Když vzpomenu na tvé slzy, jsem plný touhy spatřit tě, abych byl naplněn radostí.</verse>
				<verse number="5">Neboť si připomínám tvou nepokryteckou víru, která nejprve přebývala v tvé babičce Loidě a v tvé matce Eunice; jsem však přesvědčen, že přebývá i v tobě.</verse>
				<verse number="6">Proto ti připomínám, abys znovu roznítil dar Boží milosti, která je v tobě vkládáním mých rukou.</verse>
				<verse number="7">Bůh nám zajisté nedal ducha bázlivosti, nýbrž moci a lásky a rozvahy.</verse>
				<verse number="8">Proto se nestyď za svědectví pro našeho Pána ani za mne, jeho vězně, ale spolu (se mnou) snášej utrpení pro evangelium podle mocí Boha,</verse>
				<verse number="9">který nás spasil a svatým povoláním povolal, ne podle našich skutků, nýbrž podle vlastního rozhodnutí a vlastní milosti. Ta nám byla dána v Kristu Ježíši před věčnými časy,</verse>
				<verse number="10">ale projevila se nyní zjevením našeho Spasitele, Krista Ježíše, který zničil smrt a způsobil, že se evangeliem objevil život a neporušenost;</verse>
				<verse number="11">a já jsem byl ustanoven jeho hlasatelem a apoštolem a učitelem.</verse>
				<verse number="12">Pro tu příčinu také toto trpím. Než nestydím se za to; neboť vím, komu jsem uvěřil, a jsem přesvědčen, že je schopen zachovat svěřený mi poklad až do onoho dne.</verse>
				<verse number="13">Jako vzoru drž se zdravých slov, která jsi ode mne slyšel ve víře a v lásce v Kristu Ježíši.</verse>
				<verse number="14">Ten krásný svěřený poklad opatruj skrze Ducha svatého, který přebývá v nás.</verse>
				<verse number="15">Víš o tom, že se ode mne odvrátili všichni, kdo jsou v Asii, mezi nimi Figelos a Hermogenes.</verse>
				<verse number="16">Kéž Pán prokáže milosrdenství domu Onesiforovu, neboť často mě posilnil a nestyděl se za mé okovy.</verse>
				<verse number="17">Naopak, když přišel do Říma, usilovně mě hledal a našel.</verse>
				<verse number="18">Kéž mu Pán dopřeje dojít milosrdenství u Pána v onen den. A jak velké služby mi prokázal v Efesu, sám víš nejlépe.</verse>
			</chapter>
			<chapter number="2">
				<verse number="1">Ty tedy, mé dítě, posil se v milosti, která je v Kristu Ježíši.</verse>
				<verse number="2">A co jsi ode mne slyšel před mnoha svědky, svěřuj věrným lidem, kteří budou schopni také jiné učit.</verse>
				<verse number="3">Snášej spolu (se mnou) strasti jako dobrý voják Krista Ježíše.</verse>
				<verse number="4">Žádný voják ve službě se nezaplétá do záležitostí se živobytím, aby mohl uspokojit toho, kdo jej na vojnu najal.</verse>
				<verse number="5">Stejně i ten, kdo vystupuje v zápase, nebývá ověnčen, leč zápasil náležitě.</verse>
				<verse number="6">Rolník, který se namáhá, první má dostat z úrody.</verse>
				<verse number="7">Rozuměj, co chci říci; Pán ti dá zajisté porozumění ve všem.</verse>
				<verse number="8">Pamatuj na Ježíše Krista, potomka Davidova, který vstal z mrtvých podle mého evangelia,</verse>
				<verse number="9">pro něž trpím až do pout jako zločinec; ale Boží slovo není připoutáno!</verse>
				<verse number="10">Proto všecko snáším pro vyvolené, aby také oni došli spásy, která je v Kristu Ježíši s věčnou slávou.</verse>
				<verse number="11">Spolehlivé je slovo: Jestliže jsme s ním zemřeli, s ním budeme i žít,</verse>
				<verse number="12">Vytrváme-li, budeme spolu (s ním) i kralovat. Zapřeme-li (ho), zapře také on nás.</verse>
				<verse number="13">Jsme-li nevěrni, on zůstává věrný, neboť sebe samého nemůže zapřít.</verse>
				<verse number="14">Připomínej tyto věci a zapřísahej před Bohem, ať se nikdo slovíčkářsky nehádá; k ničemu to není, jen to posluchače podvrací.</verse>
				<verse number="15">Velmi se snaž o to, aby ses před Bohem ukázal osvědčeným jako dělník, který se nemusí styděti, nýbrž správně pojednává o slovu pravdy.</verse>
				<verse number="16">Varuj se však světských prázdných řečí, neboť (takoví lidé) se víc a více přibližují k bezbožnosti</verse>
				<verse number="17">a jejich řeč se rozleze jako rakovina. K těm patří Hymenaios a Filetos,</verse>
				<verse number="18">kteří od pravdy zbloudili, když říkají, že vzkříšení se už stalo, a (tím) u některých podvracejí víru.</verse>
				<verse number="19">Avšak pevný základ Boží stojí a má toto znamení: „Pán poznal svoje“ a „Ať upustí od nepravostí každý, kdo vyslovuje jméno Páně.“</verse>
				<verse number="20">Ve velkém domě nejsou jenom nádoby zlaté a stříbrné, ale také dřevěné a hliněné; a jedny k čestným věcem, jiné zase pro nečestné.</verse>
				<verse number="21">Kdo se tedy od toho očistí, bude „nádobou ke cti“, posvěcenou, Pánu užitečnou, připravenou ke každému dobrému dílu.</verse>
				<verse number="22">Prchej před žádostmi mládí, usiluj však o spravedlnost, víru, lásku, pokoj s těmi, kdo vzývají Pána z čistého srdce.</verse>
				<verse number="23">Varuj se pošetilého a neukázněného hloubalství; neboť víš, že plodí půtky.</verse>
				<verse number="24">Ale služebník Boží nemá mít zálibu v boji, nýbrž má být ke všem přívětivý, schopný poučovat, snášenlivý,</verse>
				<verse number="25">vlídný v napravování odpůrců; vždyť Bůh jim snad ještě dopřeje pokání, aby poznali pravdu,</verse>
				<verse number="26">a přijdou k sobě a dostanou se z léčky ďáblovy, v které jsou od něho drženi, aby konali jeho vůli.</verse>
			</chapter>
			<chapter number="3">
				<verse number="1">Toto ať víš, že v posledních dnech nastanou těžké doby.</verse>
				<verse number="2">Neboť lidé budou sobečtí, chtiví peněz, chlubní, pyšní, rouhaví, neposlušní rodičů, nevděční, bezbožní,</verse>
				<verse number="3">bezcitní, nesmířliví, utrhační, nezdrženliví, zatvrdlí, dobru nepřející,</verse>
				<verse number="4">zrádní, lehkomyslní, nadutí a víc rozkoše milovní než Boha;</verse>
				<verse number="5">budou sice navenek ukazovat zbožnost, ale její síla při nich nebude. A těch se varuj!</verse>
				<verse number="6">Neboť z nich jsou ti, kdo se vluzují do domů a chytají si ženské, které jsou obtížené hříchy, hnané rozličnými žádostmi,</verse>
				<verse number="7">které se chtějí stále učit, ale k plnému poznání pravdy nemohou nikdy přijít.</verse>
				<verse number="8">Podobně pak jako se Jannes a Jambres postavili proti Mojžíšovi, tak i tito se stavějí proti pravdě; jsou to lidé se zkaženou myslí, nespolehliví ve věcech víry.</verse>
				<verse number="9">Nebude se jim však už více dařit, neboť jejich nesmyslnost bude všem patrná, jako byla oněch.</verse>
				<verse number="10">Tys však mě následoval v učení, ve způsobu života, v úmyslech, ve víře, shovívavosti, v lásce, trpělivosti,</verse>
				<verse number="11">v pronásledováních, v utrpení, jaká na mne přišla v Antiochii, v Ikoniu a v Lystře. Jaká pronásledování jsem přestál, a ze všech mě vysvobodil Pán!</verse>
				<verse number="12">A všichni, kdož chtějí zbožně žít v Kristu Ježíši, budou pronásledováni.</verse>
				<verse number="13">Ale zlým lidem a svůdcům se bude dařit stále hůře, budou klamat a budou klamáni.</verse>
				<verse number="14">Ale ty trvej v tom, čemu ses naučil a o čem ses přesvědčil; víš přece, od koho ses naučil</verse>
				<verse number="15">a že znáš od dětství svatá Písma, která tě mohou naučit moudrosti ke spáse skrze víru v Krista Ježíše.</verse>
				<verse number="16">Veškeré písmo je Bohem vdechnuté a je užitečné k učení, k usvědčování, k nápravě, k výchově ve spravedlnosti,</verse>
				<verse number="17">aby Boží člověk byl hotový, způsobilý ke každému dobrému dílu.</verse>
			</chapter>
			<chapter number="4">
				<verse number="1">Zapřísahám tě před Bohem a Kristem Ježíšem, který bude soudit živé i mrtvé, při jeho příchodu a při jeho království:</verse>
				<verse number="2">Hlásej slovo, naléhej, ať vhod či nevhod, usvědčuj, domlouvej, napomínej s veškerou shovívavostí a poučeností.</verse>
				<verse number="3">Neboť přijde doba, kdy lidé nesnesou zdravé učení, ale nahromadí si učitelů podle vlastních choutek, pro šimrání v uších,</verse>
				<verse number="4">a odvrátí sluch od pravdy a obrátí se k bájím.</verse>
				<verse number="5">Ty však buď ve všem bdělý, snášej protivenství, konej dílo hlasatele radostné zvěsti, dobře konej svou službu!</verse>
				<verse number="6">Neboť já už jsem vydáván v oběť a doba mého odchodu již nastává.</verse>
				<verse number="7">Dobrý boj jsem bojoval, běh jsem dokončil, víru jsem zachoval.</verse>
				<verse number="8">Pro budoucnost je pro mne připraven věnec spravedlnosti, který mi dá v onen den v odměnu Pán, spravedlivý soudce; ale nejen mně, nýbrž i všem, kdo se těší na jeho příchod.</verse>
				<verse number="9">Pospěš a brzy ke mně přijď!</verse>
				<verse number="10">Neboť Demas mě opustil; zamiloval si tento svět a odebral se do Thessaloniky, Krescens do Galacie, Titus do Dalmácie.</verse>
				<verse number="11">Jediný Lukáš je se mnou. Marka vezmi a přiveď s sebou, neboť je mi užitečný k službě.</verse>
				<verse number="12">Tychika jsem však poslal do Efesu.</verse>
				<verse number="13">Cestou vezmi s sebou plášť, který jsem nechal v Troadě u Karpa, také knihy a hlavně pergameny.</verse>
				<verse number="14">Kovář Alexander způsobil mi mnoho zlého. Ať Pán mu odplatí podle jeho skutků.</verse>
				<verse number="15">Toho se varuj i ty, neboť prudce vystoupil proti našim slovům.</verse>
				<verse number="16">Při mé první obhajobě nebyl při mně nikdo, ale všichni mě opustili; ať se jim to nepřičítá!</verse>
				<verse number="17">Avšak Pán mi přispěl a posílil mě, aby se skrze mne hlásání (evangelia) dokonalo a aby (je) slyšely všechny národy; a byl jsem vysvobozen ze lví tlamy!</verse>
				<verse number="18">Pán mě vysvobodí od všeho zlého a zachrání ve svém nebeském království. Jemu sláva na věky věkův! Amen.</verse>
				<verse number="19">Pozdravuj Prisku a Akvilu a dům! Onesiforův.</verse>
				<verse number="20">Erastos zůstal v Korintě, Trofima jsem však zanechal pro nemoc v Miletě.</verse>
				<verse number="21">Pospěš si, abys přišel před zimou! Pozdravuje tě Ebulos, Pudens, Linus, Klaudia a všichni bratři.</verse>
				<verse number="22">Pán buď s tvým duchem. Milost s vámi!</verse>
			</chapter>
		</book>
		<book number="56">
			<chapter number="1">
				<verse number="1">Pavel, Boží služebník a apoštol Ježíše Krista k hlásání víry Božím vyvoleným, aby dobře poznali pravdu, která vede ke zbožnosti,</verse>
				<verse number="2">na základě naděje na věčný život, který (už) před dávnými časy pravdivý Bůh slíbil</verse>
				<verse number="3">a v svůj čas zjevil své slovo hlásáním, které mně bylo svěřeno z příkazu Boha, našeho Spasitele,</verse>
				<verse number="4">Titovi, pravému dítěti podle společné víry. Milost a pokoj od Boha Otce a Krista Ježíše, našeho Spasitele!</verse>
				<verse number="5">Zanechal jsem tě na Krétě kvůli tomu, abys uspořádal, co ještě chybí, a abys ustanovil v každém městě starší, jak jsem ti nařídil:</verse>
				<verse number="6">je-li kdo bezúhonný, jednou ženatý, děti má věřící, kterým nelze vytýkat nevázanost nebo nepoddajnost.</verse>
				<verse number="7">Biskup totiž musí být bezúhonný jako Boží správce, ne domýšlivý, ne hněvivý, ne pijan, ne násilník, ne chtivý mrzkého zisku,</verse>
				<verse number="8">nýbrž pohostinný, dobra milovný, poctivý, spravedlivý, zbožný, zdrželivý,</verse>
				<verse number="9">který se drží slova podle spolehlivého učení, aby byl schopen jak povzbuzovat ve zdravém učení, tak usvědčovat odpůrce.</verse>
				<verse number="10">Je totiž mnoho nepoddajných lidí, mluvků a svůdců, zvláště ti z obřízky.</verse>
				<verse number="11">A ty třeba umlčeti, neboť oni podvracejí celé domy tím, že pro mrzký zisk učí nepatřičným věcem.</verse>
				<verse number="12">Řekl jeden z nich, jejich vlastní prorok: „Kréťané jsou vždycky lháři, zlá zvěř, lenivá břicha.“</verse>
				<verse number="13">Toto svědectví je pravdivé. Proto je ostře kárej, aby byli zdraví ve víře,</verse>
				<verse number="14">nezabývali se židovskými bájemi a příkazy lidí, kteří se odvracejí od pravdy.</verse>
				<verse number="15">Čistým je vše čisté; avšak poskvrněným a nevěřícím nic není čisté, naopak, mají poskvrněnou i mysl i svědomí.“</verse>
				<verse number="16">Vyznávají, že znají Boha, ale skutky jej popírají; jsou hodni opovržení, jsou neposlušní a nezpůsobilí k jakémukoli dobrému dílu.</verse>
			</chapter>
			<chapter number="2">
				<verse number="1">Ty však mluv, co je shodné se zdravým učením.</verse>
				<verse number="2">Starší muži ať jsou střízliví, čestní, poctiví, zdraví ve víře, v lásce, v trpělivosti.</verse>
				<verse number="3">Stejně starší ženy ať jsou v chování svaté, ne pomlouvačné, ne oddané mnoha vínu, ať jsou učitelkami dobrého,</verse>
				<verse number="4">aby moudře učily mladé ženy, jak mají milovat své muže a své děti,</verse>
				<verse number="5">být poctivé, čisté, pečlivé o dům, dobré, poddané svým mužům, aby slovo Boží nebylo vystaveno potupě.</verse>
				<verse number="6">Stejně napomínej mladé muže, aby žili poctivě.</verse>
				<verse number="7">Ve všem dávej sám sebe za příklad dobrých skutků; v učení (ukazuj) neporušenost, vážnost,</verse>
				<verse number="8">slovo zdravé a bezúhonné, aby se zastyděl ten, kdo odporuje, a neměl co špatného říci o nás.</verse>
				<verse number="9">Otroci ať jsou ve všem poddaní svým pánům, příjemní, ať neodmlouvají,</verse>
				<verse number="10">nekradou, nýbrž ukazují všestrannou pravou; věrnost, aby byli ve všem ozdobou učení j našeho Spasitele Boha.</verse>
				<verse number="11">Zjevila se zajisté milost Boží, spásonosná všem lidem,</verse>
				<verse number="12">a vede nás k tomu, abychom se odřekli bezbožnosti a světských žádostí a žili poctivě, spravedlivě; a zbožně v tomto nynějším světě,</verse>
				<verse number="13">s očekáváním blažené naděje a slavného příchodu velkého Boha a našeho Spasitele, Ježíše Krista.</verse>
				<verse number="14">On dal sám sebe za nás, aby nás vykoupil ze vší nepravosti a očistil si lid tak, aby byl jeho a horlil o dobré skutky.</verse>
				<verse number="15">Toto mluv a napomínej a kárej se vším důrazem! Nikdo ať tebou nepohrdá.</verse>
			</chapter>
			<chapter number="3">
				<verse number="1">Připomínej jim, ať jsou poddáni vládnoucím vrchnostem, poslouchají, jsou pohotoví ke každému dobrému skutku;</verse>
				<verse number="2">ať nikoho neurážejí, ať nejsou hádaví, ale (ať jsou) skromní a ke všem lidem ať projevují stálou mírnost.</verse>
				<verse number="3">Neboť také my jsme byli kdysi nerozumní, neposlušní, bloudili jsme, otročili jsme rozličným žádostem a rozkoším, žili jsme ve zlobě a závisti, byli jsme odporní a navzájem jsme se nenáviděli.</verse>
				<verse number="4">Ale když se zjevila dobrota a lidumilnost našeho Spasitele Boha,</verse>
				<verse number="5">spasil nás ne pro skutky, které bychom vykonali my ve spravedlnosti, nýbrž podle svého smilování koupelí znovuzrození a obnovení Duchem svatým,</verse>
				<verse number="6">kterého na nás hojně vylil skrze Ježíše Krista, našeho Spasitele,</verse>
				<verse number="7">abychom byli I jeho milostí ospravedlněni a stali se dědici podle naděje věčného života.</verse>
				<verse number="8">Je to spolehlivé slovo, a chci, abys to zdůrazňoval, j aby ti, kdo uvěřili v Boha, pilně se snažili vynikat v dobrých skutcích. To jsou věci dobré a užitečné lidem.</verse>
				<verse number="9">Varuj se pošetilého hloubalství, rodokmenů, sporů a půtek o Zákon; vždyť jsou neužitečné a marné.</verse>
				<verse number="10">Člověka sektářského po jednom a druhém pokárání odmítej,</verse>
				<verse number="11">neboť víš, že takový člověk je zvrácený a hřeší; tím odsuzuje sám sebe.</verse>
				<verse number="12">Až k tobě pošlu Artemu nebo Tychika, hned přijď za mou do Nikopole; tam jsem se totiž rozhodl přezimovat.</verse>
				<verse number="13">Právníka Zenu a Apolla pečlivě vyprav (na cestu), aby jim nic nescházelo.</verse>
				<verse number="14">I naší lidé ať se učí v dobrých skutcích vynikat při naléhavých potřebách, aby nebyli bez ovoce.</verse>
				<verse number="15">Pozdravují tě všichni, kdo jsou se mnou. Pozdravuj ty, kteří nás milují ve víře. Milost s vámi se všemi!</verse>
			</chapter>
		</book>
		<book number="57">
			<chapter number="1">
				<verse number="1">Pavel, vězeň pro Ježíše Krista, a bratr Timothej Filemonovi, našemu milovanému spolupracovníkovi,</verse>
				<verse number="2">sestře Apii, našemu spolubojovníku Archippovi a církvi v tvém domě:</verse>
				<verse number="3">Milost vám a pokoj od Boha, našeho Otce, a Pána Ježíše Krista!</verse>
				<verse number="4">Děkuji svému Bohu stále, kdykoli na tebe vzpomínám ve svých modlitbách</verse>
				<verse number="5">slyším totiž o tvé lásce a víře, kterou máš k Pánu Ježíši a ke všem svatým,</verse>
				<verse number="6">aby se tvá dobročinnost (pocházející) z této víry uplatnila dokonalým poznáním všeho dobra, které (si) vzájemně máme (prokazovat) pro Krista.</verse>
				<verse number="7">Měl jsem totiž velkou radost a útěchu z tvé lásky, poněvadž srdce svatých bylo občerstveno tebou, bratře.</verse>
				<verse number="8">Proto, i když mám v Kristu plnou svobodu ti poroučeti (stran toho), co je tvou povinností,</verse>
				<verse number="9">přece raději pro lásku prosím já, Pavel, beztoho již stařec a nyní k tomu i vězeň Krista Ježíše,</verse>
				<verse number="10">přimlouvám se u tebe za své dítě, které jsem zplodil ve vězení, za Onesima,</verse>
				<verse number="11">který ti byl kdysi neužitečný, ale nyní je tobě i mně užitečný;</verse>
				<verse number="12">toho ti posílám, (a vněm jakoby) své vlastní srdce.</verse>
				<verse number="13">Rád bych ho byl podržel u sebe, aby mi místo tebe sloužil ve vězení pro evangelium.</verse>
				<verse number="14">Ale bez tvého vědomí jsem nechtěl nic učinit, aby tvůj dobrý skutek nebyl jako z přinucení, ale aby byl dobrovolný.</verse>
				<verse number="15">Vždyť proto snad (od tebe) na čas odešel, abys ho mohl dostat navždycky,</verse>
				<verse number="16">ale ne už jako otroka, nýbrž jako něco víc než; otroka, jako milého bratra, především mně, ale čím více tobě, jako člověk i jako (bratr) v Pánu.</verse>
				<verse number="17">Máš-li mě tedy za účastníka, přijmi ho jako mne.</verse>
				<verse number="18">Jestliže ti způsobil nějakou škodu nebo je-li ti něco dlužen, připočti to mně!</verse>
				<verse number="19">Já, Pavel, píšu (to) svou vlastní rukou: Já (to) zaplatím. Nechci ti říkat, že ty jsi mi dlužen i sám sebe.</verse>
				<verse number="20">Ano, bratře, chtěl bych z tebe mít zisk v Pánu. Občerstvi mé srdce v Kristu!</verse>
				<verse number="21">Mám důvěru v tvou ochotu, a proto ti píšu, neboť vím, že učiníš víc, než říkám.</verse>
				<verse number="22">Zároveň pak mi připrav pohostinství; doufám totiž, že vám budu pro vaše modlitby znovu darován.</verse>
				<verse number="23">Pozdravuje tě Epafras, můj spoluvězeň v Kristu Ježíši,</verse>
				<verse number="24">Marek, Aristarchos, Demas a Lukáš, moji spolupracovníci.</verse>
				<verse number="25">Milost Pána Ježíše Krista s vaším duchem. Amen.</verse>
			</chapter>
		</book>
		<book number="58">
			<chapter number="1">
				<verse number="1">Když mnohokráte a mnoha způsoby Bůh byl kdysi mluvil k otcům skrze proroky,</verse>
				<verse number="2">naposled v těchto dnech k nám promluvil skrze Syna, kterého ustanovil za dědice veškerenstva, skrze kterého také učinil věky;</verse>
				<verse number="3">on, který je odlesk jeho slávy a (dokonalá) podoba jeho podstaty, všechno pak udržuje svým mocným slovem; když způsobil očištění od hříchů, zasedl na pravici Velebnosti na výsostech.</verse>
				<verse number="4">Stal se tím vznešenějším než andělé, čím znamenitější jméno zdědil než oni.</verse>
				<verse number="5">Neboť kterému andělu (Bůh) kdy řekl: Ty jsi můj syn, dnes jsem tě zplodil? A zase: Já mu budu otcem a on mi bude synem?</verse>
				<verse number="6">Až pak zase uvede svého Prvorozeného na svět, řekne: Nechť se mu klanějí všichni Boží andělé.</verse>
				<verse number="7">K andělům však praví: Užíváš svých andělů jako větrů a svých služebníků jako ohnivého plamene.</verse>
				<verse number="8">Ale k Synu: Tvůj trůn, Bože, na věky věků; žezlo tvého království je žezlo spravedlnosti.</verse>
				<verse number="9">Miloval jsi spravedlnost a nenáviděl nepravost; proto tě pomazal Bůh, tvůj Bůh olejem veselí jak nikoho z tvých druhů,</verse>
				<verse number="10">Dále: Ty, Pane, založil jsi na počátku zemi a dílem tvých rukou jsou nebesa.</verse>
				<verse number="11">Ony pominou, ty však zůstáváš, a jako oděv všecka zvetšejí,</verse>
				<verse number="12">jako plášť je svineš a jako šat vyměníš. Ty však jsi stále týž a tvoje léta nebudou mít konce.</verse>
				<verse number="13">Ke kterému pak andělu kdy řekl: Seď mi po pravici, dokud nepoložím tvé nepřátele za podnož tvým nohám?</verse>
				<verse number="14">Což nejsou všichni služební duchové, poslaní k službě těm, kdo se stanou dědici spásy?</verse>
			</chapter>
			<chapter number="2">
				<verse number="1">Proto tím více musíme být pozorni k tomu, co jsme slyšeli, abychom o to nepřišli.</verse>
				<verse number="2">Neboť jestliže slovo, řečené anděly, se ukázalo pevné a každé přestoupení a každá neposlušnost dostala odplatou, co jí patřilo,</verse>
				<verse number="3">jak my unikneme, zanedbáme-li takovou spásu? O ní začal hlásat nejprve j Pán, potom ti, kdo o ní uslyšeli, utvrdili ji v nás,</verse>
				<verse number="4">při čemž Bůh ji osvědčoval znameními a divy a rozličnými zázraky a udělováním Ducha svatého podle své vůle.</verse>
				<verse number="5">Vždyť Bůh nepodrobil andělům budoucí svět, o kterém mluvíme.</verse>
				<verse number="6">Neboť někdo slavně prohlásil na jednom místě takto: Co je člověk, že na ně pamatuješ, nebo syn člověka, že ho navštěvuješ?</verse>
				<verse number="7">Učinil jsi ho málo menším než anděly, slávou a ctí jsi ho ověnčil.</verse>
				<verse number="8">Vše jsi mu podrobil pod nohy. Tím tedy, že mu podrobil vše, neponechal nic, co by mu nebylo podrobeno. Nyní však ještě nevidíme, že by mu bylo vše podrobeno.</verse>
				<verse number="9">Ale v tom, který byl snížen málo pod anděly, vidíme Ježíše, který byl pro vytrpěnou smrt ověnčen slávou a ctí, aby milostí Boží za všechny zemřel.</verse>
				<verse number="10">Slušelo se zajisté na toho, pro něhož a skrze něhož je vše, protože vedl k slávě mnoho synů, aby utrpením přivedl k cíli původce jejich spásy.</verse>
				<verse number="11">Neboť ten, kdo posvěcuje, a ti, kteří jsou posvěcováni, jsou všichni z jednoho. Pročež se nestydí nazývat je bratry,</verse>
				<verse number="12">když praví: Budu hlásat tvé jméno svým bratřím, ve shromáždění tě budu chválit.</verse>
				<verse number="13">A zase: Já budu v něho důvěřovat. A opět: Hle, já a mé děti, které mi dal Bůh.</verse>
				<verse number="14">Poněvadž tedy děti mají společenství krve a těla, podobně i on se stal účasten týchž věcí, aby smrtí zničil toho, který má moc nad smrtí, totiž ďábla,</verse>
				<verse number="15">a aby vysvobodil všechny ty, kdo bázní ze smrti byli po celý život drženi v porobě.</verse>
				<verse number="16">Vždyť se nikdy neujímá andělů, nýbrž ujímá se potomstva Abrahamova.</verse>
				<verse number="17">Proto se musel ve všem připodobnit bratřím, aby se stal milosrdným a věrným veleknězem v záležitostech u Boha, ke smíření hříchu lidu.</verse>
				<verse number="18">Vzdyť (jen) proto, že sám trpěl a byl zkoušen, může přispět na pomoc těm, kdo jsou zkoušeni.</verse>
			</chapter>
			<chapter number="3">
				<verse number="1">Proto, svatí bratři, účastníci nebeského povolání, pohleďte na apoštola a velekněze našeho vyznání, na Ježíše;</verse>
				<verse number="2">ten je věrný tomu, který ho ustanovil, jako byl věrný i Mojžíš v celém jeho domě.</verse>
				<verse number="3">On byl však uznán za hodná tím větší cti než Mojžíš, čím větší čest má stavitel než dům.</verse>
				<verse number="4">Každý dům totiž je někým stavěn; stavitelem pak všeho je Bůh.</verse>
				<verse number="5">Než Mojžíš byl věrný v celém jeho domě jako služebník k svědčení o tom, co mělo být v budoucnu řečeno,</verse>
				<verse number="6">ale Kristus je jako Syn nad svým domem. A jeho domem jsme my, zachováme-li si [až do konce pevnou] důvěru a chloubu naděje.</verse>
				<verse number="7">Proto, jak praví Duch svatý: Uslyšíte-li dnes jeho hlas,</verse>
				<verse number="8">nezatvrzujte své srdce jako v Rozhořčení v den Pokušení na poušti,</verse>
				<verse number="9">kde (mě) pokoušeli vaši otcové, když mě zkoumali, ačkoli viděli mé skutky</verse>
				<verse number="10">po čtyřicet roků. Proto jsem se rozhněval na toto pokolení a řekl jsem:, Stále bloudí srdcem'; oni však nepoznali mé cesty,</verse>
				<verse number="11">takže jsem přisáhl v svém hněvu:, Nevejdou do mého odpočinutí'.</verse>
				<verse number="12">Dejte pozor, bratři, aby snad v některém z vás nebylo zlé, nevěřící srdce, takže by odpadl od živého Boha,</verse>
				<verse number="13">ale povzbuzujte se jeden druhého každodenně, pokud se říká to „Dnes\, aby se z vás nikdo nezatvrdil klamem hříchu.</verse>
				<verse number="14">Vždyť jsme se stali účastníky Kristovými, zachováme-li si ovšem přesvědčenost, jaká byla na počátku, pevnou až do konce.</verse>
				<verse number="15">Když se tam praví: Uslyšíte-li dnes jeho hlas, nezatvrzujte své srdce, jako v onom Rozhořčení,</verse>
				<verse number="16">kdo pak byli ti posluchači, kteří se rozhořčili? Nebyli to všichni, kdo vytáhli z Egypta pod Mojžíšem?</verse>
				<verse number="17">Na které lidi se však hněval po čtyřicet let? Ne-li na hříšníky, jejichž těla padla na poušti?</verse>
				<verse number="18">Komu však přísahal, že nevejdou do jeho odpočinutí? Ne-li těm, kdo byli neposlušní?</verse>
				<verse number="19">I vidíme, že nemohli vejít pro nevěru.</verse>
			</chapter>
			<chapter number="4">
				<verse number="1">Bojme se tedy, aby se o někom neukázalo, že se tam nedostal, ačkoliv dále trvá slib o vejití do jeho odpočinutí.</verse>
				<verse number="2">Vždyť i nám jako jim se dostalo radostné zvěsti. Jim však neprospělo hlásané slovo, protože se nespojilo s vírou u posluchačů.</verse>
				<verse number="3">Neboť v odpočinutí vejdeme my, kteří jsme uvěřili, jak řekl: Jak jsem přísahal v svém hněvu: Nikdy nevejdou do mého odpočinutí, a přece (jeho) díla byla dokonána od stvoření světa.</verse>
				<verse number="4">Řekl totiž kdesi o sedmém dni takto: I odpočinul Bůh sedmého dne ode všech svých prací,</verse>
				<verse number="5">a zase na tomto místě: Nevejdou do mého odpočinutí.</verse>
				<verse number="6">Poněvadž tedy zůstává, že někteří mají do něho vejít, a ti, kterým to bylo prvním zvěstováno, nevešli pro neposlušnost,</verse>
				<verse number="7">zase stanoví jakýsi den, Dnes, když po tak dlouhé době praví u Davida, jak bylo shora řečeno: Uslyšíte-li dnes jeho hlas, nezatvrzujte své srdce.</verse>
				<verse number="8">Kdyby je byl totiž Josue uvedl do odpočinutí, nemluvil by o jiném, pozdějším dnu.</verse>
				<verse number="9">Je tedy ponecháno sobotní odpočinutí pro Boží lid;</verse>
				<verse number="10">kdo však vstoupil do jeho odpočinutí, ten také odpočinul od svých prací, jako Bůh od svých.</verse>
				<verse number="11">Proto si pospěšme vejít do onoho odpočinutí, aby nikdo nepadl podle téhož vzoru do neposlušnosti.</verse>
				<verse number="12">Neboť Boží slovo je živé a působivé a břitčí než každý dvojsečný meč, a proniká až tak, že dělí duši a ducha, klouby a morek, a rozhoduje nad myšlenkami a úmysly srdce.</verse>
				<verse number="13">A není tvora, který by mu byl neviditelný, nýbrž vše je nahé a odkryté očím toho, kterému se musíme odpovídat.</verse>
				<verse number="14">Poněvadž tedy máme velikého velekněze, který pronikl nebesy, Ježíše, Božího Syna, držme se (svého) vyznání.</verse>
				<verse number="15">Vždyť nemáme velekněze, který by nemohl mít soucit s našimi slabostmi, nýbrž takového, který byl ve všem vyzkoušen podobně jako my, jen v hříchu ne.</verse>
				<verse number="16">Proto přistupujme s důvěrou k trůnu milosti, abychom došli milosrdenství a nalezli milost k příhodné pomoci.</verse>
			</chapter>
			<chapter number="5">
				<verse number="1">Každý velekněz zajisté je brán z lidí a ustanovuje se pro lidi v záležitostech u Boha, aby přinášel dary a oběti za hříchy;</verse>
				<verse number="2">(přitom) je schopen být shovívavý k nevědomým a bloudícím, neboť i sám podléhá slabosti;</verse>
				<verse number="3">a právě proto musí přinášeti oběti za hřích, a to jak za lid, tak i za sebe.</verse>
				<verse number="4">A tu důstojnost si nikdo sám nebere, nýbrž musí být povolán Bohem, jako i Aron.</verse>
				<verse number="5">Tak ani Kristus se sám nepovznesl k velekněžství, nýbrž (dal mu je) ten, který mu řekl: Ty jsi můj Syn, dnes jsem tě zplodil.</verse>
				<verse number="6">Jak praví i na jiném místě: Ty jsi kněz na věky podle řádu Melchisedechova.</verse>
				<verse number="7">On obětoval v době svého pozemského života s mocným křikem a se slzami modlitby a prosby tomu, který ho mohl vysvobodit ze smrti, a byl vyslyšen pro (svou) uctivost.</verse>
				<verse number="8">A třebaže byl Syn, svým utrpením se naučil, co je to poslouchat.</verse>
				<verse number="9">I dosáhl cíle a stal se původcem věčné spásy všem, kdo ho poslouchají,</verse>
				<verse number="10">neboť byl prohlášen od Boha za velekněze podle řádu Melchisedechova.</verse>
				<verse number="11">O tom bychom měli mnoho co mluvit, (a to věci) nesnadno vysvětlitelné, protože jste se stali netečnými k slyšení.</verse>
				<verse number="12">Neboť ačkoliv podle doby měli byste být učiteli, potřebujete, aby vás někdo znovu poučoval o prvních základech Božích slov, a ukázalo se, že potřebujete mléka, a ne tuhého pokrmu.</verse>
				<verse number="13">Kdo totiž požívá mléka, nevyzná se v učení o spravedlnosti, vždyť je nedospělý.</verse>
				<verse number="14">Pro dokonalé je však tuhý pokrm, když mají (vnitřní) smysly návykem vycvičeny, aby dovedli rozlišovat dobré a zlé.</verse>
			</chapter>
			<chapter number="6">
				<verse number="1">Nechme proto začátečnickou nauku o Kristu a povznesme se k dokonalosti, a neklaďme znovu základy o obrácení se od mrtvých skutků a o víře v Boha,</verse>
				<verse number="2">o učení o křtech, o vkládání rukou, o vzkříšení mrtvých a věčném soudu.</verse>
				<verse number="3">A to učiníme, jestliže dopřeje Bůh.</verse>
				<verse number="4">Je ovšem nemožné ty lidi, kteří byli jednou osvíceni, okusili nebeského daru a stali se účastni Ducha svatého,</verse>
				<verse number="5">okusili dobroty Božího slova i moci onoho světa,</verse>
				<verse number="6">a odpadli, znovu obnovit k pokání, protože si znovu křižují Božího Syna a v posměch (ho) uvádějí.</verse>
				<verse number="7">Neboť země, která pije déšť často na ni přicházející a plodí byliny vhodné těm, kdo ji také obdělávají, dostává od Boha požehnání;</verse>
				<verse number="8">ale vydávali trní a hloží, je zavržená a blízká prokletí a končí vypálením.</verse>
				<verse number="9">Ale u vás, milovaní, jsme jisti lepšími věcmi a sloužícími spáse, přesto, že tak mluvíme.</verse>
				<verse number="10">Vždyť Bůh není nespravedlivý, že by mohl zapomenout na vaše dílo a lásku, kterou jste ukázali v jeho jménu tím, že jste sloužili a sloužíte svatým.</verse>
				<verse number="11">Přejeme si však, aby každý z vás ukazoval stejnou horlivost pro naplnění naděje až do konce,</verse>
				<verse number="12">abyste se nestali lhostejnými, nýbrž následovali ty, kterým se pro víru; a trpělivost dostává dědictvím zaslíbení.</verse>
				<verse number="13">Když totiž Bůh sliboval Abrahamovi a neměl nikoho vyššího, při kterém by mohl přísahat, přísahal sám při sobě</verse>
				<verse number="14">slovy: Jistě tě zahrnu požehnáním a hojně tě rozmnožím.</verse>
				<verse number="15">A tak dosáhl zaslíbení v trpělivém očekávání.</verse>
				<verse number="16">Lidé přece přísahají při tom, kdo je vyšší, a přísahou dotvrzují konec každého sporu.</verse>
				<verse number="17">I Bůh, když chtěl dědicům zaslíbení zvláště ukázati, že jeho rozhodnutí je nezměnitelné, zavázal se přísahou,</verse>
				<verse number="18">abychom skrze dvě nezměnitelné věci, v kterých Bůh nemůže lháti, měli mocnou pohnutku my, kteří jsme se utekli k tomu, abychom se uchopili předložené (nám) naděje.</verse>
				<verse number="19">A v ní má duše jako bezpečnou a pevnou kotvu, neboť proniká až do vnitřku za oponu,</verse>
				<verse number="20">kam jako předchůdce pro nás vstoupil Ježíš, když se stal veleknězem podle řádu Melchisedechova na věky.</verse>
			</chapter>
			<chapter number="7">
				<verse number="1">Tento Melchisedech totiž, král Salemu, kněz Boha nejvyššího, který vyšel vstříc Abrahamovi, když se vracel od porážky králů, a požehnal mu,</verse>
				<verse number="2">kterému také Abraham přidělil ze všeho desátek, je nejprve podle překladu král spravedlnosti, dále však i král Salemu, což znamená král pokoje,</verse>
				<verse number="3">bez otce, bez matky, bez rodokmenu, nemá ani počátek dnů ani konec života, ale tím je podobný Božímu Synu a zůstává knězem provždy.</verse>
				<verse number="4">Jen popatřte, jak velký je to muž, když Abraham mu dal desátek z válečné kořisti, on, praotec!</verse>
				<verse number="5">Ti pak ze synů Leviových, kteří přijímají kněžský úřad, mají nařízení brát podle Zákona desátek od lidu, to je od svých bratří, ačkoliv i oni vzešli z Abrahama.</verse>
				<verse number="6">Avšak ten, který nepochází z jejich rodokmenu, přijal desátek od Abrahama a požehnal tomu, jenž měl zaslíbení.</verse>
				<verse number="7">Není vůbec sporu (o tom), že požehnání dostává nižší od vyššího.</verse>
				<verse number="8">Zde pak přijímají desátky smrtelní lidé, tam však někdo, o kterém se svědčí, že žije.</verse>
				<verse number="9">A ať tak dím: Skrze Abrahama dal desátek i Levi, on, který desátky přijímá;</verse>
				<verse number="10">neboť byl ještě v bedrách otcových, když mu Melchisedech přišel vstříc.</verse>
				<verse number="11">Kdyby se tedy dosáhlo dokonalosti levitským kněžstvím - pod ním totiž lid přijal Zákon, k čemu bylo ještě třeba, aby povstal jiný kněz podle řádu Melchisedechova a nenazýval se podle řádu Aronova?</verse>
				<verse number="12">Neboť mění-li se kněžství, je nutné, aby nastala změna i Zákona.</verse>
				<verse number="13">Ale ten, o kterém se toto tvrdí, patří k jinému kmenu, z kterého nikdo nesloužil oltáři.</verse>
				<verse number="14">Je přece všem známo, že náš Pán pochází z Judy, a při tomto kmenu Mojžíš nic nemluvil o knězích.</verse>
				<verse number="15">A je to ještě mnohem patrnější, když podle podobnosti s Melchisedechem povstává jiný kněz,</verse>
				<verse number="16">který se jím stal ne podle zákonného nařízení o tělesném (původu), nýbrž podle moci neporušitelného života.</verse>
				<verse number="17">Neboť má (o sobě) svědectví: Ty jsi kněz na věky podle řádu Melchisedechova.</verse>
				<verse number="18">Tím se ovšem zrušuje předcházející nařízení pro jeho slabost a neužitečnost -</verse>
				<verse number="19">vždyť Zákon nepřivedl nic k dokonalosti, a (místo toho) se zavádí lepší naděje, kterou se přibližujeme k Bohu.</verse>
				<verse number="20">Tím více, že se to nestalo bez přísahy - oni se totiž stali kněžími bez přísahy,</verse>
				<verse number="21">tento však s přísahou od toho, který mu řekl: Pán přísahal a nebude toho litovati: Ty jsi kněz na věky,</verse>
				<verse number="22">proto se stal Ježíš zárukou lepší úmluvy.</verse>
				<verse number="23">A (tam) se jich stalo mnoho kněžími, protože smrt bránila, aby (jimi) nezůstávali;</verse>
				<verse number="24">ale tento má neměnitelné kněžství, poněvadž zůstává na věky.</verse>
				<verse number="25">Proto také může dokonale spasit ty, kdo skrze něj přistupují k Bohu, neboť je stále živ, aby se za ně přimlouval.</verse>
				<verse number="26">Takový velekněz zajisté byl pro nás vhodný: svatý, nevinný, neposkvrněný, oddělený od hříšníků a povýšený víc než nad nebesa,</verse>
				<verse number="27">který nepotřebuje denně, jako veleknězi, přinášeti nejprve oběti za hříchy své, potom za hříchy lidu; to učinil jednou provždy tím, že obětoval sám sebe.</verse>
				<verse number="28">Neboť Zákon ustanovuje za velekněze lidi, kteří mají (na sobě) slabost, ale přísežné slovo, (v době) po Zákonu, (ustanovuje) Syna, který došel dokonalosti na věky.</verse>
			</chapter>
			<chapter number="8">
				<verse number="1">Hlavní věc při tom, o čem mluvíme, jest: máme takového velekněze, který se posadil po pravici trůnu Velebnosti v nebesích</verse>
				<verse number="2">jako činovník svatyně a pravého stánku, který postavil Pán, ne člověk.</verse>
				<verse number="3">Každý velekněz totiž bývá ustanovován k tomu, aby přinášel dary a oběti; proto i tento musí mít něco, co by přinášel.</verse>
				<verse number="4">Kdyby tedy byl na zemi, ani by nebyl knězem, protože (tu) jsou ti, kdo přinášejí dary podle Zákona;</verse>
				<verse number="5">ale ti slouží (jen) obrazu a nástinu nebeských věcí, jak bylo zjeveno Mojžíšovi, když měl zbudovat stánek: Hleď, praví se totiž, ať uděláš všecko podle vzoru, který ti byl ukázán na hoře.</verse>
				<verse number="6">Nyní však dosáhl tím znamenitější služby, čím lepší úmluvy je také prostředníkem, té, která je uzákoněna na lepších zaslíbeních.</verse>
				<verse number="7">Kdyby totiž ona první byla bez úhony, nehledalo by se místo pro druhou.</verse>
				<verse number="8">Vždyť s výtkou se jim praví: Hle, přijdou dni, praví Pán, kdy uzavřu s Izraelovým domem a s domem Judovým novou úmluvu,</verse>
				<verse number="9">ne podle úmluvy, kterou jsem učinil s jejich otci toho dne, kdy jsem je vzal za ruku, abych je vyvedl z Egyptské země, protože oni nevytrvali v mé úmluvě; i opustil jsem je, praví Pán.</verse>
				<verse number="10">A toto je úmluva, kterou uzavřu s Izraelovým domem po oněch dnech, praví Pán: Dám jim své zákony do mysli a do srdce jim je napíšu. I budu jim Bohem, a oni mi budou lidem.</verse>
				<verse number="11">A nikdo (už) nebude učit svého spoluobčana a nikdo svého bratra:, Poznej Pána!' Neboť všichni mě budou znáti, od malého až po velkého.</verse>
				<verse number="12">Neboť budu mít slitování s jejich nepravostmi a na jejich hříchy už nevzpomenu.</verse>
				<verse number="13">Mluví-li o nové úmluvě, prohlašuje první za zastaralou. Co pak větší a stárne, je blízko zániku.</verse>
			</chapter>
			<chapter number="9">
				<verse number="1">Také první (úmluva) měla zajisté předpisy pro bohoslužbu a pozemskou svatyni.</verse>
				<verse number="2">Neboť byl zařízen přední stánek, v kterém byly svícny, stůl a předkladové chleby; a ten se nazývá svatyně.</verse>
				<verse number="3">A za druhou oponou byl stánek nazývaný velesvatyně</verse>
				<verse number="4">se zlatým kadidlovým oltářem a s archou úmluvy, se všech stran obtaženou zlatem, v ní pak byla zlatá nádoba s manou a Aronovou holí, která vypučela, a s deskami úmluvy;</verse>
				<verse number="5">a nad ní byli cherubové Slávy, kteří zastiňovali slitovnici. O tom však nemohu nyní mluvit dopodrobna.</verse>
				<verse number="6">Když je tedy tak všechno zařízeno, vcházejí kněží neustále do předního stánku, aby plnili bohoslužebné úkony.</verse>
				<verse number="7">Avšak do druhého jen jednou v roce sám velekněz, a to ne bez krve, kterou obětuje za pochybení svá i lidu.</verse>
				<verse number="8">Tím Duch svatý naznačuje, že není ještě zjevná cesta do velesvatyně, pokud trvá přední stánek</verse>
				<verse number="9">ten je obrazem pro tehdejší dobu - a pokud se v něm přinášejí dary a oběti, které nemají moci učinit dokonalým ve svědomí toho, kdo vykonává bohoslužby,</verse>
				<verse number="10">(poněvadž jsou) jen v pokrmech a v nápojích a v rozličných omýváních, nařízení (to) pro tělo až do doby nápravy.</verse>
				<verse number="11">Když však vystoupil Kristus jako velekněz budoucích dober, vešel jednou provždy větším a dokonalejším stánkem, ne udělaným rukama, to je ne z tohoto tvorstva,</verse>
				<verse number="12">ani skrze krev kozlů a telat, (nýbrž vešel) vlastní krví do svatyně, když zjednal věčné vykoupení.</verse>
				<verse number="13">Jestliže totiž krev kozlů a býků a popel z jalovice kropením posvěcuje znečištěné k čistotě těla,</verse>
				<verse number="14">čím více krev Krista, který skrze věčného Ducha sám sebe přinesl Bohu v bezúhonnou oběť, očistí naše svědomí od mrtvých skutků, abychom sloužili Bohu živému!</verse>
				<verse number="15">A proto je prostředníkem nové úmluvy, aby po jeho smrti, která nastala pro vykoupení z hříchů spáchaných pod první úmluvou, přijali zaslíbení věčného dědictví ti, kdo jsou povoláni.</verse>
				<verse number="16">Neboť kde je závěť, musí být nutně nejprve prokázána smrt závětcova.</verse>
				<verse number="17">Závěť totiž je platná jen u mrtvých; dokud však žije závětce, je bez účinku.</verse>
				<verse number="18">Proto ani první úmluva nebyla zasvěcena bez krve.</verse>
				<verse number="19">Neboť když Mojžíš ohlásil všemu lidu každé nařízení podle Zákona, vzal krev telat a kozlů s vodou a se šarlatovou vlnou a s yzopem, pokropil samu knihu i všechen lid</verse>
				<verse number="20">se slovy: To je krev úmluvy, kterou Bůh nařídil o vás.</verse>
				<verse number="21">Podobně pokropil krví také stánek a všecko bohoslužebné nářadí.</verse>
				<verse number="22">A skoro všecko se podle Zákona očišťuje krví a bez vylití krve není odpuštění.</verse>
				<verse number="23">Je tedy nutno, aby obrazy nebeských věcí byly takto očišťovány, ale samy nebeské věci oběťmi lepšími než (jsou) tyto.</verse>
				<verse number="24">Neboť Kristus nevešel do svatyně udělané rukama, (jen) napodobeniny té pravé, nýbrž do samého nebe, aby se nyní pro nás objevil před Boží tváří;</verse>
				<verse number="25">ani (nepotřebuje), aby opět a opět obětoval sám sebe, jako velekněz vchází do svatyně každý rok s cizí krví;</verse>
				<verse number="26">sic jinak by musel častokráte trpět od stvoření světa. Ale zjevil se (jen) jednou při skonání věků, aby svou obětí odklidil hřích.</verse>
				<verse number="27">A jako je lidem uloženo jednou zemřít a potom (bude) soud,</verse>
				<verse number="28">tak i Kristus, který se jednou obětoval, aby na sebe vzal hříchy mnohých (lidí), po druhé se objeví, ne pro hřích, těm, kdo ho očekávají ke spáse.</verse>
			</chapter>
			<chapter number="10">
				<verse number="1">Protože totiž Zákon má pouhý stín budoucích dober, ne samu podobu těch věcí, proto nemůže každoročně týmiž oběťmi, které ustavičně přinášejí, nikdy učinit dokonalými ty, kdo (s nimi) přistupují.</verse>
				<verse number="2">Což by nepřestaly být přinášeny, kdyby ti, kdo je přinášejí, neměli už vědomí hříchu, když byli jednou očištěni?</verse>
				<verse number="3">Než každoročně (se) v nich (děje) připomínka hříchů;</verse>
				<verse number="4">vždyť je nemožné, aby krev býků a kozlů sňala hříchy.</verse>
				<verse number="5">Proto při příchodu na tento svět praví: Oběť ani dary jsi nechtěl, ale uzpůsobil jsi mi tělo;</verse>
				<verse number="6">nelíbily se ti celopaly a (oběti) za hřích.</verse>
				<verse number="7">Tu jsem řekl: Hle, přicházím v závitku knihy je o mně psáno, abych konal tvou vůli, Bože,</verse>
				<verse number="8">Nejprve praví: Oběti a dary a celopaly a (oběti) za hřích jsi nechtěl ani se ti nelíbily, a ty se podávají podle Zákona;</verse>
				<verse number="9">potom řekl: Hle, přicházím, abych konal tvou vůli. Ruší to první, aby stanovil to druhé.</verse>
				<verse number="10">V té vůli jsme posvěceni obětováním těla Ježíše Krista jednou provždy.</verse>
				<verse number="11">Dále, každý kněz koná denně bohoslužbu a častokráte přináší stejné oběti, které nemohou nikdy shladit hříchy.</verse>
				<verse number="12">Tento však podal jednu oběť za hříchy a posadil se provždy na pravici Boží,</verse>
				<verse number="13">a potom jen čeká, až mu budou položeni jeho nepřátelé za podnoží k nohám.</verse>
				<verse number="14">Jedinou obětí totiž učinil navždy dokonalými ty, kdo jsou posvěcováni.</verse>
				<verse number="15">Ale i Duch svatý nám o tom svědčí; když totiž řekl:</verse>
				<verse number="16">Toto je úmluva, kterou s nimi učiním po těch dnech - praví Pán: dám jim své zákony do srdce a do mysli jim je napíšu, (dodává:)</verse>
				<verse number="17">a na jejich hříchy a nepravosti už nikdy nevzpomenu.</verse>
				<verse number="18">Kde však ony jsou odpuštěny, není již (třeba) oběti za hřích.</verse>
				<verse number="19">Když se tedy, bratři, smíme odvážit vejít do velesvatyně krví Ježíšovou,</verse>
				<verse number="20">cestou novou a živou, kterou nám obnovil skrze oponu, totiž skrze své tělo,</verse>
				<verse number="21">a když máme velikého kněze nad Božím domem,</verse>
				<verse number="22">přistupujme s opravdovým srdcem, s plnou vírou, se srdcem, které bylo pokropením zbaveno zlého svědomí, a s tělem umytým čistou vodou.</verse>
				<verse number="23">Držme naději, j kterou vyznáváme, ať se neviklá - vždyť je věrný ten, kdo dal ten slib,</verse>
				<verse number="24">a hleďme jeden na druhého, abychom se pobízeli k lásce a k dobrým skutkům,</verse>
				<verse number="25">a neopouštějme naše shromáždění, jak to mají někteří ve zvyku, nýbrž povzbuzujme se, a to tím více, čím více pozorujete, jak se ten den blíží.</verse>
				<verse number="26">Neboť když jsme přijali jasné poznání pravdy, a dobrovolně hřešíme, nemáme už vyhlídku na oběť za hříchy,</verse>
				<verse number="27">nýbrž jen na hrozné očekáváni soudu a žár ohně, který bude stravovat protivníky.</verse>
				<verse number="28">Kdo poruší Mojžíšův Zákon, na svědectví dvou nebo tří svědků propadá bez milosrdenství smrti;</verse>
				<verse number="29">oč hroznější trest, myslíte, zaslouží si ten, kdo pošlapal Božího Syna a zneuctil krev úmluvy, kterou byl posvěcen, a kdo potupil ducha milosti?</verse>
				<verse number="30">Vždyť víme, kdo řekl: Mně náleží pomsta, já odplatím. A zase: Pán bude soudit svůj lid.</verse>
				<verse number="31">Je hrozné upadnout do rukou živého Boha.</verse>
				<verse number="32">Rozpomeňte se na dřívější dni. Sotva jste v nich byli osvíceni, (a již) jste přestáli mnohý boj utrpení:</verse>
				<verse number="33">jednak jste byli na odiv stavěni potupami a útisky, jednak jste měli účast s těmi, kterým se tak vedlo.</verse>
				<verse number="34">Vždyť jste nejen měli soucit s vězni, ale s radostí jste snesli i oloupení o své jmění, neboť víte, že máte lepší majetek a trvalý.</verse>
				<verse number="35">Proto neodhazujte svou odvahu, neboť jí patří velká odměna.</verse>
				<verse number="36">Je vám totiž třeba vytrvalosti, abyste, až vykonáte Boží vůli, přijali, co bylo slíbeno.</verse>
				<verse number="37">Vždyť ještě chvilinku, a přijde ten, který má přijít, a neomešká se.</verse>
				<verse number="38">Můj spravedlivý však bude živ z víry, ale jestliže by se odtahoval, nebude v něm mít zalíbení moje duše.</verse>
				<verse number="39">My přece nepatříme k těm, kteří se odtahují k své záhubě, ale jsme věřící, abychom zachovali duši.</verse>
			</chapter>
			<chapter number="11">
				<verse number="1">Víra je základ věcí, v které doufáme, přesvědčenost o věcech, které nevidíme.</verse>
				<verse number="2">V ní totiž předkové došli osvědčení.</verse>
				<verse number="3">Vírou poznáváme, že Božím slovem byly vytvořeny světy, takže ne z toho, co se jeví, povstaly viditelné věci.</verse>
				<verse number="4">Vírou přinesl Abel Bohu lepší oběť než Kain a pro ni se mu dostalo svědectví, že je spravedlivý, když Bůh sám vydal svědectví nad jeho dary; a skrze ni ještě mluví po své smrti.</verse>
				<verse number="5">Vírou byl Henoch přenesen, aniž uviděl smrt; a nebylo možno ho nalézt, protože Bůh ho přenesl. Dříve totiž, než byl přenesen, je o něm svědectví, že se líbil Bohu.</verse>
				<verse number="6">Neboť bez víry se nelze (Bohu) zalíbit. Kdo chce totiž přistupovat k Bohu, musí věřit, že je a že odplácí těm, kdo ho hledají.</verse>
				<verse number="7">Vírou Noe, když se mu dostalo zjevení o věcech, které ještě nebylo vidět, v bázni připravil na záchranu svého domu koráb, a jí odsoudil svět a stal se dědicem spravedlnosti, která je z víry.</verse>
				<verse number="8">Vírou uposlechl Abraham, když byl volán, aby vyšel na místo, které měl dostat v dědictví; i vyšel, ačkoliv nevěděl, kam jde.</verse>
				<verse number="9">Vírou se usadil v zaslíbené zemi jako v cizí, bydlil v stanech s Izákem a Jakubem, spoludědici to téhož zaslíbení;</verse>
				<verse number="10">očekával totiž město, které má základy, jehož stavitelem a tvůrcem je Bůh.</verse>
				<verse number="11">Vírou i sama Sára dostala sílu založit potomstvo - ačkoli čas (k tomu) již překročila -, protože pokládala za věrného toho, který dal slib;</verse>
				<verse number="12">pročež z jednoho, a to již odumřelého, vzešlo množství (potomků) jako hvězdy na nebi a jako nesčetný písek na mořském břehu.</verse>
				<verse number="13">Tito všichni zemřeli podle víry, ač se nedožili splnění slibů, ale jen zdáli na ně patřili a pozdravili je, a vyznávali, že jsou na této zemi cizinci a přistěhovalci.</verse>
				<verse number="14">Neboť (lidé), kteří to říkají, dávají najevo, že vlast hledají.</verse>
				<verse number="15">A kdyby si vzpomínali na tu, z které vyšli, měli dosti času vrátit se;</verse>
				<verse number="16">avšak tíhnou k lepší, totiž k nebeské. Proto Bůh se za ně nestydí a nazývá se jejich Bohem; připravil jim zajisté město.</verse>
				<verse number="17">Vírou Abraham obětoval Izáka, když byl zkoušen, a obětoval jednorozeného syna, ačkoli dostal zaslíbení</verse>
				<verse number="18">a ačkoli mu bylo řečeno: Z Izáka budeš mít potomstvo,</verse>
				<verse number="19">neboť uvážil, že Bůh může i křísit z mrtvých; proto ho dostal i jako předobraz.</verse>
				<verse number="20">Vírou také požehnal Izák Jakubovi a Esauovi vzhledem k budoucím dobrům.</verse>
				<verse number="21">Vírou Jakub při smrti požehnal každého syna Josefova a poklonil se nad vrcholem své hole.</verse>
				<verse number="22">Vírou Josef při svém skonu se zmínil o východu izraelských synů a učinil nařízení o svých kostech.</verse>
				<verse number="23">Vírou byl Mojžíš po narození ukryt tři měsíce od svých rodičů, poněvadž viděli, že je pěkné dítě, a nebáli se králova výnosu.</verse>
				<verse number="24">Vírou Mojžíš, když dospěl, zřekl“ se být synem faraónovy dcery</verse>
				<verse number="25">a zvolil si raději být soužen s Božím lidem, než mít dočasný užitek ze hříchu,</verse>
				<verse number="26">neboť pokládal potupu Mesiášovu za větší bohatství než poklady Egypta; vždyť vzhlížel k odplatě.</verse>
				<verse number="27">Vírou opustil Egypt a nebál se králova rozhorlení, neboť zůstal pevný, jako by Neviditelného viděl.</verse>
				<verse number="28">Vírou slavil hod beránka a vylití krve, aby se hubitel nedotkl jejich prvorozenců.</verse>
				<verse number="29">Vírou přešli Rudým mořem jako po souši; když se však o to pokusili Egypťané, byli pohlceni.</verse>
				<verse number="30">Vírou padly zdi Jericha, když byly obcházeny po sedm dnů.</verse>
				<verse number="31">Vírou nevěstka Rahab nezahynula s nevěřícími, protože s pokojem přijala vyzvědače.</verse>
				<verse number="32">A co mám ještě vypravovat? Vždyť by mi nestačil čas, kdybych měl vypravovat o Gedeonovi, Barákovi, Samsonovi, Jeftovi, Davidovi, Samuelovi a prorocích,</verse>
				<verse number="33">kteří vírou přemohli království, vykonali spravedlnost, dosáhli zaslíbení, zacpali tlamy lvům,</verse>
				<verse number="34">uhasili prudkost ohně, unikli ostří meče, pozdravili se z nemoci, stali se hrdiny ve válce, zahnali cizácké voje.</verse>
				<verse number="35">Ženy přijaly vzkříšením své mrtvé. Jiní však byli mučeni a nepřijali osvobození proto, aby dosáhli lepšího vzkříšení;</verse>
				<verse number="36">jiní zase zakusili posměchy a bití, ano i pouta a žaláře;</verse>
				<verse number="37">byli kamenováni, utrpením zkoušeni, rozřezáni, zemřeli rozsekáni jsouce mečem; bloudili (světem) v kůžích ovčích a kozích, měli bídu, byli utiskováni, souženi;</verse>
				<verse number="38">ti, kterých svět nebyl hoden, bloudili po pouštích a horách a jeskyních a zemských dírách.</verse>
				<verse number="39">A ti všichni, ač byli vírou osvědčeni, nedošli (splnění) zaslíbení,</verse>
				<verse number="40">neboť Bůh předem připravil něco lepšího pro nás, aby nedošli k dokonalosti bez nás.</verse>
			</chapter>
			<chapter number="12">
				<verse number="1">Proto i my, když máme kolem sebe tak velký oblak svědků, odhoďme veškerou přítěž a hřích, snadno nás obstupující, a s vytrvalostí poběžme závodní běh, který máme před sebou,</verse>
				<verse number="2">a vzhlížejme k původci a dokonateli víry, k Ježíši, který pro radost sobě předloženou přestál kříž, aniž dbal na zahanbení a usedl na pravici Božího trůnu.</verse>
				<verse number="3">Představte si přece toho, který snesl takový odpor hříšníků proti sobě, abyste neochabovali a neklesali na duchu.</verse>
				<verse number="4">Vždyť jste dosud nekladli odpor až do krve v boji proti hříchu</verse>
				<verse number="5">a zapomněli jste na povzbuzení, které k vám praví jako k synům: Můj synu, nepodceňuj kázeň Páně, ani neochabuj, když tě kárá.</verse>
				<verse number="6">Neboť koho Pán miluje, toho trestá, a šlehá každého, koho přijímá za syna.</verse>
				<verse number="7">Pro kázeň to snášejte; Bůh se k vám j chová jako k synům. Neboť kterého syna j otec nekárá?</verse>
				<verse number="8">Jste-li však bez kázně, které se stali všichni účastni, pak jste cizoložňata, a ne synové.</verse>
				<verse number="9">Mimo to, naši tělesní otcové nás kárali, a ctili jsme (je). Nepoddáme se tím spíše Otci duchů, abychom žili?</verse>
				<verse number="10">Vždyť oni nás kárali jen pro krátkou dobu podle svého dobrozdání; on však k našemu prospěchu, abychom se stali účastnými jeho svatosti.</verse>
				<verse number="11">Žádná kázeň se ovšem nezdá pro tu chvíli radostnou, nýbrž bolestivou, potom však vydává pokojné ovoce spravedlnosti těm, kdo jí byli vycvičeni.</verse>
				<verse number="12">Proto vzpružte ochablé ruce a zemdlená kolena</verse>
				<verse number="13">a vyrovnejte stezky pro své nohy, aby, co. je chromé, se nevymklo, nýbrž se raději uzdravilo.</verse>
				<verse number="14">Usilujte se všemi o pokoj a svatost, bez které nikdo nespatří Pána.</verse>
				<verse number="15">Přihlížejte k tomu, aby se nikdo nepřipravoval o Boží milost, aby nějaký hořký kořen nevyrostl a nepřekážel, takže by se tím mnozí poskvrnili.</verse>
				<verse number="16">Ať nikdo není necudný nebo nízký jako Esau, který prodal svá prvorozenská práva za jediné jídlo.</verse>
				<verse number="17">Víte přece, že chtěl potom dědit požehnání, ale byl odmítnut; neboť nebylo mu dopřáno kát se, ačkoliv to hledal se slzami.</verse>
				<verse number="18">Vždyť jste nepřistoupili k hmatatelné (hoře) a k hořícímu ohni a k mlze, k temnotě, k bouři,</verse>
				<verse number="19">k znění trouby a k hlasu řečí, při nichž si posluchači vyprosili, aby jim slovo nebylo předkládáno.</verse>
				<verse number="20">Neboť nemohli snést příkazu: I když se dotkne hory zvíře, bude ukamenováno.</verse>
				<verse number="21">A tak hrozný byl ten zjev, že Mojžíš řekl: „Jsem dolekán a třesu se.“</verse>
				<verse number="22">Ale přistoupili jste k hoře Siónu a k městu živého Boha, k nebeskému Jerusalemu, k desetitisícům andělů, k vznešenému shromáždění a</verse>
				<verse number="23">k obci prvorozenců, kteří jsou zapsáni v nebi, a k Bohu, soudci všech, a k duchům spravedlivých, kteří dosáhli dokonalosti,</verse>
				<verse number="24">a k prostředníku nové úmluvy, Ježíšovi, a pokropení krví, která mluví důrazněji než krev Ábelova.</verse>
				<verse number="25">Hleďte, ať neodmítáte toho, kdo mluví. Neboť, jestliže neunikli trestu oni, když odmítli toho, který sděloval výroky na zemi, tím méně my, odvracíme-li se od toho, kdo (mluvil) z nebe.</verse>
				<verse number="26">Jeho hlas tehdy otřásl zemí, nyní však slibuje: ještě jednou otřesu nejen zemí, ale i nebem.</verse>
				<verse number="27">Slovy však ještě jednou naznačuje přeměnu těch věcí, kterými bude třeseno, neboť jsou jen stvořené, aby zůstaly ty věci, které nemohou být otřeseny.</verse>
				<verse number="28">Proto projevujme vděčnost za to, že se nám dostává neotřesitelného království, a tím konejme službu Bohu libou, s bázní a ponížeností.</verse>
				<verse number="29">Neboť náš Bůh je oheň sžírající.</verse>
			</chapter>
			<chapter number="13">
				<verse number="1">Bratrská láska ať trvá.</verse>
				<verse number="2">Nezapomínejte I na pohostinnost; neboť někteří, aniž tušili, j pohostili anděly.</verse>
				<verse number="3">Pamatujte na vězně, jako byste byli také s nimi vězněni, na soužené, poněvadž i vy sami dlíte v těle.</verse>
				<verse number="4">Manželství budiž ve všem počestné a manželské lože neposkvrněné. Neboť smilníky a cizoložníky bude soudit Bůh.</verse>
				<verse number="5">Váš život budiž bez lásky k penězům, buďte spokojeni s tím, co máte. Vždyť on sám řekl: Nikdy tě nezanechám ani tě neopustím.</verse>
				<verse number="6">Takto s důvěrou říkáme: Pán je můj pomocník, nebudu se báti. Co mi může učinit člověk?</verse>
				<verse number="7">Pamatujte na své představené, kteří vám mluvili Boží slovo, patřte na konec jejich života a následujte je ve víře!</verse>
				<verse number="8">Ježíš Kristus je týž včera i dnes i na věky.</verse>
				<verse number="9">Nedávejte se zavádět všelijakými a cizími naukami. Je to výborná věc, je-li srdce utvrzováno milostí, ne pokrmy; ty neprospěly těm, kdo v nich žili.</verse>
				<verse number="10">Máme oltář, z kterého jíst nemají práva služebníci stánku.</verse>
				<verse number="11">Neboť těla zvířat, jejichž krev za hřích velekněz vnáší do svatyně, jsou pálena vně tábora.</verse>
				<verse number="12">Proto také Ježíš trpěl za branou, aby svou krví posvětil lid.</verse>
				<verse number="13">Vyjděme k němu tedy vně tábora a nosme jeho potupu.</verse>
				<verse number="14">Vždyť zde nemáme trvalého města, nýbrž hledáme budoucí.</verse>
				<verse number="15">Skrze něj tedy přinášejme stále Bohu oběť chvály, to je ovoce rtů, které vyznávají jeho jméno.</verse>
				<verse number="16">Nezapomínejme však na dobročinnost a štědrost, neboť takovými oběťmi se získává záliba Boží.</verse>
				<verse number="17">Buďte poslušní svých představených a buďte jim podřízeni. Neboť oni bdí nad vašimi dušemi jako ti, kdo budou za ně odpovídat; ať to mohou činit s radostí, a ne se vzdechy; neboť to by vám bylo ke škodě.</verse>
				<verse number="18">Modlete se za nás! Jsme totiž přesvědčeni, že máme dobré svědomí, neboť chceme si ve všem správně počínat.</verse>
				<verse number="19">Tím více pak prosím, abyste to činili, abych vám byl tím dříve navrácen.</verse>
				<verse number="20">Bůh pokoje, který vyvedl z mrtvých velkého pastýře ovcí krví věčné úmluvy, našeho Pána Ježíše,</verse>
				<verse number="21">nechť vás upevní v každém dobru, abyste konali jeho vůli, tím, že činí ve vás, co se mu líbí, skrze Ježíše Krista; jemu buď sláva na věky věků. Amen.</verse>
				<verse number="22">Žádám vás, bratří: sneste toto slovo povzbuzení; píšu vám přece velmi krátce.</verse>
				<verse number="23">Vezte, že náš bratr Timothej je propuštěn; přijde-li brzy, uvidím vás s ním.</verse>
				<verse number="24">Pozdravte všechny své představené a všechny svaté. Pozdravují vás ti, kdo jsou z Itálie.</verse>
				<verse number="25">Milost s vámi se všemi!</verse>
			</chapter>
		</book>
		<book number="59">
			<chapter number="1">
				<verse number="1">Jakub, služebník Boha a Pána Ježíše Krista, zdraví dvanáct kmenů, které jsou v rozptýlení.</verse>
				<verse number="2">Pokládejte to za čirou radost, moji bratři, když upadnete do všelikých zkoušek;</verse>
				<verse number="3">vždyť víte, že vyzkoušení vaší víry působí vytrvalost.</verse>
				<verse number="4">Vytrvalost však ať má (při sobě) dokonalé dílo, abyste byli dokonalí a celí a v ničem nezůstali pozadu.</verse>
				<verse number="5">Je-li kdo z vás pozadu v moudrosti, ať prosí Boha, který všem dává upřímně a nevyčítá, a bude mu dáno.</verse>
				<verse number="6">Ale ať prosí ve víře a nic nepochybuje. Neboť pochybovač se podobá mořské vlně, kterou vítr žene a zmítá jí.</verse>
				<verse number="7">Ať se tedy takový člověk nedomnívá, že něco dostane od Pána;</verse>
				<verse number="8">je to muž dvojaký, nestálý ve svém počínání.</verse>
				<verse number="9">Nechť se chlubí nízký bratr svou vznešeností,</verse>
				<verse number="10">boháč však v své (budoucí) nízkosti, vždyť pomine jako květ trávy.</verse>
				<verse number="11">Vyjde totiž slunce se svým žárem, sežehne trávu, a její květ opadne a její krásný vzhled zanikne; tak i boháč vyjde naprázdno se svým podnikáním.</verse>
				<verse number="12">Blažený je muž, který vydrží pokušení, neboť osvědčí-li se, obdrží věnec života, který (Bůh) slíbil těm, kdo ho milují.</verse>
				<verse number="13">Když je někdo pokoušen, neříkej: „Jsem pokoušen od Boha.“ Je totiž nemožné, aby Bůh byl pokoušen ke zlému, ale ani sám nikoho nepokouší.</verse>
				<verse number="14">Avšak každý bývá pokoušen vlastní žádostí, která ho vábí a svádí.</verse>
				<verse number="15">Když žádost počne, zplodí hřích, a hřích, když je dokonán, porodí smrt.</verse>
				<verse number="16">Nedejte se klamat, moji milovaní bratři.</verse>
				<verse number="17">Každé dobré dání a každý dokonalý dar je shůry, sestupuje od Otce světel, u kterého není změny ani zatmění z odvrácení.</verse>
				<verse number="18">Svobodně nás zplodil slovem pravdy, abychom byli jakousi prvotinou jeho tvorstva.</verse>
				<verse number="19">Vězte, moji milovaní bratři: Každý člověk má být rychlý k slyšení, ale pomalý k mluvení, pomalý ke hněvu.</verse>
				<verse number="20">Neboť hněv člověka nevykonává, co je spravedlivé před Bohem.</verse>
				<verse number="21">Proto odložte všechnu špínu a bujející zlobu a v tichosti přijměte zaseté slovo, které má moc spasit vaši duši.</verse>
				<verse number="22">Buďte však plniteli slova, a ne jen posluchači; jinak klamete sami sebe.</verse>
				<verse number="23">Neboť kdo jen poslouchá slovo, a neplní je, ten se podobá člověku, který pozoruje svou přirozenou tvář v zrcadle;</verse>
				<verse number="24">podívá se totiž na sebe a odejde, a hned zapomene, jaký je.</verse>
				<verse number="25">Kdo se však zadívá do dokonalého zákona svobody a zůstane (v něm), nestane se zapomětlivým posluchačem, nýbrž vykonavatelem skutků; takový bude šťastný (už samým) svým konáním.</verse>
				<verse number="26">Domnívá-li se kdo, že je nábožný, a nedrží svůj jazyk na uzdě, ale klame své srdce, jeho nábožnost je planá.</verse>
				<verse number="27">Nábožnost čistá a neposkvrněná před Bohem a Otcem je toto: navštěvovat sirotky a vdovy v jejich soužení, zachovat se neposkvrněným od tohoto světa.</verse>
			</chapter>
			<chapter number="2">
				<verse number="1">Moji bratři, nestraňte lidem při víře v našeho Pána slávy, Ježíše Krista.</verse>
				<verse number="2">Neboť vejde-li do vašeho shromáždění muž se zlatými prsteny, ve skvělém oděvu, a vejde-li i chudák v ušpiněném šatě,</verse>
				<verse number="3">věnujete pozornost tomu, který je nádherně oděn, a řeknete: „Ty seď pěkně zde\, ale chudákovi řeknete: „Ty stůj tam“ nebo „Sedni si u mého podnoží.“</verse>
				<verse number="4">Zdaž nečiníte rozdíly mezi sebou a neusuzujete podle špatných zásad?</verse>
				<verse number="5">Poslyšte, moji milovaní bratři! Což nevyvolil Bůh chudé lidi v tomto světě za boháče ve víře a za dědice království, které slíbil těm, kdo ho milují?</verse>
				<verse number="6">Avšak vy jste zneuctili chudého. Neutiskují vás právě boháči a netahají vás oni k soudům?</verse>
				<verse number="7">Což nehanobí právě oni krásné jméno, podle kterého jste byli nazváni?</verse>
				<verse number="8">Plníte-li ovšem královský zákon podle Písma: Milovat budeš svého bližního jako sám sebe, dobře činíte.</verse>
				<verse number="9">Straníte-li však osobám, dopouštíte se hříchu a Zákon vás usvědčuje jako provinilce.</verse>
				<verse number="10">Neboť kdo zachovává celý Zákon, a pochybí v jedné věci, proviní se proti všem.</verse>
				<verse number="11">Neboť ten, který řekl: Nezcizoložíš, řekl také: Nezabiješ. Jestliže tedy necizoložíš, ale zabíjíš, provinil ses proti Zákonu.</verse>
				<verse number="12">Tak mluvte a tak jednejte jako lidé, kteří budou souzeni podle Zákona svobody.</verse>
				<verse number="13">Neboť nemilosrdný soud přijde na toho, kdo nečiní milosrdenství; milosrdenství se vynáší nad soudem.</verse>
				<verse number="14">Co prospěje, moji bratři, říká-li kdo, že má víru, ale nemá skutků? Může ho ta víra spasit?</verse>
				<verse number="15">Jsou-li bratr nebo sestra nazí a mají-li nedostatek denního živobytí,</verse>
				<verse number="16">a někdo z vás jim řekne: „Jděte v pokoji, zahřejte se a najezte\, a nedá-li jim, co potřebují pro tělo, co to prospěje?</verse>
				<verse number="17">Tak i víra, nemá-li skutků, je mrtva sama v sobě.</verse>
				<verse number="18">Ale někdo (snad) řekne: „Ty máš víru, a já mám skutky. Ukaž mi svou víru beze skutků, a já ti ukážu svými skutky víru.“</verse>
				<verse number="19">Věříš, že je jeden Bůh? Dobře činíš. Také zlí duchové věří, a třesou se.</verse>
				<verse number="20">Chceš však poznati, prázdný člověče, že víra beze skutků není k ničemu?</verse>
				<verse number="21">Což nebyl náš otec Abraham ospravedlněn ze skutků, když obětoval na oltáři svého syna Izáka?</verse>
				<verse number="22">Vidíš, že víra působila spolu s jeho skutky a že skutky se víra dokonala?</verse>
				<verse number="23">I naplnilo se Písmo, které praví: Uvěřil Abraham Bohu, a bylo mu to započteno jako spravedlnost a byl nazván přítelem Božím.</verse>
				<verse number="24">Vidíte, že člověk bývá ospravedlňován skutky a ne pouhou vírou.</verse>
				<verse number="25">Podobně také nevěstka Raab. Nebyla ospravedlněna skutky, když přijala posly a propustila je jinou cestou?</verse>
				<verse number="26">Neboť jako tělo bez ducha je mrtvé, tak i víra beze skutků je mrtvá.</verse>
			</chapter>
			<chapter number="3">
				<verse number="1">Moji bratři, nebuďte všichni učitelé; víte přece, že se nám dostane přísnějšího soudu.</verse>
				<verse number="2">Neboť všichni klesáme často. Neklesá-li kdo slovem, to je dokonalý muž, schopný držeti na uzdě i celé tělo.</verse>
				<verse number="3">Když totiž dáváme koňům do huby uzdu, aby nás poslouchali, řídíme i celé jejich tělo.</verse>
				<verse number="4">Hle i lodi, ač jsou veliké a bývají hnány prudkými větry, bývají řízeny nepatrným kormidlem, kam se zachce tomu, kdo je řídí.</verse>
				<verse number="5">Tak i jazyk je sice malý úd, a honosí se velikými věcmi. Hleďte, jak malý oheň, a jak veliký les zapálí.</verse>
				<verse number="6">I jazyk (je) oheň, (je) celý svět nepravostí. Právě jazyk mezi našimi údy poskvrňuje celé tělo a zapaluje koloběh (našeho) života, sám pak je zapalován peklem.</verse>
				<verse number="7">Vždyť každý druh zvířat a ptáků, plazů a mořských zvířat bývá krocen a je zkrocen člověkem,</verse>
				<verse number="8">avšak jazyk nedovede nikdo z lidí zkrotit. Je to nepokojné zlo, plné smrtonosného jedu.</verse>
				<verse number="9">Jím velebíme Pána a Otce, a jím také zlořečíme lidem stvořeným podle Božího obrazu.</verse>
				<verse number="10">Z týchž úst vychází žehnání i zlořečení. Moji bratři, tak se to nemá dít!</verse>
				<verse number="11">Což vydává pramen z téhož otvoru vodu sladkou i hořkou?</verse>
				<verse number="12">Může, moji bratři, nést fíkovník olivy nebo réva fíky? Ani slané (zřídlo) nemůže dávat vodu sladkou.</verse>
				<verse number="13">Kdo je mezi vámi moudrý a rozumný? Ať ukáže krásným chováním své skutky v tichosti s moudrostí.</verse>
				<verse number="14">Ale máte-li v srdci hořkou řevnivost a svárlivost, nechlubte se a nelžete proti pravdě.</verse>
				<verse number="15">To není moudrost, která přichází shora, nýbrž pozemská, tělesná, ďábelská.</verse>
				<verse number="16">Neboť kde je řevnivost a svárlivost, tam je nepořádek a všechno možné zlo.</verse>
				<verse number="17">Avšak moudrost shůry je především čistá, dále pokojná, mírná, poddajná, plná milosrdenství a dobrých plodů, bez obojetnosti a přetvářky.</verse>
				<verse number="18">Ovoce pak spravedlnosti se rozsévá v pokoji těm, kdo působí pokoj.</verse>
			</chapter>
			<chapter number="4">
				<verse number="1">Odkud jsou mezi vámi boje a odkud potyčky? Což ne odtud, z vašich náruživostí, které bojují ve vašich údech?</verse>
				<verse number="2">Žádáte, a nemáte; zabíjíte a řevníte, a nemůžete (ničeho) dosáhnouti; potýkáte se a bojujete. Nic nemáte, protože neprosíte.</verse>
				<verse number="3">Prosíte, ale nic nedostáváte, protože špatně prosíte, když to chcete promarnit v svých náruživostech.</verse>
				<verse number="4">Cizoložnice, nevíte, že přátelství s tímto světem je v nepřátelství s Bohem? Kdo tedy chce být přítelem světa, stává se nepřítelem Božím.</verse>
				<verse number="5">Či si myslíte, že nadarmo praví Písmo: Žárlivě touží po duchu, kterému dal přebývat v nás?</verse>
				<verse number="6">Dává tak větší milost. Proto praví: Bůh se staví proti pyšným, pokorným však dává milost.</verse>
				<verse number="7">Poddejte se tedy Bohu a postavte se proti ďáblu, a uteče od vás.</verse>
				<verse number="8">Přibližte se k Bohu, a přiblíží se k vám. Očisťte ruce, hříšníci, a posvěťte srdce, dvojací lidé.</verse>
				<verse number="9">Poznejte svou ubohost, naříkejte a plačte; váš smích ať se obrátí v nářek a vaše radost v zkroušenost.</verse>
				<verse number="10">Pokořte se před Pánem, i povýší vás.</verse>
				<verse number="11">Bratři, nemluvte navzájem proti sobě! Kdo mluví proti bratrovi nebo soudí svého bratra, mluví proti Zákonu a soudí Zákon. Jestliže však soudíš Zákon, nejsi plnitelem Zákona, nýbrž soudcem.</verse>
				<verse number="12">Jeden je zákonodárce a soudce, ten, který může spasit a zahubit. Ale kdo jsi ty, že soudíš bližního?</verse>
				<verse number="13">Nuže tedy vy, kteří říkáte: „Dnes nebo zejtra půjdeme do toho a toho města a pobudeme tam rok, budeme obchodovat a vydělávat\,</verse>
				<verse number="14">nevíte přece ani, co bude zítra! Vždyť co je náš život? Jste pára, která se na chvilku ukazuje a potom mizí.</verse>
				<verse number="15">Místo abyste říkali: „Bude-li Pán chtít, pak budeme živi a učiníme to a ono.“</verse>
				<verse number="16">Vy se však vychloubáte ve své chvástavosti. Každé takové chlubení je špatné.</verse>
				<verse number="17">Kdo tedy umí dobře činit, a nečiní to, má (za to) hřích.</verse>
			</chapter>
			<chapter number="5">
				<verse number="1">Nuže tedy, boháči; plačte a naříkejte nad strastmi, které na vás přijdou.</verse>
				<verse number="2">Vaše bohatství shnilo a vaše šatstvo je prožráno od molů;</verse>
				<verse number="3">vaše zlato a stříbro zrezavělo a rez na nich bude svědčit proti vám a stráví vám tělo jak oheň. Nahromadili jste si pokladů ještě v posledních dnech.</verse>
				<verse number="4">Hle, zadržená mzda dělníků, kteří vám požali pole, křičí, a křik vašich ženců pronikl k sluchu Pána zástupů.</verse>
				<verse number="5">Na zemi jste hýřili a žili v rozkoších, vykrmili jste si srdce ke dni pobíjení.</verse>
				<verse number="6">Odsoudili, zavraždili jste spravedlivého; neklade vám žádný odpor.</verse>
				<verse number="7">Buďte tedy, bratři, trpěliví až do příchodu Páně. Hleďte, rolník čeká na vzácný plod země, trpělivě nad ním čeká, až se mu dostane podzimního a jarního deště.</verse>
				<verse number="8">Buďte i vy trpěliví a upevněte své srdce, neboť příchod Páně se přiblížil.</verse>
				<verse number="9">Nenaříkejte, bratři, jeden proti druhému, abyste nebyli souzeni. Hle, soudce stojí přede dveřmi!</verse>
				<verse number="10">Vezměte si, bratři, za příklad trpělivé vytrvalosti proroky, kteří mluvili ve jménu Páně.</verse>
				<verse number="11">Hle, za blažené prohlašujeme ty, kteří vytrvali. Slyšeli jste o vytrvalosti Jobově a viděli jste (jeho) konec od Pána, neboť Pán je velmi milosrdný a slitovný.</verse>
				<verse number="12">Především však, moji bratři, nepřísahejte ani při nebi, ani při zemi, ani jakoukoliv jinou přísahou. Ale vaše řeč ať je: „Ano, ano“ a „Ne, ne\, abyste nepropadli soudu.</verse>
				<verse number="13">Vede se někomu mezi vámi zle? Ať se modlí! Je někdo dobré mysli? Ať pěje žalmy! Je mezi vámi někdo nemocný?</verse>
				<verse number="14">Ať si zavolá kněze církve, a ti ať se nad ním modlí a mažou ho olejem ve jménu Páně.</verse>
				<verse number="15">A modlitba víry zachrání nemocného, Pán ho vzpruží, a jestliže se dopustil hříchů, budou mu odpuštěny.</verse>
				<verse number="16">Vyznávejte se tedy jedni druhým ze hříchů a modlete se jedni za druhé, abyste byli uzdraveni, neboť mnoho zmůže a je působivá modlitba spravedlivého.</verse>
				<verse number="17">Eliáš byl stejně člověk jako my, a velmi se modlil, aby nepršelo na zem, a nepršelo po tři roky a šest měsíců.</verse>
				<verse number="18">A opět se modlil, a nebe dalo déšť a země vydala svůj plod.</verse>
				<verse number="19">Moji bratři, zbloudí-li někdo mezi vámi od pravdy a někdo ho obrátí,</verse>
				<verse number="20">vězte, že ten, kdo obrátí hříšníka od jeho bludné cesty, zachrání jeho duši před smrtí a přikryje množství hříchů.</verse>
			</chapter>
		</book>
		<book number="60">
			<chapter number="1">
				<verse number="1">Petr, apoštol Ježíše Krista, vyvoleným přistěhovalcům v rozptýlení v Pontu, Galacii, Kappadocii, Asii a Bithynii,</verse>
				<verse number="2">které Bůh Otec předem vybral, Duch posvětil k poslušnosti a ke skropení krví Ježíše Krista. Nechť je vám rozhojněna milost a pokoj!</verse>
				<verse number="3">Veleben budiž Bůh a Otec našeho Pána Ježíše Krista, který nás podle svého velikého milosrdenství znovu zplodil k živé naději zmrtvýchvstáním Ježíše Krista,</verse>
				<verse number="4">k dědictví neporušitelnému a neposkvrněnému a nevadnoucímu, které je uchováno v nebi pro vás,</verse>
				<verse number="5">kteří jste mocí Boží chráněni vírou ke spáse, která je připravena, aby se zjevila v posledním čase.</verse>
				<verse number="6">Proto jásejte, i když jste byli nyní nakrátko, je-li třeba, zarmouceni rozličnými zkouškami,</verse>
				<verse number="7">aby vaše vyzkoušená víra byla shledána jako mnohem cennější než pomíjející zlato, které bývá ohněm zkoušeno, k chvále a slávě a cti při zjevení Ježíše Krista.</verse>
				<verse number="8">Milujete (ho), ač jste ho neviděli, věříte v něho, ač jej nyní nevidíte, a když věříte, budete plesat nevýslovnou a oslavenou radostí,</verse>
				<verse number="9">protože se vám dostane cíle víry, totiž spásy duší.</verse>
				<verse number="10">O této spáse pátrali a o ní zkoumali proroci, kteří prorokovali o budoucí milosti pro vás,</verse>
				<verse number="11">neboť zpytovali, na který a jaký čas ukazoval Kristův duch, který byl v nich, když předem svědčil o utrpeních na Kristu a potomních oslavách.</verse>
				<verse number="12">A těm bylo zjeveno, že ne sobě, nýbrž vám přisluhovali těmi věcmi, které vám nyní byly zvěstovány od těch, kteří vám v Duchu svatém, poslaném z nebe, přinesli radostné poselství, (věci to,) do kterých andělé touží nahlédnouti.</verse>
				<verse number="13">Proto přepásejte bedra své mysli, buďte střízliví, dokonale se oddejte naději v tu milost, která se vám podává ve zjevení Ježíše Krista.</verse>
				<verse number="14">Jako poslušné děti nepřizpůsobujte se svým dřívějším chtíčům z doby nevědomosti,</verse>
				<verse number="15">ale podle toho Svatého, který vás povolal, i vy buďte svatí v celém (svém) chování;</verse>
				<verse number="16">vždyť je psáno: Buďte svatí, neboť já jsem svatý.“</verse>
				<verse number="17">A když vzýváte jako Otce toho, který soudí nestranně každého podle jeho skutku, žijte v bázni po dobu svého vyhnanství.</verse>
				<verse number="18">Víte zajisté, že jste nebyli vykoupeni ze svého nicotného života, který máte od otců, pomíjejícími věcmi, zlatem nebo stříbrem,</verse>
				<verse number="19">nýbrž drahou krví Krista jako bezúhonného a neposkvrněného Beránka.</verse>
				<verse number="20">On byl ovšem vyhlédnut před počátkem světa, zjevil se však na konci časů pro vás,</verse>
				<verse number="21">kteří skrze něj věříte v Boha, který ho vzkřísil z mrtvých a dal mu slávu, takže směřuje k Bohu vaše víra i naděje.</verse>
				<verse number="22">Když jste očistili svou duši poslušností pravdě k nepokryté bratrské lásce, milujte se navzájem z upřímného srdce neustále;</verse>
				<verse number="23">vždyť jste znovu zrozeni ne z pomíjejícího semene, nýbrž z nepomíjejícího, živým a trvajícím slovem Božím.</verse>
				<verse number="24">Neboť všecko tělo je jako tráva, a všecka jeho nádhera jako květ trávy; tráva uschne a její květ opadne,</verse>
				<verse number="25">ale slovo Páně zůstává na věky. A to je slovo, které vám bylo zvěstováno.</verse>
			</chapter>
			<chapter number="2">
				<verse number="1">Proto odložte všechnu zlobu a všecku lest i pokrytectví a závist a všecky pomluvy.</verse>
				<verse number="2">Jako novorozené děti dychtěte po duchovním, nefalšovaném mléku, abyste jím rostli k spáse,</verse>
				<verse number="3">když jste okusili, že Pán je dobrý.</verse>
				<verse number="4">K němu přistupujte, k živému kameni, který sice lidé zavrhli, ale u Boha je vyvolený, ve cti,</verse>
				<verse number="5">a sami se budujte jako živé kameny, duchovní dům, ve svaté kněžstvo, abyste přinášeli duchovní oběti příjemné Bohu skrze Ježíše Krista.</verse>
				<verse number="6">Proto stojí v Písmě: Hle, kladu na Siónu úhelný kámen, kámen vyvolený, vzácný; a kdo v něj věří, nebude zahanben.</verse>
				<verse number="7">Vám tedy, když věříte, je ctí, těm však, kdo nevěří, je kamenem, který stavitelé zavrhli, a ten se stal úhelným kamenem</verse>
				<verse number="8">a kamenem úrazu a skálou pohoršení; ti narážejí, protože nevěří slovu; k tomu také byli určeni.</verse>
				<verse number="9">Vy však jste vyvolený rod, královské kněžstvo, svatý národ, lid přivlastněný, abyste zvěstovali mocné skutky toho, který vás povolal ze tmy k svému podivuhodnému světlu.</verse>
				<verse number="10">Kdysi jste nebyli lidem, nyní však jste Boží lid, byli jste bez milosrdenství, nyní však jste milosrdenství došli.</verse>
				<verse number="11">Miláčci, napomínám vás jako cizince a přistěhovalce: zdržujte se tělesných žádostí, které vedou boj proti duši;</verse>
				<verse number="12">veďte vzorný život mezi pohany, aby v tom, v čem vás pomlouvají jako zločince, z dobrých skutků, když (vás) pozorují, velebili Boha v den navštívení.</verse>
				<verse number="13">Podrobte se pro Pána každému lidskému zřízení; ať králi, jako svrchovanému pánu,</verse>
				<verse number="14">nebo místodržitelům, jako těm, kdo jsou od něho posláni trestat zločince, ale chválit ty, kdo konají dobro;</verse>
				<verse number="15">neboť tak je Boží vůle, abyste dobrými skutky umlčovali neznalost nerozumných lidí;</verse>
				<verse number="16">jako svobodní, ale ne že byste měli svobodu za pláštík zloby, nýbrž jako Boží služebníci.</verse>
				<verse number="17">Všecky ctěte, bratrstvo milujte, Boha se bojte, krále mějte v úctě!</verse>
				<verse number="18">Služebníci ať se podrobují s veškerou bázní pánům, nejen dobrým a mírným, nýbrž i bezohledným;</verse>
				<verse number="19">neboť to je bohumilé, snáší-li kdo útrapy pro svědomitost vůči Bohu a trpí nespravedlivě.</verse>
				<verse number="20">Jaká je to také sláva, snášíte-li rány pro hříchy? Avšak snášíte-li utrpení, ačkoliv činíte dobro, to je milé Bohu.</verse>
				<verse number="21">K tomu jste přece byli povoláni, neboť i Kristus trpěl za vás a zanechal vám příklad, abyste šli v jeho šlépějích.</verse>
				<verse number="22">On se nedopustil hříchu aniž byla shledána lest v jeho ústech; když mu spílali, nespílal,</verse>
				<verse number="23">když trpěl, nehrozil, nýbrž svěřil se tomu, který soudí spravedlivě;</verse>
				<verse number="24">on vynesl naše hříchy na svém těle na dřevo, abychom zemřeli hříchům a žili spravedlnosti; a jeho jizvami jste byli uzdraveni.</verse>
				<verse number="25">Neboť jste byli jako bludné ovce, nyní však jste se obrátili k pastýři a strážci svých duší.</verse>
			</chapter>
			<chapter number="3">
				<verse number="1">Podobně ženy: ať jsou poddány svým mužům, aby i ti, kdo nevěří slovu, beze slova byli získáni chováním svých žen,</verse>
				<verse number="2">když budou pozorovat vaše čisté chování v bázni.</verse>
				<verse number="3">Nechť se nezdobí zevně pletenci vlasů a zlatými šperky nebo nádhernými rouchy,</verse>
				<verse number="4">nýbrž (ať je zdoben) člověk skrytý v nitru neporušitelností v tichosti a skromnosti ducha; takový je vzácný před Bohem.</verse>
				<verse number="5">Neboť tak se zdobívaly kdysi i svaté ženy, které doufaly v Boha a byly poddané svým mužům,</verse>
				<verse number="6">jako Sára byla poslušná Abrahama a nazývala ho pánem; a jejími dcerami jste se staly, činíte-li dobro a nebojíte se žádného zastrašování.</verse>
				<verse number="7">Podobně muži: žijte rozumně s nimi, jako se slabším ženským pohlavím, prokazujte jim úctu jako spoludědičkám milosti života, aby se vaše modlitby nesetkávaly s překážkami.</verse>
				<verse number="8">Konečně pak buďte všichni jednomyslní, soucitní, milovní bratrstva, milosrdní, pokorní;</verse>
				<verse number="9">neodplácejte zlo zlem ani nadávku nadávkou, ale naopak vyprošujte požehnání, neboť k tomu jste byli povoláni, abyste dostali dědictvím požehnání. Neboť</verse>
				<verse number="10">Kdo chce mít milý život a prožít krásné dny, ať drží jazyk od zlého a rty své od lstivých slov;</verse>
				<verse number="11">odvrať se od zlého a čiň dobré, hledej pokoj a usiluj o něj;</verse>
				<verse number="12">neboť oči Páně na spravedlivé a uši jeho k jejich prosbám, ale tvář Páně proti těm, kdo činí zlé.</verse>
				<verse number="13">A kdo by vám mohl uškodit, budete-li horliví v dobru?</verse>
				<verse number="14">Kdybyste však trpěli pro spravedlnost, jste blažení. Nebojte se jejich hrozeb ani se nelekejte;</verse>
				<verse number="15">ale svatě se chovejte k Pánu Kristu ve svém srdci; buďte vždy hotovi k obhajobě před každým, kdo se vás ptá po důvodech vaší naděje;</verse>
				<verse number="16">ovšem s mírností a s bázní, v dobrém svědomí, aby vaši tupitelé byli zahanbeni právě tím, v čem vás pomlouvají, ve vašem dobrém životě v Kristu.</verse>
				<verse number="17">Neboť je lépe trpěti, když činíte dobro, je-li to Boží vůle, než když činíte zlo.</verse>
				<verse number="18">Vždyť i Kristus jednou zemřel za hříchy, spravedlivý za nespravedlivé, aby vás přivedl Bohu; byl sice usmrcen vzhledem k tělu, ale oživen vzhledem k duchu.</verse>
				<verse number="19">V tom (duchu) také se odebral k duchům, kteří byli ve vězení, a přinesl zvěst;</verse>
				<verse number="20">ti byli neposlušní tehdy, když Boží shovívavost vyčkávala za dnů Noemových za stavby archy, v které bylo jen několik osob, totiž osm, zachráněno před vodou.</verse>
				<verse number="21">Tomu obrazu odpovídající křest zachraňuje nyní vás; nejde o odkládání tělesné nečistoty, nýbrž o prosbu k Bohu o dobré svědomí pro vzkříšení Ježíše Krista,</verse>
				<verse number="22">který je po pravici Boží, když se odebral do nebe, a jsou mu poddáni andělé, mocnosti a síly.</verse>
			</chapter>
			<chapter number="4">
				<verse number="1">Poněvadž tedy Kristus trpěl na těle, ozbrojte se i vy týmž smýšlením, že kdo trpěl na těle, zanechal hříchu,</verse>
				<verse number="2">aby po zbývající čas v těle již nežil lidským žádostem, nýbrž Boží vůli.</verse>
				<verse number="3">Dost už tedy na tom, že v uplynulém čase jste vykonávali vůli pohanů, když jste žili v chlípnostech, v žádostech, v oddanosti vínu, v hodování, v pitkách a v nedovoleném uctívání model.</verse>
				<verse number="4">Proto je překvapuje, že s nimi neběháte do téhož víru hýřivosti, a tupí (vás).</verse>
				<verse number="5">Budou se však odpovídat tomu, který je připraven soudit živé i mrtvé.</verse>
				<verse number="6">Neboť proto byla i mrtvým hlásána radostná zvěst, aby, i když byli odsouzeni v těle jako (všichni) lidé, žili duchem podle Boha.</verse>
				<verse number="7">Konec všeho se přiblížil. Buďte tedy poctiví a střízliví k modlitbám.</verse>
				<verse number="8">Především mějte k sobě neutuchající lásku, neboť láska přikrývá množství hříchů.</verse>
				<verse number="9">Buďte vespolek pohostinní bez reptání.</verse>
				<verse number="10">Každý podle toho, jak přijal milost, přisluhujte si jí navzájem jako dobří správcové rozličné Boží milosti.</verse>
				<verse number="11">Mluví-li kdo, (ať mluví) jako slova Boží; přisluhuje-li kdo, (ať přisluhuje) jako z moci, kterou Bůh uděluje, aby ve všem byl oslavován Bůh skrze Ježíše Krista, kterému patří sláva a moc na věky věků. Amen.</verse>
				<verse number="12">Miláčci, ať vás nepřekvapuje ten žár, který na vás přichází pro vaše vyzkoušení, jako by se vám přiházelo něco nového,</verse>
				<verse number="13">ale kdykoliv se stáváte účastni utrpení Kristových, radujte se, abyste se radovali a jásali také při zjevení jeho slávy.</verse>
				<verse number="14">Jste-li tupeni pro jméno Kristovo, blaze vám, neboť Duch slávy, to je Duch Boží, na j vás spočívá.</verse>
				<verse number="15">Ať nikdo z vás netrpí jako I vrah nebo zloděj nebo zločinec nebo rušitel jiných.</verse>
				<verse number="16">Trpí-li však jako křesťan, nestyď se, ale oslavuj Boha pro to jméno.</verse>
				<verse number="17">Je zajisté čas, aby se začal soud od Božího domu. Začne-li však od nás, jaký i bude konec těch, kdo neposlouchají Božího evangelia?</verse>
				<verse number="18">A bude-li spravedlivý stěží zachráněn, kam se pak poděje bezbožný a hříšník?</verse>
				<verse number="19">Proto také ti, kdo trpí podle Boží vůle, ať poroučejí své duše věrnému Stvořiteli konáním dobra.</verse>
			</chapter>
			<chapter number="5">
				<verse number="1">Proto starší mezi vámi napomínám, já spolustarší a svědek Kristových utrpení a také účastník slávy, která má být zjevena:</verse>
				<verse number="2">paste Boží stádce, které je u vás, ne z donucení, nýbrž dobrovolně podle Boha, ne pro mrzký zisk, nýbrž ochotně,</verse>
				<verse number="3">ani jako vládci nad (svými) úděly, ale buďte vzorem stádci.</verse>
				<verse number="4">A až se zjeví arcipastýř, dostanete nevadnoucí věnec slávy.</verse>
				<verse number="5">Podobně (vy,) mladší, buďte poddáni starším. Všichni pak, jeden vzhledem k druhému, oblecte se do pokory, neboť Bůh se staví proti pyšným, pokorným však dává milost.</verse>
				<verse number="6">Pokořte se tedy pod mocnou ruku Boží, aby vás v čase povýšil,</verse>
				<verse number="7">složte všechnu svou starost na něj, vždyť on o vás pečuje.</verse>
				<verse number="8">Buďte střízliví, bděte! Neboť váš protivník ďábel obchází jako řvoucí lev a hledá, koho by pohltil.</verse>
				<verse number="9">Postavte se proti němu pevni ve víře, neboť víte, že tatáž utrpení snášejí vaši bratři po celém světě.</verse>
				<verse number="10">Bůh pak veškeré milosti, který vás povolal k své věčné slávě v Kristu, po krátkém utrpení sám vás zdokonalí, utuží, utvrdí, upevní.</verse>
				<verse number="11">Jemu sláva a moc na věky věků. Amen.</verse>
				<verse number="12">Po Silvánovi, věrném bratru, jsem vám psal, jak se domnívám, krátce, a napomínám vás a osvědčuji vám, že toto je pravá milost Boží, v které stojíte.</verse>
				<verse number="13">Pozdravuje vás spoluvyvolená církev v Babylóně a Marek, můj syn.</verse>
				<verse number="14">Pozdravte se navzájem políbením lásky! Pokoj vám všem, kteří jste v Kristu!</verse>
			</chapter>
		</book>
		<book number="61">
			<chapter number="1">
				<verse number="1">Šimon Petr, služebník a apoštol Ježíše Krista, těm, kdo dostali stejně vzácnou víru, jako je naše, pro spravedlnost našeho Boha a Spasitele Ježíše Krista.</verse>
				<verse number="2">Milost a pokoj nechť se vám rozhojní v poznání Boha a našeho Pána Ježíše!</verse>
				<verse number="3">Vždyť jeho božská moc darovala nám všecko, čeho je třeba k životu a k zbožnosti, poznáním toho, který nás povolal vlastní slávou a mocí;</verse>
				<verse number="4">skrze ně nám daroval vzácná, a nesmírná zaslíbení, abyste se jimi stali účastnými božské přirozenosti, a tak unikli záhubě ze žádostivosti ve světě.</verse>
				<verse number="5">Proto se také všemožně snažte připojit ke své víře ctnost, ke ctnosti poznání,</verse>
				<verse number="6">k poznání zdrželivost, ke zdrželivosti trpělivost, k trpělivosti zbožnost,</verse>
				<verse number="7">k zbožnosti a k bratrskosti lásku.</verse>
				<verse number="8">Neboť jsou-li tyto věci ve vás a rozmáhají-li se, neudělají vás nečinnými a neplodnými v poznání našeho Pána Ježíše Krista.</verse>
				<verse number="9">Kdo však jich nemá, je slepý a krátkozraký, zapomněl na očištění od svých starých hříchů.</verse>
				<verse number="10">Proto, bratři, raději se vynasnažte upevnit své povolání a vyvolení; neboť činíte-li to, nikdy neklopýtnete.</verse>
				<verse number="11">Tak vám bude zajisté bohatě poskytnut vstup do věčného království našeho Pána a Spasitele Ježíše Krista.</verse>
				<verse number="12">Proto hodlám stále vám připomínat tyto věci, ačkoli (je) znáte a jste utvrzeni v této pravdě.</verse>
				<verse number="13">Mám však za spravedlivé, pokud jsem v tomto stanu, udržovat vás v bdělosti připomínáním;</verse>
				<verse number="14">vždyť (dobře) vím, že vbrzku bude složen můj stan, jak mi také ukázal náš Pán Ježíš Kristus.</verse>
				<verse number="15">Ale vynasnažím se o to, abyste si mohli i po mé smrti tyto věci kdykoliv připomínat.</verse>
				<verse number="16">Neboť jsme vám učinili známy moc a příchod našeho Pána Ježíše Krista, ne že bychom následovali vymyšlené báje, nýbrž poněvadž jsme byli očitými svědky jeho velebnosti.</verse>
				<verse number="17">On zajisté přijal od Boha Otce čest a slávu, když k němu vyšel od vznešené slávy takový hlas: „Toto je můj milý Syn, v němž jsem si zalíbil.“</verse>
				<verse number="18">A ten hlas přišlý z nebe jsme my slyšeli, když jsme s ním byli na svaté hoře.</verse>
				<verse number="19">A máme pevnější prorocké slovo, a dobře činíte, dbáte-li ho jako svíce, která svítí v temném místě, až se rozbřeskne a jitřenka vám vzejde v srdci;</verse>
				<verse number="20">to především poznávejte, že žádné proroctví Písma se neřídí soukromým výkladem,</verse>
				<verse number="21">vždyť proroctví nikdy nebylo proneseno z vůle lidské, ale Duchem svatým jsouce puzeni mluvili lidé od Boha.</verse>
			</chapter>
			<chapter number="2">
				<verse number="1">Byli ovšem také lžiproroci v lidu, jako i mezi vámi se objeví lžiučitelé; ti zavedou zhoubná bludařství, a Pána, který je vykoupil, budou popírati; tím na sebe rychle přivedou zhoubu.</verse>
				<verse number="2">Mnozí pak budou následovat jejich výstřednosti; pro ně bude cesta pravdy haněna.</verse>
				<verse number="3">Z hrabivosti budou z vás těžit prolhanými řečmi. Ale soud proti nim odedávna nezahálí a jejich záhuba nedříme!</verse>
				<verse number="4">Vždyť Bůh neušetřil ani andělů, kteří se prohřešili, ale svrhl je do temné propasti pekla a vydal, aby byli střeženi k soudu.</verse>
				<verse number="5">Ani neušetřil starého světa, ale, když uvedl potopu na svět bezbožníků, zachoval jen Noema, hlasatele spravedlnosti, se sedmi jinými.</verse>
				<verse number="6">Také města.Sodomu a Gomorru odsoudil k zániku, obrátil je v popel, a tím dal příklad toho, co přijde na bezbožníky;</verse>
				<verse number="7">zachránil však spravedlivého Lota, sužovaného chlípným chováním bezuzdných lidí, -</verse>
				<verse number="8">neboť ten spravedlivý, dokud přebýval mezi nimi, musel vidět a slyšeti jejich hříšné skutky, a tím mučil den ze dne svou spravedlivou duši;</verse>
				<verse number="9">(tak) Pán dovede vysvobozovat zbožné ze zkoušky, ale nespravedlivé šetřit pro potrestání v den soudu;</verse>
				<verse number="10">hlavně však ty, kdo jdou za poskvrňujícími chtíči těla a pohrdají panstvem. Opovážliví domýšlivci, nebojí se tupit vznešenosti,</verse>
				<verse number="11">kde přece andělé, ač jsou větší silou a mocí, nevynášejí proti nim potupný soud před Pánem.</verse>
				<verse number="12">Ale tito jako nerozumná zvířata, zrozená přírodou k lovení a hubení, tupí to, co neznají; ve vlastní záhubě se také zahubí</verse>
				<verse number="13">a dostanou (náležitou) odplatu za nepravost. Za rozkoš pokládají denní hýření, skvrny a ohavy, a rozkošnicky hýří, když vesele s vámi hodují.</verse>
				<verse number="14">Oči mají plné cizoložnice a nenasytné po hříchu; svádějí neutvrzené duše; srdce mají vycvičené v hrabivosti, jsou prokleti!</verse>
				<verse number="15">Poněvadž opustili přímou cestu, zbloudili a následovali cestu Balaama, syna Boerova, který si oblíbil mzdu za nespravedlnost, ale byl pokárán pro svůj zlý skutek.</verse>
				<verse number="16">Němý soumar promluvil lidským hlasem a zabránil prorokovi v nerozumném skutku.</verse>
				<verse number="17">Jsou to prameny bez vody a mraky hnané bouří; je pro ně uchována mrákota tmy.</verse>
				<verse number="18">Neboť promlouvají naduté, nicotné řeči a v tělesných chtíčích lákají výstřednostmi ty, kdo sotva unikli lidem žijícím v poblouzení.</verse>
				<verse number="19">Hlásají jim svobodu, ač sami jsou otroky zkázy, neboť člověk je otrokem toho, kým je přemožen.</verse>
				<verse number="20">Jestliže totiž unikli poskvrnám světa poznáním Pána a Spasitele Ježíše Krista, a znovu se do nich zaplétají a dávají se jimi přemoci, jejich konec je horší než začátek.</verse>
				<verse number="21">Bylo by pro ně zajisté lépe nepoznat cestu spravedlnosti, než (ji) poznat, a pak se odvrátit od svatého příkazu, který jim byl podán.</verse>
				<verse number="22">Přihodilo se jim, co praví pravdivě přísloví: „Pes se vrátil k vlastnímu vývratku“ a „Vykoupané prase se (znovu) válí v blátě“.</verse>
			</chapter>
			<chapter number="3">
				<verse number="1">Toto je už druhý list, nejmilejší, který vám píšu; v obou probouzím připomínáním vaše čisté smýšlení,</verse>
				<verse number="2">abyste byli pamětlivi slov předpověděných svatými proroky a příkazu Pána a Spasitele, který dali vaši apoštolově.</verse>
				<verse number="3">Především vězte, že v posledních dnech přijdou s posměchem posměvači, kteří budou žíti podle vlastních žádostí a říkat:</verse>
				<verse number="4">„Kde je jeho slíbený příchod? Vždyť od té doby, co otcové zesnuli, všecko zůstává tak, jak bylo od počátku stvoření.“</verse>
				<verse number="5">Zůstává jim však skryto, a je to úmyslné, že na počátku byla nebesa a země, Božím slovem povstalá z vody a uprostřed vod,</verse>
				<verse number="6">skrze něž zanikl tehdejší svět, když byl zatopen vodou.</verse>
				<verse number="7">Avšak nynější nebesa a země jsou týmž slovem šetřena pro oheň a uchována ke dni soudu a záhuby bezbožných lidí.</verse>
				<verse number="8">Ale tato jedna věc ať vám není skryta, nejmilejší: že jeden den je u Pána jako tisíc roků a tisíc roků jako jeden den.</verse>
				<verse number="9">Pán neotálí se (svým) zaslíbením, jak to někteří pokládají za otálení, nýbrž je k vám shovívavý, neboť nechce, aby někdo zahynul, nýbrž (chce,) aby všichni přišli k pokání.</verse>
				<verse number="10">Den Páně však přijde jako zloděj; v ten den nebesa s hukotem pominou, základy se žárem rozpustí a země i všechna díla na ní budou prozkoumána.</verse>
				<verse number="11">Poněvadž se všechno takto rozpustí, jací máte být svatostí v chování a ve zbožnosti</verse>
				<verse number="12">a jak máte očekávat a uspišovat příchod dne Páně, kterým se nebesa ohněm rozpustí a základy se žárem roztaví!</verse>
				<verse number="13">Ale podle jeho zaslíbení očekáváme nové nebe a novou zemi, v kterých přebývá spravedlnost.</verse>
				<verse number="14">Proto, nejmilejší, v očekávání těchto věcí se vynasnažte, abyste jím byli shledáni v pokoji bez poskvrny a bez úhony,</verse>
				<verse number="15">a pokládejte shovívavost našeho Pána za spásonosnou. Tak vám psal i náš milovaný bratr Pavel, podle moudrosti mu dané,</verse>
				<verse number="16">jak i ve všech listech, když o tom mluví. V nich jsou (některé) věci těžko srozumitelné, a lidé nevědomí a zatvrzelí je k své vlastní zkáze překrucují, jako také ostatní Písma.</verse>
				<verse number="17">Ale vy, miláčci, víte to předem, a proto se mějte na pozoru, abyste se nedali strhnout bludem neukázněných lidí a nepozbyli své pevnosti;</verse>
				<verse number="18">ale rosťte v milosti a v poznání našeho Pána a Spasitele Ježíše Krista. Jemu sláva nyní i v den věčnosti!</verse>
			</chapter>
		</book>
		<book number="62">
			<chapter number="1">
				<verse number="1">Co bylo od počátku, co jsme slyšeli, co jsme vlastníma očima viděli, na co jsme patřili a čeho se naše ruce dotkly, o Slově života -</verse>
				<verse number="2">a život se zjevil, my pak jsme (ho) viděli, a svědčíme a zvěstujeme vám život věčný, který byl u Otce a nám se zjevil -</verse>
				<verse number="3">co jsme viděli a slyšeli, zvěstujeme i vám, abyste i vy měli společenství s námi. A naše společenství je s Otcem a s jeho Synem Ježíšem Kristem.</verse>
				<verse number="4">A toto píšeme, aby naše radost byla úplná.</verse>
				<verse number="5">A zvěst, kterou jsme slyšeli od něho a kterou vám zvěstujeme, je tato: Bůh je světlo a tmy v něm vůbec není.</verse>
				<verse number="6">Řekneme-li, že s ním máme společenství, žijeme však ve tmě, lžeme a není pravdy v našem jednání.</verse>
				<verse number="7">Avšak žijeme-li ve světle, máme společenství mezi sebou a krev Ježíše, jeho Syna, očišťuje nás od každého hříchu.</verse>
				<verse number="8">Řekneme-li, že nemáme hříchu, klameme sami sebe a není v nás pravdy.</verse>
				<verse number="9">Jestliže vyznáváme své hříchy, je věrný a spravedlivý, aby nám odpustil hříchy a očistil nás od každé nepravosti.</verse>
				<verse number="10">Řekneme-li, že jsme nezhřešili, činíme z něho lháře a jeho slovo není v nás.</verse>
			</chapter>
			<chapter number="2">
				<verse number="1">Moje děti, toto vám píšu, abyste nehřešily. A zhřeší-li kdo, máme přímluvce u Otce, Ježíše Krista spravedlivého;</verse>
				<verse number="2">a ten je smírná oběť za naše hříchy; nejen za naše, nýbrž i celého světa.</verse>
				<verse number="3">A po tom poznáváme, že jsme ho poznali, jestliže zachováváme jeho přikázání.</verse>
				<verse number="4">Kdo říká: „Znám ho\, ale nezachovává jeho přikázání, je lhář a není v něm pravdy.</verse>
				<verse number="5">Kdo však zachovává jeho slovo, v tom je Boží láska opravdu dokonalá. Po tom poznáváme, že jsme v něm.</verse>
				<verse number="6">Kdo praví, že v něm zůstává, má i sám žít, jak žil on.</verse>
				<verse number="7">Miláčci, nepíšu vám o novém přikázání, ale o přikázání starém, které jste měli od počátku; staré přikázání je to slovo, které jste uslyšeli.</verse>
				<verse number="8">Přesto vám píšu o novém přikázání, které je pravdivé v něm i ve vás, neboť tma pomíjí a pravé světlo už svítí.</verse>
				<verse number="9">Kdo říká, že je ve světle, a nenávidí svého bratra, doposud je ve tmě.</verse>
				<verse number="10">Kdo miluje svého bratra, zůstává ve světle a není v něm příležitost k pádu.</verse>
				<verse number="11">Kdo však nenávidí svého bratra, je ve tmě a chodí ve tmě, a neví, kam jde, protože tma mu oslepila oči.</verse>
				<verse number="12">Píšu vám, děti, že jsou vám odpuštěny hříchy pro jeho jméno.</verse>
				<verse number="13">Píšu vám, otcové, že jste poznali toho, (který je) od počátku. Píšu vám, mladí muži, že jste přemohli zlomyslníka.</verse>
				<verse number="14">Napsal jsem vám, děti, že jste poznaly Otce. Napsal jsem vám, otcové, že jste poznali toho (,který je) od počátku. Napsal jsem vám, mladí muži, že jste silní a slovo Boží zůstává ve vás a přemohli jste zlomyslníka.</verse>
				<verse number="15">Nemilujte svět, ani to, co je ve světě. Jestliže kdo miluje svět, není v něm lásky Otcovy,</verse>
				<verse number="16">neboť vše, co je ve světě: žádost těla, žádost očí a pýcha života, není od Otce, nýbrž je to ze světa.</verse>
				<verse number="17">A svět pomíjí i se svou žádostí; kdo však činí Boží vůli, zůstává na věky.</verse>
				<verse number="18">Děti, je poslední hodina. A jak jste slyšeli, že Antikrist přichází, tak nyní povstalo mnoho antikristů; podle toho poznáváme, že je poslední hodina.</verse>
				<verse number="19">Z nás vyšli, avšak nebyli z nás. Neboť kdyby byli z nás, byli by zůstali s námi. Ale (stalo se to), aby vyšlo najevo, že všichni nejsou z nás.</verse>
				<verse number="20">Vy však máte pomazání od Svatého a všichni poznáváte.</verse>
				<verse number="21">Nenapsal jsem vám proto, že neznáte pravdu, ale protože ji znáte, a že žádná lež není z pravdy.</verse>
				<verse number="22">Kdo je lhář, ne-li ten, kdo popírá, že Ježíš je Mesiáš?</verse>
				<verse number="23">Kdo popírá Otce a Syna, to je Antikrist. Kdokoli popírá Syna, nemá ani Otce; kdo vyznává Syna, má také Otce.</verse>
				<verse number="24">A co jste slyšeli vy od počátku, ať ve vás zůstává. Zůstává-li ve vás, co jste slyšeli od počátku, i vy zůstanete v Synu a v Otci.</verse>
				<verse number="25">A to je to zaslíbení, které sám nám dal: věčný život.</verse>
				<verse number="26">Toto jsem vám napsal o těch, kdo vás svádějí.</verse>
				<verse number="27">A pomazání, které jste od něho přijali, zůstává ve vás, a vy nepotřebujete, aby vás kdo učil; ale jak vás jeho pomazání poučuje o všem, a je pravdivé a není lží, a jak vás poučilo, (tak) zůstávejte v něm.</verse>
				<verse number="28">A nyní, děti, zůstávejte v něm, abychom, až se zjeví, měli důvěru a nebyli od něho zahanbeni při jeho příchodu.</verse>
				<verse number="29">Když víte, že je spravedlivý, vězte také, že každý, kdo činí spravedlnost, je z něho zrozen.</verse>
			</chapter>
			<chapter number="3">
				<verse number="1">Hleďte, jakou lásku nám Otec projevil, že se totiž nazýváme Božími dětmi, a jsme jimi. Proto nás svět nezná, že nepoznal jeho.</verse>
				<verse number="2">Miláčci, nyní jsme Božími dětmi, a ještě se neukázalo, co budeme. Víme, že až se (to) ukáže, budeme mu podobni, protože ho budeme vidět tak, jak je.</verse>
				<verse number="3">A každý, kdo má tuto naději v něho, očišťuje se, jako on je čistý.</verse>
				<verse number="4">Každý, kdo se dopouští hříchu, dopouští se také protizákonnosti, neboť hřích je proti zákonu.</verse>
				<verse number="5">A víte, že on se zjevil, aby sňal hříchy, a v něm hříchu není.</verse>
				<verse number="6">Žádný, kdo v něm zůstává, nehřeší. Každý, kdo hřeší, neviděl ho, aniž ho poznal.</verse>
				<verse number="7">Děti, nikdo vás nesváděj! Kdo činí spravedlnost, je spravedlivý, jak on je spravedlivý.</verse>
				<verse number="8">Kdo činí hřích, je z ďábla, poněvadž ďábel hřeší od počátku. Syn Boží se proto zjevil, aby zničil ďáblova díla.</verse>
				<verse number="9">Žádný, kdo se zrodil z Boha, nedopouští se hříchu, neboť v něm zůstává jeho semeno; a nemůže hřešit, protože se zrodil z Boha.</verse>
				<verse number="10">Po tom se poznají děti Boží a děti ďáblovy: kdo nečiní, co je spravedlivé, není z Boha; ani ne ten, kdo nemiluje svého bratra.</verse>
				<verse number="11">To je zajisté zvěst, kterou jste slyšeli od počátku: že se máme navzájem milovat.</verse>
				<verse number="12">Ne jako Kain, který byl ze zloducha a zabil svého bratra. A proč ho zabil? Protože jeho skutky byly zlé, kdežto skutky jeho bratra spravedlivé.</verse>
				<verse number="13">Nedivte se, bratři, že vás svět nenávidí.</verse>
				<verse number="14">My víme, že jsme přešli ze smrti do života, protože milujeme bratry. Kdo nemiluje, zůstává ve smrti.</verse>
				<verse number="15">Kdokoli nenávidí svého bratra, je vrah, a víte, že žádný vrah nemá v sobě věčného života, který by v něm zůstával.</verse>
				<verse number="16">Z toho jsme poznali lásku, že on za nás položil svůj život. Také my máme za bratry život položit.</verse>
				<verse number="17">Kdo však má pozemský majetek a pozoruje, že jeho bratr je v nouzi, a zavře své srdce před ním, jak v něm zůstává Boží láska?</verse>
				<verse number="18">Děti, nemilujme slovem ani jazykem, nýbrž skutkem a vpravdě.</verse>
				<verse number="19">Po tom poznáme, že jsme z pravdy; a před ním upokojíme své srdce v tom,</verse>
				<verse number="20">z čeho nás naše srdce obviňuje, neboť Bůh je větší než naše srdce a vi všecko.</verse>
				<verse number="21">Miláčci, jestliže (nás) srdce neobviňuje, máme důvěru k Bohu</verse>
				<verse number="22">a dostaneme od něho, začkoliv prosíme, protože zachováváme jeho přikázání a činíme, co je mu milé.</verse>
				<verse number="23">To pak je jeho přikázání: abychom věřili ve jménu jeho Syna Ježíše Krista a milovali se navzájem, jak nám přikázal.</verse>
				<verse number="24">A kdo zachovává jeho přikázání, zůstává v Bohu a on v něm; a podle toho poznáváme, že v nás zůstává: podle Ducha, kterého nám dal.</verse>
			</chapter>
			<chapter number="4">
				<verse number="1">Miláčci, nevěřte každému duchu, ale zkoumejte duchy, jsou-li z Boha; neboť mnoho lžiproroků vyšlo do světa.</verse>
				<verse number="2">Podle toho poznáte Ducha Božího: každý duch, který vyznává Ježíše Krista, přišlého v těle, je z Boha;</verse>
				<verse number="3">a žádný duch, který nevyznává Ježíše, není z Boha, a to je (duch) Antikristův, o kterém jste slyšeli, že má přijít, a nyní je už na světě.</verse>
				<verse number="4">Vy, děti, jste z Boha, a přemohly jste je, neboť větší je ten, který je ve vás, než ten, který je ve světě.</verse>
				<verse number="5">Oni jsou ze světa; proto mluví ze světa a svět je poslouchá.</verse>
				<verse number="6">My jsme z Boha. Kdo zná Boha, poslouchá nás; kdo není z Boha, neposlouchá nás. Podle toho poznáváme ducha pravdy a ducha bludu.</verse>
				<verse number="7">Miláčci, milujte se navzájem, neboť láska je z Boha, a každý, kdo miluje, zrodil se z Boha a zná Boha.</verse>
				<verse number="8">Kdo nemiluje, nepoznal Boha, neboť Bůh je láska.</verse>
				<verse number="9">Boží láska se v nás zjevila tím, že Bůh poslal na svět svého jednorozeného Syna, abychom skrze něj byli živi.</verse>
				<verse number="10">V tom je láska, ne že jsme my milovali Boha, ale že on si nás zamiloval a poslal svého Syna jako smírnou oběť za naše hříchy.</verse>
				<verse number="11">Miláčci, jestliže Bůh nás tak miloval, i my se máme navzájem milovat.</verse>
				<verse number="12">Boha nikdy nikdo neviděl. Milujeme-li se navzájem, Bůh zůstává v nás a jeho láska je v nás dokonalá.</verse>
				<verse number="13">Podle toho poznáváme, že zůstáváme v něm a on v nás: že nám dal ze svého Ducha.</verse>
				<verse number="14">A my jsme uviděli a svědčíme, že Otec poslal Syna jako Spasitele světa.</verse>
				<verse number="15">Kdokoli vyzná, že Ježíš je Syn Boží, Bůh zůstává v něm a on v Bohu.</verse>
				<verse number="16">My pak jsme poznali lásku, kterou Bůh má k nám, a uvěřili v ni. Bůh je láska; kdo zůstává v lásce, zůstává v Bohu a Bůh v něm.</verse>
				<verse number="17">V tom je láska s námi dovršena: že máme důvěru pro den soudu, protože jaký je on, takoví jsme i my na tomto světě.</verse>
				<verse number="18">V lásce není bázně, ale dokonalá láska vyhání bázeň, protože bázeň je před trestem; kdo však se bojí (trestu), není dokonalý v lásce.</verse>
				<verse number="19">My tedy milujeme, protože on nás dříve miloval.</verse>
				<verse number="20">Řekne-li kdo: „Miluji Boha\, a nenávidí svého bratra, je lhář. Kdo nemiluje svého bratra, kterého vidí, nemůže milovat Boha, kterého nevidí.</verse>
				<verse number="21">A toto přikázání máme od něho, aby (ten), kdo miluje Boha, miloval i svého bratra.</verse>
			</chapter>
			<chapter number="5">
				<verse number="1">Každý, kdo věří, že Ježíš je Mesiáš, zrodil se z Boha; a každý, kdo miluje toho, kdo zplodil, miluje i toho, kdo se z něho zrodil.</verse>
				<verse number="2">Po tom poznáváme, že milujeme Boží děti: že milujeme Boha a plníme jeho přikázání.</verse>
				<verse number="3">To je zajisté láska k Bohu, abychom zachovávali jeho přikázání; a jeho přikázání nejsou těžká,</verse>
				<verse number="4">neboť všecko, co se zrodilo z Boha, přemáhá svět, a vítězství, které přemohlo svět, je toto: naše víra.</verse>
				<verse number="5">Kdo (jiný) vítězí nad světem leč ten, kdo věří, že Ježíš je Syn Boží?</verse>
				<verse number="6">On je to, jenž přišel skrze vodu a krev, Ježíš Kristus; nejen s vodou, ale s vodou a s krví; a Duch to dosvědčuje, protože Duch je pravda.</verse>
				<verse number="7">Jsou totiž tři, kteří vydávají svědectví:</verse>
				<verse number="8">Duch a voda a krev, a tyto tři jsou vjedno.</verse>
				<verse number="9">Přijímáme-li lidské svědectví, svědectví Boží je větší, neboť to je to Boží svědectví, že vydal svědectví o svém Synu.</verse>
				<verse number="10">Kdo věří v Božího Syna, má svědectví v sobě; kdo nevěří Bohu, učinil ho lhářem, protože neuvěřil svědectví, které Bůh vydal o svém Synu.</verse>
				<verse number="11">A toto svědectví je: Bůh nám dal věčný život a tento život je v jeho Synu.</verse>
				<verse number="12">Kdo má Syna, má život; kdo nemá Božího Syna, nemá života.</verse>
				<verse number="13">Toto jsem napsal vám, kteří věříte ve jméno Božího Syna, abyste věděli, že máte věčný život.</verse>
				<verse number="14">V tom pak záleží důvěra, kterou máme k němu: že nás slyší, prosíme-li zač podle jeho vůle.</verse>
				<verse number="15">A jestliže víme, že nás slyší, začkoli prosíme, víme, že máme žádané věci, které jsme od nčho prosili.</verse>
				<verse number="16">Vidí-li kdo bratra, že se dopouští hříchu nikoli k smrti, ať prosí, a dá mu život, nehřeší-li ovšem k smrti. Je hřích k smrti; o tom nepravím, aby za takový prosil.</verse>
				<verse number="17">Každá nepravost je hřích, a je hřích, který není k smrti.</verse>
				<verse number="18">Víme, že žádný, kdo se zrodil z Boha, nehřeší, ale zrozenec z Boha se před ním uchovává a zloduch se ho nedotkne.</verse>
				<verse number="19">Víme, že jsme z Boha a že celý svět je v moci zloducha.</verse>
				<verse number="20">A víme, že Syn Boží přišel a uschopnil nám mysl, abychom poznali Pravdivého. A jsme v Pravdivém, v jeho Synu Ježíši Kristu. On je pravý Bůh a věčný život.</verse>
				<verse number="21">Děti, střežte se model!</verse>
			</chapter>
		</book>
		<book number="63">
			<chapter number="1">
				<verse number="1">Já starší, vyvolené paní a jejím dětem, které miluji v pravdě, a nejen já, ale také; všichni, kdož poznali pravdu,</verse>
				<verse number="2">pro pravdu, která v nás zůstává a bude s námi na věky.</verse>
				<verse number="3">Budiž s námi milost, milosrdenství: a pokoj od Boha Otce a od Ježíše Krista, i Otcova Syna, v pravdě a v lásce.</verse>
				<verse number="4">Velmi jsem se zaradoval, že jsem shledal mezi tvými dětmi takové, které žijí v pravdě podle přikázání, které jsme přijali od Otce.</verse>
				<verse number="5">A nyní tě, paní, prosím, ne jako bych ti psal nové přikázání, nýbrž to, které jsme měli od počátku: abychom se milovali navzájem.</verse>
				<verse number="6">Láska je pak to, abychom žili podle jeho přikázání; to je přikázání, jak jste slyšeli od počátku, abyste v ní žili.</verse>
				<verse number="7">Neboť do světa vyšlo mnoho svůdců, kteří nevyznávají Ježíše Krista přišlého v těle; to je ten svůdce a Antikrist!</verse>
				<verse number="8">Mějte se na pozoru, abyste nepozbyli, co jsme vyzískali, ale abyste obdrželi plnou odměnu.</verse>
				<verse number="9">Kdo zachází dále a netrvá v učení Kristově, nemá Boha. Kdo trvá v učení, ten má Otce i Syna.</verse>
				<verse number="10">Přichází-li kdo k vám a nepřináší toto učení, nepřijímejte</verse>
				<verse number="11">Vždyť kdo ho pozdraví, účastní se jeho zlých skutků.</verse>
				<verse number="12">Ačkoli vám mám mnoho co psáti, nechtěl jsem to (učiniti) na papíře a inkoustem; ale doufám, že k vám přijdu a promluvím od úst k ústům, aby vaše radost byla úplná.</verse>
				<verse number="13">Pozdravují tě děti tvé vyvolené sestry.</verse>
			</chapter>
		</book>
		<book number="64">
			<chapter number="1">
				<verse number="1">Já starší, nejmilejšímu Gajovi, kterého miluji v pravdě.</verse>
				<verse number="2">Miláčku, přeji si, aby se ti ve všem dobře dařilo a abys byl zdráv, jako se dobře vede tvé duši.</verse>
				<verse number="3">Neboť jsem se velmi zaradoval, když přišli bratři a vydávali svědectví o tvé pravdě, jak totiž v pravdě žiješ.</verse>
				<verse number="4">Větší radost nemám než to, když slyším, že moje děti žijí v pravdě.</verse>
				<verse number="5">Miláčku, jednáš věrně ve všem, co prokazuješ bratřím, a to cizím.</verse>
				<verse number="6">Ti vydali svědectví o tvé lásce před církví; dobře učiníš, postaráš-li se o ně pro další cestu, jak je důstojné Boha;</verse>
				<verse number="7">neboť pro jméno se vydali na cesty a nic nepřijímají od pohanů.</verse>
				<verse number="8">Máme zajisté takové lidi přijímati, abychom byli spolupracovníky pro pravdu.</verse>
				<verse number="9">Napsal jsem něco církvi, avšak Diotrefes, který rád mezi nimi vede, nás nepřijímá.</verse>
				<verse number="10">Proto, když přijdu, připomenu jeho skutky, které činí, když proti nám žvástá zlomyslnými slovy; a jako by mu to nestačilo, ani sám bratry nepřijímá, a těm, kdo chtějí přijímati, brání a z církve je vylučuje.</verse>
				<verse number="11">Miláčku, nenapodobuj zlo, nýbrž dobro. Kdo činí dobro, je z Boha; kdo činí zlo, neviděl Boha.</verse>
				<verse number="12">Demetriovi vydávají svědectví všichni, i sama pravda; ale i my mu vydáváme svědectví, a víš, že naše svědectví je pravdivé.</verse>
				<verse number="13">Měl bych ti mnoho co psáti, ale nechci ti psát na papíře a inkoustem.</verse>
				<verse number="14">Doufám totiž, že tě brzy uvidím a promluvíme si od úst k ústům. Pokoj tobě! Pozdravují tě přátelé. Pozdravuj přátele každého zvlášť!</verse>
			</chapter>
		</book>
		<book number="65">
			<chapter number="1">
				<verse number="1">Juda, služebník Ježíše Krista, bratr Jakubův, vyvoleným, kteří jsou milovaní v Bohu Otci a zachovaní pro Ježíše Krista.</verse>
				<verse number="2">Milosrdenství, pokoj a láska budiž vám rozhojněna!</verse>
				<verse number="3">Miláčci, velmi mi záleží na tom napsat vám o naší společné spáse, a pokládal jsem za nutné písemně vás napomenouti, abyste vedli boj za víru, která byla jednou (provždy) svatým podána.</verse>
				<verse number="4">Neboť se vloudili někteří lidé, kteří jsou již dávno předem označeni k tomuto odsouzení, bezbožní (to lidé), kteří milost našeho Boha zaměňují za nezřízenost a zapírají našeho jediného vládce a Pána, Ježíše Krista.</verse>
				<verse number="5">Chci však vám připomenout, ačkoliv už všechno jednou (provždy) víte, že Pán, když vysvobodil lid z Egypta, po druhé zahubil ty, kdo neuvěřili,</verse>
				<verse number="6">a že uchoval v temnotách k soudu velkého dne ve věčných okovech anděly, kteří neuchovali knížectví, ale opustili svůj příbytek.</verse>
				<verse number="7">Jako Sodoma a Gomorra a okolní města, která podobně jako tito smilnila a běžela za jiným tělem, jsou před námi jako (výstražný) příklad, když snášejí trest věčného ohně.</verse>
				<verse number="8">Podobně zajisté i tito blouznivci poskvrňují tělo, panstvem pohrdají a velebnosti se rouhají.</verse>
				<verse number="9">A přece ani archanděl Michael, když se v rozepři s ďáblem přel o tělo Mojžíšovo, neodvážil se vynést potupný soud, ale řekl: „Pán tě potlač!“</verse>
				<verse number="10">Než tito (lidé) se rouhají věcem, které neznají, a v tom, co znají přirozeně jako nerozumná zvířata, propadají zkáze.</verse>
				<verse number="11">Běda jim, neboť se dali cestou Kainovou, dali se za mzdu strhnout do bludu Balaamova a zahynuli ve vzpurnosti Koreově.</verse>
				<verse number="12">Jsou to skvrny na vašich hodech, když s vámi beze studu hodují a pasou sami sebe; jsou to mraky bez vody sem tam honěné větrem, podzimní stromy bez plodů, dvakrát odumřelé, vykořeněné,</verse>
				<verse number="13">divoké mořské vlny, které svou hanbu pěnou vynášejí, bludné hvězdy, pro něž je zachována na věky mrákota temnot.</verse>
				<verse number="14">O nich však prorokoval i Henoch, sedmý po Adamovi, slovy: „Hle, Pán přišel s desetitisíci svých svatých,</verse>
				<verse number="15">aby vykonal soud proti všem a usvědčil všechny bezbožné ze všech jejich bezbožných skutků, které bezbožně páchali, a ze všech vzpurných (řečí), které promluvili proti němu bezbožní hříšníci.“</verse>
				<verse number="16">Jsou to reptalové, nespokojení se (svým) osudem; žijí podle svých žádostí, a jejich ústa mluví nadutě, lichotí lidem pro zisk.</verse>
				<verse number="17">Ale vy, miláčci, pamatujte na slova, která vám předem pověděli apoštolově našeho Pána Ježíše Krista,</verse>
				<verse number="18">když vám říkali: „V poslední době budou posměvači, kteří budou žít podle svých bezbožných žádostí.“</verse>
				<verse number="19">Ti působí strany, tělesní (lidé), kteří nemají Ducha.</verse>
				<verse number="20">Ale vy, milovaní, budujte se na své přesvaté víře, modlete se v Duchu svatém,</verse>
				<verse number="21">uchovejte se v Boží lásce a očekávejte milosrdenství našeho Pána Ježíše Krista k věčnému životu.</verse>
				<verse number="22">Mějte slitování s těmi, kdo jsou v pochybnostech,</verse>
				<verse number="23">zachraňujte je, abyste je vytrhli z ohně; s jinými však mějte slitování s bázní, že budete mít v nenávisti i ten šat poskvrněný tělesností.</verse>
				<verse number="24">Tomu, který vás může uchránit bez hříchu a postavit vás neposkvrněné v plesání před svou slávu,</verse>
				<verse number="25">jedinému Bohu, našemu Spasiteli, skrze Ježíše Krista, našeho Pána, sláva, velebnost, vláda a moc přede vším časem, nyní a po všechny věky! Amen.</verse>
			</chapter>
		</book>
		<book number="66">
			<chapter number="1">
				<verse number="1">Zjevení Ježíše Krista, které mu dal Bůh, aby ukázal svým služebníkům, co se vbrzku musí státi; poslal svého anděla a oznámil (je) skrze něho svému služebníku Janovi;</verse>
				<verse number="2">a ten svědčí, že je slovo Boží a svědectví Ježíše Krista všechno (to), co viděl.</verse>
				<verse number="3">Blažený, kdo čte a ti, kdož slyší slova tohoto proroctví a zachovávají, co je v něm napsáno; neboť doba je blízko.</verse>
				<verse number="4">Jan sedmi církvím v Asii. Milost vám a pokoj od toho, který je a byl a přijde, a od sedmi duchů před jeho trůnem</verse>
				<verse number="5">a od Ježíše Krista, věrného svědka, prvorozeného z mrtvých a vládce králů země. Tomu, který nás miluje a rozvázal nás z našich hříchů svou krví</verse>
				<verse number="6">a učinil z nás království, kněze pro Boha a svého Otce, tomu sláva a moc na věky věků. Amen.</verse>
				<verse number="7">Hle, přichází s oblaky a uzří ho každé oko, i ti, kdo jej probodli; a budou pro něj kvíleti všechny kmeny země. Ano. Amen!</verse>
				<verse number="8">Já jsem alfa i omega, praví Pán Bůh, který je a byl a přijde, Vševládný.</verse>
				<verse number="9">Já Jan, váš bratr a spoluúčastník v soužení, království a trpělivosti v Ježíši, jsem byl na ostrově, který se jmenuje Patmos, pro Boží slovo a pro svědectví o Ježíšovi.</verse>
				<verse number="10">V den Páně jsem upadl do vytržení. I uslyšel jsem za sebou mocný hlas jako polnice.</verse>
				<verse number="11">Ten pravil: „Co vidíš, napiš do knihy a pošli sedmi církvím: do Efesu, do Smyrny, do Pergamu, do Thyatiry, do Sard, do Filadelfie a do Laodiceje.“</verse>
				<verse number="12">I obrátil jsem se, abych se podíval po tom hlase, který se mnou mluvil. Když jsem se obrátil, uviděl jsem sedm zlatých svícnů</verse>
				<verse number="13">a uprostřed těch svícnů kohosi podobného Synu člověka, oděného řízou a přepásaného kolemi prsou zlatým pásem.</verse>
				<verse number="14">Hlavu a vlasy měl bílé jako bílá vlna, jako sníh, a oči (byly) jako ohnivý plamen</verse>
				<verse number="15">a nohy podobné třpytnému kovu, rozžhavenému v peci, a jeho hlas jako hlas množství vod.</verse>
				<verse number="16">V pravici měl sedm hvězd a z úst mu vycházel dvojbřitký meč a jeho tvář byla jako slunce, když svítí v (plné) své síle.</verse>
				<verse number="17">A když jsem ho uviděl, padl jsem mu k nohám jako mrtvý. I položil na mne pravici a řekl: „Neboj se! Já jsem První a Poslední</verse>
				<verse number="18">a Živý; byl jsem mrtev, a hle, jsem živ na věky věků; a mám klíče od smrti a od záhrobí.</verse>
				<verse number="19">Napiš tedy, cos viděl a co je a co se stane potom.</verse>
				<verse number="20">Tajemství sedmi hvězd, které jsi viděl v mé pravici, a sedmi zlatých svícnů jest: sedm hvězd jsou andělé sedmi církví a sedm svícnů je sedm církví.“</verse>
			</chapter>
			<chapter number="2">
				<verse number="1">„Andělu církve v Efesu napiš: Toto praví ten, který drží ve své pravici sedm hvězd, který kráčí uprostřed sedmi zlatých svícnů:</verse>
				<verse number="2">Znám tvé skutky, tvou práci a tvou trpělivost, a že nemůžeš snést zlých lidí; vyzkoušel jsi ty, kdo o sobě říkají, že jsou apoštolově, ale nejsou, a shledal jsi, že to jsou lháři.</verse>
				<verse number="3">Máš trpělivost a snesl jsi (něco) pro mé jméno a neochabl jsi.</verse>
				<verse number="4">Ale mám proti tobě, že jsi opustil svou první lásku.</verse>
				<verse number="5">Upamatuj se tedy, odkud jsi spadl, a obrať se a čiň dřívější skutky. Ne-li, přijdu na tebe a pohnu tvým svícnem s jeho místa, neobrátíš-li se!</verse>
				<verse number="6">Máš však to (dobré), že nenávidíš skutky mikulášovců, jako i já je nenávidím.</verse>
				<verse number="7">Kdo má ucho, poslouchej, co praví Duch církvím: Vítězi dám jíst se stromu života, který je v Božím ráji.“</verse>
				<verse number="8">„A andělu církve ve Smyrně napiš: Toto praví První a Poslední, který byl mrtev, a ožil:</verse>
				<verse number="9">Znám tvou tíseň a tvou chudobu - ačkoli jsi bohatý! - i to, že jsi tupen od těch, kteří o sobě říkají, že jsou Židé, a nejsou, nýbrž shromážděním satanovým.</verse>
				<verse number="10">Neboj se toho, co máš trpěti. Hle, ďábel uvrhne (některé) z vás do žaláře, abyste bylí zkoušeni; i budete mít soužení po deset dní. Buď věrný až do smrti, a dám ti věnec života.</verse>
				<verse number="11">Kdo má ucho, poslouchej, co Duch mluví církvím: Kdo zvítězí, tomu neuškodí druhá smrt.“</verse>
				<verse number="12">„A andělu církve v Pergamu napiš: Toto praví ten, který má dvojbřitký meč:</verse>
				<verse number="13">Vím, kde bydlíš - tam, kde je trůn satanův. Ale držíš se mého jména a nezapřel jsi mou víru ani ve dnech, kdy můj svědek Antipas, můj věrný, byl usmrcen u vás, kde satan přebývá.</verse>
				<verse number="14">Mám však něco málo proti tobě: máš tam některé, kteří se drží učení Balaama, který učil Balaka, jak položit Izraelitům léčku, aby totiž jedli z masa obětovaného modlám a smilnili.</verse>
				<verse number="15">Tak máš i ty takové, kteří se drží učení mikulášovců podobným způsobem.</verse>
				<verse number="16">Obrať se tedy! Jinak na tebe přijdu brzy a budu s nimi bojovat mečem svých úst.</verse>
				<verse number="17">Kdo má ucho, poslouchej, co Duch říká církvím: Vítězi dám ze skryté many a dám mu bílý kamínek a na kamínku napsané nové jméno, které nikdo nezná, leč ten, kdo (je) přijímá.“</verse>
				<verse number="18">„A andělu církve v Thyatirách napiš: Toto praví Syn Boží, který má oči jako ohnivý plamen a, nohy má podobné třpytnému kovu:</verse>
				<verse number="19">Znám tvé skutky, tvou lásku, tvou víru i tvou trpělivost a tvé poslední skutky, kterých je více než dřívějších.</verse>
				<verse number="20">Ale mám proti tobě, že necháváš ženu Jezabelu, která se vydává za prorokyni, a učí a svádí mé služebníky, aby smilnili a jedli z masa obětovaného modlám.</verse>
				<verse number="21">I dal jsem jí čas, aby se obrátila, ale nechce se obrátit od svého smilství.</verse>
				<verse number="22">Hle, vrhám ji na lůžko, a ty, kteří s ní cizoloží, do velkého soužení, neobrátí-li se (kajícně) od jejích skutků.</verse>
				<verse number="23">A její děti zahubím smrtí. I poznají všechny církve, že já zkoumám ledví a srdce, a dám každému z vás podle vašich skutků.</verse>
				<verse number="24">Pravím pak vám ostatním v Thyatirách, všem těm, kdo se nedrží toho učení a nepoznali, jak říkají, „hlubin satanových“: Nepošlu na vás jinou tíži.</verse>
				<verse number="25">Jen se držte toho, co máte, dokud nepřijdu.“</verse>
				<verse number="26">„A kdo zvítězí a vytrvá v mých skutcích až do konce, tomu dám moc nad národy.</verse>
				<verse number="27">I bude jim vládnout železným prutem a jako hliněné nádobí je rozbije;</verse>
				<verse number="28">i já jsem přijal (tu moc) od svého Otce. A dám mu jitřní hvězdu.</verse>
				<verse number="29">Kdo má ucho, poslouchej, co Duch praví církvím.“</verse>
			</chapter>
			<chapter number="3">
				<verse number="1">„A andělu církve v Sardech napiš: Toto praví ten, který má sedm Božích duchů a sedm hvězd: Znám tvé skutky, že máš jméno, jako bys žil, a jsi mrtvý!</verse>
				<verse number="2">Probuď se a utvrď zbytky, které byly na umření; neboť jsem neshledal, že tvé skutky jsou dovršeny před mým Bohem.</verse>
				<verse number="3">Proto pomni, jak jsi přijal a slyšel, zachovávej (to) a obrať se! Neprobudíš-li se tedy, přijdu jako zloděj, a nepoznáš, v kterou hodinu na tebe přijdu.</verse>
				<verse number="4">Ale máš v Sardech několik osob, které si neposkvrnily roucha, a ti budou se mnou chodit v bílém rouše, poněvadž jsou toho hodni.“</verse>
				<verse number="5">„Kdo zvítězí, bude takto oblečen v bílé roucho, nevymažu jeho jméno z knihy života a budu se k němu znát před svým Otcem i před jeho anděly.</verse>
				<verse number="6">Kdo má ucho, poslouchej, co Duch mluví k církvím.“</verse>
				<verse number="7">„A andělu církve ve Filadelfii napiš: Toto praví Svatý, Pravdivý, který má klíč Davidův, který otvírá, a nikdo nezavře, zavírá, a nikdo neotevře:</verse>
				<verse number="8">Znám tvé skutky. Hle, otevřel jsem před tebou dveře, že je nikdo nemůže zavříti; ač nemáš mnoho moci, přece jsi zachoval mé slovo a nezapřel jsi mě.</verse>
				<verse number="9">Hle, vydám ti (některé) ze shromáždění satanova, z těch, kteří o sobě říkají, že jsou Židé, a nejsou, ale lžou. Hle, způsobím, že přijdou a pokloní se ti před nohama a poznají, že jsem si tě zamiloval.</verse>
				<verse number="10">Protože jsi zachoval mé nařízení o trpělivosti, i já tě zachovám před hodinou zkoušky, která má přijít na celý svět, aby vyzkoušela obyvatele země.</verse>
				<verse number="11">Přijdu brzy! Drž, co máš, aby ti nikdo nevzal věnec.“</verse>
				<verse number="12">„Kdo; zvítězí, toho učiním sloupem v chrámu svého Boha, a, již z něho nevyjde. A napíšu na něj jméno svého Boha a jméno města svého Boha, nového Jerusalema, který sestupuje z nebe od mého Boha, a své jméno nové.</verse>
				<verse number="13">Kdo má ucho, poslouchej, co mluví Duch církvím.“</verse>
				<verse number="14">„A andělu církve v Laodiceji napiš: Toto praví Amen, svědek věrný a pravdivý, počátek Božího stvoření.</verse>
				<verse number="15">Znám tvé skutky: nejsi ani studený, ani horký. Kéž bys byl studený nebo horký!</verse>
				<verse number="16">Ale protože jsi vlažný, ani studený ani horký, hodlám tě vyplivnout ze svých úst.“</verse>
				<verse number="17">„Vždyť říkáš: Jsem bohat a obohatil jsem se, a ničeho nepotřebuji', a nevíš, že jsi ubohý, bídný, chudý, slepý a nahý;</verse>
				<verse number="18">radím ti, aby sis ode mne koupil zlato vyžíhané ohněm, a tak se obohatil, a bílý šat, aby ses mohl obléci a aby se neukazovala hanba tvé nahoty, a (kup si) mast, aby sis pomazal oči a viděl.“</verse>
				<verse number="19">„Já kárám a trestám ty, které miluji; buď tedy horlivý a obrať se!</verse>
				<verse number="20">Hle, stojím u dveří a tluku. Kdo uslyší můj hlas a otevře dveře, vejdu k němu a budu večeřeti s ním a on se mnou.“</verse>
				<verse number="21">„Kdo zvítězí, tomu dám, že zasedne se mnou na mém trůně, jak i já jsem zvítězil a zasedl jsem se svým Otcem na jeho trůně.</verse>
				<verse number="22">Kdo má ucho, poslouchej, co Duch mluví církvím.“</verse>
			</chapter>
			<chapter number="4">
				<verse number="1">Potom jsem měl vidění, a hle, dveře otevřené v nebi, a dřívější hlas, který jsem uslyšel, jak mluví se mnou jako hlas polnice, promluvil: „Vystup sem, a ukážu ti, co se má stát potom.“</verse>
				<verse number="2">Hned jsem se octl ve vytržení. A hle: trůn stál v nebi, a na trůně někdo seděl.</verse>
				<verse number="3">A ten sedící se vzhledem podobal kameni jaspisu a sardisu. Kolem trůnu pak duha, na pohled podobná smaragdu.</verse>
				<verse number="4">A okolo trůnu čtyřiadvacet trůnů, a na trůnech sedělo čtyřiadvacet starců, oděných bílým rouchem, a na hlavách měli zlaté věnce.</verse>
				<verse number="5">Z trůnu pak vycházejí blesky, hlasy a hromy; a před trůnem hoří sedm ohnivých pochodní, to je sedm Božích duchů.</verse>
				<verse number="6">A před trůnem jako skleněné moře, podobné křišťálu; a uprostřed u trůnu a okolo trůnu čtyři živočichové, plní očí vpředu i vzadu.</verse>
				<verse number="7">První živočich se podobá lvovi, druhý živočich se podobá býčkovi, třetí živočich s tváří jako lidskou a čtvrtý živočich se podobá letícímu orlu.</verse>
				<verse number="8">A každý ze čtyř živočichů má po šesti křídlech, dokola i uvnitř byli samé oko, a bez ustání ve dne v noci volají: „Svatý, Svatý, Svatý Pán Bůh vševládný, který byl, který je a který přijde.“</verse>
				<verse number="9">A kdykoliv živočichové vzdají slávu, čest a díky tomu, který sedí na trůně, který žije na věky věků,</verse>
				<verse number="10">čtyřiadvacet starců padne před tím, který sedí na trůně, klanějí se tomu, který žije na věky věků, a kladou své věnce před trůn a říkají:</verse>
				<verse number="11">„Hoden jsi, Pane, Bože náš, přijmout slávu i čest i moc, protože jsi stvořil všecky věci a tvou vůlí trvaly a byly stvořeny.“</verse>
			</chapter>
			<chapter number="5">
				<verse number="1">A uviděl jsem v pravici toho, jenž seděl na trůně, knihu popsanou uvnitř a zevně, zapečetěnou sedmi pečetěmi.</verse>
				<verse number="2">A spatřil jsem silného anděla, jak hlasitě provolával: „Kdo je hoden otevřít knihu a rozlomit její pečeti?“</verse>
				<verse number="3">A nikdo na nebi, ani na zemi, ani pod zemí nemohl otevřít tu knihu, ani do ní nahlédnout.</verse>
				<verse number="4">A velice jsem plakal, protože nikdo nebyl shledán hodným, aby otevřel knihu a nahlédl do ní.</verse>
				<verse number="5">A jeden ze starců mi praví: „Neplač! Hle, zvítězil lev z kmene Judova, kořen Davidův, aby otevřel knihu a sedm jejích pečetí.“</verse>
				<verse number="6">I spatřil jsem: mezi trůnem a čtyřmi živočichy a mezi starci stál Beránek, jako zabitý; měl sedm rohů a sedm očí, to je sedm Božích duchů, poslaných na celou zem.</verse>
				<verse number="7">Přišel a vzal (knihu) z pravice toho, který seděl na trůně.</verse>
				<verse number="8">A když tu knihu vzal, čtyři živočichové a dvacet čtyři starci padli před Beránkem; každý měl kitharu a zlaté misky plné vonných věcí, což jsou modlitby svatých.</verse>
				<verse number="9">A zpívají novou píseň: „Jsi hoden vzít knihu a otevřít její pečeti, protože jsi byl zabit a svou krví jsi vykoupil Bohu lidi z každého kmene a jazyka, lidu i národa,</verse>
				<verse number="10">a učinil jsi z nich našemu Bohu království a kněze; i budou kralovat na zemi.“</verse>
				<verse number="11">Pak jsem pohlédl, a uslyšel jsem hlas mnoha andělů kolem trůnu, živočichů a starců; a jejich počet byl desettisíckrát deset tisíc a tisíckrát tisíc,</verse>
				<verse number="12">a volali silným hlasem: „Hoden je Beránek, který byl zabit, přijmout moc, bohatství, moudrost, sílu, čest, slávu a dobrořečení!“</verse>
				<verse number="13">A slyšel jsem, jak všechno tvorstvo, které je v nebi, na zemi, pod zemí i v moři, a všecko, co je v nich, volá: „Tomu, který sedí na trůně, a Beránkovi: dobrořečení, čest a sláva i moc na věky věků!“</verse>
				<verse number="14">A čtyři živočichové přidali: „Amen!\, a starci padli a poklonili se.</verse>
			</chapter>
			<chapter number="6">
				<verse number="1">I spatřil jsem, jak Beránek otevřel jednu ze sedmi pečetí, a slyšel jsem, že jeden ze živočichů volá jako hromovým hlasem: „Pojď!“</verse>
				<verse number="2">I pohleděl jsem, a hle, bílý kůň, a ten, který na něm seděl, měl luk; byl mu dán věnec, i vyjel jako vítěz a aby zvítězil.</verse>
				<verse number="3">A když otevřel druhou pečeť, uslyšel jsem mluvit druhého živočicha: „Pojď!“</verse>
				<verse number="4">A vyjel jiný kůň, ohnivě červený, a tomu, který na něm seděl, bylo dáno, aby vzal pokoj ze země a aby se lidé navzájem pobíjeli; a (proto) mu byl dán veliký meč.</verse>
				<verse number="5">A když otevřel třetí pečeť, slyšel jsem mluvit třetího živočicha: „Pojď!“ I pohleděl jsem, a hle, kůň černý, a ten, který na něm seděl, měl v ruce váhy.</verse>
				<verse number="6">A uslyšel jsem, že z prostředka čtyř živočichů jako by hlas volal: „Míra pšenice za denár a tři míry ječmene za denár. Ale oleji a vínu neuškoď!“</verse>
				<verse number="7">A když otevřel čtvrtou pečeť, uslyšel jsem, že říká čtvrtý živočich: „Pojď!“</verse>
				<verse number="8">I pohleděl jsem, a hle, kůň plavý, a ten, který na něm seděl, se jmenoval Smrt, a Podsvětí šlo s ním. Byla jim pak dána moc nad čtvrtinou země, aby zabíjeli mečem, hladem, smrtí a zemskými šelmami.</verse>
				<verse number="9">A když otevřel pátou pečeť, uviděl jsem pod oltářem duše zabitých pro Boží slovo a pro svědectví, které vydali.</verse>
				<verse number="10">I vzkřikli mocným hlasem: „Kdy konečně, Pane, svatý a pravdivý, budeš soudit a mstít naši krev na obyvatelích země?“</verse>
				<verse number="11">A bylo dáno každému z nich bílé roucho a bylo jim řečeno, aby posečkali ještě krátký čas, až se naplní počet jejich spoluslužebníků a jejich bratří, kteří mají být zabit jako oni.</verse>
				<verse number="12">A když otevřel šestou pečeť, pohleděl jsem, a hle, nastalo velké zemětřesení, slunce pak zčernalo jako žínice, celý měsíc byl jako krev</verse>
				<verse number="13">a hvězdy nebeské spadly na zem, jako fíkovník shazuje padavky, když jím zalomcuje silný vítr.</verse>
				<verse number="14">Nebe se stáhlo jako svinutá kniha a každá hora i každý ostrov se pohnuly se svého místa.</verse>
				<verse number="15">Králové země a velmoži, vůdcové, boháči i hodnostáři a všichni nevolníci a svobodní se skryli do jeskyň a do horských skal</verse>
				<verse number="16">a říkají horám a skalám: „Padněte na nás a skryjte nás před tváří toho, který sedí na trůně, a před hněvem Beránkovým;</verse>
				<verse number="17">neboť přišel velký den jejich hněvu, a kdo bude moci obstát?“</verse>
			</chapter>
			<chapter number="7">
				<verse number="1">Potom jsem viděl na čtyřech rozích země stát čtyři anděly, kteří drželi čtyři zemské větry, aby nevanul vítr na zem, ani na moře, ani na žádný strom.</verse>
				<verse number="2">I spatřil jsem jiného anděla, který vystupoval od východu slunce s pečetí živého Boha, a mocně vzkřikl ke čtyřem andělům, kterým bylo dáno škodit zemi a moři:</verse>
				<verse number="3">„Neškoďte zemi, ani moři, ani stromům, dokud nepoznamenáme služebníky našeho Boha na čele.</verse>
				<verse number="4">A uslyšel jsem počet znamenaných: stočtyřiačtyřicet tisíc poznamenaných, ze všech kmenů izraelského lidu:</verse>
				<verse number="5">Z kmene Judova dvanáct tisíc poznamenaných, z kmene Gadova dvanáct tisíc,</verse>
				<verse number="6">z kmene Aserova dvanáct tisíc, z kmene Neftalimova dvanáct tisíc, z kmene Manassova dvanáct tisíc, z kmene Leviova dvanáct tisíc,</verse>
				<verse number="7">z kmene Simeonova dvanáct tisíc, z kmene Issacharova dvanáct tisíc,</verse>
				<verse number="8">z kmene Zabulonova dvanáct tisíc, z kmene Josefova dvanáct tisíc, z kmene Benjaminova dvanáct tisíc poznamenaných.</verse>
				<verse number="9">Potom jsem pohleděl, a hle, velký zástup, který nemohl nikdo sečíst, ze všech národů, kmenů, plemen a jazyků, a ti stáli před trůnem a před Beránkem, jsouce oděni bílými rouchy, s palmami v rukou,</verse>
				<verse number="10">a volali silným hlasem: „Spása v našem Bohu, který sedí na trůně, a v Beránkovi!“</verse>
				<verse number="11">A všichni andělé stáli okolo trůnu, starců a čtyř živočichů, padli na tvář před trůnem, klaněli se Bohu</verse>
				<verse number="12">a říkali: „Amen! Dobrořečení, sláva, moudrost, díky, čest, moc a síla našemu Bohu na věky věků! Amen.“</verse>
				<verse number="13">A promluvil ke mně jeden ze starců a řekl: „Kdo jsou tito zde v tom bílém rouchu a odkud přišli?“</verse>
				<verse number="14">I řekl jsem mu: „Můj pane, ty to víš.“ A pověděl mi: „To jsou ti, kdo přicházejí z toho velkého soužení; vyprali si roucho a zbílili je v Beránkově krvi.</verse>
				<verse number="15">Proto jsou před Božím trůnem a slouží mu ve dne v noci v jeho chrámu. A ten, který sedí na trůně, rozprostře stan nad nimi.</verse>
				<verse number="16">Již nebudou hladovět ani žíznit, nebude na ně dorážet slunce ani jakýkoliv žár,</verse>
				<verse number="17">neboť Beránek, který je uprostřed trůnu, bude je pást a povede je k pramenům živých vod; a Bůh (sám) jim setře každou slzu s očí.“</verse>
			</chapter>
			<chapter number="8">
				<verse number="1">A když otevřel sedmou pečeť, nastalo mlčení v nebi asi na půl hodiny.</verse>
				<verse number="2">I viděl jsem sedm andělů stát před Bohem, a bylo jim dáno sedm polnic.</verse>
				<verse number="3">Přišel pak jiný anděl a postavil se k oltáři se zlatou kadidelnici, a bylo mu dáno mnoho kadidla, aby je dal s modlitbami všech svatých na zlatý oltář před trůnem.</verse>
				<verse number="4">A kouř kadidel vystoupil s modlitbami svatých z andělovy ruky před Boha.</verse>
				<verse number="5">Potom vzal anděl kadidelnici, naplnil ji ohněm s oltáře a hodil na zem. I nastaly hromy, hlasy, blesky a zemětřesení.</verse>
				<verse number="6">A sedm andělů, kteří měli sedm polnic, se připravilo, aby zatroubili.</verse>
				<verse number="7">A zatroubil první anděl. I nastalo krupobití a oheň smíšený s krví, a (to) bylo vrženo na zem. Třetina země byla sežehnuta, třetina stromů byla sežehnuta a všechna zelená tráva byla sežehnuta.</verse>
				<verse number="8">A zatroubil druhý anděl. Tu něco jako veliká hora hořící ohněm byla vržena do moře. I proměnila se třetina moře v krev</verse>
				<verse number="9">a zahynula třetina mořských tvorů, kteří mají život, a třetina lodí byla zničena.</verse>
				<verse number="10">Když zatroubil třetí anděl, spadla s nebe velká hvězda, hořící jako pochodeň, a padla na třetinu řek a prameny vod.</verse>
				<verse number="11">Jméno pak té hvězdy je Pelyněk. Tu se třetina vod změnila v pelyněk, a mnoho lidí pomřelo z vody, protože zhořkla.</verse>
				<verse number="12">Když zatroubil čtvrtý anděl, byla zasažena třetina slunce a třetina měsíce a třetina hvězd, takže třetina jich se zatměla a třetina dne nebyla světlá, a podobně i noci.</verse>
				<verse number="13">I pohleděl jsem a uslyšel hlas jednoho orla, který letěl středem nebe a volal silným hlasem: „Běda, běda, běda obyvatelům země z ostatních hlasů polnic tří andělů, kteří mají (ještě) troubit.“</verse>
			</chapter>
			<chapter number="9">
				<verse number="1">A pátý anděl zatroubil. I spatřil jsem hvězdu spadlou s nebe na zem, a byl jí dán klíč od jámy propasti.</verse>
				<verse number="2">Otevřela pak jámu propasti, a vystoupil z jámy kouř jako z veliké pece; i zatemnilo se slunce i vzduch kouřem z té jámy.</verse>
				<verse number="3">Z kouře pak vyšly na zem kobylky, a byla jim dána moc, jakou mají zemští štíři.</verse>
				<verse number="4">Ale bylo jim řečeno, aby neškodily zemské trávě ani žádné zeleni ani žádnému stromu, leč jen lidem, kteří nemají na čele to Boží znamení.</verse>
				<verse number="5">A bylo jim dáno ne usmrcovat je, ale trápit po pět měsíců; to jejich trápení je jako trápení po štírovi, když bodne člověka.</verse>
				<verse number="6">A v těch dnech budou lidé hledat smrt, ale nenaleznou ji; a budou si přát zemřít, ale smrt od nich uteče.</verse>
				<verse number="7">A ty kobylky měly vzhled koní vystrojených do války; na hlavě měly věnce jako zlaté a jejich tvář byla jako tvář lidská.</verse>
				<verse number="8">A měly vlasy jako mají ženy a jejich zuby byly jako zuby lvů.</verse>
				<verse number="9">A hruď měly jako železné pancíře, šramot pak jejich křídel byl jako rachot vozů s mnoha koni, když se řítí do boje.</verse>
				<verse number="10">Mají ocasy podobné štírům a (v nich) žihadla; v ocase mají moc škodit lidem po pět měsíců.</verse>
				<verse number="11">Mají nad sebou krále, anděla propasti; hebrejsky se jmenuje Abaddon, řecky pak Apollyon - Hubitel. -</verse>
				<verse number="12">První „běda“ přešlo. Hle, přichází po těchto věcech ještě dvojí „běda.“</verse>
				<verse number="13">Když zatroubil šestý anděl, uslyšel jsem jeden hlas ode čtyř rohů zlatého oltáře, který je před Bohem;</verse>
				<verse number="14">hlásil šestému andělovi, který měl polnici: „Rozvaž ty čtyři anděly, kteří jsou spoutáni u oné velké řeky Eufratu!“</verse>
				<verse number="15">I byli odvázáni ti čtyři andělé, kteří byli přichystáni k této hodině a k tomuto dni, k měsíci a roku, aby usmrtili třetinu lidstva.</verse>
				<verse number="16">A toho jízdního vojska bylo dvě stě milionů; slyšel jsem jejich počet.</verse>
				<verse number="17">Koně a ty, kteří na nich seděli, jsem spatřil ve vidění takto: měli pancíře ohnivě červené, temně fialové a sírově žluté. A hlavy koní byly jako hlavy lvů; z huby jim vychází oheň, kouř a síra.</verse>
				<verse number="18">Těmito třemi ranami byla usmrcena třetina lidí, ohněm, kouřem a sírou, které koním vycházely z huby.</verse>
				<verse number="19">Neboť síla těch koní je v jejich hubě a v jejich ocase; jejich ocasy totiž jsou podobny hadům, mají hlavy a jimi škodí.</verse>
				<verse number="20">A ostatní lidé, kteří nebyli usmrceni těmito ranami, nečinili ani pak ještě pokání za výtvory svých rukou, že by upustili od uctívání zlých duchů a model zlatých, stříbrných, měděných, kamenných a dřevěných, které nemohou ani viděti, ani slyšeti, ani choditi;</verse>
				<verse number="21">neobrátili se kajícně ze svých vražd, ze svých čárů a ze svého smilstva, ani ze svých krádeží.</verse>
			</chapter>
			<chapter number="10">
				<verse number="1">A spatřil jsem jiného mocného anděla sestupovat s nebe; byl zahalen oblakem, na hlavě měl duhu, jeho tvář byla jako slunce a jeho nohy jako ohnivé sloupy;</verse>
				<verse number="2">v ruce měl otevřenou knížku. I postavil pravou nohu na moře, levou pak na zemi.</verse>
				<verse number="3">I vzkřikl silným hlasem, jako když řve lev. Když vykřikl, promluvilo sedm hromů svými hlasy.</verse>
				<verse number="4">A když těch sedm hromů domluvilo, hodlal jsem psáti. Ale uslyšel jsem hlas z nebe: „Zapečeť, co mluvilo těch sedm hromů, a nepiš to!“</verse>
				<verse number="5">A anděl, kterého jsem viděl stát na moři a na zemi, pozdvihl pravici k nebi</verse>
				<verse number="6">a přisáhl při tom, který žije na věky věků, který stvořil nebe a co je v něm, i zemi a co je v ní, i moře a co je v něm: „Cas už více nebude,</verse>
				<verse number="7">nýbrž ve dnech, kdy se ozve hlas sedmého anděla, až začne troubit, je dokončeno ono Boží tajemství, jak zvěstoval svým služebníkům prorokům.“</verse>
				<verse number="8">A hlas, který jsem slyšel z nebe, opět ke mně promluvil: „Jdi, vezmi tu otevřenou knížku z ruky anděla stojícího na moři a na zemi!“</verse>
				<verse number="9">I odešel jsem k tomu andělovi a řekl jsem mu, aby mi dal tu knížku. (On) mi řekl: „Vezmi a polkni ji; způsobí ti hořko v břiše, ale v ústech ti bude sladká jako med.“</verse>
				<verse number="10">I vzal jsem knížku z ruky andělovy a polkl jsem ji; v ústech mi byla sladká jako med. Ale když jsem ji spolkl, zhořklo mi v břiše.</verse>
				<verse number="11">Tu mi řekli: „Musíš znovu prorokovat o lidstvu a národech, o jazycích a mnohých králích.“</verse>
			</chapter>
			<chapter number="11">
				<verse number="1">A byla mi dána třtina podobná holi se slovy: „Vstaň a změř Boží chrám i oltář a ty, kdo se v něm klanějí.</verse>
				<verse number="2">Ale vnější nádvoří chrámové vynech a neměř je, protože bylo dáno pohanům; i budou šlapat po svatém městě dvaačtyřicet měsíců.</verse>
				<verse number="3">A dám svým dvěma svědkům, oděným žínicemi, aby prorokovali po tisíc dvě stě šedesát dnů.</verse>
				<verse number="4">To jsou ony dvě olivy a ony dva svícny, které stojí před Pánem země.</verse>
				<verse number="5">A kdyby jim chtěl někdo ublížit, oheň vyjde jim z úst a stráví jejich nepřátele. A kdo by jim chtěl ublížit, takto musí být usmrcen.“</verse>
				<verse number="6">Oni mají moc zavřít nebe, aby po dni jejich prorokování nepršelo; mají také moc nad vodami, obraceti je v krev a bít zemi rozličnými ranami, kdykoli chtějí.</verse>
				<verse number="7">Až dokončí své svědectví, šelma, která vystupuje z propasti, dá se proti nim do války, zvítězí nad nimi a zabije je.</verse>
				<verse number="8">Jejich mrtvoly pak budou ležeti na ulicích velkého města, které se obrazně nazývá Sodoma a Egypt, kde byl také ukřižován jejich Pán.</verse>
				<verse number="9">A lidé z čeledí, kmenů, jazyků a národů budou se dívat na jejich mrtvoly tři a půl dne a nedovolí, aby jejich mrtvoly byly uloženy do hrobu.</verse>
				<verse number="10">Obyvatelé země pak se nad nimi radují a veselí, posílají si navzájem dary, neboť tito dva proroci působili trápení obyvatelům země.</verse>
				<verse number="11">A po půl čtvrtém dni vešel do nich duch života od Boha, i postavili se na nohy; velký strach pak padl na ty, kteří je pozorovali.</verse>
				<verse number="12">A uslyšeli mocný hlas z nebe, jak jim praví: „Vystupte sem!“ I vystoupili do nebe v oblaku, a patřili na ně jejich nepřátelé.</verse>
				<verse number="13">A v tu hodinu nastalo velké zemětřesení; desetina města padla a při zemětřesení zahynulo sedm tisíc lidí; ostatní se zalekli a vzdali chválu nebeskému Bohu.</verse>
				<verse number="14">Druhé „běda“ přešlo, a hle, třetí „běda“ přijde brzy.</verse>
				<verse number="15">Když zatroubil sedmý anděl, ozvaly se v nebi silné hlasy: „Království tohoto světa se dostalo našemu Pánu a jeho Pomazanému, i bude kralovat na věky věků.“</verse>
				<verse number="16">A čtyřiadvacet starců, kteří sedí před trůnem Božím na svých trůnech, padli na tvář, poklonili se Bohu</verse>
				<verse number="17">a pravili: „Děkujeme ti, Pane, Bože vševládný, který jsi a který byls, že ses ujal své velké moci a začal jsi kralovat.</verse>
				<verse number="18">Rozhněvaly se národy, ale přišel tvůj hněv i čas soudu nad mrtvými, abys dal odměnu svým služebníkům prorokům i svatým a těm, kdo se bojí tvého jména, malým a velkým, a abys zahubil ty, kdo hubí zem.“</verse>
				<verse number="19">Potom se otevřel Boží chrám v nebi a zjevila se archa jeho úmluvy v jeho chrámě; i nastaly blesky a hlasy, hromy, zemětřesení a veliké krupobití.</verse>
			</chapter>
			<chapter number="12">
				<verse number="1">A objevilo se veliké znamení na nebi: žena oděná sluncem, měsíc pod jejíma nohama a s věncem z dvanácti hvězd na hlavě.</verse>
				<verse number="2">Byla těhotná a křičela v bolestech a mukách před porodem.</verse>
				<verse number="3">Objevilo se i jiné znamení na nebi: hle, velký ohnivě červený drak, se sedmi hlavami a deseti rohy, a na hlavách měl sedm čelenek;</verse>
				<verse number="4">jeho ocas táhne třetinu nebeských hvězd a vrhá je na zem. Ten drak se postavil před onu ženu, která měla porodit, aby pohltil její dítě, jakmile porodí.</verse>
				<verse number="5">I porodila syna, chlapce, který má vládnout všem národům železným žezlem. A její dítě bylo uchváceno do nebe k Bohu a k jeho trůnu.</verse>
				<verse number="6">Žena pak utekla na poušť, kde má místo připravené od Boha, aby ji tam živili po tisíc dvě stě šedesát dní.</verse>
				<verse number="7">I nastala válka v nebi: Michael a jeho andělé se postavili do boje s drakem; a drak bojoval i jeho andělé.</verse>
				<verse number="8">Ale neměl síly a nebylo již pro ně místa v nebi.</verse>
				<verse number="9">Ten veliký drak, starý had, který se nazývá ďábel a satan a svádí celcu zemi, byl svržen na zem a jeho andělé byli svrženi s ním.</verse>
				<verse number="10">A slyšel jsem hlasité volání v nebi: „Nyní nastala spása, síla a království našeho Boha a moc jeho Pomazaného, neboť byl svržen žalobník na naše bratry, který na ně žaloval před Bohem dnem i nocí.</verse>
				<verse number="11">A oni nad ním zvítězili krví Beránkovou a slovem svého svědectví, a nemilovali svůj život až k smrti.</verse>
				<verse number="12">Proto se veselte nebesa a všichni, kdo v nich přebýváte! Běda zemi a moři, neboť ďábel k vám sestoupil s velkým hněvem, protože ví, že má jen málo času.“</verse>
				<verse number="13">Když drak viděl, že byl svržen na zem, pronásledoval ženu, která porodila toho chlapce.</verse>
				<verse number="14">Ale ženě byla dána obě dvě křídla velikého orla, aby odletěla na poušť na své místo, kde je živena čas a dva časy a polovinu času (daleko) od hada.</verse>
				<verse number="15">Had pak vychrlil za ženou z tlamy vodu jako řeku, aby ji proud strhl.</verse>
				<verse number="16">Ale země přispěla ženě: země totiž otevřela ústa a vypila řeku, kterou had vychrlil ze své tlamy.</verse>
				<verse number="17">Tu se had rozhněval na ženu a odešel roznítit válku s ostatními z jejího potomstva, kteří zachovávají Boží přikázání a drží svědectví Ježíšovo.</verse>
				<verse number="18">A postavil se na mořskou písčinu.</verse>
			</chapter>
			<chapter number="13">
				<verse number="1">I spatřil jsem vystupovat z moře šelmu; měla deset rohů a sedm hlav, na jejích rozích deset čelenek a na jejích hlavách rouhavá jména.</verse>
				<verse number="2">A šelma, kterou jsem uviděl, podobala se pardálovi; měla nohy jako medvědí a tlamu podobnou tlamě lví. I dal jí drak svou sílu, svůj trůn a velkou moc.</verse>
				<verse number="3">A jedna z jejích hlav byla jako zasazena k smrti; ale její smrtelná rána se uzdravila. Celá země se pak podivovala té šelmě.</verse>
				<verse number="4">A klaněli se drakovi, poněvadž dal moc šelmě, klaněli se i šelmě a říkali: „Kdo je podobný šelmě a kdo to dokáže bojovat s ní?“</verse>
				<verse number="5">Byla jí také dána ústa, aby pronášela veliká rouhání, a byla jí dána moc působit po čtyřiadvacet měsíců.</verse>
				<verse number="6">I otevřela ústa k rouhání proti Bohu, aby se rouhala jeho jménu, jeho stánku i těm, kdo mají stánek v nebi.</verse>
				<verse number="7">A bylo jí dáno vést válku se svatými a nad nimi zvítězit. Byla jí také dána moc nad všelikým kmenem, lidem, jazykem a národem.</verse>
				<verse number="8">A budou se jí klanět všichni obyvatelé země, jejichž jméno není zapsáno od počátku světa v knize života toho zabitého Beránka.</verse>
				<verse number="9">Má-li kdo ucho, poslouchej!</verse>
				<verse number="10">Kdo (odvádí) do zajetí, do zajetí půjde; kdo zabíjí mečem, musí sám být mečem usmrcen. Zde je (třeba) trpělivosti a víry svatých.</verse>
				<verse number="11">A viděl jsem jinou šelmu vystupovat ze země; měla dva rohy jako beránek, ale mluvila jako drak.</verse>
				<verse number="12">Všechnu moc první šelmy provádí před ní a působí, aby se země a její obyvatelé klaněli první šelmě, jejíž smrtelná rána se zahojila.</verse>
				<verse number="13">Činí pak velké zázraky, dokonce způsobí, aby i oheň sestoupil s nebe na zem před lidmi.</verse>
				<verse number="14">A svádí obyvatele země zázraky, které jí bylo dáno činit před šelmou, když říká obyvatelům země, aby zhotovili obraz šelmy, která má tu ránu po meči, a ožila.</verse>
				<verse number="15">I bylo jí dáno vložit ducha do obrazu té šelmy, aby obraz té šelmy promluvil, i způsobit, aby byli pobit všichni, kdož se neklanějí obrazu šelmy.</verse>
				<verse number="16">Nutí také, aby si všichni, malí i velcí, bohatí i chudí, svobodní i otroci, dali znak na pravou ruku nebo na čelo,</verse>
				<verse number="17">a aby mohl koupit nebo prodat jen ten, kdo má za znak jméno té šelmy nebo číslo jejího jména.</verse>
				<verse number="18">Zde se ukáže moudrost! Kdo má rozum, ať spočítá číslo té šelmy. Neboť je to číslo člověka. A to jeho číslo je šest set šedesát šest.</verse>
			</chapter>
			<chapter number="14">
				<verse number="1">A pohleděl jsem, a hle, Beránek stál na hoře Siónu a s ním sto čyřiačtyřicet tisíc těch, kdo měli jeho jméno a jméno jeho Otce napsáno na čele.</verse>
				<verse number="2">A uslyšel jsem hlas z nebe jako šum velkých vod a jako hlas velkého hromu; a ten hlas, který jsem uslyšel, byl jako hlas hudebníků, kteří hrají na kithary.</verse>
				<verse number="3">I zpívají novou píseň před trůnem a před čtyřmi živočichy a před starci; ale nikdo se nedovedl naučit té písni, kromě těch sto čtyřiačtyřiceti tisíc, kteří jsou vykoupeni ze země.</verse>
				<verse number="4">To jsou ti, kteří se neposkvrnili se ženami, neboť jsou panici; oni následují Beránka, kamkoliv jde. Ti byli vykoupeni z lidí jako prvotiny pro Bcha a pro Beránka.</verse>
				<verse number="5">A v jejich ústech nebyla shledána lež; jsou bez úhony.</verse>
				<verse number="6">A uviděl jsem jiného anděla, jak letěl středem nebe. Měl věčné evangelium, aby je zvěstoval obyvatelům země i každému národu a kmeni, jazyku a lidu,</verse>
				<verse number="7">a volal silným hlasem: „Bojte se Boha a vzdejte mu slávu, protože přišla hodina jeho soudu. Pokloňte se tomu, který učinil nebe i zemi, moře i prameny vod!“</verse>
				<verse number="8">A následoval (za ním) jiný anděl, druhý, a volal: „Padl, padl ten velký Babylon, který opil všechny národy vášnivým vínem svého smilství.“</verse>
				<verse number="9">I následoval za nimi jiný anděl, třetí, a hlasitě volal: „Klaní-li se kdo šelmě a jejímu obrazu a přijme znak na čelo nebo na ruku,</verse>
				<verse number="10">také on bude pít z vína Boží prchlivosti, které je připraveno nerozředěné do poháru jeho hněvu, a bude trápen ohněm a sírou před svatými anděly a před Beránkem.</verse>
				<verse number="11">A dým jejich muk vystupuje na věky věků, a nemají odpočinutí ve dne v noci ti, kdo se klanějí šelmě a jejímu obrazu a kdo přijímají znak jejího jména.“</verse>
				<verse number="12">Zde se ukáže vytrvalost svatých, kteří zachovávají Boží přikázání a Ježíšovu víru.</verse>
				<verse number="13">A slyšel jsem hlas z nebe: „Napiš: Blaženi mrtví, kteří umírají v Pánu od této chvíle. Ano, praví Duch, aby odpočinuli od svých lopot; vždyť jejich skutky jdou za nimi.“</verse>
				<verse number="14">A pohleděl jsem, a hle: bílý oblak, a na tom oblaku sedí kdosi podobný Synu člověka; měl na hlavě zlatý věnec a v ruce ostrý srp.</verse>
				<verse number="15">A jiný anděl vyšel z chrámu a silným hlasem volal na toho, který seděl na oblaku: „Spusť svůj srp a žni, poněvadž přišla hodina žnutí, neboť doschla žatva na zemi.“</verse>
				<verse number="16">A ten, který seděl na oblaku, vrhl ten svůj srp na zem a země byla požata.</verse>
				<verse number="17">A jiný anděl vyšel z toho chrámu, který je v nebi; i ten měl ostrý srp.</verse>
				<verse number="18">A jiný anděl vyšel od oltáře, ten, který má moc nad ohněm. I zavolal hlasitě na toho, který měl ostrý srp: „Spusť svůj ostrý srp a ober hrozny s révy země, protože její zrna dozrála.“</verse>
				<verse number="19">I vrhl anděl svůj ostrý srp na zem a obral révu země a vrhl to do velkého lisu Božího hněvu.</verse>
				<verse number="20">Lis pak byl šlapán mimo město, a z lisu vyšla krev (a sahala) až po uzdy koňům, tisíc šest set honů daleko.</verse>
			</chapter>
			<chapter number="15">
				<verse number="1">A viděl jsem na nebi jiné znamení velké a podivuhodné: sedm andělů se sedmi posledními ranami; neboť se dovršil Boží hněv.</verse>
				<verse number="2">I viděl jsem jako skleněné moře smíšené s ohněm; a ti, kdo zvítězili nad šelmou, nad jejím obrazem a nad číslem jejího jména, stáli na tom skleněném moři a měli Boží kithary.</verse>
				<verse number="3">A zpívali píseň Mojžíše, Božího služebníka, a píseň Beránkovu: „Velké a podivuhodné jsou tvé skutky, Pane, Bože vševládný; spravedlivé a pravdivé jsou tvé cesty, králi národů!</verse>
				<verse number="4">Kdo by se tě nebál, Pane, a nevelebil tvé jméno? Vždyť ty jediný jsi svatý, neboť všechny národy přijdou a budou se klanět před tebou, že tvé spravedlivé soudy se projevily.“</verse>
				<verse number="5">A potom jsem viděl, jak se otevřel chrám stánku svědectví v nebi,</verse>
				<verse number="6">a z chrámu vyšlo sedm andělů, kteří mají (způsobiti) sedm ran; byli oblečeni v čisté, skvoucí lněné roucho a přepásáni kolem prsou zlatými pásy.</verse>
				<verse number="7">A jeden ze čtyř živočichů dal sedmi andělům sedm zlatých misek, plných rozhorlenosti Boha, který žije na věky věků.</verse>
				<verse number="8">I naplnil se chrám dýmem od Boží slávy a jeho moci; a nikdo nemohl vejít do chrámu, dokud se neskončí těch sedm ran sedmi andělů.</verse>
			</chapter>
			<chapter number="16">
				<verse number="1">A uslyšel jsem silný hlas z chrámu, jak mluví k sedmi andělům: „Jděte a vylejte sedm misek Božího hněvu na zem!“</verse>
				<verse number="2">I odešel první a vylil svou misku na zem. A povstaly ošklivé a obtížné vředy na lidech, kteří měli znamení šelmy a kteří se klaněli jejímu obrazu.</verse>
				<verse number="3">A druhý anděl vylil svou misku na moře; i proměnilo se v krev jako mrtvoly, a zhynula každá živá bytost v moři.</verse>
				<verse number="4">A třetí vylil svou misku na řeky a prameny vod; i proměnily se v krev.</verse>
				<verse number="5">uslyšel jsem, jak anděl vod praví: „Spravedlivý jsi (Pane), který jsi, kterýs byl, svatý, že jsi vynesl tento soud.</verse>
				<verse number="6">Že vylili krev svatých a proroků, dal jsi také jim pít krev; zasloužili si to!“</verse>
				<verse number="7">A slyšel jsem, jak volá oltář: „Ano, Pane, Bože vševládný, pravdivé a spravedlivé jsou tvé soudy!“</verse>
				<verse number="8">A čtvrtý anděl vylil svou misku na slunce; a bylo mu dáno pálit lidi ohněm.</verse>
				<verse number="9">A lidé byli páleni velkým žárem; i rouhali se jménu Boha, který má moc nad těmi ranami, a neobrátili se, aby mu vzdali slávu.</verse>
				<verse number="10">A pátý anděl vylil svou misku na trůn šelmy; i zatmělo se její království a (lidé) se bolestí kousali do jazyka</verse>
				<verse number="11">a rouhali se nebeskému Bohu pro své bolesti a rány, ale neobrátili se od svých skutků.</verse>
				<verse number="12">A šestý anděl vylil svou misku na řeku, na veliký Eufrat; i vyschla v ní voda, aby byla připravena cesta králům od východu slunce.</verse>
				<verse number="13">A spatřil jsem, jak vycházejí z tlamy draka, z tlamy šelmy a z úst falešného proroka tři nečistí duchové jako žáby;</verse>
				<verse number="14">to jsou totiž duchové démonů, kteří činí zázraky; ti vycházejí ke králům celé země, aby je shromáždili k válce o velkém dnu vševládného Boha. -</verse>
				<verse number="15">„Hle, přicházím jako zloděj. Blažen, kdo bdí a opatruje si šaty, aby nechodil nahý a nebylo vidět jeho hanbu.“ -</verse>
				<verse number="16">I shromáždil je na místo, které se hebrejsky nazývá Harmagedon.</verse>
				<verse number="17">A sedmý anděl vylil svou misku na vzduch. I vyšel silný hlas z chrámu od trůnu: „Stalo se!“</verse>
				<verse number="18">A nastaly blesky, hlasy i hromy a začalo prudké zemětřesení, jakého nebylo od té doby, co jsou lidé na zemi; tak veliké a prudké bylo to zemětřesení.</verse>
				<verse number="19">Tu se velké město roztrhlo na tři části a města národů se zřítila. A tak Bůh vzpomněl na veliký Babylon, aby mu dal pohár vína svého rozhořčeného hněvu.</verse>
				<verse number="20">A všechny ostrovy zmizely a po horách nebylo stopy.</verse>
				<verse number="21">Také kroupy velké jako cent padaly s nebe na lidi, a lidé se rouhali Bohu pro tu ránu krupobití, neboť rána byla nadmíru veliká.</verse>
			</chapter>
			<chapter number="17">
				<verse number="1">A přišel jeden ze sedmi andělů, kteří měli těch sedm misek, a promluvil ke mně: „Pojď, ukážu ti soud nad velkou nevěstkou, která sedí na velkých vodách,</verse>
				<verse number="2">s kterou smilnili králové země a obyvatelé země se opíjeli vínem její necudnosti.“</verse>
				<verse number="3">I odnesl mě v duchu na poušť. A uviděl jsem ženu sedící na šarlatové šelmě, plné rouhavých jmen, se sedmi hlavami a deseti rohy.</verse>
				<verse number="4">Žena pak byla oděna nachem a šarlatem, vyšperkována zlatem, drahým kamením a perlami, a měla v ruce zlatý pohár, plný ohavnosti a nečistoty svého smilství.</verse>
				<verse number="5">A na čele napsáno jméno tajemného významu: „Velký Babylon, matka nevěstek a ohavností na zemi.“</verse>
				<verse number="6">I uviděl jsem tu ženu, opilou krví svatých a krví svědků Ježíšových. A když jsem ji spatřil, nadmíru jsem užasl.</verse>
				<verse number="7">Tu mi anděl řekl: „Proč jsi užasl? Já ti povím tajemství té ženy i šelmy, která ji nese a má sedm hlav a deset rohů.</verse>
				<verse number="8">Šelma, kterou jsi spatřil, byla, a není; vystoupí opět z propasti a jde do záhuby. I budou žasnout obyvatelé země, jejichž jména nejsou napsána v knize života od stvoření světa, až uvidí tu šelmu, která byla, a již není, a zase se objeví.</verse>
				<verse number="9">Zde (je potřebí) rozumu, který má moudrosti Sedm hlav je sedm pahorků, na nichž ta žena sedí. Také králů je sedm:</verse>
				<verse number="10">pět jich padlo, jeden jest, druhý však ještě nepřišel; až přijde, zůstane (jen) krátkou dobu.</verse>
				<verse number="11">Šelma pak, která byla a není, je také sama ten osmý, ale je z těch sedmi a jde do záhuby.</verse>
				<verse number="12">A těch deset rohů, které jsi viděl, je deset králů, kteří se ještě neujali království, ale přijímají královskou moc na jednu hodinu zároveň se šelmou.</verse>
				<verse number="13">Ti mají totéž smýšlení a svou sílu a moc dávají šelmě.</verse>
				<verse number="14">Ti budou válčit s Beránkem, ale Beránek nad nimi zvítězí, neboť je Pán pánů a Král králů, a ti, kteří jsou s ním, jsou povolaní, vyvolení a věrní.“</verse>
				<verse number="15">Dále mi řekl: „Vody, které jsi viděl, na nichž sedí ta nevěstka, jsou lid a zástupy, národové a jazyky.</verse>
				<verse number="16">A deset rohů, které jsi viděl, a šelma, ti budou nenávidět nevěstku, zpustoší ji a obnaží; budou jíst její maso a ji samou spálí ohněm.</verse>
				<verse number="17">Neboť Bůh jim vložil do srdce, aby vykonali jeho úmysl, aby uskutečnili totéž rozhodnutí a dali své království šelmě, dokud se nesplní Boží slova.</verse>
				<verse number="18">A žena, kterou jsi viděl, je ono veliké město, které má královskou vládu nad králi země.“</verse>
			</chapter>
			<chapter number="18">
				<verse number="1">Potom jsem spatřil jiného anděla sestupovat z nebe; měl velkou moc a jeho slávou se ozářila země.</verse>
				<verse number="2">A zvolal přemocně znějícím hlasem: „Padl, padl ten velký Babylon a stal se příbytkem démonů a vězením kdejakého nečistého ducha a vězením kdejakého nečistého a odporného ptáka,</verse>
				<verse number="3">protože z vína jeho vášnivého smilství se napily všechny národy, králové země s ním smilnili a obchodníci země zbohatli z přemíry jeho rozkošnictví.“</verse>
				<verse number="4">I uslyšel jsem jiný hlas z nebe: „Vyjděte z něho, můj lide, abyste nebyli účastní jeho hříchů a nedostalo se vám z jeho ran.</verse>
				<verse number="5">Neboť jeho hříchy se navršily až do nebe a Bůh si vzpomněl na jeho nespravedlnosti.</verse>
				<verse number="6">Oplaťte mu podle toho, jak on dával, splaťte mu dvojnásobek jeho skutků! Do číše, kterou naléval, nalejte mu dvojnásob!</verse>
				<verse number="7">Kolik se vychloubal a kolik hýřil, tolik mu dejte trýzně a smutku. Poněvadž si řekl v srdci:, Sedím jako královna, vdovou nejsem a smutku nezakusím',</verse>
				<verse number="8">proto v jeden den přijdou na něj jeho rány: smrt, smutek, hlad a spálení ohněm. Neboť mocný je Pán Bůh, který jej soudí.“</verse>
				<verse number="9">„A budou nad ním plakat a naříkat králové země, kteří s ním smilnili a hýřili, až uvidí kouř z jeho požáru,</verse>
				<verse number="10">budou stát zdálky pro strach z jeho muk a říkati:, Běda, běda, ty velké město, Babylone, ty mocné město! Vždyť v jediné hodině přišel tvůj soud!'“</verse>
				<verse number="11">„I kupci země budou nad ním plakat a truchlit, protože jejich zboží už nikdo nikdy nebude kupovat,</verse>
				<verse number="12">náklad zlata, stříbra, drahého kamení, perel, kmentu, nachu, hedvábí a šarlatu i všelikého thujového dřeva, všelikých předmětů ze slonoviny a všelikých předmětů ze vzácného dřeva, mědi, železa a mramoru;</verse>
				<verse number="13">skořici, šafrán, vonné koření, masti a kadidlo, víno a olej, nejlepší mouku a pšenici, skot a ovce, koně i kočáry a těla i duše lidské.</verse>
				<verse number="14">A podzimní ovoce, po kterém toužila tvá duše, vzdálilo se od tebe, i všechen jas a lesk se z tebe ztratil, a není po tom památky.“</verse>
				<verse number="15">„Kupci těchto věcí, kteří z něho zbohatli, budou stát opodál pro strach z jeho muk, budou plakat a truchlit:</verse>
				<verse number="16">,Běda, běda, to velké město, které bylo oděno kmentem, nachem a šarlatem, vyšperkované zlatem, drahým kamením a perlami!</verse>
				<verse number="17">Vždyť v jedné hodině se ztratilo takové bohatství!“ „A každý kormidelník a všichni, kdo se plaví na nějaké místo, lodníci a všichni, kdo pracují na moři, stáli zdáli,</verse>
				<verse number="18">a když viděli kouř jeho požáru, volali:, Které město bylo podobné tomuto velkému městu?'</verse>
				<verse number="19">I posypali si hlavy popelem as pláčem a smutkem křičeli:, Běda, běda, to veliké město, v kterém zbohatli z jeho blahobytu všichni, kdo měli lodi na moři; vždyť v jedné hodině bylo zpustošeno!'“</verse>
				<verse number="20">„Radujte se nad ním nebesa, svatí, apoštolově a proroci, poněvadž Bůh pomstil vás pa něm.“</verse>
				<verse number="21">Tu jeden silný anděl vzal kámen, veliký jako žernov, a hodil jej do moře se slovy: „Takto jedním rozmachem bude hozen Babylon, to velké město, a již po něm nebude stopy!</verse>
				<verse number="22">Hlas kitharistů, hudebníků, pištců a trubačů nikdy už nebude v tobě slyšeti, řemeslníka rozličného umění už nebude v tobě možno nalézti, zvuk mlýnského kamene už v tobě nezazní,</verse>
				<verse number="23">světlo lampy už nikdy v tobě nezasvítí, hlas ženicha a nevěsty už nikdy v tobě nezazní. Neboť tvoji kupci byli velmoži země a tvými kouzly byly oblouzeny všechny národy.</verse>
				<verse number="24">A byla v něm nalezena krev proroků a svatých a všech, kdo byli (jako oběť) zabit na zemi.“</verse>
			</chapter>
			<chapter number="19">
				<verse number="1">Potom jsem uslyšel jakoby mocný hlas hojného zástupu v nebi: „Aleluja! Spása a sláva a moc (patří) našemu Bohu,</verse>
				<verse number="2">neboť jeho soudy jsou pravdivé a spravedlivé, poněvadž vykonal soud nad velkou nevěstkou, která kazila zemi svým smilstvím, a pomstil na ní krev svých služebníků.“</verse>
				<verse number="3">A řekli po druhé: „Aleluja! Dým z něho vystupuje na věky věků.“</verse>
				<verse number="4">A čtyřiadvacet starců a čtyři živočichové padli a klaněli se Bohu, sedícímu na trůně, a volali: „Amen. Aleluja!“</verse>
				<verse number="5">Od trůnu pak vyšel hlas: „Chvalte našeho Boha všichni jeho služebníci, kteří se ho bojíte, malí i velcí!“</verse>
				<verse number="6">I uslyšel jsem jakoby hlas četného zástupu a jakoby hukot velkých vod a jakoby hlas mocných hromů: „Aleluja! Neboť Pán, náš Bůh vševládný, ujal se kralování.</verse>
				<verse number="7">Radujme se a jásejme a vzdejme mu slávu, protože nadešla svatba Beránkova a jeho nevěsta se připravila;</verse>
				<verse number="8">i bylo jí dáno přiodít se čistým skvoucím kmentem.“ Kmentem jsou totiž spravedlivé skutky svatých.</verse>
				<verse number="9">A řekl mi: „Napiš: Blaženi ti, kdo jsou pozváni k Beránkově svatební hostině.“ Dále mi řekl: „Toto jsou pravdivá Boží slova.“</verse>
				<verse number="10">I padl jsem mu k nohám, abych se mu poklonil. Ale řekl mi: „Nedělej to! Jsem (jen) spoluslužebník tvůj a tvých bratří, kteří drží svědectví Ježíšovo. Bohu se pokloň!“ Neboť svědectví o Ježíšovi je z prorockého ducha.</verse>
				<verse number="11">A uviděl jsem nebe otevřené, a hle, bílý kůň, a ten, který na něm seděl, nazýval se Věrný a Pravdivý; spravedlivě soudí a vede válku.</verse>
				<verse number="12">Jeho oči jsou (jako) ohnivý plamen a na jeho hlavě mnoho čelenek; má napsané jméno, které nezná nikdo, leč on sám,</verse>
				<verse number="13">a je oděn pláštěm, nasáklým krví; jeho jméno je Boží Slovo.</verse>
				<verse number="14">A doprovázejí ho nebeská vojska na bílých koních, oblečená bílým čistým kmentem.</verse>
				<verse number="15">Z úst mu pak vychází břitký meč, aby jím bil národy; on je bude spravovat železným prutem; a on šlape vinný lis rozhorleného hněvu vševládného Boha.</verse>
				<verse number="16">A na plášti na bedru má napsáno jméno: „Král králů a Pán pánů.“</verse>
				<verse number="17">A uviděl jsem jednoho anděla, jak stál v slunci a vzkřikl silným hlasem na všechny ptáky, kteří lítají uprostřed nebe: „Pojďte, shromážděte se k velké Boží hostině,</verse>
				<verse number="18">abyste jedli těla králů, těla knížat, těla mocných a těla koní i těch, kdo na nich sedí, těla všech svobodných i otroků a malých i velkých.“</verse>
				<verse number="19">A viděl jsem šelmu a krále země se svými vojsky, shromážděné k válce s tím, který seděl na koni, a s jeho vojskem.</verse>
				<verse number="20">A šelma byla zajata a s ní ten nepravý prorok, který před ní činil zázraky, kterými svedl ty, kdo přijali znak šelmy a kdo se klaněli jejímu obrazu; oba byli za živa vhozeni do ohnivého jezera hořící siry.</verse>
				<verse number="21">Ostatní pak byli pobit mečem, který vycházel z úst toho, který seděl na koni; a všichni ti ptáci se nasytili jejich masem.</verse>
			</chapter>
			<chapter number="20">
				<verse number="1">A viděl jsem sestupovat anděla s nebe; měl klíč od propasti a velký řetěz v ruce.</verse>
				<verse number="2">I chopil mocně draka, toho starého hada, to je ďábla a satana, a spoutal ho na tisíc let.</verse>
				<verse number="3">Svrhl ho pak do propasti, zavřel (ji) a zapečetil nad ním, aby už nemohl svádět národy, dokud se nenaplní těch tisíc roků; potom musí být na krátký čas rozvázán.</verse>
				<verse number="4">A spatřil jsem trůny; i posadili se na ně ti, jimž bylo dáno konat soud. A (viděl jsem) duše těch, kteří byli sťat pro svědectví o Ježíšovi a pro Boží slovo, kteří se (totiž) neklaněli šelmě ani jejímu obrazu, ani nepřijali její znak na čelo nebo na ruku; i ožili a kralovali s Kristem tisíc let.</verse>
				<verse number="5">Ostatní mrtví neožili, dokud se nenaplní těch tisíc roků. Toto je první vzkříšení.</verse>
				<verse number="6">Blažený a svatý, kdo má účast v tomto prvním vzkříšení! Nad takovými druhá smrt nemá moci, ale budou kněžími Božími a Kristovými a budou s ním kralovat tisíc let.</verse>
				<verse number="7">Až pak se dovrší těch tisíc let, bude satan puštěn ze svého žaláře</verse>
				<verse number="8">a vyjde, aby sváděl národy na čtyřech koncích světa, Goga a Magoga, aby je shromáždil k válce; je jich na počet jak mořského písku.</verse>
				<verse number="9">I vystoupili na širou zem a obklíčili tábor svatých a milované město. Ale s nebe sestoupil oheň a pohltil je.</verse>
				<verse number="10">A ďábel, který je sváděl, byl vržen do onoho jezera hořící síry, kde (je i) šelma a lživý prorok; i budou trápeni ve dne v noci na věky věků.</verse>
				<verse number="11">A uviděl jsem velký bílý trůn a toho, který na něm seděl; před jeho tváří zmizela země i nebe, a nebylo po nich stopy.</verse>
				<verse number="12">A viděl jsem mrtvé, velké i malé, stát před trůnem, a byly otevřeny knihy. Také (ještě) jiná kniha byla otevřena, kniha života, a mrtví byli souzeni podle svých skutků z toho, co bylo napsáno v těch knihách.</verse>
				<verse number="13">Moře totiž vydalo mrtvé, kteří byli v něm; i smrt a podsvětí vydaly mrtvé, kteří byli v nich; a každý byl souzen podle svých skutků.</verse>
				<verse number="14">A smrt a podsvětí byly vrženy do ohnivého jezera. To je druhá smrt: ohnivé jezero.</verse>
				<verse number="15">A kdo nebyl nalezen zapsán v knize života, byl vhozen do ohnivého jezera.</verse>
			</chapter>
			<chapter number="21">
				<verse number="1">A spatřil jsem nové nebe a novou zemi; neboť první nebe a první země pominuly, a moře už není.</verse>
				<verse number="2">A uviděl jsem svaté město, nový Jerusalem, jak sestupuje s nebe od Boha, přistrojené jako nevěsta, která se ozdobila pro svého muže.</verse>
				<verse number="3">I uslyšel jsem mohutný hlas od trůnu: „Hle, Boží stan mezi lidmi; i bude s nimi přebývati, a oni budou jeho lidem a on, Bůh, bude s nimi.</verse>
				<verse number="4">I setře jim každou slzu s očí, a nebude už smrti, ani smutku, ani nářku, ani bolesti více už nebude, protože dřívější věci pominuly.“</verse>
				<verse number="5">A řekl ten, který seděl na trůně: „Hle, činím všechno novým.“ A dodal: „Napiš, že tato slova jsou spolehlivá a pravdivá.“</verse>
				<verse number="6">Také mi řekl: „Stalo se! Já jsem alfa i omega, počátek i konec. Já dám žíznivému z pramene vody živé, (a to) zdarma.</verse>
				<verse number="7">Kdo zvítězí, dostane toto údělem, i budu mu Bohem a on mi bude synem.</verse>
				<verse number="8">Ale úděl bázlivců a nevěřících, poskvrněných a vrahů, smilníků a čarodějů, modlářů a všech lhářů je v jezeře, které hoří ohněm a sírou; to je ona druhá smrt.</verse>
				<verse number="9">A přišel jeden ze sedmi andělů, kteří měli sedm misek plných posledních ran, a promluvil ke mně: „Pojď, ukážu ti nevěstu, manželku Beránkovu.“</verse>
				<verse number="10">I odnesl mě v duchu na velikou a vysokou horu a ukázal mi svaté město Jerusalem, jak sestupuje z nebe od Boha</verse>
				<verse number="11">s Boží slávou. Jeho lesk byl podoben nejvzácnějšímu kameni, jako kameni jaspisu, čistému jako křišťál.</verse>
				<verse number="12">Má velkou a vysokou zeď o dvanácti branách a u bran dvanáct andělů a na nich jsou napsaná jména dvanácti synů Izraelových:</verse>
				<verse number="13">od východu (byly) tři brány, od severu tři brány, od jihu tři brány a od západu tři brány.</verse>
				<verse number="14">A městská hradba má dvanáct základních kamenů a na nich dvanáct jmen dvanácti apoštolů Beránkových.</verse>
				<verse number="15">A ten, který se mnou mluvil, měl míru ze zlaté třtiny, aby změřil město, jeho brány i jeho hradbu.</verse>
				<verse number="16">Město je rozloženo do čtverce se stejnou délkou i šířkou. I změřil město tou třtinou: dvanáct tisíc honů; jeho délka, výška a šířka je stejná.</verse>
				<verse number="17">Změřil i jeho hradbu: sto čtyřiačtyřicet loket podle lidské míry, a je to (i míra) andělova.</verse>
				<verse number="18">A stavivem jeho hradeb je jaspis, město samo však z čistého zlata, podobného čistému sklu.</verse>
				<verse number="19">Základy městské hradby zdobí rozmanité drahé kameny. První základní kámen byl jaspis, druhý safír, třetí chalcedon, čtvrtý smaragd,</verse>
				<verse number="20">pátý sardonyx, šestý sardis, sedmý chrysolit, osmý beryl, devátý topas, desátý chrysopras, jedenáctý hyacint, dvanáctý ametyst.</verse>
				<verse number="21">A dvanáct bran, dvanáct perel, každá brána je z jedné perly. Městské ulice pak jsou čisté zlato, průzračné jako sklo.</verse>
				<verse number="22">Chrám však jsem v něm nespatřil; vždyť Pán, Bůh vševládný, je jeho chrámem, a (i) Beránek.</verse>
				<verse number="23">A toto město nepotřebuje slunce ani měsíce, aby mu svítily; neboť Boží sláva je osvítila a jeho lampou je Beránek.</verse>
				<verse number="24">A v jeho světle budou chodit národové a králové země přinesou do něho svou slávu.</verse>
				<verse number="25">Jeho brány se nebudou přes den zavírati, neboť noci tam nebude.</verse>
				<verse number="26">A vnesou do něho slávu a čest národů.</verse>
				<verse number="27">A nic poskvrněného do něho nevejde, ani ten, kdo se dopouští ohavnosti a lži, nýbrž jen ti, kdo jsou zapsáni v Beránkově knize života.</verse>
			</chapter>
			<chapter number="22">
				<verse number="1">I ukázal mi řeku živé vody, jasnou jako křišťál, která vycházela zpod trůnu Božího a Beránkova.</verse>
				<verse number="2">Prostředkem jeho náměstí a po obou stranách řeky je strom života, který přináší dvanáctero plodů; každého měsíce dává svůj plod; listí stromu je lékem pro národy.</verse>
				<verse number="3">Nic kletého už více nebude. Ale bude v něm trůn Boží a Beránkův, a jeho služebníci mu budou vzdávat poctu,</verse>
				<verse number="4">budou patřit na jeho tvář a jeho jméno budou mít na čele.</verse>
				<verse number="5">A nebude už noci, ani nebude třeba světla lampy nebo světla slunce, protože Pán Bůh bude na ně svítit. A budou kralovat na věky věků.</verse>
				<verse number="6">A řekl mi: „Tato slova jsou spolehlivá a pravdivá. Pán, Bůh prorockých duchů, poslal svého anděla, aby jeho služebníkům ukázal, co se má vbrzku státi.</verse>
				<verse number="7">A hle, přijdu rychle. Blažen, kdo zachovává prorocká slova této knihy!“</verse>
				<verse number="8">A já, Jan, jsem to slyšel a viděl. A když jsem to uslyšel a uviděl, padl jsem k nohám andělovi, který mi ty věci ukazoval.</verse>
				<verse number="9">Ale řekl mi: „Nedělej to! Jsem spoluslužebník tvůj a tvých bratří proroků a těch, kdo zachovávají prorocká slova této knihy. Bohu se pokloň!“</verse>
				<verse number="10">Dále mi pověděl: „Nezapečeťuj prorocká slova této knihy, neboť čas (splnění) je blízko.</verse>
				<verse number="11">Kdo jedná nespravedlivě, ať jen pokračuje, a kdo je poskvrněný, ať se dále poskvrňuje, a kdo je spravedlivý, ať se stává spravedlivějším, a kdo je svatý, ať se posvětí ještě (více).“</verse>
				<verse number="12">„Hle, přijdu brzy, a má odplata (jde) se mnou, abych odplatil každého podle toho, jaké jsou jeho skutky.</verse>
				<verse number="13">Já jsem alfa i omega, první i poslední, počátek i konec.</verse>
				<verse number="14">Blažení, kteří si vypírají roucho, aby měli právo na strom života a aby mohli branami vejít do města.</verse>
				<verse number="15">Venku (zůstanou) psi, čaroději, smilníci, vrazí, modláři a každý, kdo miluje a páchá lež.“</verse>
				<verse number="16">„Já Ježíš jsem poslal svého anděla, aby vám tyto věci dosvědčil pro církve. Já jsem kořen a rod Davidův, zářivá jitřní hvězda.“</verse>
				<verse number="17">A Duch i nevěsta praví: „Přijď!“ I kdo (to) slyší, řekni: „Přijď!“ A kdo žízní, ať přijde; a kdo chce, ať si vezme vodu života zdarma!</verse>
				<verse number="18">Já dosvědčuji každému, kdo slyší prorocká slova této knihy: „Přidá-li kdo k nim (něco), přidá mu Bůh ran, o nichž je psáno v této knize.</verse>
				<verse number="19">A jestliže kdo ubere ze slov této prorocké knihy, ubere mu Bůh jeho úděl se stromu života a ze svatého města, z toho, o čem je psáno v této knize.</verse>
				<verse number="20">Ten, který o tom svědčí, praví: „Ano, přijdu brzy.“ Amen! Přijď, Pane Ježíši!</verse>
				<verse number="21">Milost našeho Pána Ježíše Krista se všemi! Amen.</verse>
			</chapter>
		</book>
	</testament>
</bible>
<?xml version="1.0" encoding="utf-8"?>
<bible translation="Gaelic Scottish (Tiomnadh Nuadh (MacEachen) 1875)" status="© Scottish Bible Society 2017 © Comann Bhìoball na h-Alba 2017" link="https://www.bible.com/bible/1914/MAT.7.MACETN">
	<book number="40">
		<chapter number="1">
			<verse number="1">Leabhar gineamhuinn Iosa Criosta, mac Dhài, mac Abrahaim.</verse>
			<verse number="2">Bho Abraham ghineadh Isaac. Agus bho Isaac ghineadh Iacob. Agus bho Iacob ghineadh Iudas, agus a bhraithrean.</verse>
			<verse number="3">Agus bho Iudas ghineadh Phares agus Sara le Tamar. Agus bho Phares ghineadh Esron. Agus bho Esron ghineadh Aram.</verse>
			<verse number="4">Agus bho Aram ghineadh Aminadab. Agus bho Aminadab ghineadh Naason. Agus bho Naason ghineadh Salmon.</verse>
			<verse number="5">Agus bho Shalmon ghineadh Boos le Rahab. Agus bho Bhoos ghineadh Obed le Buth. Agus bho Obed ghineadh Iesse.</verse>
			<verse number="6">Agus bho Iesse ghineadh righ Dài. Agus bho righ Dài ghineadh Solomon leatha-sa, a bhʼaig Urias.</verse>
			<verse number="7">Agus bho Sholomon ghineadh Roboam. Agus bho Roboam ghineadh Abia. Agus bho Abia ghineadh Asa.</verse>
			<verse number="8">Agus bho Asa ghineadh Iosaphat. Agus bho Iosaphat ghineadh Ioram. Agus bho Ioram ghineadh Osias.</verse>
			<verse number="9">Agus bho Iosias ghineadh Ioatham. Agus bho Ioatham ghineadh Achas. Agus bho Achas ghineadh Esechias.</verse>
			<verse number="10">Agus bho Esechias ghineadh Manasses. Agus bho Mhanasses ghineadh Amon, Agus bho Amon ghineadh Iosias.</verse>
			<verse number="11">Agus bho Iosias ghineadh Iechonias ʼs a bhraithrean ann an imrich Bhabiloin.</verse>
			<verse number="12">Agus an deigh an giulan do Bhabilon, bho Iechonias ghineadh Salathiel. Agus bho Shalathiel ghineadh Sorobabel.</verse>
			<verse number="13">Agus bho Shorobabel ghineadh Abiud. Agus bho Abiud ghineadh Eliasim. Agus bho Eliasim ghineadh Asor.</verse>
			<verse number="14">Agus bho Asor ghineadh Sadoc. Agus bho Shadoc ghineadh Achim. Agus bho Achim ghineadh Eliud.</verse>
			<verse number="15">Agus bho Eliud ghineadh Eleasar. Agus bho Eleasar ghineadh Mathan. Agus bho Mhathan ghineadh Iacob.</verse>
			<verse number="16">Agus bho Iacob ghineadh Ioseph céile Moire, bhoʼn dʼrugadh Iosa ris an canar Criosta.</verse>
			<verse number="17">Mar sin na linntean uile bho Abraham gu Dài, ʼsiad ceithir linntean diag: ʼs bho Dhài gu imrich Bhabiloin, ceithir linntean diag: agus bho imrich Bhabiloin gu Criosta, ceithir linntean diag.</verse>
			<verse number="18">A nis ʼsann mar so a bha gineamhuinn Chriosta. Nuair a bha mhathair Moire aig Ioseph fo cheangal-posaidh, mun deachaidh iad cuideachd, fhuaradh i lethtromach leis an Spiorad Naomh.</verse>
			<verse number="19">Ach bho na bha Ioseph a céile ʼna dhuine ceart, ʼs gun toil aige a cur fo mhasladh follaiseach, bha mhiann air a cur air falbh fos n-iosail.</verse>
			<verse number="20">Ach mar bha e smaoineachadh air so, seall, thaisbean aingeal an Tighearna e fhein dha ʼna chadal, a g-radh: Ioseiph, a mhic Dhài, na biodh eagal ort do bhean Moire a ghabhail ga tʼionnsuidh; oir na tha air a giulan, ʼsann bhoʼn Spiorad Naomh a tha e.</verse>
			<verse number="21">Agus beiridh i mac, us bheir thu Iosa mar ainm air: oir saoraidh e a phobull bhoʼm peacannan.</verse>
			<verse number="22">A nis rinneadh so uile los gun coimhlionteadh na labhair an Tighearna leis an fhaidh, a g-radh:</verse>
			<verse number="23">Seall, bithidh oigh leth-tromach, agus beiridh i mac, us bheir iad Emmanuel mar ainm air, se sin air eadar-theangachadh, Dia maille ruinn.</verse>
			<verse number="24">Agus Ioseph a g-eirigh á chadal, rinn e mar dhʼàithn aingeal an Tighearna air, us ghabh e ga ionnsuidh a bhean.</verse>
			<verse number="25">Agus cha dʼaithnich e i gus an dʼ rug i a ciadghin mic: agus thug e Iosa mar ainm air.</verse>
		</chapter>
		<chapter number="2">
			<verse number="1">Nuair a rugadh ma ta Iosa ann am Bethlehem Iuda, an lài righ Herod, seall, thainig daoine glice as an aird-an-ear gu Ierusalem,</verse>
			<verse number="2">A g-radh: Càite a bheil esan a rugadh ʼna righ nan Iudhach? Oir chunnaic sinn a reul san aird-an-ear, agus thainig sinn a thoirt aoraidh dha.</verse>
			<verse number="3">Agus air do righ Herod so a chluinntinn, bha e fo bhruaillean, agus Ierusalem uile maille ris.</verse>
			<verse number="4">Agus a cruinneachadh nan ard-shagart uile, agus Sgriobhaichean a phobuill, dhʼfheoraich e dhiu càite an robh Criosta ri bhreith.</verse>
			<verse number="5">Us thuirt iad ris: Am Bethlehem Iuda: oir mar so chaidh a sgriobhadh leis an fhaidh:</verse>
			<verse number="6">Agus thusa Bhethlehem an tir Iuda, cha tu idir is lugha measg priomh-bhailtean luda: oir asadsa thig a mach ceannard, a riaghlas mo phobull Israel.</verse>
			<verse number="7">An sin Herod a gairm nan daoine glice fos n-iosail, dhʼfhiosraich e dhiu gu dichiollach an t-àm air am fac iad an reul:</verse>
			<verse number="8">Agus gan cur do Bhethlehem, thuirt e: Rachaibh, ʼs cuiribh forfhais gu dichiollach air an naoidhean, ʼs nuair a gheobh sibh e, thugaibh fios dhomh air ais, los gun teid mi fhein a thoirt aoraidh dha.</verse>
			<verse number="9">Nuair chual iadsan an righ, dhʼfhalbh iad: agus, seall, chaidh an reul a chunnaic iad san ear rompa, gus an tainig i, ʼs na stad i fos cionn an aite anns an robh an leanabh.</verse>
			<verse number="10">Agus a faicinn na reil rinn iad aoibhneas le mor thoil-inntinn.</verse>
			<verse number="11">ʼSa gabhail a stigh doʼn tigh, fhuair iad an naoidhean maille ri Moire a mhathair, agus a tuiteam sios thug iad aoradh dha; ʼsa fosgladh an ionmhais, thairg iad dha tiodhlacan, òr, tùis, agus mirr.</verse>
			<verse number="12">ʼSa faighinn freagairt ʼnan cadal, gun iad a thilleadh gu Herod, chaidh iad air ais rathad eile doʼn duthaich fhein.</verse>
			<verse number="13">ʼS an deigh dhaibh falbh, seall, chunnacas aingeal an Tighearna le Ioseph ʼna chadal, a g-radh: Eirich, ʼs gabh an leanabh ʼs a mhathair, agus teich doʼn Eipheit; us fan an sin gus an innis mi dhut. Oir tachraidh gun sir Herod an leanabh gus a sgrios.</verse>
			<verse number="14">Agus a g-eirigh ghabh e an leanabh ʼs a mhathair san oidhche, agus chaidh e lethtaobh doʼn Eipheit:</verse>
			<verse number="15">Agus bha e an sin gu bàs Heroid: los gun coimhlionteadh an ni a labhair an Tighearna leis an fhaidh, a g-radh: As an Eipheit ghairm mi mo Mhac.</verse>
			<verse number="16">An sin Herod a faicinn gun deach a mhealladh leis na daoine glice, dhʼeirich fhearg gu mor; ʼsa cur luchd-millidh mharbh e gach leanabh-gille, a bha am Bethlehem agus ʼna criochan gu leir, a bha dà bhliadhnʼ a dhʼaois us fodha, air reir na time a dhʼfheoraich e gu mean dhe na daoine glice.</verse>
			<verse number="17">An sin choimhlionadh na labhair am faidh Ieremias, a g-radh:</verse>
			<verse number="18">Chualas guth ann an Rama, tuireadh us bròn ro-mhor; Rachel a caoidh a cloinne, ʼs cha ghabhadh i furtachd, chionn nach maireann iad.</verse>
			<verse number="19">Ach nuair dhʼeug Hèrod, seall, chunnacas aingeal an Tighearna le Ioseph ʼna chadal san Eipheit,</verse>
			<verse number="20">A g-radh: Eirich, us gabh an leanabh ʼs a mhathair, agus falbh gu talamh Israil. Oir tha iad marbh a dhʼiarr beatha an leinibh.</verse>
			<verse number="21">Dhʼeirich e, us ghabh e an leanabh ʼs a mhathair, agus thainig e gu talamh Israil.</verse>
			<verse number="22">Ach a cluinntinn gun do righich Archelaus ann an Iudéa an aite ʼathar, Herod, bha sgàth air a dhol an sin: ʼs air dha rabhadh fhaighinn ʼna chadal, chaidh e a lethtaobh gu criochan Ghalile:</verse>
			<verse number="23">Agus thainig e, ʼs ghabh e comhnuidh ann am baile ris an canar Nasareth: chum gun coimhlionteadh na labhradh leis na faidhean: gun canar Nasaréach ris.</verse>
		</chapter>
		<chapter number="3">
			<verse number="1">Anns na laithean sin thainig Eoin Baiste, a searmonachadh am fasach Iudéa,</verse>
			<verse number="2">ʼSa g-radh: Dianaibh aithreachas: oir tha rioghachd fhlathanais faisg.</verse>
			<verse number="3">Oir se so esan mun do labhair am faidh Isaias, a g-radh: Guth neach a g-eigheach san fhasach, Reitichibh slighe an Tighearna, dianaibh direach ʼaisridhean.</verse>
			<verse number="4">Agus bha eideadh Eoin de chalg chamhal, us crios leathrach timchioll a leasraidh: agus bʼe bhiadh locuist us mil fhiadhaich.</verse>
			<verse number="5">An sin chaidh Ierusalem a mach ga ionnsuidh agus Iudéa gu leir, ʼs an duthaich uile mun cuairt do Iordan:</verse>
			<verse number="6">Agus bhaisteadh iad leis ann an Iordan, a g-aideachadh am peacannan.</verse>
			<verse number="7">Ach a faicinn morain de na Phairisich ʼs de na Sadusaich a tighinn gu bhaisteadh, thuirt e riu: A ghineil nan nathraichean, co dhʼ fhiach dhuibhse teicheadh bhoʼn fheirg a tha ri tighinn?</verse>
			<verse number="8">Thugaibh a mach ma ta toradh freagrach doʼn aithreachas.</verse>
			<verse number="9">ʼS na smaoinichibh air a radh umaibh fhein: ʼSe Abraham ar n-athair-ne. Oir deiream ribh gum beil Dia comasach air mic a thogail suas do Abraham de na clachan sin.</verse>
			<verse number="10">Oir a nis tha an tuagh air a cur ri bun nan craobh. Uime sin a h-uile craobh nach toir mach dea-mheas, theid a gearradh sios, ʼsa tilgeadh san teine.</verse>
			<verse number="11">Tha mise gu dearbh gu ʼr baisteadh le uisge gu aithreachas: ach esan a thig am dheigh se is cumhachdaiche na mise, ʼs cha n-airidh mi air a bhrogan a ghiulan: baistidh esan sibh san Spiorad Naomh agus ann an teine.</verse>
			<verse number="12">Aigesan tha ghuit ʼna laimh, us glanaidh e gu buileach ʼurlar-bualaidh, agus tionailidh e a chruithneachd gu shabhal; ach loisgidh e am moll le teine nach gabh diocladh.</verse>
			<verse number="13">An sin thainig Iosa bho Ghalile gu Iordan dhʼionnsuidh Eoin, gu bhith air a bhaisteadh leis.</verse>
			<verse number="14">Ach bhac Eoin e, a cantuinn: Bu chòir dhomhsa bhith air mo bhaisteadh leatsa, ʼsa bheil thusa tighinn h-ugamsa?</verse>
			<verse number="15">Us Iosa freagairt, thuirt e ris: Ceadaich e an drasda: oir ʼsann mar so is còir dhuinn a h-uile ceartas a choimhlionadh. An sin leig e leis.</verse>
			<verse number="16">Agus nuair bhaisteadh Iosa, thainig e air ball nuas as an uisge: agus, seall, dhʼfhosgladh neamh dha: agus chunnaic e Spiorad De a tearnadh mar chalaman, ʼsa tighinn air.</verse>
			<verse number="17">Agus, seall, guth bho neamh, a g-radh: Se so mo Mhac ionmhuinn, agus is mor mo thlachd dheth.</verse>
		</chapter>
		<chapter number="4">
			<verse number="1">An sin chaidh Iosa stiuradh leis an Spiorad doʼn fhasach, gus e bhith air a bhuaireadh leis an aibhistear.</verse>
			<verse number="2">ʼS nuair a thraisg e dàfhichead latha agus dàfhichead oidhche, an deigh sin bha acras air.</verse>
			<verse number="3">ʼS am buaireadair a tighinn, thuirt e ris: Maʼs tu Mac De, orduich do na clachan so a bhith ʼnan aran.</verse>
			<verse number="4">Os esan, a freagairt: Tha e sgribhte: Cha n-ann air aran a mhain a thig an duine beo, ach air a h-uile facal a thig a mach á bial De.</verse>
			<verse number="5">An sin thug an deomhan suas e gus am baile naomh, agus chuir e air binnein an teampuill e,</verse>
			<verse number="6">Agus thuirt e ris: Ma ʼs tu Mac De, tilg thu fhein sios: oir tha e sgribhte: Thug e fainte dha ʼainglean mu dʼ dheidhinn, us togaidh iad suas ʼnan lamhan thu, eagal ma dhʼfhaoidte gum buail thu do chas an aghaidh cloiche.</verse>
			<verse number="7">Thuirt Iosa ris: Tha e sgribhte rithist: Na buair an Tighearna do Dhia.</verse>
			<verse number="8">Thug an deomhan e rithist gu beinn gle ard, agus dhʼfhiach e dha rioghachdan an domhain uile agus an gloir,</verse>
			<verse number="9">Us thuirt e ris: Iad so uile bheir mi dhut, ma thuiteas tu sios agus aoradh a thoirt domh.</verse>
			<verse number="10">An sin thuirt Iosa ris: Gabh romhad, a shatain: oir tha e sgribhte: Doʼn Tighearna do Dhia bheir thu aoradh, agus dhasan a mhain ni thu seirbhis.</verse>
			<verse number="11">An sin dhʼfhag an deomhan e; agus, seall, thainig ainglean, agus fhreasdail iad dha.</verse>
			<verse number="12">Ach nuair a chual Iosa, gun do ghlacadh Eoin, dhʼfhalbh e do Ghalile.</verse>
			<verse number="13">ʼSa fagail baile Nasareth, thainig e agus ghabh e comhnuidh ann an Capharnaum ri taobh na mara, an criochan Shabuloin agus Nephtalim:</verse>
			<verse number="14">Gus an ni, a thuirt am faidh Isaias, a choimhlionadh:</verse>
			<verse number="15">Talamh Shabuloin us talamh Nephtalim ri oir na mara air taobh thall Iordain, Galile nan Cinneach:</verse>
			<verse number="16">Am pobull a shuidh an dorchadas, chunnaic iad solus mor: us dhaibhse, a shuidh an tir sgàil a bhais, dhʼeirich solus.</verse>
			<verse number="17">Bhoʼn àm sin thòisich Iosa ri teagasg, ʼs ri radh: Dianaibh peanas, oir tha rioghachd De faisg.</verse>
			<verse number="18">Us nuair a bha Iosa g-imeachd ri taobh muir Ghalile, chunnaic e dithis bhraithrean, Simon dhaʼn ainm Peadar, agus Aindris a bhrathair, a cur lin sa mhuir (oir bʼiasgairean iad).</verse>
			<verse number="19">Us thuirt e riu: Leanaibh mise, agus ni mi iasgairean dhaoine dhibh.</verse>
			<verse number="20">Agus ghrad-dhʼfhag iad na lin, us lean iad e.</verse>
			<verse number="21">ʼSa falbh as a sin, chunnaic e dithis bhraithrean eile, Seumas mac Shebede, agus Eoin a bhrathair, ann am bàta maille riʼn athair Sebede, a càradh an lion: agus ghairm e iad.</verse>
			<verse number="22">ʼS air ball dhʼfhag iad an lin agus an athair, us lean iad e.</verse>
			<verse number="23">Agus dhʼimich Iosa mun cuairt feadh Ghalile uile, a teagasg ʼnan sinagogan, ʼsa searmonachadh soisgeul na rioghachd, ʼsa leigheas a h-uile gné thinnis, ʼsa h-uile easlaint am measg an t-sluaigh.</verse>
			<verse number="24">Agus sgaoil a chliu feadh Shiria uile, us thug iad ga ionnsuidh an sluagh tinn uile, a bha air am pianadh le iomadh aiceid agus doruinn, us iadsan anns an robh deomhain, us iadsan air an robh an caothach, us iadsan air an robh a chrith, agus leighis e iad.</verse>
			<verse number="25">Agus lean cuideachda mhor e bho Ghalile, ʼs bho Dhecapolis, bho Ierusalem ʼs bho Iudéa, ʼs bho thaobh thall Iordain.</verse>
		</chapter>
		<chapter number="5">
			<verse number="1">ʼSa faicinn an t-sluaigh, chaidh e suas gu beinn, ʼs nuair a shuidh e, thainig a dheisciopuil ga ionnsuidh.</verse>
			<verse number="2">ʼSa fosgladh a bheoil, theagaisg e iad, a g-radh:</verse>
			<verse number="3">Is beannaichte iadsan, a tha bochd ʼnan Spiorad: bhon is leo rioghachd Dhe.</verse>
			<verse number="4">Is beannaichte na daoine ciuin: bho na gheobh iad seilbh air an talamh.</verse>
			<verse number="5">Is beannaichte luchd a bhròin: bho na gheobh iad sòlas.</verse>
			<verse number="6">Is beannaichte iadsan air am beil acras agus pathadh a cheartais: bho na gheobh iad an lan-riarachadh.</verse>
			<verse number="7">Is beannaichte luchd na trocaire: bho na gheobh iad trocair.</verse>
			<verse number="8">Is beannaichte luchd a chridhe ghlain: bho na chi iad Dia.</verse>
			<verse number="9">Is beannaichte luchd dianamh na sithe: bho na theirear clann De riu.</verse>
			<verse number="10">Is beannaichte an fheadhainn a dhʼ fhuiligeas geur-leanmhuinn air son a cheartais: bhon is leo rioghachd fhlathanais.</verse>
			<verse number="11">Is beannaichte sibhse nuair a chàineas iad sibh, ʼsa ni iad geur-leanmhuinn oirbh, ʼsa their iad h-uile olc ʼnur n-aghaidh gu briagach as mo lethse:</verse>
			<verse number="12">Biodh aighear us aoibhneas oirbh, oir is ro-mhor ur duais am flathanas. Oir ʼsann mar sin a rinn iad geur-leanmhuinn air na faidhean a bha romhaibh.</verse>
			<verse number="13">Is sibhse salann an talmhuinn. Ach ma chailleas an salann a bhlas, co leis a shaillear e? Cha n-eil tuille feum ann, ach a bhith air a thilgeadh a mach, ʼs air a shaltairt fo chasan dhaoine.</verse>
			<verse number="14">Is sibhse solus an t-saoghail. Cha n-urrainn baile a thogar air beinn a bhith am falach.</verse>
			<verse number="15">Cha mhua lasar coinneal, ʼsa chuirear i fo shaghach, ach air coinnleir, gu solus a thoirt do mhuinntir an tighe uile.</verse>
			<verse number="16">Dearrsadh mar sin ur solus an lathair dhaoine, los gum faic iad ur deagh-oibrichean, ʼs gun toir iad gloir dha ur n-Athair, a tha air neamh.</verse>
			<verse number="17">Na saoilibh gun tainig mi a bhristeadh an lagha, no nam faidhean: cha n-ann a bhristeadh, ach a choimhlionadh a thainig mi.</verse>
			<verse number="18">Oir gu firinneach tha mi g-radh ribh, gus an teid neamh us talamh seachad, nach teid aon lide no aona phong deʼn lagh seachad, gus an coimhlionar a h-uile ni.</verse>
			<verse number="19">Uime sin an neach a bhristeas air an aon is lugha de na faintean so, agus a theagaisgeas mar sin do dhaoine, theirear an urra is lugha ris ann an rioghachd fhlathanais. Ach esan a ni ʼsa theagaisgeas, theirear urra mhor ris an rioghachd fhlathanais.</verse>
			<verse number="20">Oir tha mi g-radh ribh, mur toir ur ceartas barrachd air ceartas nan Sgriobhach ʼs nam Phairiseach, nach teid sibh a stigh do rioghachd fhlathanais.</verse>
			<verse number="21">Chuala sibh gun tuirteadh ris na seanairean: Na dian murt: agus ge bʼe neach a ni murt, bithidh e an cunnart a bhreitheanais.</verse>
			<verse number="22">Ach tha mise g-radh ribh, gum bi neach air bith, aig a bheil fearg ri bhrathair, an cunnart a bhreitheanais. Us neach air bith a their ri bhrathair, Raca, bithidh e an cunnart na comhairle. Us neach air bith a their, amadain, bithidh e an cunnart teine iutharna.</verse>
			<verse number="23">Uime sin ma bhios tu tairgse do ghibht aig an altair, ʼs gun cuimhnich thu an sin gu bheil rudeigin aig do bhrathair ad aghaidh:</verse>
			<verse number="24">Fag an sin do thobhartas air bialaobh na h-altrach, agus falbh an toiseach a dhianamh reite ridʼ bhrathair; ʼs an sin a tighinn tairgidh thu do thobhartas.</verse>
			<verse number="25">Dian reite ri dʼ namhaid gu h-ealamh, fhad ʼsa tha thu san t-slighe marris: eagal ma dhʼfhaoidte gun liubhair an namhaid thu doʼn bhritheamh, ʼs gun liubhair am britheamh thu doʼn mhaor, ʼs gun tilgear thu am priosan.</verse>
			<verse number="26">Gu firinneach tha mi g-radh riut, nach teid thu mach as a sin gus am paidh thu an fheoirlinn mu dheireadh.</verse>
			<verse number="27">Chuala sibh gun deach a radh riu bho shean: Na dian adhaltras.</verse>
			<verse number="28">Ach tha mise radh ribh, ge bʼe neach a sheallas air boirionnach gus a sanntachadh, gun dʼrinn e adhaltras rithe cheana ʼna chridhe.</verse>
			<verse number="29">Agus ma bheir do shuil dheas sgainneal dhut, spion asad i, us tilg bhuat i: oir is fhearr dhut gun rachadh a h-aon dhe dʼ bhuill a dhith, na gun tilgte do cholunn uile a dhʼiutharna.</verse>
			<verse number="30">Agus ma bheir do lamh dheas sgainneal dhut, gearr dhiot i, us tilg bhuat i: oir is fhearr dhut gun rachadh a h-aon dhe dʼ bhuill a dhith, na gun tilgte do cholunn uile a dhʼiutharna.</verse>
			<verse number="31">Agus chaidh a radh: Fear sam bith a chuireas air falbh a bhean, thugadh e litir-dhealachaidh dhi.</verse>
			<verse number="32">Ach tha mise cantuinn ribh, ge bʼe neach a chuireas air falbh a bhean, ach air son adhaltrais, gum beil e toirt oirre adhaltras a dhianamh: agus tha am fear a phosas an té a chuireadh air falbh a dianamh adhaltrais.</verse>
			<verse number="33">Chuala sibh a rithist gun tuirteadh riu bho shean: Na toir mionnan eithich: ach coimhlion do mhionnan doʼn Tighearna.</verse>
			<verse number="34">Ach tha mise g-radh ribh, na mionnaichibh idir, co dhiu ʼsann air neamh, bhon is e cathair Dhe:</verse>
			<verse number="35">No air an talamh, bhon is e stol a chas: no air Ierusalem, bhon is e baile an Righ mhoir:</verse>
			<verse number="36">Cha mhua mhionnaicheas tu air do cheann, a chionn nach urrainn dut aon fhuiltean a dhianamh geal no dubh.</verse>
			<verse number="37">Ach biodh ur briathran, Tha, tha; Cha n-eil, cha n-eil: agus na tha dol fos cionn sin, ʼsann bhoʼn olc a tha e.</verse>
			<verse number="38">Chuala sibh gun deach a radh: Suil air son sula, us fiacaill air son fiacla.</verse>
			<verse number="39">Ach tha mise a cantuinn ribh, gun chur an aghaidh an uilc: ach ma bhuaileas neach thu air do ghruaidh dheis, tionndaidh ris an té eile,</verse>
			<verse number="40">Agus ma ʼs aill le neach stri riut le lagh, agus do chota thoirt bhuat, leig do chleoc leis cuideachd.</verse>
			<verse number="41">Agus ge bʼe a bheir leis thu mile a dhʼaindeoin, theirig dà mhile eile comhla ris.</verse>
			<verse number="42">Thoir doʼn neach a dhʼiarras ort; ʼs na tionndaidh air falbh bhoʼn fhear a shireas coingheall ort.</verse>
			<verse number="43">Chuala sibh gun deach a radh: Bheir thu gaol dha dʼ choimhearsnach, agus fuath dha do namhaid.</verse>
			<verse number="44">Ach tha mise g-radh ribh: Thugaibh gaol dhaʼr naimhdean: dianaibh math doʼn fheadhainn a bheir fuath dhuibh, us guidhibh air son na feadhnach, a tha dianamh geur-leanmhuinn oirbh, agus guʼr caineadh:</verse>
			<verse number="45">Los gum bi sibh ʼnur cloinn ur n-Athar, a tha air neamh, a tha toirt air a ghrein eirigh air na daoine matha ʼs air na daoine olca, ʼsa tha sileadh an uisge do na daoine cearta agus do na daoine eucorach.</verse>
			<verse number="46">Oir ma ʼsann doʼn fheadhainn aig a bheil gaol oirbh a bheir sibh gaol, dé an duais a bhios agaibh? nach eil na cismhaoir fhein a dianamh so?</verse>
			<verse number="47">Agus ma ʼsann air ur braithrean a mhain a chuireas sibh fàilt, ciod am barrachd a tha sibh a dianamh? nach eil na paganaich a dianamh so?</verse>
			<verse number="48">Bithibh ma ta coimhlion, mar a tha ur n-Athair air neamh coimhlion.</verse>
		</chapter>
		<chapter number="6">
			<verse number="1">Thugaibh an aire nach dian sibh ur ceartas an lathair dhaoine, gus sibh a bhith air ur faicinn leo: air-neo cha bhi duais agaibh bhoʼr n-Athair, a tha air neamh.</verse>
			<verse number="2">Uime sin nuair a bheir thu seachad deirc, na seid trombaid romhad, mar a tha na cealgairean a dianamh sna sinagogan, agus air na straidean, gus iad a dhʼfhaighinn onair bho dhaoine. Gu deimhinn tha mi g-radh ribh, fhuair iad an duais.</verse>
			<verse number="3">Ach nuair bheir thusa seachad deirc, na biodh fios aig do laimh chli ciod tha do lamh dheas a dianamh:</verse>
			<verse number="4">Los gum bi do dheirc an uaigneas, agus bheir tʼAthair, a chi an uaigneas, duais dhut.</verse>
			<verse number="5">Agus nuair a ni sibhse urnaigh, na bithibh mar na cealgairean, leis an toil urnaigh a dhianamh ʼnan seasamh sna sinagogan ʼs aig oisinnean nan straidean, los gum faicear le daoine iad: Gu deimhinn, tha mi g-radh ribh, fhuair iad an duais.</verse>
			<verse number="6">Ach thusa nuair a ni thu tʼ urnaigh, theirig a stigh dha dʼ sheomar, ʼsa dunadh an doruis dian urnaigh ri tʼAthair an uaigneas: agus tʼAthair, a chi ann an uaigneas, paidhidh e thu.</verse>
			<verse number="7">Agus nuair ni sibh urnaigh, na abraibh moran, mar na cinnich: oir tha duil aca-san le moran a radh gum faigh iad eisdeachd.</verse>
			<verse number="8">Na bithibh ma ta coltach riu, oir ʼs aithne dha ʼr n-Athair na tha feumail dhuibh muʼn iarr sibh air e.</verse>
			<verse number="9">ʼSann mar so ma ta ni sibh urnaigh: Ar n-Athair, a tha air neamh, gum bu naomh a bhios tʼainm.</verse>
			<verse number="10">Gun tigeadh do rioghachd. Gun dianar do thoil air talamh, mar a thathas ga dianamh air neamh.</verse>
			<verse number="11">Thoir dhuinn an diugh ar n-aran lathail.</verse>
			<verse number="12">Agus math dhuinn ar fiachan, mar a mhathas sinn do luchd-ar-fiach.</verse>
			<verse number="13">ʼS na leig ann am buaireadh sinn. Ach saor sinn bho ʼn olc. Amen.</verse>
			<verse number="14">Oir ma mhathas sibh an ciontan do dhaoine, mathaidh ur n-Athair air neamh ur ciontan fhein dhuibhse.</verse>
			<verse number="15">Ach mur math sibh do dhaoine, cha mhua mhathas ur n-Athair ur ciontan dhuibh fhein.</verse>
			<verse number="16">Agus nuair a ni sibh traisg, na bithibh dubhach mar na cealgairean: oir duaichnichidh iadsan an aodann, gus fhiachuinn do dhaoine gu bheil iad a trasgadh. Gu deimhinn, tha mi g-radh ribh, fhuair iad an duais.</verse>
			<verse number="17">Ach nuair a thraisgeas tusa, ung do cheann, us nigh tʼaodann;</verse>
			<verse number="18">Gus nach faicear le daoine thu ri traisg, ach le tʼAthair, a tha an uaigneas: agus tʼAthair, a tha an uaigneas, ath-dhiolaidh e dhut.</verse>
			<verse number="19">Na taisgibh dhuibh fhein iuntas air talamh, far an caith a mheirg ʼs an reudan, agus far am brist meirlich a stigh ʼs an goid iad.</verse>
			<verse number="20">Ach taisgibh dhuibh fhein iuntas am flathanas: far nach caith a mheirg no an reudan, agus far nach brist meirlich a stigh, ʼs nach goid iad.</verse>
			<verse number="21">Oir far am beil tʼ iuntas, ʼsann an sin tha do chridhe mar an ciadna.</verse>
			<verse number="22">Si do shuil solus do choluinne. Ma bhitheas do shuil glan bithidh do cholunn uile soilleir.</verse>
			<verse number="23">Ach ma bhios do shuil olc, bithidh do cholunn uile dorcha. Le sin ma tha an solus a tha unnad ʼna dhorchadas, nach mor an dorchadas a bhios an sin!</verse>
			<verse number="24">Cha n-urrainn do dhuine sam bith dà mhaighistir a sheirbhiseachadh. Oir bheir e fuath doʼn darna fear, us gaol do ʼn fhear eile; no cuiridh e suas ris an darna h-aon, us ni e diu de ʼn aon eile. Cha n-urrainn dhuibh seirbhis a dhianamh do Dhia ʼs do mhammon.</verse>
			<verse number="25">Uime sin deiream ribh, na biodh iomaguin oirbh mu ʼr beatha, ciod a dhʼitheas sibh, no mu ʼr coluinn, ciod a chuireas sibh oirbh. Nach mua a bheatha na ʼm biadh, ʼs nach mua a cholunn na ʼn t-aodach?</verse>
			<verse number="26">Seallaibh air ianlaith an athair, oir cha n-eil iad a cur, no buain, no cruinneachadh gu saibhlean: ʼs tha ur n-Athair neamhaidh gam beathachadh. Nach mua luach gu mor sibhse na iadsa?</verse>
			<verse number="27">Us co agaibh le smaoineachadh is urrainn aon lamh-choille a chur ri airde fhein?</verse>
			<verse number="28">Agus mu aodach car-son a tha sibh fo imcheist? Gabhaibh beachd air lilidhean an achaidh mar a tha iad a fàs: cha n-eil iad ri saothair no ri sniomh.</verse>
			<verse number="29">Ach tha mise radh ribh nach robh Solomon fhein ʼna uile ghloir air eideadh coltach ri h-aon dhiu so.</verse>
			<verse number="30">A nis ma tha Dia a sgeadachadh mar so fiar an achaidh, a tha an diugh ann, ʼsa thilgear am maireach san àmhuinn: nach mor is mua sibhse, a dhaoine air bheag creidimh?</verse>
			<verse number="31">Na bithibh ma ta fo churam, a g-radh: Ciod a dhʼitheas sinn, no ciod a dhʼolas sinn, no ciod a chuireas sinn oirnn?</verse>
			<verse number="32">Oir iad so uile tha na cinnich a g-iarraidh. Oir tha fios aig ur n-Athair gum beil feum agaibh air na nichean sin uile.</verse>
			<verse number="33">Air an aobhar sin iarraibh an toiseach rioghachd Dhe ʼs a cheartas-san, agus bheirear iad sin uile dhuibh a bharrachd.</verse>
			<verse number="34">Uime sin na biodh iomaguin oirbh muʼn là maireach; oir bithidh an latha maireach curamach uime fhein. Is leor doʼn latha ʼolc fhein.</verse>
		</chapter>
		<chapter number="7">
			<verse number="1">Na tugaibh breth, ʼs cha toirear breth oirbh.</verse>
			<verse number="2">Oir a reir na breth a bheir sibh, bheirear breth oirbh: ʼsa reir an tomhais leis an tomhais sibh, tomhaisear dhuibh air ais.</verse>
			<verse number="3">Agus car-son a tha thu faicinn a chaimein an suil do bhrathar, ʼs nach leir dhut an t-sail na dʼshuil fhein?</verse>
			<verse number="4">No ciamar a their thu ri do bhrathair: Leig dhomh an caimein a thoirt á do shuil: us, seall, tha sail na dʼshuil fhein?</verse>
			<verse number="5">A chealgaire, spion an toiseach an t-sail á do shuil fhein, us chi thu an sin an caimein a thoirt á suil do bhrathar.</verse>
			<verse number="6">Na tugaibh ni naomh do na coin; cha mhua chuireas sibh ur seudan priseil air bialaobh mhuc, eagal ma dhʼ fhaoidte gun saltair iad orra leʼn casan, agus a tionndadh gun riab iad sibhse.</verse>
			<verse number="7">Iarraibh, agus bheirear dhuibh; siribh, agus gheobh sibh: buailibh, agus fosglar dhuibh.</verse>
			<verse number="8">Oir gach aon a dhʼiarras, bheirear dha; ʼs am fear a shireas, gheobh e: agus do ʼn fhear, a bhuaileas, fosglar.</verse>
			<verse number="9">Oir co am fear agaibhse, ma dhʼiarras a mhac aran air, a shineas clach dha?</verse>
			<verse number="10">No ma dhʼiarras e iasg, an sìn e nathair dha?</verse>
			<verse number="11">Ma ʼs aithne dhuibhse ma ta, a tha olc, dea-thiodhlaicean a thoirt dha ʼr cloinn: nach mor nas mua na sin a bheir ur n-Athair, a tha air neamh, nichean matha dhaibhse a dhʼiarras iad air?</verse>
			<verse number="12">A h-uile ni ma ta bu mhath leibh daoine a dhianamh dhuibh, dianaibh dhaibh. Oir se so an lagh agus na faidhean.</verse>
			<verse number="13">Rachaibh a stigh air a gheata chumhann: a chionn gur leathan an geata ʼs gur farsuinn an rathad, a tha gabhail gu sgrios, agus is lionor iad a tha dol a stigh air.</verse>
			<verse number="14">Nach cumhann an geata, ʼs nach aimhlean an rathad, a tha gabhail gu beatha, agus nach tearc iad a tha g-amas air!</verse>
			<verse number="15">Bithibh air ur faicill roi fhaidhean-breige, a thig gu ʼr n-ionnsuidh an eideadh chaorach, ach air an taobh-stigh is madaidhean-alluidh riabach iad.</verse>
			<verse number="16">Air an toradh aithnidh sibh iad. An tionailear dearcan-fiona dheʼn droighionn, no figisean dhe na drisean?</verse>
			<verse number="17">Mar sin bheir a h-uile deagh chraobh a mach deagh mheas: ach bheir droch chraobh a mach droch mheas.</verse>
			<verse number="18">Cha n-urrainn deagh chraobh droch mheas a thoirt a mach: cha mhua ʼs urrainn droch chraobh deagh mheas a thoirt a mach.</verse>
			<verse number="19">A h-uile craobh nach toir a mach deagh mheas, gearrar sios i, agus tilgear san teine i.</verse>
			<verse number="20">Uime sin air am meas aithnidh sibh iad.</verse>
			<verse number="21">Cha teid a h-uile fear a their riumsa, a Thighearna, a Thighearna, a stigh do rioghachd fhlathanais: ach se am fear a ni toil mʼAthar, a tha air neamh, a theid a stigh do rioghachd fhlathanais.</verse>
			<verse number="22">Their moran rium san latha sin: A Thighearna, a Thighearna, nach dʼrinn sinn faisneachd ad ainm, ʼs nach do thilg sinn a mach deomhain ad ainm, ʼs nach dʼrinn sinn moran mhiarailtean ad ainm?</verse>
			<verse number="23">Agus an sin their mi riu: Cha bʼaithne dhomh riamh sibh: deilichibh rium, a luchd-dianamh an uilc.</verse>
			<verse number="24">Air an aobhar sin, h-uile h-aon a chluinneas na briathran so agamsa, ʼsa ni iad, samhlaichear e ri duine glic, a thog a thigh air creig;</verse>
			<verse number="25">Agus shil an t-uisge, us thainig na tuiltean, us sheid na gaoithean, agus bhuail iad ris an tigh sin, ʼs cha do thuit e, oir bha e air a steidheachadh air carraig.</verse>
			<verse number="26">Agus gach aon a chluinneas iad so mo bhriathran-sa, ʼs nach dian iad, tha e coltach ri duine gorach, a thog a thigh air a ghainmhich:</verse>
			<verse number="27">Agus shil an t-uisge, us thainig na tuiltean, us sheid na gaoithean, agus bhuail iad ris an tigh sin, us thuit e; agus bu mhor an sgrios a bhʼaige.</verse>
			<verse number="28">Agus thachair nuair a chriochnaich Iosa na briathran so, guna ghabh an sluagh iongantas ri theagasg.</verse>
			<verse number="29">Oir bha e gan teagasg mar neach aig an robh cumhachd, ʼs cha n-ann mar na Sgriobhaich aca agus na Phairisich.</verse>
		</chapter>
		<chapter number="8">
			<verse number="1">Agus nuair a theirinn e bhoʼn bheinn, lean moran sluaigh e.</verse>
			<verse number="2">Us, seall, thainig lobhar, agus thug e aoradh dha, a g-radh: A Thighearna ma ʼs aill leat, is urrainn dhut mo ghlanadh.</verse>
			<verse number="3">Agus a sineadh a laimh bhean Iosa dha, a g-radh: Is aill: bi air do ghlanadh. Agus air ball bhaʼn luibhre air a glanadh.</verse>
			<verse number="4">Us thuirt Iosa ris: Fiach nach innis thu do neach air bith: ach falbh, us nochd thu fhein doʼn t-sagart, agus tairg an tobhartas a dhʼorduich Maois mar theisteanas dhaibh.</verse>
			<verse number="5">Agus nuair chaidh e stigh do Chapharnaum, thainig ceannard-ciad ga ionnsuidh a griosad air,</verse>
			<verse number="6">ʼSa g-radh: A Thighearna, tha mo ghille ʼna laidhe san tigh leis an tinneas-chritheach, ʼs air a phianadh gu h-olc.</verse>
			<verse number="7">Us thuirt Iosa ris: Ruigidh mise, agus leighisidh mi e.</verse>
			<verse number="8">Agus an ceannard-ciad a freagairt, thuirt e ris: A Thighearna, cha n-airidh mise, gun tigeadh tu stigh fo mʼfhardaich, ach abair am facal a mhain, agus bithidh mo ghille air a leigheas.</verse>
			<verse number="9">Oir is duine fo uachdranachd mi fhein, aig a bheil saighdearan fodham, us their mi ris an fhear so: Falbh, agus falbhaidh e; ʼs ri fear eile: Thig, agus thig e; agus ri mo sheirbhiseach: Dian so, ʼs ni e e.</verse>
			<verse number="10">Agus Iosa cluinntinn so, ghabh e iongantas, agus thuirt e ris an fheadhainn a bha ga leanailt: Gu fior tha mi g-radh ribh: cha dʼfhuair mi creideamh cho mor ann an Israel.</verse>
			<verse number="11">Agus tha mise cantuinn ribh, gun tig moran as an aird-an-ear, agus as an aird-an-iar, ʼs gun suidh iad maille ri Abraham, ʼs ri Isaac, ʼs ri Iacob an rioghachd fhlathanais:</verse>
			<verse number="12">Ach gun tilgear a mach clann na rioghachd gu dorchadas iomallach; an sin bithidh gal agus giosgan fhiacal.</verse>
			<verse number="13">Us thuirt Iosa ris a cheannard-chiad: Falbh, ʼs biodh e dhut a reir do chreidimh. Agus bha an gille air a leigheas sa cheart uair.</verse>
			<verse number="14">Agus nuair rainig Iosa tigh Pheadair, chunnaic e a mhathair-cheile ʼna laidhe, ʼs i ann an teasaich;</verse>
			<verse number="15">Agus bhean e dha ʼlaimh, us dhʼfhag an teasach i, us dhʼeirich i, agus fhritheil i dhaibh.</verse>
			<verse number="16">Agus nuair thainig am feasgar, thug iad ga ionnsuidh moran anns an robh deomhain; us thilg e mach na spioraid le fhacal, agus leighis e iadsan uile a bha tinn:</verse>
			<verse number="17">Gus an coimhlionteadh na labhair am faidh Isaias, a g-radh: Ghabh e air fhein ar laigsean, agus ghiulain e ar n-easlaintean.</verse>
			<verse number="18">Us Iosa faicinn moran sluaigh mun cuairt da, dhʼ orduich e dhaibh dol thar a chaolas.</verse>
			<verse number="19">Agus sgriobhach àraidh a tighinn ga ionnsuidh, thuirt e ris: A mhaighistir, leanaidh mi thu, ge bʼe aite an teid thu.</verse>
			<verse number="20">Agus thuirt Iosa ris: Tha saobhaidhean aig na sionnaich, us nid aig eoin an athair, ach cha n-eil aite aig Mac an duine far an leag e cheann.</verse>
			<verse number="21">Us thuirt fear eile dhe dhiesciopuil ris: A Thighearna, leig dhomh falbh an toiseach, us mʼathair a thiodhlaiceadh.</verse>
			<verse number="22">Ach thuirt Iosa ris: Lean mise; us leig leis na mairbh am mairbh fhein a thiodhlaiceadh.</verse>
			<verse number="23">ʼSa dol air bord saghaich, lean a dheisciopuil e.</verse>
			<verse number="24">Agus, seall, dhʼeirich stoirm mhor air an fhairge, ionnus gun robh na tuinn a tighinn thairis air an eathar, ach bha esan ʼna chadal.</verse>
			<verse number="25">Us thainig a dheisciopuil ga ionnsuidh, agus dhuisg iad e, a g-radh: A Thighearna, sabhail sinn, tha sinn a dol a dhith.</verse>
			<verse number="26">Agus thuirt Iosa riu: Car-son a tha eagal oirbh, sibhse air bheag creidimh? An sin dhʼeirich e, us smachdaich e na gaoithean agus a mhuir, us thainig fiath mor.</verse>
			<verse number="27">Ach ghabh na daoine iongantas, a g-radh: Ciod e an seorsa duine tha ʼn so, chionn tha na gaoithean agus a mhuir umhailt dha?</verse>
			<verse number="28">Us nuair a thainig e thar a chaolas gu tir nan Gerasenach, choinnich dithis e anns an robh deomhain, a tighinn a mach as na h-uaighean, ro-fhiadhaich, ionnus ʼs nach bʼurrainn duine air bith gabhail seachad an rathad sin.</verse>
			<verse number="29">Us, seall, ghlaodh iad, a g-radh: Ciod e ar gnothach-ne riut, Iosa, a Mhic Dhe? An tainig thu an so gus ar pianadh roi ʼn àm?</verse>
			<verse number="30">Agus bha treud mhor mhuc teann orra a g-ionaltradh:</verse>
			<verse number="31">Agus ghrios na deomhain air, a g-radh: Ma thilgeas tu mach á so sinn, cuir san treud mhuc sinn.</verse>
			<verse number="32">Us thuirt e riu: Rachaibh. Agus air dol mach dhaibh, chaidh iad anns na mucan, us seall, ruith an treud ʼna deann le bruthach cas doʼn mhuir; agus bhàsaich iad sna h-uisgeachan.</verse>
			<verse number="33">Us theich na buachaillean; ʼsa dol a stigh doʼn bhaile, dhʼinnis iad gach ni, ʼs mar a thachair dhaibhse anns an robh na deomhain.</verse>
			<verse number="34">Agus, seall, chaidh am baile uile mach an coinneamh Iosa, ʼs nuair a chunnaic iad e, ghuidh iad air, e dhʼfhalbh as an criochan.</verse>
		</chapter>
		<chapter number="9">
			<verse number="1">ʼSa dol a stigh do bhàta, chaidh e thairis, us thainig e gu bhaile fhein.</verse>
			<verse number="2">Agus, seall, thug iad ga ionnsuidh fear air an robh an tinneas-critheach ʼna laidhe air leabaidh. Agus Iosa faicinn an creidimh, thuirt e ris an fhear air an robh a chrith: Biodh misneach agad, a mhic, tha do pheacannan mathte dhut.</verse>
			<verse number="3">Agus, seall, thuirt cuid dhe na Sgriobhaich riu fhein: Tha e labhairt blaisbheum.</verse>
			<verse number="4">Agus Iosa faicinn an smaointean, thuirt e: Car-son a tha sibh a smaoineachadh air olc ʼnur cridheachan?</verse>
			<verse number="5">Co dhiu is fhasa radh: Tha do pheacannan mathte dhut; no gh-radh: Eirich agus coisich?</verse>
			<verse number="6">Ach air chor ʼs gum bi fios agaibh, gum beil comas aig Mac an duine peacannan a mhathadh air talamh (an sin thuirt e ri fear na crithe): Eirich, tog do leabadh, us falbh gu do thigh.</verse>
			<verse number="7">Agus dhʼeirich e, us dhʼ fhalbh e gu thigh.</verse>
			<verse number="8">Agus an sluagh a faicinn so, ghabh iad eagal us thug iad gloir do Dhia, a thug a leithid so de chomas do dhaoine.</verse>
			<verse number="9">Agus nuair a thriall Iosa as a sin, chunnaic e fear dhaʼm bʼainm Matu ʼna shuidhe an tigh-na-cise. Us thuirt e ris: Lean mise. ʼSa g-eirigh, lean e e.</verse>
			<verse number="10">Us thachair nuair a bha e ʼna shuidhe aig biadh san tigh, seall, thainig moran chismhaor us pheacach, agus shuidh iad maille ri Iosa, ʼs ri dheisciopuil.</verse>
			<verse number="11">Agus nuair chunnaic na Phairisich so, thuirt iad ri dheisciopuil: Car-son a tha ur maighistir a g-ithe comhla ri cismhaoir ʼs ri peacaich?</verse>
			<verse number="12">Ach thuirt Iosa, ʼs e cluinntinn so: Cha n-eil feum aig daoine slan air leigh, ach aig daoine tinne.</verse>
			<verse number="13">Ach falbhaibh agus ionnsaichibh ciod is ciall dha so: Is aill leam trocair, ʼs cha n-e iobairt. Oir cha tainig mi a ghairm nan naomh, ach nam peacach.</verse>
			<verse number="14">An sin thainig deisciopuil Eoin ga ionnsuidh, a g-radh: Car-son a tha sinne ʼs na Phairisich a trasgadh gu tric, ʼs nach eil do dheisciopuil-se a trasgadh?</verse>
			<verse number="15">Us thuirt Iosa riu: An urrainn do fhleasgaich fear-na-bainnse a bhith ri cumha fhad ʼsa bhios fear-na-bainnse maille riu? Ach thig na lài anns an toirear fear-na-bainn-se bhuapa: agus an sin ni iad traisg.</verse>
			<verse number="16">Agus cha chuir neach air bith breid de dhʼaodach ùr air seann eideadh: oir bheir e ʼliad fhein as an eideadh, us bithidh an stracadh nas miosa.</verse>
			<verse number="17">Cha mhua chuireas iad fion ùr an seann searragan; air-neo sgàinidh na searragan, us doirtear am fion, agus caillear na searragan. Ach thathas a cur fiona ùir an searragan ùra, agus tiarnar an dà chuid.</verse>
			<verse number="18">Nuair bha e labhairt so riu, seall, thainig uachdran àraidh h-uige, us thug e aoradh dha, a g-radh: A Thighearna, chaochail mo nighean san uair so, ach thig-se, cuir do lamh oirre, agus thig i beo.</verse>
			<verse number="19">Us Iosa a g-eirigh, lean e e, agus a dhiesciopuil.</verse>
			<verse number="20">Agus, seall, boirionnach air an robh siubhal fala fad dà bhliadhna-dhiag a tighinn air a chulaobh, bhean i do dhʼfhaitheam eididh.</verse>
			<verse number="21">Oir thuirt i rithe fhein: Ma bheanas mi a mhain dha eideadh, bithidh mi slan.</verse>
			<verse number="22">Ach Iosa a tionndadh ʼs ga faicinn, thuirt e: Biodh misneach agad, a nighean, rinn do chreideamh slan thu. Us bha ʼm boirionnach slan bho ʼn uair sin.</verse>
			<verse number="23">Agus nuair a thainig Iosa gu tigh an uachdrain, ʼsa chunnaic e an luchd-ciuil ʼsa chuideachda ri toirm mhoir, thuirt e:</verse>
			<verse number="24">Rachaibh as an rathad: oir cha n-eil a chaileag marbh, ach ʼna cadal. Us rinn iad gaire-fanaid air.</verse>
			<verse number="25">ʼS nuair a chuireadh a mach a chuideachda, chaidh e stigh: agus rug e air laimh oirre. Us dhʼeirich a chaileag.</verse>
			<verse number="26">Agus sgaoil iomradh air so feadh na ducha sin gu leir.</verse>
			<verse number="27">ʼS nuair a thriall e as a sin, lean dithis dhall e, a g-eigheach, ʼsa cantuinn: Gabh truas ruinn, a Mhic Dhài.</verse>
			<verse number="28">Agus nuair a thainig e thun an tighe, thainig na doill ga ionnsuidh. Us thuirt Iosa riu: Am beil sibh a creidsinn gur urrainn domh so dhianamh dhuibh? Tha, a Thighearna, arsa iadsan ris.</verse>
			<verse number="29">An sin bhean e dhaʼn suilean, a g-radh: Biodh e dhuibh a reir ur creidimh.</verse>
			<verse number="30">Us dhʼfhosgladh an suilean. Agus mhaoidh Iosa orra, a g-radh: Faicibh nach fhaigh neach air bith fios air so.</verse>
			<verse number="31">Ach dhʼfhalbh iadsan, agus sgaoil iad a chliu feadh na duthcha sin uile.</verse>
			<verse number="32">ʼS an deigh dhaibhse falbh, seall, thug iad ga ionnsuidh balbhan, anns an robh deomhan.</verse>
			<verse number="33">Agus nuair a chuireadh a mach an deomhan, labhair am balbhan, agus ghabh an sluagh iongantas, a cantuinn: Cha n-fhacas riamh leithid so an Israel.</verse>
			<verse number="34">Ach thuirt na Phairisich: ʼSann le prionnsa nan deomhan a tha e cur a mach dheomhan.</verse>
			<verse number="35">Us dhʼimich Iosa mun cuairt feadh nan caithrichean ʼs nam bailtean uile, a teagasg ʼnan sinagogan, ʼsa searmonachadh soisgeul na rioghachd, ʼsa leigheas a h-uile eugail, ʼsa h-uile easlaint.</verse>
			<verse number="36">ʼSa faicinn an t-sluaigh ghabh e truas riu: a chionn ʼs gun robh iad air an sarachadh ʼs ʼnan laidhe mar chaoraich gun bhuachaille.</verse>
			<verse number="37">An sin thuirt e ri dheisciopuil: Tha ʼm foghar ga rireamh pailt, ach an luchd-oibre gann.</verse>
			<verse number="38">Uime sin guidhibh air Tighearna an fhoghair, e chur luchd-oibre gu fhoghar fhein.</verse>
		</chapter>
		<chapter number="10">
			<verse number="1">ʼSa gairm a dhà ostal-dhiag, thug e cumhachd dhaibh thairis air spioraid neo-ghlan, gus an cur a mach, ʼs gus iad a leigheas a h-uile eugail ʼsa h-uile easlaint.</verse>
			<verse number="2">Agus ʼsiad so ainmean an dà ostal-dhiag. A chiad fhear Simon, ris an canar Peadar, agus Aindris a bhrathair,</verse>
			<verse number="3">Seumas mac Shebede, us Eoin a bhrathair, Philip, ʼs Bartholomé, Tomas, agus Matu an cismhaor, Seumas Alpheuis, agus Thadeus,</verse>
			<verse number="4">Us Simon an Canàanach, agus Iudas Iscariot a bhrath e.</verse>
			<verse number="5">Chuir Iosa an dà fhear dhiag so air falbh, a g-àithneadh orra, a g-radh: Na rachaibh rathad nan cinneach, ʼs na gabhaibh a stigh do bhailtean nan Samaritanach:</verse>
			<verse number="6">Ach gum bu raghnaiche leibh dol air tòir nan caorach a chailleadh de thigh Israil.</verse>
			<verse number="7">Agus air ur siubhal, searmonaichibh, a g-radh: Tha rioghachd fhlathanais faisg.</verse>
			<verse number="8">Leighisibh na daoine tinne, thugaibh beo na mairbh, glanaibh na lobhair, cuiribh a mach na deomhain: fhuair sibh a nasgaidh, thugaibh seachad a nasgaidh.</verse>
			<verse number="9">Na gleidhibh òr, no airgiod, no cùineadh ʼnur sporain:</verse>
			<verse number="10">No màla air ur turus, no dà chota, no brogan, no bata: oir ʼs fhiach an t-oibriche a bhiadh.</verse>
			<verse number="11">Us ge bʼe air bith caithir no baile dhaʼn teid sibh a stigh, faighnichibh co an duine fiachail a tha ʼn sin, agus fanaibh an sin gus am falbh sibh.</verse>
			<verse number="12">Agus nuair a thig sibh a stigh do thigh, beannaichibh e, a g-radh: Sith doʼn tigh so.</verse>
			<verse number="13">Agus ma ʼs airidh an tigh sin, thig ur sith air: ach mur airidh, tillidh ur sith h-ugaibh fhein.</verse>
			<verse number="14">Us co sam bith nach gabh ribh, no nach eisd riʼr briathran; a dol a mach as an tigh, no as a bhaile sin, crathaibh an duslach dheʼr casan.</verse>
			<verse number="15">Gu firinneach tha mi g-radh ribh: Fiachar tuille fathamais do thalamh Shodoim us Ghomorra air latha bhreitheanais, na doʼn bhaile sin.</verse>
			<verse number="16">Seall, tha mise guʼr cur mar chaoraich am miadhon mhadadh-alluidh. Bithibh ma ta glic mar nathraichean, us aon-fhillte mar chalamain.</verse>
			<verse number="17">Ach bithibh air ur faicill bho dhaoine. Oir liubhraidh iad sibh do chomhairlean, agus sgiursaidh iad sibh ʼnan sinagogan.</verse>
			<verse number="18">Us bheirear air bialaobh uachdran agus righrean sibh as mo lethse, mar theisteanas dhaibh fhein ʼs dha na cinnich.</verse>
			<verse number="19">Ach nuair a liubhras iad seachad sibh, na smaoinichibh ciamar no ciod a their sibh: oir bheirear dhuibh san uair sin, ciod a their sibh.</verse>
			<verse number="20">Oir cha n-e sibhse a labhras, ach se Spiorad ur n-Athar a labhras unnaibh.</verse>
			<verse number="21">Agus liubhraidh brathair a bhrathair gu bàs, ʼs an t-athair am mac; agus eiridh a chlann an aghaidh am parantan, agus cuiridh iad gu bàs iad.</verse>
			<verse number="22">Agus bheir daoine uile fuath dhuibh as leth mʼ ainmse: ach se am fear a bhuan-sheasas gus a chrioch a bhios sabhailte.</verse>
			<verse number="23">Agus nuair a ni iad geur-leanmhuinn oirbh an aona bhaile, teichibh gu baile eile. Gu deimhinn tha mi g-radh ribh: Nach teid sibh tromh bhailtean Israil uile mun tig Mac an duine.</verse>
			<verse number="24">Cha n-eil an deisciopul fos cionn a mhaighistir, no an seirbhiseach fos cionn a thighearna.</verse>
			<verse number="25">Foghnaidh doʼn deisciopul a bhith mar a mhaighistir, ʼs doʼn t-seirbhiseach a bhith mar a thighearna. Ma thuirt iad Beelsebub ri fear-an-tighe, nach mua gu mor na sin ri mhuinntir?</verse>
			<verse number="26">Uime sin na gabhaibh eagal rompa: oir cha n-eil ni am falach, nach soilleirichear: no an diomhaireachd, air nach faighear eolas.</verse>
			<verse number="27">An ni a their mi ribh an dorchadas, labhraibh e san t-solus: agus na chluinneas sibh sa chluais, searmonaichibh e air mullach nan tighean.</verse>
			<verse number="28">Agus na gabhaibh eagal rompasan a mharbhas a cholunn, ʼs nach urrainn an t-anam a mharbhadh: ach gum bu raghnaiche leibh eagal a bhith oirbh roimhe-san, a ʼs urrainn a cholunn agus an t-anam a sgrios ann an iutharna.</verse>
			<verse number="29">Nach eil dà ghealbhonn gan reic air feoirlinn, ʼsa h-aon dhiu sin cha thuit gu talamh gun ur n-Athair?</verse>
			<verse number="30">Agus tha uile fhuiltean ur cinn air an aireamh.</verse>
			<verse number="31">Na biodh eagal oirbh ma ta: is fhearr sibhse na moran ghealbhonn.</verse>
			<verse number="32">Uime sin a h-uile h-aon a dhʼ aidicheas mise an lathair dhaoine, aidichidh mise esan an lathair mʼAthar, a tha air neamh.</verse>
			<verse number="33">Ach an neach a dhʼ aicheadhas mise an lathair dhaoine, aicheadhaidh mise esan an lathair mʼAthar, a tha air neamh.</verse>
			<verse number="34">Na saoilibh gur ann a chur sith air talamh a thainig mi: cha n-ann a chur sithe, ach claidhimh.</verse>
			<verse number="35">Oir thainig mi a chur duine an aghaidh athar, us nighinn an aghaidh a mathar, agus bean a mhic an aghaidh a mathar-céile.</verse>
			<verse number="36">Agus ʼsiad naimhdean duine muinntir a thighe fhein.</verse>
			<verse number="37">Am fear a bheir gaol dha athair no dha mhathair nas mua na dhomhsa, cha n-airidh e orm; ʼs am fear a bheir gaol dha mhac no dha nighinn nas mua na dhomhsa, cha n-airidh e orm.</verse>
			<verse number="38">ʼS am fear nach glac a chrois, ʼs nach lean mise, cha n-airidh e orm.</verse>
			<verse number="39">An neach a ghleidheas a bheatha, caillidh e i; ʼs an neach a chailleas a bheatha air mo shonsa, gleidhidh e i.</verse>
			<verse number="40">An neach a ghabhas ribhse, gabhaidh e riumsa: ʼs an neach a ghabhas riumsa, gabhaidh e ris-san a chuir mi.</verse>
			<verse number="41">An neach a ghabhas faidh an ainm faidh, gheobh e duais faidh; ʼs an neach a ghabhas duine ionraic an ainm duine ionraic, gheobh e duais duine ionraic.</verse>
			<verse number="42">Agus neach air bith a bheir cupa de dhʼuisge fuar fhein gus ol do ʼn aon is lugha dhiu sin an ainm deisciopuil, gu firinneach tha mi g-radh ribh: cha chaill e dhuais.</verse>
		</chapter>
		<chapter number="11">
			<verse number="1">Agus thachair, nuair chriochnaich Iosa a chomhairleachadh a dhà dheisciopul diag, gun dʼfhalbh e á sin a theagasg ʼsa shearmonachadh sna bailtean aca.</verse>
			<verse number="2">A nis nuair a chual Eoin sa phriosan oibrichean Chriosta, chuir e dithis dhe dheisciopuil ga ionnsuidh,</verse>
			<verse number="3">Us thuirt e ris: An tu esan a tha ri tighinn, no am bi duil againn ri fear eile?</verse>
			<verse number="4">Agus Iosa a freagairt, thuirt e riu: Falbhaibh agus innsibh do dhʼEoin na nichean a chuala ʼsa chunnaic sibh.</verse>
			<verse number="5">Tha na doill a faicinn, na bacaich a g-imeachd, na lobhair air an glanadh, na bodhair a cluinntinn, na mairbh a g-eirigh a rithist, ʼs an soisgeul air a theagasg do na bochdan.</verse>
			<verse number="6">Agus is beannaichte esan nach gabh sgainneal asamsa.</verse>
			<verse number="7">ʼS an deigh dhaibh-san falbh, thoisich Iosa ri labhairt ris an t-sluagh mu Eoin: Ciod a chaidh sibh a mach do ʼn fhasach a dhʼfhaicinn? an e cuilc air a crathadh leis a ghaoith?</verse>
			<verse number="8">Ach ciod a chaidh sibh a mach a dhʼfhaicinn? an e duine air eideadh an aodach mìn? seall, tha iadsan, a tha caitheamh aodach mìn, an tighean righrean.</verse>
			<verse number="9">Ach ciod a chaidh sibh a mach a dhʼfhaicinn? an e faidh? Se, tha mi g-radh ribh, us tuilleadh na faidh.</verse>
			<verse number="10">Oir se so esan mu bheil e sgribhte: Fiach, tha mise cur mʼaingil romh do ghnuis, a reiticheas do rathad romhad.</verse>
			<verse number="11">Gu deimhinn tha mi g-radh ribh: Cha dʼeirich de shliochd nam ban nas mua na Eoin Baiste: ach an t-aon is lugha an rioghachd neamh se is mua na esan.</verse>
			<verse number="12">Agus bho lài Eoin Baiste gus a nis, tha rioghachd fhlathanais a fulang ainneirt, agus ʼsiad luchd an ainneirt a bheir a mach i.</verse>
			<verse number="13">Oir bha na faidhean uile agus an lagh ri faisneachd gu linn Eoin.</verse>
			<verse number="14">Agus ma ʼs math leibh a chluinntinn, se so Elias, a bha ri tighinn.</verse>
			<verse number="15">Am fear aig a bheil cluasan gu eisdeachd, eisdeadh e.</verse>
			<verse number="16">Ach co ris a shamlaicheas mi an ginealach so? Tha e coltach ri cloinn ʼnan suidhe sa mhargadh, ʼsa g-eigheach riʼn companaich,</verse>
			<verse number="17">A g-radh: Sheinn sinn dhuibh, agus cha do dhanns sibh: rinn sinn cumha, agus cha do ghuil sibh.</verse>
			<verse number="18">Oir thainig Eoin cha n-ann a g-icheadh no g-ol, ʼs tha iad a g-radh: Tha deomhan aige.</verse>
			<verse number="19">Thainig Mac an duine a g-icheadh ʼsa g-ol, ʼs tha iad a g-radh: Seall, fear a tha ʼna gheocaire, ʼs ʼna phoitear fiona, ʼna charaid chismhaor us pheacach. Agus tha gliocas air a firinneachadh le cloinn fhein.</verse>
			<verse number="20">An sin thòisich e ri cronachadh nam bailtean anns an dʼrinneadh a mhor chuid dhe mhiarailtean, a chionn nach dʼrinn iad aithreachas.</verse>
			<verse number="21">Mo thruaighe thu, Chorosain; mo thruaighe thu, Bhethsaida: oir nam bʼann an Tirus no an Sidon, a dhiante na miarailtean a rinneadh unnaibhse, is fhada bho na ghabhadh iad aithreachas an cainb-aodach ʼs an luath.</verse>
			<verse number="22">Ach tha mi g-radh ribh: Gum fiachar tuilleadh baigh do Thirus ʼs do Shidon latha bhreitheanais, na dhuibhse.</verse>
			<verse number="23">Agus thusa, Chapharnaum, an e gun togar suas gu ruig neamh thu? theid thu sios gu ruig iutharna. Oir nan diante na miarailtean a rinneadh unnadsa ann an Sodom, theagamh gum maireadh e gus an latha an diugh.</verse>
			<verse number="24">Ach tha mise g-radh ribh, gum bithear nas iochdoire latha bhreitheanais ri talamh Shodoim na riutsa.</verse>
			<verse number="25">San àm sin fhreagair Iosa, us thuirt e: Tha mi toirt buidheachais dhut, O Athair, a Thighearna neamh agus talmhuinn, a chionn ʼs gun dʼfhalaich thu na nichean so bho dhaoine glice agus tùrail, agus gun do thaisbean thu iad do leanabanan.</verse>
			<verse number="26">Seadh, Athair: a chionn gun robh sin taitneach ad shuilean-sa.</verse>
			<verse number="27">Liubhradh a h-uile ni dhomhsa le mʼAthair. ʼS cha n-aithne do dhuine air bith am Mac, ach do ʼn Athair; ʼs cha mhua is aithne do dhuine air bith an t-Athair, ach doʼn Mhac, ʼs an neach dha ʼn deonaich am Mac a thaisbeanadh.</verse>
			<verse number="28">Thigibh gam ionnsuidhse uile, a tha ri saothair, agus fo eallaich, us bheir mise furtachd dhuibh.</verse>
			<verse number="29">Togaibh mo chuing oirbh, us ionnsuichibh bhuam-sa, chionn gum beil mi ciuin us iriosal an cridhe, agus gheobh sibh fois dha ʼr n-anmannan.</verse>
			<verse number="30">Oir tha mo chuing mìn, agus mʼeallach aotrom.</verse>
		</chapter>
		<chapter number="12">
			<verse number="1">San àm sin chaidh Iosa tro arbhar air an t-sàbaid; agus thòisich a dheisciopuil, ʼs iad air acras, ri spionadh dhias, agus ri ʼn iche.</verse>
			<verse number="2">Ach na Phairisich a faicinn so, thuirt iad ris: Seall, tha do dheisciopuil a dianamh rud nach eil ceadaichte a dhianamh air laithean na sàbaid.</verse>
			<verse number="3">Ach thuirt esan riu: Nach do leugh sibh ciod a rinn Dài, ʼs e air acras, ʼs an fheadhainn a bha comhla ris:</verse>
			<verse number="4">Mar a chaidh e stigh do thigh Dhe, us dhʼich e na builionnan-tairgse, nach robh ceadaichte dha iche, no dhaibhse a bha comhla ris, ach do na sagairt a mhain?</verse>
			<verse number="5">No nach do leugh sibh san lagh, gum beil na sagairt a bristeadh na sàbaid san teampull, ʼs iad saor bho choire?</verse>
			<verse number="6">Ach tha mise g-radh ribh gum beil neach nas mua na an teampull an so.</verse>
			<verse number="7">Ach nam bʼaithne dhuibh ciod e: Is aill leam trocair, ʼs cha n-e iobairt: cha bhiodh sibh riamh air diteadh nan neochiontach.</verse>
			<verse number="8">Oir is Tighearna air an t-sàbaid fhein Mac an duine.</verse>
			<verse number="9">ʼS nuair a thriall e as a sin, thainig e stigh doʼn t-sinagog aca.</verse>
			<verse number="10">Agus fiach duine aig an robh lamh sheargte, agus dhʼfhaighnich iad dheth, a g-radh: Am beil e laghail leigheas a dhianamh air latha na sàbaid? los coire chur as a leth.</verse>
			<verse number="11">Ach thuirt esan riu: Co an duine agaibhse aig a bheil aon chaora, ʼs ma thuiteas i ann an slochd air an t-sàbaid, nach beir oirre, ʼs nach tog as i?</verse>
			<verse number="12">Nach mor is fhearr duine na caora? Air an aobhar sin tha e laghail math a dhianamh air an t-sàbaid.</verse>
			<verse number="13">An sin thuirt e ris an duine: Sìn a mach do lamh. Us shìn e i, agus rinneadh slan i mar an té eile.</verse>
			<verse number="14">Agus chaidh na Phairisich a mach, us ghabh iad comhairle ʼna aghaidh, ciamar a chuireadh iad a dhith e.</verse>
			<verse number="15">Ach Iosa a tuigsinn so, dhʼfhalbh e as a sin, us lean moran e, agus leighis e iad uile.</verse>
			<verse number="16">Agus dhʼ àithn e orra gun iad ga dhianamh follaiseach:</verse>
			<verse number="17">Los gun coimhlionteadh na chaidh a labhairt leis an fhaidh Isaias, a g-radh:</verse>
			<verse number="18">Seall mo sheirbhiseach a thagh mi, mʼannsachd, dheth na ghabh mʼanam mor-thlachd. Cuiridh mi mo spiorad air, us foillsichidh e breitheanas do na cinnich.</verse>
			<verse number="19">Cha dian e consachadh ʼs cha ghlaodh e, cha mhua chluinneas duine a ghuth air na straidean.</verse>
			<verse number="20">A chuilc bhruite cha bhrist e, agus an lion smuideach cha mhùch e, gus an cuir e breitheanas air adhart gu buaidh.</verse>
			<verse number="21">Agus ʼna ainm cuiridh na cinnich an earbsa.</verse>
			<verse number="22">An sin thugadh ga ionnsuidh duine anns an robh deomhan, ʼs e dall agus balbh; us leighis e e, ionnus guna bhruidhinn ʼs gum fac e.</verse>
			<verse number="23">Us ghabh an sluagh uile iongantas, us thuirt iad: Nach e so Mac Dhài?</verse>
			<verse number="24">Agus na Phairisich a cluinntinn so, thuirt iad: Cha n-eil an duine so a cur a mach dheomhan ach le Beelsebub prionnsa nan deomhan.</verse>
			<verse number="25">Ach Iosa a tuigsinn an smaointean, thuirt e riu: A h-uile rioghachd, a thʼair a roinn ʼna h-aghaidh fhein, nitear ʼna fasach i: ʼsa h-uile baile no tigh a thʼ air a roinn ʼna aghaidh fhein, cha sheas e.</verse>
			<verse number="26">Agus ma chuireas satan a mach satan, tha e air a roinn ʼna aghaidh fhein: cia-mar ma ta a sheasas a rioghachd?</verse>
			<verse number="27">Agus ma ʼsann le Beelsebub a tha mise tilgeil a mach dheomhan, co leis tha ur cloinn fhein gan tilgeadh a mach? Air an aobhar sin bithidh iadsa ʼnam britheamhnan oirbh.</verse>
			<verse number="28">Ach ma ʼsann le Spiorad Dhe a tha mise tilgeadh a mach dheomhan, an sin thainig rioghachd Dhe guʼr n-ionnsuidhse.</verse>
			<verse number="29">No ciamar is urrainn do neach dol a stigh do thigh duine laidir, us ʼairneis a spuilleadh, mar ceangail e an toiseach an duine laidir? ʼs an sin creachaidh e a thigh.</verse>
			<verse number="30">An neach nach eil leam, tha e na mʼ aghaidh, ʼs an neach nach eil a tional maille rium, tha e sgapadh.</verse>
			<verse number="31">Uime sin tha mi g-radh ribh: Mathar a h-uile peacadh agus blaisbheum do dhaoine, ach cha mhathar blaisbheum an aghaidh an Spioraid.</verse>
			<verse number="32">Agus neach air bith a their facal an aghaidh Mhic an duine, mathar dha e: ach an neach a labhras an aghaidh an Spioraid Naoimh, cha mhathar dha e san t-saoghal so, no san t-saoghal ri tighinn.</verse>
			<verse number="33">An darna cuid, dianaibh a chraobh math, ʼs am meas math; no dianaibh a chraobh olc ʼs am meas olc: ʼs gur ann air a meas a dhʼaithnear a chraobh.</verse>
			<verse number="34">A ghineil nan nathraichean, ciamar is urrainn duibh nichean matha labhairt, nuair tha sibh fhein olc? ʼs gur ann bho phailteas a chridhe a labhras am bial.</verse>
			<verse number="35">Bheir duine math a mach bho iuntas math nichean matha: agus bheir duine olc a mach bho iuntas olc nichean olca.</verse>
			<verse number="36">Ach tha mi g-radh ribh, gun toir daoine cunntas latha bhreitheanais air a h-uile facal diomhain a labhras iad.</verse>
			<verse number="37">Oir ʼsann bho do bhriathran a shaorar thu, agus ʼsann bho do bhriathran a dhìtear thu.</verse>
			<verse number="38">An sin fhreagair cuid de na Sgriobhaich agus de na Phairisich, a g-radh: A mhaighistir, bu mhath leinn comharradh fhaicinn bhuat.</verse>
			<verse number="39">Thuirt esan, ʼs e gam freagairt: Tha ginealach olc agus adhaltranach a g-iarraidh comharraidh; us comharradh cha toirear dhaibh, ach coniharradh Ionais am faidh.</verse>
			<verse number="40">Oir mar bha Ionas tri laithean ʼs tri oidhchean am broinn na muice-mara: is amhuil a bhios Mac an duine tri laithean agus tri oidhchean an cridhe an talmhuinn.</verse>
			<verse number="41">Eiridh muinntir Ninibhé am breitheanas leis a ghinealach so, us ditidh iad e: a chionn guna ghabh iad aithreachas ri searmonachadh Ionais. Agus, seall, tha nas mua na Ionas an so.</verse>
			<verse number="42">Eiridh banrighn na h-airde-deas am breitheanas leis a ghinealach so, us ditidh i e: a chionn ʼs gun tainig i bho iomall an t-saoghail a dhʼeisdeachd ri gliocas Sholomoin. Agus seall nas mua na Solomon an so.</verse>
			<verse number="43">Nuair a theid deomhan neoghlan a mach á duine, siubhlaidh e feadh aiteachan tiorma a sireadh foise, ʼs cha n-fhaigh e i.</verse>
			<verse number="44">An sin their e: Tillidh mi gu mʼ fhardaich fhein as an tainig mi. ʼSa tighinn gheobh e i falamh, sguabte, us sgeadaichte.</verse>
			<verse number="45">An sin falbhaidh e us bheir e leis seachd spioraid eile nas miosa na e fhein, ʼsa dol a stigh fuirghidh iad an sin: us bithidh deireadh an duine sin nas miosa na thoiseach. Sin mar a dhʼeirgheas doʼn ghinealach choirbte so.</verse>
			<verse number="46">Nuair a bha e fhathast a labhairt ris an t-sluagh, seall sheas a mhathair ʼs a bhraithrean a muigh a g-iarraidh labhairt ris.</verse>
			<verse number="47">Us thuirt duine àraidh ris: Seall do mhathair us do bhraithrean ʼnan seasamh a muigh, ga dʼ iarraidh.</verse>
			<verse number="48">Ach esan a toirt freagairt do ʼn urra a dhʼinnis dha, thuirt e: Co i mo mhathair, agus co iad mo bhraithrean?</verse>
			<verse number="49">ʼSa sineadh a laimh a dhʼionnsuidh a dheisciopul, thuirt e: Faic mo mhathair agus mo bhraithrean.</verse>
			<verse number="50">Oir co sa bith a ni toil mʼAthar, a tha air neamh, is esan mo bhrathair, agus mo phiuthar, agus mo mhathair.</verse>
		</chapter>
		<chapter number="13">
			<verse number="1">Air an latha sin fhein chaidh Iosa mach as an tigh, agus shuidh e ri taobh na mara.</verse>
			<verse number="2">Us thionail moran sluaigh ga ionnsuidh, air chor ʼs gun deach e stigh do bhàta, ʼs gun do shuidh e; ach sheas an sluagh uile air a chladach.</verse>
			<verse number="3">Us labhair e moran nichean riu ann an dubhfhacail, a g-radh: Seall, chaidh fear-cuir a mach a chur.</verse>
			<verse number="4">ʼS nuair a bha e cur, thuit cuid ri oir an rathaid; us thainig ianlaith an athair, agus dhʼith iad e.</verse>
			<verse number="5">Us thuit cuid eile air talamh creagach, far nach robh moran ùire aige; agus ghrad-dhʼfhas e suas, bhrigh nach robh doimhneachd thalmhuinn aige:</verse>
			<verse number="6">ʼS air eirigh doʼn ghrein loisg e, ʼs bho nach robh friamh aige, shearg e as.</verse>
			<verse number="7">Agus thuit cuid eile am measg dhrisean; us dhʼfhas na drisean, agus thachd iad e.</verse>
			<verse number="8">Agus thuit cuid eile air talamh math, us thug e mach toradh, cuid ciad fillte, cuid tri fichead, agus cuid deich thar fhichead.</verse>
			<verse number="9">Am fear aig a bheil cluasan gu cluinntinn, cluinneadh e.</verse>
			<verse number="10">Us thainig na deisciopuil ga ionnsuidh, us thuirt iad ris: Car-son a tha thu labhairt ann an dubhfhacail riu?</verse>
			<verse number="11">ʼSa freagairt thuirt e riu: A chionn gun tugadh dhuibhse eolas air ruin-dhiomhair rioghachd neamh: ach cha tugadh sin dhaibhse.</verse>
			<verse number="12">Oir an neach aig a bheil, dhasan bheirear, agus bithidh lan-phailteas aige: ach an neach aig nach eil, bheirear bhuaithse fiu na thʼaige.</verse>
			<verse number="13">ʼSann air son sin tha mi labhairt ann an dubhfhacail riu: chionn a faicinn nach leir dhaibh, ʼsa cluinntinn nach cluinn iad ʼs nach tuig iad.</verse>
			<verse number="14">Us tha faisneachd Isaiais air a coimhlionadh unnta, a g-radh: Le claisneachd cluinnidh sibh, agus cha tuig sibh; agus le fradharc chi sibh, agus cha leir dhuibh.</verse>
			<verse number="15">Oir tha cridhe a phobuill so air fàs marbhanta, ʼs an cluasan mall gu eisdeachd, agus dhuin iad an suilean: eagal uair sam bith gum faiceadh iad leʼn suilean, agus gun cluinneadh iad leʼn cluasan, ʼs gun tuigeadh iad leʼn cridhe, agus gum biodh iad air an iompachadh, ʼs gun leighisinn iad.</verse>
			<verse number="16">Ach is beannaichte ur suilean-sa, a chionn gum beil iad a faicinn, agus ur cluasan a chionn gum beil iad a cluinntinn.</verse>
			<verse number="17">Oir gu firinneach tha mi g-radh ribh, gur ioma faidh agus ionracan a bha an geall air na nichean fhaicinn, tha sibhse faicinn, agus cha n-fhac iad iad; agus na nichean a chluinntinn, tha sibhse cluinntinn, agus cha chual iad iad.</verse>
			<verse number="18">Cluinnibhse ma ta dubh-fhacal an fhir-chuir.</verse>
			<verse number="19">Gach neach a dhʼeisdeas ri facal na rioghachd gun a thuigsinn, thig an droch-fhear agus sgobaidh e air falbh an ni a chuireadh ʼna chridhe: se so esan a chaidh a chur ri oir an rathaid.</verse>
			<verse number="20">Ach esan a chuireadh air talamh creagach, se so esan a chluinneas am facal, ʼsa ghlacas e san uair le aoibhneas:</verse>
			<verse number="21">Ach cha n-eil friamh aige ann fhein ach car tamuill, oir nuair thig trioblaid agus geur-leanmhuinn air son an fhacail, air ball gabhaidh e sgainneal.</verse>
			<verse number="22">Esan mar an ciadna a chuireadh am measg dhrisean, se so esan a chluinneas am facal; ach tha ro-churam an t-saoghail so agus mealltaireachd beartais a tachdadh an fhacail, ʼs ga fhagail gun toradh.</verse>
			<verse number="23">Ach esan a chuireadh air talamh math, se so esan a chluinneas am facal, ʼsa thuigeas e, ʼsa bheir a mach toradh, cuid gu dearbh ciad fìllte, cuid tri fichead, agus cuid deich thar fhichead,</verse>
			<verse number="24">Thug e dubhfhacal eile dhaibh, a g-radh: Tha rioghachd fhlathanais coltach ri duine a chuir deagh shiol ʼna achadh.</verse>
			<verse number="25">Ach nuair a bha daoine ʼnan cadal, thainig a namhaid, ʼs chuir e cogull am measg a chruithneachd, us dhʼfhalbh e.</verse>
			<verse number="26">Ach nuair a dhʼfhàs an dias, ʼsa thug e toradh a mach, an sin nochd an cogull e fhein cuideachd.</verse>
			<verse number="27">An sin thainig seirbhisich fear-an-tighe ga ionnsuidh, agus thuirt iad: A thighearna, nach do chuir thu siol math na tʼachadh? Co as ma ta tha an cogull?</verse>
			<verse number="28">Us thuirt e riu: Rinn namhaid so. Ach thuirt na seirbhisich ris: An e do thoil sinn a dhol ʼs a thional?</verse>
			<verse number="29">Us thuirt e riu: Cha n-e, eagal ma dhʼfhaoidte a trusadh a choguill gun spion sibh an cruithneachd comhla ris.</verse>
			<verse number="30">Leigibh leo le cheile fàs gu faghar, ʼs an àm an fhaghair their mi ris na buanaichean: Trusaibh an toiseach an cogull, agus ceanglaibh e ʼna sguaban gus a losgadh, ach tionailibh an cruithneachd gu mʼ shabhal.</verse>
			<verse number="31">Thug e dubhfhacal eile dhaibh, a g-radh: Tha rioghachd fhlathanais coltach ri grainnein mustaird, a ghabh duine ʼsa chuir e ʼna achadh.</verse>
			<verse number="32">Deʼn h-uile frois gun ag si so is meanbha; ach nuair a dhʼfhasas i, si is mua de na luibhean uile, agus cinnidh i ʼna craoibh, air sheol ʼs gun tig ianlaith an athair, ʼs gun gabh iad tamh ʼna giagan.</verse>
			<verse number="33">Labhair e dubhfhacal eile riu. Tha rioghachd fhlathanais coltach ri taois-ghoirt, a ghabh boirionnach ʼsa dhʼfhalaich i an tri toimhsean mine, gus na ghoirtich an t-iomlan.</verse>
			<verse number="34">Labhair Iosa so uile ann an dubhfhacail ris an t-sluagh: ʼs gun dubhfhacal cha do labhair e riu:</verse>
			<verse number="35">Gus an coimhlionteadh na thuirt am faidh, a g-radh: Ann an dubhfhacail fosglaidh mi mo bhial agus cuiridh mi an céill nichean a bha falaichte bho steidheachadh an t-saoghail.</verse>
			<verse number="36">An sin, air dha an sluagh a chur air falbh, thainig e stigh doʼn tigh; agus thainig a dheisciopuil ga ionnsuidh, a g-radh: Minich dhuinn dubhfhacal cogull an achaidh.</verse>
			<verse number="37">Us fhreagair esan us thuirt e riu: Am fear tha cur an t-sil mhath se Mac an duine e.</verse>
			<verse number="38">Se an saoghal an t-achadh. Ach se an siol math clann na rioghachd, agus se an cogull clann an droch-fhir.</verse>
			<verse number="39">Ach an namhaid a chuir e, se an deomhan. Se am faghar deireadh an t-saoghail. Agus ʼsiad na h-ainglean na buanaichean.</verse>
			<verse number="40">Mar a thathas a cruinneachadh a choguill ma ta, ʼs ga losgadh le teine, ʼsann mar sin a thachras aig deireadh an t-saoghail:</verse>
			<verse number="41">Cuiridh Mac an duine a chuid ainglean, us tionailidh iad as a rioghachd a h-uile sgainneal, agus iadsan a tha dianamh an uilc;</verse>
			<verse number="42">Us tilgidh iad iad anns an àmhuinn theine: An sin bithidh gal agus giosgan fhiacal.</verse>
			<verse number="43">An sin soillsichidh na daoine matha mar a ghrian ann an rioghachd an Athar. An neach aig a bheil cluasan gu cluinntinn, cluinneadh e.</verse>
			<verse number="44">Tha rioghachd fhlathanais coltach ri ulaidh air a falach ann an achadh: ʼs an duine, a fhuair i, dhʼfhalaich e i, ʼs le miad a shòlais dhʼ fhalbh e, agus reic e na bhʼ aige gu leir, agus cheannaich e an t-achadh sin.</verse>
			<verse number="45">A rithist tha rioghachd fhlathanais coltach ri ceannaiche, a tha sireadh leugan priseil.</verse>
			<verse number="46">ʼS air dha aona leug phriseil fhaighinn dhʼfhalbh e, us reic e gach ni a bhʼaige, agus cheanaich e i.</verse>
			<verse number="47">A rithist tha rioghachd fhlathanais coltach ri lion air a thilgeadh san fhairge, agus a chruinnich a h-uile seorsa de dhʼiasg.</verse>
			<verse number="48">ʼS nuair bha e lan, ga tharruing gu tir, ʼsa suidhe air a chladach, chuir iad an t-iasg math air leth an soithichean, ach thilg iad mach an droch iasg.</verse>
			<verse number="49">ʼSann mar so a thachras aig deireadh an t-saoghail: theid na h-ainglean a mach, agus tearbaidh iad na droch dhaoine á miadhon nan ionracan,</verse>
			<verse number="50">Agus tilgidh iad san àmhuinn theine iad: an sin bithidh caoidh agus giosgan fhiacal.</verse>
			<verse number="51">Na thuig sibh na nichean so uile? Thuirt iad ris Thuig.</verse>
			<verse number="52">An sin thuirt e riu: Mar sin tha h-uile sgriobhach ionnsuichte ann an rioghachd fhlathanais coltach ri fear-tighe, a bheir a mach as ionmhas nichean ùra agus sean.</verse>
			<verse number="53">Agus thachair an deigh do Iosa na dubhfhacail so chriochnachadh, gun dʼfhalbh e as a sin.</verse>
			<verse number="54">ʼSa tighinn gu dhuthaich fhein, theagaisg e iad ʼnan sinagogan, air chor ʼs gun do ghabh iad ioghnadh, ʼs gun tuirt iad: Co as a fhuair an duine so an gliocas, ʼs na feartan so?</verse>
			<verse number="55">Nach e so mac an t-saoir? Nach e ainm a mhathar Moire; ʼs a bhraithrean, Seumas, agus Ioseph, agus Simon, agus Iudas?</verse>
			<verse number="56">Agus nach eil a pheathraichean uile maille ruinn? Co as ma ta tha iad so uile aig an duine so?</verse>
			<verse number="57">Us ghabh iad sgainneal ga thaobh. Ach thuirt Iosa riu: Cha n-eil faidh gun onair ach ʼna dhuthaich fhein, ʼs ʼna thigh fhein.</verse>
			<verse number="58">Agus cha dʼrinn e moran mhiarailtean an sin as leth am mi-chreidimh.</verse>
		</chapter>
		<chapter number="14">
			<verse number="1">San àm sin chuala Herod an Tetrarch cliu Iosa:</verse>
			<verse number="2">Us thuirt e ri sheirbhisich: Se so Eoin Baiste; dhʼeirich e bho na mairbh, agus a bhrigh sin tha feartan air an dianamh leis.</verse>
			<verse number="3">Oir ghlac Herod Eoin, us cheangail e e, agus chuir e am priosan e air son Herodiais, bean a bhrathar.</verse>
			<verse number="4">Oir thuirt Eoin ris: Cha n-eil e laghail dhut i bhith agad.</verse>
			<verse number="5">ʼS ged a bha toil aige a chur gu bàs, bha eagal an t-sluaigh air: oir bha meas faidh aca air.</verse>
			<verse number="6">Ach air latha breith Heroid dhanns nighean Herodiais ʼnan lathair, agus thaitinn i ri Herod.</verse>
			<verse number="7">Ionnus guna gheall e le mionn gun tugadh e dhi ni sam bith, a dhʼiarradh i air.</verse>
			<verse number="8">Ach thuirt ise, ʼs i air a comhairleachadh roi sin le mathair: Thoir dhomh an so air meis ceann Eoin Baiste.</verse>
			<verse number="9">Agus bha an righ duilich: ach air son a mhionna, ʼs air son na feadhnach a bha ʼnan suidhe cuide ris, dhʼorduich e a thoirt di.</verse>
			<verse number="10">Agus chuir e, us thug e an ceann dhe Eoin anns a phriosan.</verse>
			<verse number="11">Agus ghiulaineadh a stigh a cheann air meis, us thugadh doʼn chailin e, agus thug ise dha mathair e.</verse>
			<verse number="12">Agus thainig a dheisciopuil, us thug iad leo a chorp, agus thiodhlaic iad e: ʼsa tighinn dhʼinnis iad do Iosa.</verse>
			<verse number="13">ʼS nuair a chuala Iosa so, dhʼfhalbh e as a sin air bàta gu aite fàs lethoireach: agus nuair a chual an sluagh so, lean iad air an cois e as na bailtean.</verse>
			<verse number="14">ʼSa falbh á sin, chunnaic e cuideachda mhor, us ghabh e truas riu, agus leighis e an daoine easlainteach.</verse>
			<verse number="15">ʼS nuair a thainig am feasgar, thainig a dheisciopuil ga ionnsuidh, a g-radh: Is aite fàs so, us tha an tim an nis air ruith; leig air falbh a chuideachda, los a falbh do na bailtean, gun ceannaich iad biadh dhaibh fhein.</verse>
			<verse number="16">Ach thuirt Iosa riu: Cha ruig iad a leas falbh; thugaibh fhein biadh dhaibh gus ithe.</verse>
			<verse number="17">Fhreagair iad e: Cha n-eil againn an so ach coig builionnan us dà iasg.</verse>
			<verse number="18">Thuirt e riu: Thugaibh gam ionnsuidh an so iad.</verse>
			<verse number="19">Agus nuair a dhʼorduich e doʼn t-sluagh suidhe sios air an fhiar, ghlac e na coig builionnan ʼs an dà iasg, ʼsa g-amharc suas gu neamh bheannaich e, agus bhrist e, us thug e na builionnan dha dheisciopuil, agus thug na deisciopuil doʼn t-sluagh iad.</verse>
			<verse number="20">Us dhʼich iad uile, ʼs bha iad riaraichte. Agus thog iad lan dà chliabh dhiag de phronnaig, a bha dhʼ fhuighleach ann.</verse>
			<verse number="21">Agus bʼe aireamh na feadhnach a dhʼith, coig mile fear, a bharr air boirionnaich us cloinn.</verse>
			<verse number="22">ʼS air ball thug Iosa air a dheisciopuil a dhol a stigh do bhàta, ʼs dhol roimhe thar a chaol, gus an cuireadh e an sluagh air falbh.</verse>
			<verse number="23">ʼS an deigh dha an sluagh a sgaoileadh, chaidh e suas ʼna aonar do bheinn a dhianamh urnaigh, ʼs nuair a thainig am feasgar bha e an sin leis fhein.</verse>
			<verse number="24">Ach bha ʼm bàta am miadhon na fairge air a luasgadh leis na tuinn: oir bha ghaoth ʼnan aghaidh.</verse>
			<verse number="25">Ach air a cheathramh faire de ʼn oidhche thainig esan gan ionnsuidh a coiseachd air a mhuir.</verse>
			<verse number="26">Agus nuair a chunnaic iad e coiseachd air a mhuir, dhʼoilltich iad, a g-radh: Se tannasg a thʼann. Us dhʼeigh iad le geilt.</verse>
			<verse number="27">ʼS air ball labhair Iosa riu: Biodh misneach agaibh, is mise thʼ ann, na biodh eagal oirbh, os esan.</verse>
			<verse number="28">Agus thuirt Peadar, ʼs e freagairt: A Thighearna, ma ʼs tusa thʼann, iarr ormsa tighinn ad ionnsuidh air na h-uisgeachan.</verse>
			<verse number="29">Ach thuirt esan: Thig. Us Peadar a tighinn as a bhàta choisich e air an uisge gu Iosa ruighinn.</verse>
			<verse number="30">ʼSa faireachduinn na gaoith laidir, ghabh e eagal; ʼs nuair a theann e ri dol fodha, ghlaodh e, a g-radh: A Thighearna, teasraig mi.</verse>
			<verse number="31">Agus ghrad-shìn Iosa lamh, ʼs rug e air, us thuirt e ris: A lag-chreidiche, car-son a bha thu an teagamh?</verse>
			<verse number="32">Agus nuair a chaidh iad a stigh doʼn bhàta, sguir a ghaoth.</verse>
			<verse number="33">Agus thainig iadsan a bha sa bhàta agus thug iad aoradh dha, a g-radh: Gu firinneach is tu Mac Dhe.</verse>
			<verse number="34">Agus nuair a dhʼaisig iad a null, rainig iad talamh Ghenesair.</verse>
			<verse number="35">ʼS nuair a dhʼaithnich muinntir an aite sin e, chuir iad fios feadh na ducha sin uile, agus thug iad ga ionnsuidh iadsan uile a bha easlainteach;</verse>
			<verse number="36">Us ghuidh iad air leigeil leo a mhain beanailt do dhʼfhaitheam aodaich. Agus a mhiad ʼsa bhean, rinneadh slan iad.</verse>
		</chapter>
		<chapter number="15">
			<verse number="1">An sin thainig Sgriobhaich us Phairisich á Ierusalem ga ionnsuidh, a g-radh:</verse>
			<verse number="2">Car-son a tha na deisciopuil agadsa a bristeadh air beul-aithris nan seanairean? oir cha n-eil iad a nigheadh an lamhan nuair a dhʼicheas iad aran.</verse>
			<verse number="3">Ach thuirt esan, ʼs e freagairt: Car-son a tha sibhse bristeadh air fainte Dhe le ur beul-aithris? Oir thuirt Dia:</verse>
			<verse number="4">Thoir onair dha tʼ athair, ʼs dha dʼ mhathair; agus: An neach a mholluicheas athair, no mhathair, cuirear gu bas e.</verse>
			<verse number="5">Ach tha sibhse radh: Neach sam bith a their ri athair, no ri mhathair, Tiodhlac sam bith bhuamsa do Dhia, thig e gu feum dhutsa;</verse>
			<verse number="6">ʼS cha toir e onair dha ʼathair, no dha mhathair: us rinn sibh fàinte Dhe gun bhrigh le ur beul-aithris.</verse>
			<verse number="7">A chealgairean, is math a rinn Isaias faisneachd muʼr deidhinn, a g-radh:</verse>
			<verse number="8">Tha ʼm pobull so toirt onair dhomhsa leʼm bilean: ach tha an cridhe fada bhuam.</verse>
			<verse number="9">Ach ʼsann gun fheum a tha iad a toirt aoraidh dhomhsa, a teagasg reachdan agus faintean dhaoine.</verse>
			<verse number="10">ʼSa gairm an t-sluaigh ga ionnsuidh, thuirt e riu: Eisdibh, agus tuigibh.</verse>
			<verse number="11">Cha n-e an rud a theid a stigh air a bhial a shalaicheas an duine: ach se an rud a thig a mach as a bhial a shalaicheas an duine.</verse>
			<verse number="12">An sin thainig a dheisciopuil, us thuirt iad ris: Am beil fios agad guna ghabh na Phairisich sgainneal le cluinntinn an fhacail ud?</verse>
			<verse number="13">Ach esan a freagairt, thuirt e: A h-uile plannta nach do shuidhich mʼAthair a tha air neamh, spionar as a bhun e.</verse>
			<verse number="14">Leigibh leo: is doill iad, agus cinn-iuil nan dall. ʼS ma ni dall ceann-iuil do dhall, tuitidh iad le cheile san t-slochd.</verse>
			<verse number="15">Us Peadar a freagairt, thuirt e ris: Minich dhuinn an dubhfhacal so.</verse>
			<verse number="16">Ach thuirt esan: A bheil sibhse fhathast gun tuigse?</verse>
			<verse number="17">Nach eil sibh a tuigsinn, gum beil h-uile ni, a tha dol a stigh air a bhial, a dol sios doʼn bhroinn, ʼs air a thilgeadh a mach air an dun?</verse>
			<verse number="18">Ach na nichean a tha tighinn a mach as a bhial, ʼsann bhoʼn chridhe tha iad a tighinn, agus ʼsiad sin a tha salachadh an duine.</verse>
			<verse number="19">Oir ʼsann as a chridhe thig droch smaointean, murt, adhaltras, striopachas, goid, fianuis-bhreige, blaisbheum.</verse>
			<verse number="20">ʼSiad so na nichean a shalaicheas an duine. Ach cha shalaich e an duine a bhith g-icheadh le lamhan gun an ionnlad.</verse>
			<verse number="21">Us thriall Iosa á sin, us thainig e gu criochan Thiruis agus Shidoin.</verse>
			<verse number="22">Us, seall, thainig ban-Chanàanach a mach as na criochan sin, agus ghlaodh i, a g-radh ris: Gabh truas rium, a Thighearna, a mhic Dhài: tha mo nighean air a cradh gu goirt le deomhan.</verse>
			<verse number="23">Ach cha tug e facal freagairt dhi. ʼSa dheisciopuil a tighinn ga ionnsuidh, ghuidh iad air, a g-radh: Leig air falbh i, oir tha i g-eigheach ʼnar deigh.</verse>
			<verse number="24">Ach thuirt esa, ʼs e freagairt: Cha do chuireadh mise ach a dhʼionnsuidh nan caorach a chailleadh de thigh Israil.</verse>
			<verse number="25">Ach thainig ise, ʼs thug i aoradh dha, a g-radh: A Thighearna, dian mo chomhnadh.</verse>
			<verse number="26">Thuirt esa, ʼs e freagairt: Cha n-eil e math breith air aran na cloinne, ʼsa thilgeadh thun nan con.</verse>
			<verse number="27">Ach thuirt ise: Tha, a Thighearna: oir tha na cuileinean a g-ithe nan criomag a thuiteas bho bhord am maighistirean.</verse>
			<verse number="28">An sin fhreagair Iosa, us thuirt e rithe: O bhean, is mor do chreideamh: biodh e dhut mar is aill leat. Us bhoʼn uair sin bhaʼn nighean aice air a leigheas.</verse>
			<verse number="29">Agus nuair a thriall Iosa as a sin, thainig e lamh ri muir Ghalile, ʼsa direadh beinne, shuidh e an sin.</verse>
			<verse number="30">Us thainig moran sluaigh ga ionnsuidh, a toirt leo nam balbhan, nan dall, nam bacach, nan ciorramach, us morain eile; agus thilg iad aig a chasan iad, agus leighis e iad.</verse>
			<verse number="31">Air chor ʼs guna ghabh an sluagh iongantas a faicinn nam balbhan a labhairt, nam bacach a g-imeachd, nan dall a faicinn; agus thug iad gloir do Dhia Israil.</verse>
			<verse number="32">Ach Iosa a gairm a dheisciopul ri cheile, thuirt e: Tha truas agam ris an t-sluagh, a chionn ʼs gun dʼfhan iad a nis tri latha comhla rium, ʼs cha n-eil ni aca a dhʼitheas iad: agus cha mhath leam an leigeil air falbh ʼnan trasgadh, eagal gum fannaich iad air an rathad.</verse>
			<verse number="33">Us thuirt a dheisciopuil ris: Co as ma ta a gheobh sinn cho liuthad builionn san fhasach, ʼs gun riaraich sinn cuideachda cho mor?</verse>
			<verse number="34">Agus thuirt Iosa riu: Co miad builionn a thʼagaibh? Agus thuirt iad: Seachd, agus beagan de dhʼiasg meanbh.</verse>
			<verse number="35">Agus dhʼorduich e doʼn t-sluagh suidhe sios air an làr.</verse>
			<verse number="36">ʼSa glacail nan seachd builionnan ʼs an éisg, ʼsa toirt buidheachais, bhrist e, us thug e dha dheisciopuil, agus thug na deisciopuil doʼn t-sluagh.</verse>
			<verse number="37">Us dhʼith iad uile, agus shasuicheadh iad. Agus thog iad dheʼn phronnaig, a chaidh fhagail, seachd cleibh lan.</verse>
			<verse number="38">Agus bʼiad, an fheadhainn a dhʼith, ceithir mile fear, a bharr air cloinn agus mnathan.</verse>
			<verse number="39">ʼS an deigh dha an sluagh a sgaoileadh, chaidh e stigh do bhàta, agus thainig e gu criochan Mhagedain.</verse>
		</chapter>
		<chapter number="16">
			<verse number="1">Agus thainig na Phairisich ʼs na Sadusaich h-uige ga bhuaireadh; us dhʼ iarr iad air comharradh fhiachuinn dhaibh bho neamh.</verse>
			<verse number="2">Ach esan a freagairt, thuirt e riu: Nuair a thig am feasgar, their sibh: Bithidh aimsir mhath ann; oir thaʼn t-athar dearg.</verse>
			<verse number="3">Agus sa mhaduinn: Bithidh stoirm ann an diugh; oir tha an t-athar ruadh agus gruamach.</verse>
			<verse number="4">Is aithne dhuibh ma ta aghaidh nan speur a bhreithneachadh: agus nach urrainn duibh comharran nan aimsir a thuigsinn? Tha ginealach olc agus adhaltranach a g-iarraidh comharraidh: us comharradh cha toirear dha, ach comharradh an fhàidh Ionas. Agus gam fagail dhʼfhalbh e.</verse>
			<verse number="5">ʼS nuair a thainig a dheisciopuil thar a chaol, dhiochuimhnich iad builionnan arain a thoirt leo.</verse>
			<verse number="6">Agus thuirt e riu: Bithibh faicilleach, us thugaibh an aire oirbh fhein bho thaois ghoirt nam Phairiseach ʼs nan Sadusach.</verse>
			<verse number="7">Ach smaoinich iadsan aca fhein, a g-radh: ʼSann air son nach tug sinn builionnan leinn.</verse>
			<verse number="8">Ach Iosa a tuigsinn so, thuirt e: Car-son tha sibh a smaoineachadh agaibh fhein, O lag-chreidiche, gur h-ann air son nach eil aran agaibh?</verse>
			<verse number="9">Nach eil sibh a tuigsinn fhathast, no cuimhneachadh nan coig builionnan am measg choig mile fear, ʼs co miad cliabh a thog sibh?</verse>
			<verse number="10">No nan seachd builionnan am measg cheithir mile fear, agus co miad cliabh a thog sibh?</verse>
			<verse number="11">Car-son nach do thuig sibh nach ann muʼn aran a thuirt mi ribh: Bithibh air ur faicill bho thaois-ghoirt nam Phariseach ʼs nan Sadusach?</verse>
			<verse number="12">An sin thuig iad nach tuirt e, iad a bhith air am faicill bho thaois-ghoirt nam builionnan, ach bho theagasg nam Phairiseach ʼs nan Sadusach.</verse>
			<verse number="13">Agus thainig Iosa gu criochan Chesaréa Philippi; ʼs dhʼfharraid e dhe dheisciopuil, a g-radh: Co tha daoine a g-radh is e Mac an duine?</verse>
			<verse number="14">Agus thuirt iadsa: Cuid gur tu Eoin Baiste, us cuid Elias, us cuid eile Ieremias, no fear dhe na faidhean.</verse>
			<verse number="15">Thuirt Iosa riu: Ach co tha sibhse a g-radh is mi?</verse>
			<verse number="16">Simon Peadar a freagairt, thuirt e: Is tusa Criosta, Mac an De bheo.</verse>
			<verse number="17">Us Iosa a freagairt, thuirt e ris: Is beannaichte thusa, Shimoin Bhar-Iona; oir cha n-iad feoil us fuil a thaisbean sin dhutsa, ach mʼ Athair a tha air neamh.</verse>
			<verse number="18">Agus tha mise g-radh riut: Gur tusa Peadar, agus air a charraig so togaidh mi mʼ Eaglais, ʼs cha toir geatachan ifrinn buaidh oirre.</verse>
			<verse number="19">Us bheir mi dhut iuchraichean rioghachd fhlathanais. Agus ciod sa bith a cheanglas tu air talamh, bithidh e ceangailte air neamh: agus ciod sa bith a dhʼfhuasglas tu air talamh, bithidh e fuasgailte air neamh.</verse>
			<verse number="20">An sin dhʼorduich e dha dheisciopuil, gun iad a dhʼ innse do neach air bith gum bʼ esan Iosa an Criosta.</verse>
			<verse number="21">Bho ʼn àm sin thòisich Iosa ri fhiachuinn dha dheisciopuil gum feumadh e dol gu Ierusalem, ʼs moran fhulang bho na seanairean, ʼs na Sgriobhaich, ʼs na h-ard-shagairt, ʼsa bhith air a chur gu bàs, agus eirigh air an treas latha.</verse>
			<verse number="22">An sin thug Peadar air leth e, agus theann e ri chronachadh, a g-radh: Gum bu fada so bhuat, a Thighearna: cha thachair so dhut.</verse>
			<verse number="23">Ach a tionndadh thuirt e ri Peadar: Falbh air mo chul, a shatain, tha thu na dʼ sgainnoal domh: a chionn nach blasda leat nichean Dhe, ach nichean dhaoine.</verse>
			<verse number="24">An sin thuirt Iosa ri dheisciopuil: Ma ʼs aill le neach air bith tighinn am dheigh, aicheadhadh e e fhein, us togadh e chrois, agus leanadh e mi.</verse>
			<verse number="25">Oir an neach leis an aill a bheatha shabhaladh, caillidh e i: ach an neach a chailleas a bheatha as mo lethse, gheobh e i.</verse>
			<verse number="26">Oir ciod e ʼs fheairrde duine, ged a choisneadh e an saoghal gu leir, ma chailleas e anam? No ciod e an eirig a bheir duine air son anma?</verse>
			<verse number="27">Oir thig Mac an duine an gloir Athar le ʼainglean: ʼs an sin bheir e do gach neach air reir ʼoibrichean.</verse>
			<verse number="28">Gu dearbh tha mi g-radh ribh: gum beil cuid ʼnan seasamh an so, nach blais bàs, gus am faic iad Mac an duine tighinn ʼna rioghachd fhein.</verse>
		</chapter>
		<chapter number="17">
			<verse number="1">ʼSan deigh shia laithean ghabh Iosa Peadar, agus Seumas, agus Eoin a bhrathair, agus thug e iad gu beinn aird a lethtaobh.</verse>
			<verse number="2">Us chaochail e chruth ʼnan lathair. Us dhealraich ʼaodann mar a ghrian: us dhʼfhàs ʼaodach geall mar shneachda.</verse>
			<verse number="3">Us, seall, chunnacas leo Maois agus Elias a comhradh ris.</verse>
			<verse number="4">Us Peadar a freagairt, thuirt e ri Iosa: A Thighearna, is math dhuinn a bhith an so: ma ʼs aill leat, dianamaid an so tri paillionnan, a h-aon dhutsa, a h-aon do Mhaois, ʼsa h-aon do Elias.</verse>
			<verse number="5">Nuair bha e fhathast a labhairt, seall, chuir nial geal sgàil orra. Us, seall, guth as an nial a g-radh: Se so mo Mhac gradhach, agus is mor mo thlachd dheth: eisdibh ris.</verse>
			<verse number="6">Agus na deisciopuil, a cluinntinn so, thuit iad air an aghaidh, agus ghabh iad eagal mor.</verse>
			<verse number="7">Agus thainig Iosa, us bhean e dhaibh, us thuirt e riu: Eiribh, agus na biodh eagal oirbh.</verse>
			<verse number="8">ʼSa togail an sul, cha n-fhac iad duine, ach Iosa ʼna aonar.</verse>
			<verse number="9">ʼS nuair a bha iad a tearnadh bhoʼn bheinn, dhʼàithn Iosa orra, a g-radh: Na innsibh an sealladh do neach air bith, gus an eirich Mac an duine bho na mairbh.</verse>
			<verse number="10">Agus dhʼfheoraich a dheisciopuil deth, a g-radh: Car-son ma ta tha na Sgriobhaich a cantuinn, gum feum Elias tighinn an toiseach?</verse>
			<verse number="11">Us esan a freagairt, thuirt e riu: Thig gu dearbh Elias, agus ath-leasaichidh e h-uile ni.</verse>
			<verse number="12">Ach tha mise g-radh ribh, gun tainig Elias a cheana, agus cha dʼaithnich iad e, agus rinn iad air gach ni thogair iad. Is amhuil a dhʼfhuiligeas Mac an duine bhuapa.</verse>
			<verse number="13">An sin thuig na deisciopuil, gur h-ann mu Eoin Baiste a labhair e riu.</verse>
			<verse number="14">ʼS nuair a thainig e thun an t-sluaigh, dhluthaich fear air, a thilg e fhein air a ghluinean roimhe, a g-radh: A Thighearna, gabh truas ri mo mhac; oir tha e as a chiall, agus tha e air a leireadh gu goirt: oir tha e tuiteam gu tric san teine, agus gu tric san uisge:</verse>
			<verse number="15">Us thug mi a dhʼionnsuidh do dheisciopul e, agus cha bʼ urrainn daibh a leigheas.</verse>
			<verse number="16">Agus thuirt Iosa, ʼs e freagairt: O ghinealaich neo-chreidich agus choirbte, cia fhad a bhios mi mar-ribh? Cia fhad a dhʼfhuiligeas mi sibh? thugaibh gam ionnsuidh an so e.</verse>
			<verse number="17">Agus chronaich Iosa e, us dhʼfhalbh an deomhan as, agus leighiseadh an leanabh bho ʼn uair sin.</verse>
			<verse number="18">An sin thainig na deisciopuil an uaigneas gu Iosa, agus thuirt iad: Car-son nach bʼurrainn duinne a thilgeadh a mach?</verse>
			<verse number="19">Thuirt Iosa riu; Air son ur mi-chreidimh. Oir gu firinneach tha mi g-radh ribh: nam biodh creideamh agaibh mar ghrainne mustaird, theireadh sibh ris a bheinn so: Theirig as a so gu sid, us rachadh i, ʼs cha bhiodh ni air bith do-dhiante dhuibh.</verse>
			<verse number="20">Ach cha chuirear a mach an seorsa so ach le urnaigh ʼs le traisg.</verse>
			<verse number="21">Agus nuair a bha iad a tamh ann an Galile, thuirt Iosa riu: Tha Mac an duine ri bhith air a bhrath do lamhan dhaoine.</verse>
			<verse number="22">Agus marbhaidh iad e, us eiridh e air an treas latha. Agus bha iadsa ro-bhronach.</verse>
			<verse number="23">ʼS nuair a rainig iad Capharnaum, thainig luchd-togail na cise gu Peadar, agus thuirt iad ris: Nach eil ur maighistir-se paidheadh na cise?</verse>
			<verse number="24">Thuirt e: Tha. ʼS nuair a chaidh e stigh doʼn tigh, labhair Iosa ris an toiseach, a g-radh: Ciod e do bharailse, a Shimoin? Co bhuaithe tha righrean an talmhuinn a faighinn càine no cise? An ann bhoʼn cloinn fhein, no bho choigrich?</verse>
			<verse number="25">Us thuirt esan: Bho choigrich. Thuirt Iosa ris: A reir sin tha chlann saor.</verse>
			<verse number="26">Ach eagal gun toir sinn sgainneal dhaibh, falbh thun na mara, us tilg a mach dubhan; ʼsa chiad iasg a thig an aird, tog e; ʼsa fosgladh a bheoil, gheobh thu bonn airgid; gabh e, agus thoir dhaibh e air mo shonsa, ʼs air do shon fhein.</verse>
		</chapter>
		<chapter number="18">
			<verse number="1">ʼSa cheart uair sin thainig na deisciopuil gu Iosa, a g-radh: Co shaoileas tu is mua bhios ann an rioghachd fhlathanais?</verse>
			<verse number="2">Agus Iosa a gairm leinibh bhig ga ionnsuidh, chuir e ʼnam miadhon e.</verse>
			<verse number="3">Agus thuirt e: Gu deimhinn tha mi g-radh ribh: mur tionndaidh sibh, ʼs mur fàs sibh mar leanabain, nach teid sibh a stigh do rioghachd fhlathanais.</verse>
			<verse number="4">Co sam bith ma ta, a dhʼislicheas e fhein mar an leanabh so, se is mua ann an rioghachd fhlathanais.</verse>
			<verse number="5">Agus ge bʼe a ghabhas ri leanabh beag mar so na mʼ ainmse, tha e gabhail riumsa.</verse>
			<verse number="6">Ach an neach a bheir sgainneal do h-aon deʼn fheadhainn bheaga so, a tha creidsinn unnamsa, bʼfhearr dha clach-mhuilinn a bhith crochte mu ʼamhaich, ʼsa bhith air a bhathadh an doimhne na fairge.</verse>
			<verse number="7">Mo thruaighe an saoghal as leth sgainneil. Is fheudar gun tig sgainneal, ach se mo thruaighe am fear sin leis an tig sgainneal.</verse>
			<verse number="8">Le sin ma bheir do lamh, no do chas sgainneal dhut, gearr dhiot i, us tilg bhuat i: ʼs fhearr dhut dol a stigh do bheatha air lethlaimh, no air lethchois, na do thilgeadh le dà laimh, no le dà chois ann an teine siorruidh.</verse>
			<verse number="9">ʼS ma bheir do shuil sgainneal dhut, spion asad i, us tilg bhuat i: ʼs fhearr dhut dol a stigh do bheatha le aon shuil, no do thilgeadh le dà shuil an teine iutharna.</verse>
			<verse number="10">Seallaibh nach cuir sibh suarach gin deʼn fheadhainn bheaga so: oir tha mi g-radh ribh, gum beil an ainglean air neamh a faicinn daonnan gnuis mʼAthar a tha air neamh.</verse>
			<verse number="11">Oir thainig Mac an duine a shabhaladh an ni a bha caillte.</verse>
			<verse number="12">Ciod e ur barail? ma bhios ciad caora aig duine, ʼs gun teid h-aon diu air seachran; nach fag e an ceithir-fichead us naoi-diag air na beanntan, agus nach teid e shireadh na té a chaidh air seachran?</verse>
			<verse number="13">Agus ma thachras gum faigh e i, gu dearbh tha mi radh ribh, gum bi tuille aighir air a son so, na air son a cheithir-fichead agus naoi-diag, nach deach air seachran.</verse>
			<verse number="14">Mar sin cha n-eil toil aig ur n-Athair, a tha air neamh, gun teid gin deʼn fheadhainn bheaga sin a dhith.</verse>
			<verse number="15">Ach ma pheacaicheas do bhrathair ad aghaidh, falbh, us cronaich e eadar thu fhein agus esan leibh fhein. Ma dhʼeisdeas e riut, bithidh tu air do bhrathair a chosnadh.</verse>
			<verse number="16">Ach mur eisd e riut, gabh fear no dithis eile comhla riut, los ann am bial dithis no triuir fhianuisean, gun seas a h-uile facal.</verse>
			<verse number="17">Agus mur eisd e riusan, innis doʼn eaglais, ʼs mur eisd e ris an eaglais, biodh e dhut mar phaganach ʼs mar chismhaor.</verse>
			<verse number="18">Gu deimhinn tha mi g-radh ribh: ge bʼe ni a cheanglas sibh air talamh, bithidh e ceangailte air neamh; agus ge bʼe ni a dhʼ fhuasglas sibh air talamh, bithidh e fuasgailte air neamh.</verse>
			<verse number="19">A rithist tha mi g-radh ribh, ma chordas dithis agaibh air talamh mu dheidhinn ni air bith a dhʼiarras iad, gun toirear dhaibh e le mʼAthair a tha air neamh.</verse>
			<verse number="20">Oir far a bheil dithis no triuir cruinn am ainmse, tha mise an sin ʼnam miadhon.</verse>
			<verse number="21">An sin Peadar a tighinn ga ionnsuidh, thuirt e: A Thighearna, co miad uair a pheacaicheas mo bhrathair am aghaidh, ʼsa mhathas mi dha? an ann gu ruig seachd uairean?</verse>
			<verse number="22">Thuirt Iosa ris: Cha n-ann gu ruig seachd uairean tha mise g-radh riut, ach gu ruig deich us tri-fichead seachd uairean.</verse>
			<verse number="23">Uime sin tha rioghachd fhlathanais air a samhlachadh ri righ, leis am bʼ aill cunntas a dhianamh ri sheirbhisich.</verse>
			<verse number="24">ʼS nuair a theann e ri cunntas a ghabhail, thugadh fear ga ionnsuidh, air an robh aige deich mile talann.</verse>
			<verse number="25">ʼS nuair nach robh a bheag aige leis am paidheadh e, dhʼorduich a thighearna e fhein, ʼs a bhean, ʼs a chlann, ʼs gach ni bhʼaige a reic, agus dioladh a dhianamh.</verse>
			<verse number="26">Ach an seirbhiseach a tuiteam sios, ghrios e air, a g-radh: Dean faighidin rium, us paidhidh mi dhut an t-iomlan.</verse>
			<verse number="27">An sin ghabh tighearna an t-seirbhisich sin truas ris, ʼs leig e chead dha, agus mhath e dha na fiachan.</verse>
			<verse number="28">Ach nuair chaidh an seirbhiseach sin a mach, fhuair e fear dhe cho-sheirbhisich fhein, air an robh aige ciad peighinn: ʼsa breith air bha e ga thachdadh, a g-radh: Paidh tʼfhiachan.</verse>
			<verse number="29">Ach a cho-sheirbhiseach a tuiteam sios, ghrios e air, a g-radh: Dean faighidin rium, us paidhidh mi dhut an t-iomlan.</verse>
			<verse number="30">Ach cha bʼaill leis; ach dhʼfhalbh e, agus sparr e am priosan e, gus am paidheadh e na fiachan.</verse>
			<verse number="31">Ach a cho-sheirbhisich a faicinn na thachair, bha iad ro-dhuilich; us thainig iad, agus dhʼinnis iad dhaʼn tighearna gach ni a chaidh dhianamh.</verse>
			<verse number="32">An sin ghairm a thighearna e, us thuirt e ris: A sheirbhisich eucoraich, mhath mise dhutsa na fiachan uile bho na ghrios thu sin orm.</verse>
			<verse number="33">Nach bu chòir dhutsa ma ta truas a ghabhail ri do cho-sheirbhiseach, mar a ghabh mise truas riutsa?</verse>
			<verse number="34">ʼS a thighearna a gabhail feirge, liubhair e seachad doʼn luchd-riaslaidh e, gus am paidheadh e na fiachan uile.</verse>
			<verse number="35">Is amhuil a ni mʼAthair neamhaidh ribhse, mur math gach aon agaibh dha bhrathair bho ʼr cridheachan.</verse>
		</chapter>
		<chapter number="19">
			<verse number="1">Agus thachair, nuair a chriochnaich Iosa na briathran sin, gun dʼfhalbh e á Galile, ʼs gun tainig e gu criochan Iudéa air taobh thall Iordain.</verse>
			<verse number="2">Us lean moran sluaigh e, agus leighis e an sin iad.</verse>
			<verse number="3">Us thainig na Phairisich ga ionnsuidh ga bhuaireadh, ʼsa g-radh: Am beil e laghail do dhuine a bhean a chur bhuaithe air son a h-uile aobhair?</verse>
			<verse number="4">Thuirt e riu, ʼs e freagairt: Nach do leugh sibh, esan a chruthaich an duine bho thoiseach, gun dʼrinn e firionn agus boirionn iad? Us thuirt e:</verse>
			<verse number="5">Air an aobhar so dealaichidh duine ri athair ʼs ri mhathair, agus leanaidh e ri mhnaoi, agus bithidh an dithis ʼnan aon fheoil.</verse>
			<verse number="6">Uime sin cha dithis iad tuille, ach aon fheoil. An ni ma ta, a cheangail Dia, na fuasgladh duine.</verse>
			<verse number="7">Thuirt iad ris: Car-son ma seadh a dhʼorduich Maois litir-dhealachaidh a thoirt seachad, ʼsa cur air falbh?</verse>
			<verse number="8">Thuirt e riu: ʼSann air son cruas ur cridhe a thug Maois cead duibh ur mnathan a chur air falbh: ach cha robh e mar sin bho thoiseach.</verse>
			<verse number="9">Agus tha mise g-radh ribh, co sa bith a chuireas bhuaithe a bhean, ach air son striopachais, ʼsa phosas té eile, gu bheil e dianamh adhaltranais; ʼs gum beil am fear, a phosas an té a chuireadh air falbh, a dianamh adhaltranais.</verse>
			<verse number="10">Thuirt a dheisciopuil ris: Ma se sin cor an duine a thaobh a mhna, cha n-eil e iomchuidh posadh.</verse>
			<verse number="11">Thuirt e riu: Cha n-eil daoine uile a gabhail an fhacail so, ach iadsan dha ʼn tugadh e.</verse>
			<verse number="12">Oir tha caillteanaich ann, a rugadh mar sin bho bhroinn am mathar; ʼs tha caillteanaich ann, a rinneadh mar sin le daoine; agus tha caillteanaich ann, a rinn caillteanaich dhiu fhein air son rioghachd fhlathanais. Am fear is urrainn a ghabhail, gabhadh e e.</verse>
			<verse number="13">An sin thugadh ga ionnsuidh clann bheag gus a lamhan a chur orra ʼs urnaigh a dhianamh. Agus chronaich na deisciopuil iad.</verse>
			<verse number="14">Ach thuirt Iosa riu: Leigibh leis a chloinn bhig, ʼs na bacaibh iad a thighinn gam ionnsuidhse; oir ʼsann dhaʼn leithidean a bhuineas rioghachd fhlathanais.</verse>
			<verse number="15">Agus an deigh dha a lamhan a chur orra, dhʼfhalbh e as a sin.</verse>
			<verse number="16">Agus, seall, thainig fear ga ionnsuidh, us thuirt e ris: A Mhaighistir mhath, ciod am math an ni mi gus a bheatha shiorruidh a chosnadh?</verse>
			<verse number="17">Tʼhuirt e ris: Car-son tha thu cur ceisd ormsa mu mhath? Tha h-aon math, Dia. Ach ma ʼs aill leat dol a stigh gu beatha, cum na faintean.</verse>
			<verse number="18">Thuirt esan ris: Co iad? Us thuirt Iosa: Na dian marbhadh: Na dian adhaltranas: Na dian goid: Na tog fianuis bhreige.</verse>
			<verse number="19">Thoir onair dha tʼ Athair ʼs dha dʼmhathair: agus bheir thu gaol dha do choimhearsnach mar dhut fhein.</verse>
			<verse number="20">Thuirt an t-oganach ris: Chum mi iad sin uile bho mʼoige, ciod tuille a tha dhith orm?</verse>
			<verse number="21">Ars Iosa ris: Ma ʼs aill leat a bhith coimhlionta, falbh, reic na thʼagad, us thoir do na bochdan, agus bithidh iuntas agad am flathanas, us thig, lean mise.</verse>
			<verse number="22">Ach nuair a chual an t-oganach am facal so, dhʼ fhalbh e gu muladach; oir bha moran sheilbh aige.</verse>
			<verse number="23">Agus thuirt Iosa ri dheisciopuil: Gu firinneach tha mi g-radh ribh, gur h-ann air eiginn a theid duine beartach a stigh do rioghachd fhlathanais.</verse>
			<verse number="24">ʼSa rithist tha mi g-radh ribh: Gur fhasa do chamhall dol ro chrò snathaid, na do dhuine beartach dol a stigh do rioghachd fhlathanais.</verse>
			<verse number="25">ʼSa cluinntinn so ghabh na deisciopuil moran iongantais, a g-radh: Co is urrainn ma ta a bhith sabhailte?</verse>
			<verse number="26">Thuirt Iosa, ʼs e g-amharc orra: Tha so do-chomasach do dhaoine, ach tha h-uile ni comasach do Dhia.</verse>
			<verse number="27">An sin fhreagair Peadar, us thuirt e: Seall, threig sinne a h-uile ni, agus lean sinn thu; ciod ma ta gheobh sinn?</verse>
			<verse number="28">Agus thuirt Iosa riu: Gu deimhinn tha mi g-radh ribh, sibhse a lean mise, gun suidh sibh, anns an ath-bhreith nuair a shuidheas Mac an duine air cathair a mhoralachd, air dà chathair dhiag, a toirt breith air dà threibh dhiag Israil.</verse>
			<verse number="29">Agus duine sa bith, a dhʼfhag a thigh, no bhraithrean, no pheathraichean, no athair, no mhathair, no bhean, no chlann, no fhearann, air son mʼainmse, gheobh e ciad fillte, agus sealbhaichidh e a bheatha mhairionnach.</verse>
			<verse number="30">Agus tha moran air thoiseach a bhios air dheireadh, ʼs air dheireadh a bhios air thoiseach.</verse>
		</chapter>
		<chapter number="20">
			<verse number="1">Tha rioghachd fhlathanais coltach ri fear-tighe, a chaidh a mach much sa mhaduinn a thuarasdalachadh luchd-oibre gu ghàradh-fiona.</verse>
			<verse number="2">Agus an deigh dha cordadh ris an luchd-oibre air son sgilinn san latha, chuir e gu ghàradh-fona iad.</verse>
			<verse number="3">ʼSa dol a mach muʼn treas uair, chunnaic e feadhainn eile ʼnan seasamh diomhain air a mhargadh.</verse>
			<verse number="4">Agus thuirt e riu: Theirigibhse mar an ciadna gu mʼ fhion-lios, ʼs an ni a bhios ceart bheir mi dhuibh.</verse>
			<verse number="5">Us dhʼfhalbh iad. Agus chaidh e mach a rithist muʼn t-siathamh, ʼs muʼn naoitheamh uair; agus rinn e mar an ciadna.</verse>
			<verse number="6">Agus mu aon uair-diag chaidh e mach, us fhuair e feadhainn eile ʼnan seasamh, us thuirt e riu: Car-son a tha sibh ʼnur seasamh an so ré an latha diomhain?</verse>
			<verse number="7">Thuirt iad ris: A chionn nach do chuir duine air bith muinntireas oirnn. Thuirt e riu: Theirigibhse cuideachd gu mʼ fhion-lios.</verse>
			<verse number="8">ʼS nuair thainig am feasgar, thuirt Tighearna a ghàraidh-fhiona ris an stiubhart: Gairm an luchd-oibre, ʼs thoir an tuarasdal dhaibh, a toiseachadh aig an fheadhainn mu dheireadh gu ruig a chiad fheadhainn.</verse>
			<verse number="9">Nuair ma ta thainig iadsan a bhʼair tighinn mu aon uair-diag, fhuair iad sgilinn am fear.</verse>
			<verse number="10">Ach nuair thainig a chiad fheadhainn, shaoil iad gum faigheadh iad tuilleadh; ach fhuair iadsa mar an ciadna sgilinn am fear.</verse>
			<verse number="11">Agus ga fhaighinn rinn iad gearan an aghaidh fear-an-tighe,</verse>
			<verse number="12">A g-radh: Cha dʼoibrich an fheadhainn dheirionnach so ach aon uair, agus rinn thu iad ionann us sinne a ghiulain cudtrom an latha agus a bhruthainn.</verse>
			<verse number="13">Ach esan a freagairt, thuirt e ri fear dhiubh: A charaid, cha n-eil mi dianamh eucoir ort, nach do chord thu rium air son sgilinn?</verse>
			<verse number="14">Tog do chuid fhein ʼs bi falbh: oir is aill leam a thoirt doʼn fhear dheirionnach so urad us dhutsa.</verse>
			<verse number="15">Nach fhaod mi mo thoil fhein a dhianamh? am beil do shuilse olc, a chionn gum beil mise math?</verse>
			<verse number="16">Mar sin bithidh an fheadhainn mu dheireadh air thoiseach, ʼs an fheadhainn a tha air thoiseach air dheireadh. Oir tha moran air an gairm, ach beagan air an taghadh.</verse>
			<verse number="17">Agus Iosa a dol suas gu Ierusalem, thug e an dà dheisciopul diag a lethtaobh, us thuirt e riu:</verse>
			<verse number="18">Seall, tha sinn a dol suas gu Ierusalem, agus liubhrar Mac an duine seachad do na h-ard-shagairt, ʼs do na Sgriobhaich, agus ditidh iad gu bàs e.</verse>
			<verse number="19">Agus bheir iad seachad do na cinnich e gu magadh air, agus gu sgiursadh, ʼs gu cheusadh, agus eiridh e air an treas latha.</verse>
			<verse number="20">An sin thainig mathair mic Shebede le a mic ga ionnsuidh, a g-aoradh, ʼsa g-iarraidh rudeigin air.</verse>
			<verse number="21">Thuirt e rithe: Ciod is aill leat? Thuirt i ris: Abair gun suidh iad so mo dhà mhac, fear air do laimh dheis, agus fear air do laimh chli na dʼ rioghachd.</verse>
			<verse number="22">Ach thuirt Iosa, ʼs e freagairt: Cha n-eil fhios agaibh ciod tha sibh a g-iarraidh. An urrainn duibh a chailis ol, a tha mise dol a dhʼol? Thuirt iad ris: Is urrainn.</verse>
			<verse number="23">Thuirt e riu: Olaidh sibh gu dearbh mo chailis: ach suidhe air mo laimh dheis, no air mo laimh chli, cha leamsa gus a thoirt dhuibh, ach dhaibhse dha ʼn deach uidheamachadh le mʼAthair.</verse>
			<verse number="24">Nuair a chuala an deichnear so, bha iad diumbach dheʼn dà bhrathair.</verse>
			<verse number="25">Ach ghairm Iosa iad ga ionnsuidh, us thuirt e: Tha fios agaibh gum beil prionnsachan nan cinneach a gnathachadh tighearnais orra, ʼs gur h-ann aig na daoine mora tha chumhachd thairis orra.</verse>
			<verse number="26">Cha n-ann mar sin a bhios ʼnur measgsa: ach fear sam bith leis an aill a bhith nas mua ʼnur measg, biodh e ʼna fhear-frithealaidh dhuibh.</verse>
			<verse number="27">Agus esan leis an aill a bhith ʼna chiad fhear ʼnur measg, bithidh e ʼna sheirbhiseach dhuibh.</verse>
			<verse number="28">Amhuil mar nach eil Mac an duine air tighinn gu frithealadh fhaighinn, ach los frithealadh, ʼs a bheatha a thoirt seachad gu moran a shabhaladh.</verse>
			<verse number="29">Agus nuair a chaidh iad a mach á Iericho, lean moran sluaigh e.</verse>
			<verse number="30">Agus seall, chuala dithis dhall, a bha ʼnan suidhe aig taobh an rathaid, gun robh Iosa dol seachad; us ghlaodh iad, a g-radh: A Thighearna, gabh truas ruinn, a Mhic Dhài.</verse>
			<verse number="31">Agus chronaich an sluagh iad, gus iad a bhith samhach. Ach ʼsann is mua ghlaodh iad, a g-radh: A Thighearna, a Mhic Dhài, gabh truas ruinn.</verse>
			<verse number="32">Agus sheas Iosa, us ghairm e iad, us thuirt e: Ciod is aill leibh mi dhianamh dhuibh?</verse>
			<verse number="33">A Thighearna, ars iadsan, ar suilean fhosgladh.</verse>
			<verse number="34">Agus ghabh Iosa truas riu, agus bhean e dhaʼn suilean. Agus air ball chunnaic iad, us lean iad e.</verse>
		</chapter>
		<chapter number="21">
			<verse number="1">Agus nuair a thainig iad teann air Ierusalem, ʼsa rainig iad Bethphage aig sliabh Olibheit, an sin chuir Iosa dithis dhe dheisciopuil,</verse>
			<verse number="2">A g-radh riu: Rachaibh doʼn bhaile a tha muʼr coinneamh, agus gun dàil gheobh sibh asal an ceangal, us loth comhla rithe, fuasglaibh iad, agus thugaibh gam ionnsuidh iad.</verse>
			<verse number="3">Agus ma their duine facal ribh, abraibh gum beil feum aig an Tighearna orra, agus leigidh e bhuaithe san uair iad.</verse>
			<verse number="4">Us thachair so uile, gus an ni a labhradh leis an fhaidh a choimhlionadh, a g-radh;</verse>
			<verse number="5">Abraibh ri nighean Shioin: Seall, tha do righ a tighinn dha tʼionnsuidh ciuin, ʼna shuidhe air asail ʼs air bioraiche, mac na té a chaidh fo chuing.</verse>
			<verse number="6">Agus dhʼfhalbh na deisciopuil, agus rinn iad mar a dhʼorduich Iosa dhaibh.</verse>
			<verse number="7">ʼS thug iad leo an asal agus am bioraiche; us chuir iad an aodach orra, agus thug iad air suidhe air am muin.</verse>
			<verse number="8">Agus sgaoil moran sluaigh am falluinnean air an rathad, agus ghearr feadhainn eile giagan bharr nan craobh, agus sgap iad air an rathad iad.</verse>
			<verse number="9">Agus ghlaodh an sluagh a bha roimhe ʼs ʼna dheigh, a g-radh: Hosanna do Mhac Dhài: Is beannaichte esan, a tha tighinn an ainm an Tighearna; hosanna anns na h-airdibh.</verse>
			<verse number="10">ʼS nuair a chaidh e stigh do Ierusalem, ghluaiseadh am baile uile, a g-radh: Co e so?</verse>
			<verse number="11">Ach thuirt an sluagh: Se so Iosa, faidh bho Nasareth Ghalile.</verse>
			<verse number="12">Agus chaidh Iosa a stigh do theampull Dhe, ʼs thilg e mach iadsan uile a bha reic ʼsa ceannach san teampull; agus leag e buird luchd-mhalairt an airgid, agus cathraichean luchd-reic chalman.</verse>
			<verse number="13">Agus thuirt e riu: Tha e sgribhte: Theirear tigh urnaigh ri mo thighse, ach rinn sibhse uamha mheirleach dheth.</verse>
			<verse number="14">Agus thainig doill us bacaich ga ionnsuidh san teampull, agus leighis e iad.</verse>
			<verse number="15">Ach nuair chunnaic na h-ard-shagairt ʼs na Sgriobhaich na miarailtean a rinn e, ʼsa chlann a g-eigheach san teampull, ʼsa g-radh: Hosanna do Mhac Dhài: las am fearg,</verse>
			<verse number="16">Us thuirt iad ris: Am beil thu cluinntinn ciod a tha iad sin a cantuinn? Agus thuirt Iosa riu: Tha mi. An do leugh sibh riamh: A bial naoidhean agus chiochran choimhlion thu moladh?</verse>
			<verse number="17">Agus dhʼfhag e iad, ʼs chaidh e mach as a bhaile gu Bethania, agus dhʼfhan e an sin.</verse>
			<verse number="18">ʼSa tilleadh sa mhaduinn thun a bhaile, bha acras air.</verse>
			<verse number="19">ʼSa faicinn craoibh-fige aig taobh an rathaid, thainig e ga h-ionnsuidh; ʼs cha dʼfhuair e dad oirre ach duilleach a mhain, us thuirt e: Gu bràth na fasadh meas ortsa. Agus shearg a chraobh-fhige sa cheart uair.</verse>
			<verse number="20">ʼS na deisciopuil a faicinn so, ghabh iad iongantas, a g-radh: Ciamar a shearg i as ann an tiota?</verse>
			<verse number="21">ʼSa freagairt thuirt Iosa riu: Gu deimhinn tha mi g-radh ribh: ma bhios creideamh agaibh, ʼs nach cuir sibh ag ann, cha n-ann a mhain air craoibh-fhige, a ni sibh so, ach ma their sibh ris a bheinn so: Tog agus tilg thu fhein sa mhuir, nithear e.</verse>
			<verse number="22">Agus a h-uile ni a dhʼ iarras sibh ann an urnaigh, ma chreideas sibh, gheobh sibh e.</verse>
			<verse number="23">An deigh dha an teampull a ruighinn, thainig ga ionnsuidh, agus esan a teagasg, na h-ard-shagairt us seanairean a phobuill, a g-radh: Ciod e an t-ughdaras leis am beil thu dianamh nan nichean so? Us co thug an t-ughdaras so dhut?</verse>
			<verse number="24">Fhreagair Iosa, us thuirt e riu: Faighnichidh mise aon fhacal dhibhse; ʼs ma dhʼ innseas sibh dhomh e, innsidh mise dhuibhse ciod an t-ughdaras leis a bheil mi dianamh so.</verse>
			<verse number="25">Co as a bha baisteadh Eoin? an ann bho neamh, no bho dhaoine? Ach smaoinich iadsan aca fhein, a g-radh:</verse>
			<verse number="26">Ma their sinn bho neamh, their e ruinn: Car-son ma ta nach do chreid sibh e? Ach ma their sinn bho dhaoine, tha eagal an t-sluaigh oirnn: oir sheall iad uile air Eoin mar fhaidh.</verse>
			<verse number="27">Agus fhreagair iad Iosa, agus thuirt iad: Cha n-aithne dhuinn. Agus thuirt esan riu: Cha mhua dhʼinnseas mise dhuibhse ciod an t-ughdaras leis a bheil mi dianamh so.</verse>
			<verse number="28">Ach ciod e ur barail? Aig duine àraidh bha dithis mhac, agus chaidh e dhʼionnsuidh a chiad fhir, us thuirt e: A mhic, falbh an diugh a dhʼobair na mʼ fhion-lios.</verse>
			<verse number="29">Ach thuirt esan, ʼs e freagairt: Cha teid. Ach le gluasad an aithreachais dhʼ fhalbh e an deigh sin.</verse>
			<verse number="30">ʼSa dol a dhʼionnsuidh an fhir eile, thuirt e an ni ciadna. Ach thuirt esan, ʼs e freagairt: Theid mi, a thighearna; ʼs cha deach e.</verse>
			<verse number="31">Co dheʼn dithis a rinn toil ʼathar? Thuirt iad ris: A chiad fhear. Agus thuirt Iosa riu: Gu deimhinn tha mi a g-radh ribh, gun teid cismhaoir agus striopaichean do rioghachd Dhe roimhibhse.</verse>
			<verse number="32">Oir thainig Eoin guʼr n-ionnsuidh air slighe a cheartais, agus cha do chreid sibh e: ach chreid cismhaoir agus striopaichean: agus sibhse, a chunnaic so, cha do ghabh sibh aithreachas an deigh sin, los gun creideadh sibh e.</verse>
			<verse number="33">Eisdibh ri dubhfhacal eile: Bha fear-tighe àraidh ann a phlanntaich fion-lios, ʼsa chuartaich le gàradh e, ʼsa chladhaich amar-fìona ann, ʼsa thog tùr, agus a shuidhich air tuath e, ʼsa dhʼfhalbh do dhuthaich choigrich.</verse>
			<verse number="34">Agus nuair a dhluthaich àm nam meas, chuir e sheirbhisich thun na tuatha, gus a mheas fhaighinn.</verse>
			<verse number="35">Ach rug an tuath air na seirbhisich, agus bhuail iad fear dhiu, mharbh iad fear eile, agus chlach iad fear eile.</verse>
			<verse number="36">A rithist chuir e seirbhisich eile na bu lionoire na chiad fheadhainn, agus rinn iad orrasan air an alt chiadna.</verse>
			<verse number="37">Ach mu dheireadh chuir e mhac gan ionnsuidh, a g-radh: Bheir iad athadh do mʼ mhac.</verse>
			<verse number="38">Ach air doʼn tuath am mac fhaicinn, thuirt iad ʼnam measg fhein: Se so an t-oighre: thigibh, marbhamaid e, ʼs bithidh ʼoighreachd againn fhein.</verse>
			<verse number="39">Agus ga ghlacadh thilg iad a mach as an fhion-lios e, agus mharbh iad e.</verse>
			<verse number="40">Nuair thig ma ta tighearna an fhion-lios, ciod a ni e air an tuath sin?</verse>
			<verse number="41">Thuirt iad ris: Bheir e na droch dhaoine sin gu droch chrich, agus suidhichidh e fhion-lios air tuath eile, a bheir dha na measan ʼnan àm fhein.</verse>
			<verse number="42">Thuirt Iosa riu: Nach do leugh sibh riamh anns na sgriobturan: A chlach a dhiult na clachairean, rinneadh clach-chinn na h-oisinn dhi? Rinneadh so leis an Tighearna, ʼs tha e iongantach ʼnar suilean?</verse>
			<verse number="43">Uime sin tha mi g-radh ribh, gun toirear bhuaibhse rioghachd Dhe, agus bheirear i do chinneach a bheir mach a toradh.</verse>
			<verse number="44">Agus an neach a thuiteas air a chloich so, pronnar e, ach an neach air an tuit i, min-bhleithear e.</verse>
			<verse number="45">ʼS nuair a chuala na h-ard-shagairt, ʼs na Phairisich a dhubhfhaclan, thuig iad gum bʼann muʼn deidhinn fhein a bha e labhairt.</verse>
			<verse number="46">ʼS ged bha toil aca a ghlacadh, bha eagal an t-sluaigh orra: oir bha iad coimhead air mar fhaidh.</verse>
		</chapter>
		<chapter number="22">
			<verse number="1">Agus fhreagair Iosa, us labhair e riu rithist ann an dubhfhacail, a g-radh:</verse>
			<verse number="2">Tha rioghachd fhlathanais coltach ri righ, a rinn banais dha mhac.</verse>
			<verse number="3">Agus chuir e sheirbhisich a ghairm na feadhnach a fhuair cuireadh thun na bainnse, ʼs cha bʼaill leo tighinn.</verse>
			<verse number="4">A rithist chuir e seirbhisich eile, a g-radh: Abraibh riusan a fhuair cuireadh: Seall, dheasaich mi mo dhinneir, tha mo dhaimh ʼs mo spreidh bhiadhte air am marbhadh, agus tha gach ni reidh; thigibh thun na bainnse.</verse>
			<verse number="5">Ach chuir iadsan suarach a ghairm; us dhʼfhalbh iad, fear gu thuathanas, agus fear eile gu mharsantachd.</verse>
			<verse number="6">Agus rug a chuid eile dhiu air a sheirbhisich, ʼs an deigh taire a thoirt daibh, mharbh iad iad.</verse>
			<verse number="7">Ach nuair a chual an righ so, ghabh e fearg: ʼsa cur bhuaithe armailtean sgrios e na murtairean sin, agus loisg e am baile aca.</verse>
			<verse number="8">An sin thuirt e ri sheirbhisich: Tha bhanais gu dearbh deas, ach cha bʼairidh iadsan, a bhʼ air an cuireadh.</verse>
			<verse number="9">Rachaibh ma ta thun nan rathaidean mora, agus a mhiad ʼsa gheobh sibh, gairmibh iad thun na bainnse.</verse>
			<verse number="10">Agus na seirbhisich a gabhail a mach gus na rathaidean mora, chruinnich iad a h-uile h-aon a fhuair iad, eadar olc us mhath, agus lionadh tigh-na-bainnse le aoidhean.</verse>
			<verse number="11">Agus chaidh an righ a stigh a dhʼfhaicinn nan aoidhean, agus chunnaic e fear an sin air nach robh eideadh bainnse.</verse>
			<verse number="12">Us thuirt e ris: A charaid, ciamar thainig thu stigh an so gun eideadh bainnse ort? Ach dhʼfhan esan ʼna thosd.</verse>
			<verse number="13">An sin thuirt an righ ris an luchd-fhrithealaidh: Ceanglaibh a lamhan ʼs a chasan, agus tilgibh e an dorchadas iomallach: an sin bithidh gal agus giosgan fhiacal.</verse>
			<verse number="14">Oir tha moran air an gairm, ach beagan air an taghadh.</verse>
			<verse number="15">An sin dhʼfhalbh na Phairisich, us chuir iad an comhairle ri cheile, fiach an glacadh iad e ʼna bhriathran.</verse>
			<verse number="16">Agus chuir iad ga ionnsuidh an deisciopuil fhein comhla ri luchd-leanmhuinn Heroid, a g-radh: A Mhaighistir, tha fios againn gur duine firinneach thu, ʼs gum beil thu teagasg slighe Dhe ann am firinn, ʼs nach eil eisimeil agad ri duine air bith; oir cha n-eil thu sealltuinn air pearsa dhaoine.</verse>
			<verse number="17">Innis ma ta do bheachd dhuinn, am beil e ceadaichte cis a thoirt do Cheasar, no nach eil?</verse>
			<verse number="18">Ach Iosa a tuigsinn am mi-ruin, thuirt e riu: Car-son a tha sibh gam bhuaireadh, a chealgairean?</verse>
			<verse number="19">Fiachaibh dhomh bonn na cìse. Agus dhʼfhiach iad dha sgilinn.</verse>
			<verse number="20">Us thuirt Iosa riu: Co leis an iomhaigh agus an sgriobhadh mun cuairt di?</verse>
			<verse number="21">Thuirt iad ris: Le Ceasar. An sin thuirt e riu: Thugaibh ma ta do Cheasar na bhuineas do Cheasar, agus do Dhia na bhuineas do Dhia.</verse>
			<verse number="22">ʼSa cluinntinn so, ghabh iad iongantas, agus ga fhagail, shiubhail iad.</verse>
			<verse number="23">Air an latha sin fhein thainig na Sadusaich, a tha cantuinn nach eil aiseirigh ann, ga ionnsuidh, agus dhʼ fhaighnich iad dheth,</verse>
			<verse number="24">A g-radh: A Mhaighistir, thuirt Maois; Ma gheobh duine bàs gun chloinn aige, posadh a bhrathair a bhean aige, agus togadh e sliochd dha bhrathair.</verse>
			<verse number="25">A nis bha seachdnar bhraithrean ʼnar measg-ne; agus chaochail a chiad fhear an deigh dha bean a phosadh; ʼs bho nach robh sliochd aige, dhʼfhag e a bhean dha bhrathair.</verse>
			<verse number="26">Agus thachair an ni ciadna doʼn darna, ʼs doʼn treas fear, gu ruig an seachdamh fear.</verse>
			<verse number="27">Agus mu dheireadh uile fhuair a bhean bàs cuideachd.</verse>
			<verse number="28">Anns an aiseirigh ma ta co am fear deʼn t-seachdnar aig am bi i ʼna mnaoi? oir bha i na mnaoi aca uile.</verse>
			<verse number="29">Ach Iosa a freagairt, thuirt e riu: Tha sibh am mearachd le cion eolais air na sgriobturan, ʼs air cumhachd Dhe.</verse>
			<verse number="30">Oir anns an aiseirigh cha phos iad, cha mhua phosar iad: ach bithidh iad mar ainglean Dhe air neamh.</verse>
			<verse number="31">Ach mu dheidhinn aiseirigh nam marbh, nach do leugh sibh mar thuirt Dia, ʼs e labhairt ribh:</verse>
			<verse number="32">Is mise Dia Abrahaim, agus Dia Isaic, agus Dia Iacoib? Cha n-e Dia nam marbh e, ach nam beo.</verse>
			<verse number="33">Agus an sluagh a cluinntinn so, ghabh iad ioghnadh ri theagasg.</verse>
			<verse number="34">Ach nuair a chuala na Phairisich gun do chuir e na Sadusaich ʼnan tosd, thionail iad ri cheile;</verse>
			<verse number="35">Us dhʼfharraid fear dhiu, ollamh san lagh, dheth, ga bhuaireadh:</verse>
			<verse number="36">A Mhaighistir, co i an fhainte is mua san lagh?</verse>
			<verse number="37">Thuirt Iosa ris: Bheir thu gaol doʼn Tighearna do Dhia le tʼ uile chridhe, le tʼ uile anam, ʼs le tʼ uile inntinn.</verse>
			<verse number="38">Si so an fhainte is mua agus a chiad fhainte.</verse>
			<verse number="39">Agus tha ʼn darna fainte coltach rithe: Bheir thu gaol dha do choimhearsnach mar dhut fhein.</verse>
			<verse number="40">Ris an dà fhainte so tha an lagh uile agus na faidhean an crochadh.</verse>
			<verse number="41">Agus nuair bha na Phairisich cruinn, dhʼfhaighnich Iosa dhiu,</verse>
			<verse number="42">A g-radh: Ciod e ur barail-se mu Chriosta? Co dha is mac e? Thuirt iad: Do Dhài.</verse>
			<verse number="43">Thuirt e riu: Ciamar ma seadh tha Dài san Spiorad a cantuinn a Thighearna ris, a g-radh:</verse>
			<verse number="44">Thuirt an Tighearna ri mo Thighearna, suidh air mo laimh dheis, gus an cuir mi do naimhdean ʼnan stol-chas dhut?</verse>
			<verse number="45">Ma tha Dài ma ta cantuinn a Thighearna ris, ciamar a tha e ʼna mhac dha?</verse>
			<verse number="46">ʼS cha bʼurrainn do dhuine facal freagairt a thoirt da: cha mhua a bha chridhe aig duine sa bith bhoʼn latha sin suas a cheasnachadh.</verse>
		</chapter>
		<chapter number="23">
			<verse number="1">An sin labhair Iosa ris an t-sluagh ʼs ri dheisciopuil,</verse>
			<verse number="2">A g-radh: Tha na Sgriobhaich ʼs na Phairisich ʼnan suidhe air cathair Mhaois.</verse>
			<verse number="3">Uime sin cumaibh us dianaibh a h-uile ni a their iad ribh: ach na dianaibh air reir an gniomhan: oir their iad agus cha dian.</verse>
			<verse number="4">Oir ceanglaidh iad eallaichean troma ʼs do-ghiulan, agus sparraidh iad air guaillnean dhaoine iad: ach cha dian iad fhein urad ʼs an carachadh leʼm miar fhein.</verse>
			<verse number="5">Agus an oibrichean uile tha iad a dianamh los gum faicear le daoine iad: oir tha iad a liadachadh am philacteria, ʼsa miadachadh am fraoidhneasan.</verse>
			<verse number="6">Oir is toil leo na ciad shuidheachain aig feisdean, ʼs na ciad chathraichean anns na sinagogan,</verse>
			<verse number="7">Agus fàilt air a mhargadh, agus Rabbi a chantuinn riu le daoine.</verse>
			<verse number="8">Ach na siribhse Rabbi a chantuinn ribh: oir is aon Mhaighistir a thʼagaibh, agus is braithrean sibh uile.</verse>
			<verse number="9">Agus na canaibh ur n-athair ri h-aon air talamh, oir is aon ur n-Athair, a tha air neamh.</verse>
			<verse number="10">Cha mhua theirear maighistirean ribh: oir is aon Mhaighistir a thʼagaibh, Criosta.</verse>
			<verse number="11">Am fear is mua ʼnur measg, bithidh e ʼna sheirbhiseach dhuibh.</verse>
			<verse number="12">Ach am fear a dhʼardaicheas e fhein, theid isleachadh: agus am fear a dhʼislicheas e fhein, theid ardachadh.</verse>
			<verse number="13">Ach mo thruaighe sibh, a Sgriobhaiche ʼsa Phairisiche, a chealgairean; a chionn gum beil sibh a dunadh rioghachd neamh roi dhaoine; oir cha n-eil sibh fhein dol a stigh, agus an fheadhainn, a tha sireadh dol a stigh, cha leig sibh leo.</verse>
			<verse number="14">Mo thruaighe sibh, a Sgriobhaiche agus a Phairisiche, a chealgairean; a chionn gum beil sibh a creachadh tighean bhantrach, a g-urnaigh urnaighean fada: air son so gheobh sibh breitheanas nas cruaidhe.</verse>
			<verse number="15">Mo thruaighe sibh, a Sgriobhaiche agus a Phairisiche, a chealgairean: a chionn gun cuairtich sibh muir us tir, gu aon duine thionndadh: ʼs nuair a thionndaidhear e, ni sibh mac ifrinn deth dà chuairt nas mua na sibh fhein.</verse>
			<verse number="16">Mo thruaighe sibh, a chinn-iuil dhalla, a tha radh: Co sam bith a mhionnaicheas air an teampull, is neoni sin: ach esan a mhionnaicheas air òr an teampuill, is fiachan air e.</verse>
			<verse number="17">Amadana, ʼsa dhaoine dalla: Co dhiu is mua an t-òr no an teampuill, a tha naomhachadh an òir?</verse>
			<verse number="18">Agus neach sam bith a mhionnaicheas air an altair, is neoni sin: ach neach air bith a mhionnaicheas air an tiodhlac, a tha air an altair, tha e am fiachan.</verse>
			<verse number="19">A dhaoine dalla: Co dhiu is mua an tiodlac no an altair, a tha naomhachadh an tiodhlaic?</verse>
			<verse number="20">Esan ma ta a mhionnaicheas air an altair, tha e mionnachadh oirre fhein, ʼs air gach ni a thʼair a h-uachdar:</verse>
			<verse number="21">Agus neach air bith a mhionnaicheas air an teampull, tha e mionnachadh air, agus airsan a tha tamh san teampull.</verse>
			<verse number="22">Agus an neach a mhionnaicheas air neamh, tha e mionnachadh air cathair Dhe, us airsan a tha ʼna shuidhe oirre.</verse>
			<verse number="23">Mo thruaighe sibh, a Sgriobhaiche agus a Phairisiche, a chealgairean: a tha toirt an deachaimh de mhionn, de dhʼainis, ʼs de chuimin, agus dhʼfhag sibh nichean nas cudtromaiche deʼn lagh, ceartas, us trocair, agus creideamh: iad so bu chòir dhuibh a dhianamh, gun iad sid a dhearmad.</verse>
			<verse number="24">A chinn-iuil dhalla, a shiolaidheas a mheanbh-chuileag, ʼsa shluigeas an camhall.</verse>
			<verse number="25">Mo thruaighe sibh, a Sgriobhaiche agus a Phairisiche, a chealgairean: a chionn gum beil sibh a nighe taobh-mach a chupa ʼs na meise: ach air an taobh-stigh tha sibh lan reubainn agus truailleachd.</verse>
			<verse number="26">A Phairisich dhoill, glan an toiseach taobh-stigh a chupa ʼs na meise, chum gun cinn an taobh-mach glan cuideachd.</verse>
			<verse number="27">Mo thruaighe sibh, a Sgriobhaiche agus a Phairisiche, a chealgairean: a chionn gum beil sibh coltach ri uaighean geala, a chithear boidheach le daoine air an taobh-mach, ach air an taobh-stigh a tha lan de chnaimhean nam marbh, ʼs deʼn h-uile salachar.</verse>
			<verse number="28">Mar sin air an taobh-mach tha sibhse gu dearbh a sealltuinn ionraie an lathair dhaoine: ach air an taobh-stigh, tha sibh lan ceilge ʼs eucoire.</verse>
			<verse number="29">Mo thruaighe sibh, a Sgriobhaiche agus a Phairisiche, a chealgairean, a tha togail uaighean nam faidhean, ʼsa sgeimheachadh cruislean nan ionracan,</verse>
			<verse number="30">Agus tha sibh a g-radh: Nam bithemid ann ri linn ar n-aithrichean, cha bhiodh comh-pairt againn riu ann am fuil nam faidhean.</verse>
			<verse number="31">Mar sin tha sibh a toirt teisteanais ʼnur n-aghaidh fhein, a chionn ʼs gur sibh mic na feadhnach a mharbh na faidhean.</verse>
			<verse number="32">Lionaibh suas ma ta tomhas ur n-aithrichean.</verse>
			<verse number="33">A nathraiche, a ghineil nan nathraichean, ciamar a sheachnas sibh binn iutharna?</verse>
			<verse number="34">Uime sin, seall, tha mise cur fhaidhean gu ʼr n-ionnsuidh, agus dhaoine glice, agus Sgriobhach, us cuid dhiu sin marbhaidh sibh agus ceusaidh sibh, us cuid sgiursaidh sibh ʼnur sinagogan, agus ni sibh geur-leanmhuinn orra bho bhaile gu baile:</verse>
			<verse number="35">Gus a h-uile fuil neo-chiontach a dhoirteadh air talamh a thighinn oirbh, bho fhuil Abeil an t-ionracan gu ruig fuil Shachariais, mac Bharachiais, a mharbh sibh eadar an teampull agus an altair.</verse>
			<verse number="36">Gu firinneach tha mi g-radh ribh: thig iad so uile air a ghinealach so.</verse>
			<verse number="37">A Ierusalem, Ierusalem, a mharbhas na fàidhean, ʼsa chlachas an fheadhainn a chuirear ad ionnsuidh, nach minic a bʼaill leam do chlann a chruinneachadh, mar a chruinnicheas a chearc a h-iseanan fo ʼsgiathan, ach cha bʼaill leat!</verse>
			<verse number="38">Seall, fagar ur tigh falamh dhuibh.</verse>
			<verse number="39">Oir tha mi a g-radh ribh: cha n-fhaic sibh mise á so suas, gus an abair sibh: Is beannaichte esan a tha tighinn an ainm an Tighearna.</verse>
		</chapter>
		<chapter number="24">
			<verse number="1">Agus chaidh Iosa mach as an teampull, us dhʼ imich e. Agus thainig a dheisciopuil gu aitreamh an teampuill fhiachuinn da.</verse>
			<verse number="2">Ach thuirt esan riu, ʼs e freagairt: A bheil sibh faicinn so uile? gu deimhinn tha mi g-radh ribh: cha n-fhagar an so clach air muin cloiche, nach tilgear sios.</verse>
			<verse number="3">ʼS nuair a shuidh e air beinn Olibheit, thainig a dheisciopuil ga ionnsuidh fos n-iosal, a g-radh: Innis dhuinn cuin a thachras iad so? agus ciod e an comharradh air do thighinn, ʼs air deireadh an t-saoghail?</verse>
			<verse number="4">Agus Iosa a freagairt, thuirt e riu: Thugaibh an aire nach meall duine air bith sibh.</verse>
			<verse number="5">Oir thig moran na mʼ ainmse, a g-radh: Is mise Criosta; us meallaidh iad moran.</verse>
			<verse number="6">Agus cluinnidh sibh cogaidhnean, agus fathunn chogaidhnean. Thugaibh an aire nach bi sibh fo bhruaillean: oir feumaidh na nichean so tachairt, ach cha n-eil a chrioch ann fhathast:</verse>
			<verse number="7">Oir eiridh cinneadh an aghaidh cinnidh, us rioghachd an aghaidh rioghachd, agus bithidh plaighean, us gorta, us crithean-talmhuinn feadh aiteachan.</verse>
			<verse number="8">Ach cha n-eil an so uile ach toiseach nan truaighean.</verse>
			<verse number="9">An sin liubhraidh iad seachad sibh gu doruinn, agus marbhaidh iad sibh: agus bithidh fuath aig a h-uile cinneadh oirbh as leth mʼainmse.</verse>
			<verse number="10">An sin gabhaidh moran sgainneal, agus brathaidh iad a cheile, agus bheir iad fuath do gach a cheile.</verse>
			<verse number="11">Agus eiridh moran fhaidhean-breige, us meallaidh iad moran.</verse>
			<verse number="12">Agus a chionn gum bi an drochbheart pailt, fuaraichidh carrantachd mhorain.</verse>
			<verse number="13">Ach an neach a bhuanaicheas thun na criche, bithidh e sabhailte.</verse>
			<verse number="14">Agus searmonaichear soisgeul so na rioghachd feadh an domhain uile, mar theisteanas do na cinnich gu leir: an sin thig a chrioch.</verse>
			<verse number="15">Nuair a chi sibh ma ta graineileachd an leir-sgrios, mun do labhair am faidh Daniel, ʼna seasamh san ionad naomh: am fear a leughas, tuigeadh e.</verse>
			<verse number="16">An sin teicheadh iadsan a thʼ ann an Iudéa thun nam beann.</verse>
			<verse number="17">ʼS am fear a tha air mullach an tighe, na tearnadh e a thoirt a bheag leis as a thigh:</verse>
			<verse number="18">ʼS am fear a tha san achadh, na tilleadh e a thoirt leis a chota.</verse>
			<verse number="19">Ach mo thruaighe iadsan, a tha lethtromach ʼsa toirt ciche anns na laithean sin.</verse>
			<verse number="20">Ach guidhibh nach bi ur teicheadh sa gheamhradh no air an t-sàbaid.</verse>
			<verse number="21">Oir san àm sin is mor an t-amhghar a bhios ann, a leithid ʼs nach robh bho thùs an t-saoghail, agus nach bi.</verse>
			<verse number="22">ʼS mar rachadh na lài sin a ghiorrachadh, cha bhiodh feoil air bith sabhailte: ach air son nan daoine taghte giorraichear na lài sin.</verse>
			<verse number="23">An sin ma their neach air bith ribh: Seall, tha Criosta an so, no ʼn sid, na creidibh e.</verse>
			<verse number="24">Oir eiridh criostan-breige us faidhean-breige, agus ni iad comharran mora agus beartan iongantach, ann an rathad ʼs gum mealladh iad (nam faodadh e bhith) na daoine taghte fhein.</verse>
			<verse number="25">Seall, dhʼinnis mise dhuibh roimh laimh.</verse>
			<verse number="26">Ma their iad ma ta ribh, seall, tha e san fhasach, na rachaibh a mach, seall e sna seomraichean, na creidibh.</verse>
			<verse number="27">Oir mar a thig an dealanach bhoʼn aird-an-ear, ʼsa chithear e gu ruig aird-an-iar: is amhuil a bhios tighinn Mhic an duine.</verse>
			<verse number="28">Ge bʼe aite am bi a chairbh, ʼsann an sin a chruinnichear na h-iolairean.</verse>
			<verse number="29">Air ball as deigh anradh nan laithean sin, thig dorchadas air a ghrein, ʼs cha toir a ghealach a solus, us tuitidh na reultan bho neamh, agus bithidh cumhachdan nan neamh air an gluasad.</verse>
			<verse number="30">An sin chithear comharradh Mhic an duine san athar: an sin guilidh treubhan an talmhuinn gu leir; agus chi iad Mac an duine a tighinn ann an neoil nan speur le mor-chumhachd agus le gloir.</verse>
			<verse number="31">Us cuiridh e ʼainglean le trombaid ʼs le guth mor: agus cruinnichidh iad a dhaoine taghte bho na ceithir gaoithean, bho iomall nan neamh gus an iomall eile.</verse>
			<verse number="32">ʼS bhoʼn chrann-fhige ionnsaichibh dubhfhacal: nuair a tha a mheangan a nis maoth, ʼs an duilleach a bristeadh a mach, tha fios agaibh gum beil an samhradh faisg.</verse>
			<verse number="33">Mar an ciadna sibhse, nuair a chi sibh na nichean so uile, tuigibh gum beil e faisg, seadh aig na dorsan.</verse>
			<verse number="34">Gu deimhinn tha mi g-radh ribh, nach teid an ginealach so seachad, gus an tachair so uile.</verse>
			<verse number="35">Theid neamh agus talamh seachad, ach cha teid mo bhriathran-sa seachad.</verse>
			<verse number="36">Ach air an là sin no air an uair cha n-eil fios aig duine, no aig ainglean fhlathanais, ach aig an Athair ʼna aonar.</verse>
			<verse number="37">Mar a thachair an lài Noé, ʼsann a bhios aig tighinn Mhic an duine.</verse>
			<verse number="38">Oir mar a bha iad sna laithean romh ʼn tuil, a g-iche, ʼsa g-ol, a posadh, ʼs toirt am posadh, gus a cheart latha anns an deach Noé stigh doʼn àirc,</verse>
			<verse number="39">Agus cha tug iad toighe, gus an tainig an tuil, ʼs an tug i leatha iad uile: is amhuil a bhios tighinn Mhic an duine.</verse>
			<verse number="40">An sin bithidh dithis san achadh: gabhar fear dhiu, agus fagar fear.</verse>
			<verse number="41">Bithidh dithis bhan a bleith sa mhuilionn: gabhar té dhiu, agus fagar té.</verse>
			<verse number="42">Air an aobhar sin dianaibh faire: a chionn ʼs nach eil fhios agaibh ciod an uair san tig ur Tighearna.</verse>
			<verse number="43">Ach biodh fios agaibh air so, nam bitheadh brath aig fear-an-tighe dé an uair aig an tigeadh am meirleach, gun dianadh e faire, ʼs nach fuiligeadh e a thigh a bhristeadh.</verse>
			<verse number="44">Uime sin bithibhse deas: oir thig Mac an duine an uair nach saoil sibh.</verse>
			<verse number="45">Co shaoileas tu is e an seirbhiseach dileas agus glic, a dhʼorduich a thighearna fos cionn a theaghlaich, gu biadh a thoirt daibh na àm?</verse>
			<verse number="46">Is beannaichte an seirbhiseach sin, a gheobh a thighearna, nuair a thig e, a dianamh mar sin.</verse>
			<verse number="47">Gu dearbh tha mi radh ribh, gun cuir e fos cionn a mhaoin uile e.</verse>
			<verse number="48">Ach ma their an droch sheirbhiseach sin ʼna chridhe: Tha mo thighearna a dianamh moille ʼna thighinn:</verse>
			<verse number="49">ʼS gun teann e ri cho-sheirbhisich a bhualadh, agus ri iche ʼs ri ol comhla ri misgearan:</verse>
			<verse number="50">Thig tighearna an t-seirbhisich sin an latha air nach bi duil ris, ʼs air an uair nach saoil e:</verse>
			<verse number="51">Agus tearbaidh e e, agus cuiridh e a chrannchur am measg chealgairean: an sid bithidh gal us giosgan fhiacal.</verse>
		</chapter>
		<chapter number="25">
			<verse number="1">Bithidh rioghachd fhlathanais an sin coltach ri deich oighean, a ghabh an lochrain, ʼsa chaidh a mach an coinneamh fear-na-bainnse us bean-na-bainnse.</verse>
			<verse number="2">Agus bha coignear dhiu gorach us coignear glic.</verse>
			<verse number="3">Ach a choignear ghorach a gabhail an lochran, cha tug iad ola leo:</verse>
			<verse number="4">Ach thug na h-oighean glice ola leo ʼnan soitheachan maille ri ʼn lochrain.</verse>
			<verse number="5">Ach fear-na-bainnse a dianamh moille, thuit iad uile ʼnan turra-chadal ʼs ʼnan suain.</verse>
			<verse number="6">Ach mu mhiadhon oidhche chualas glaodh: Seall fear-na-bainnse a tighinn, siubhlaibh ʼna choinneamh.</verse>
			<verse number="7">An sin dhʼeirich na h-oighean ud uile, us dhʼuidheamaich iad an lochrain.</verse>
			<verse number="8">Agus thuirt na h-oighean gorach ris an fheadhainn ghlic: Thugaibh dhuinn cuid dheʼr n-ola: oir tha na lochrain againn air dol as.</verse>
			<verse number="9">Fhreagair na h-oighean glice, a g-radh: Eagal ma dhʼfhaoidte nach bi gu leòr dhuinne agus dhuibhse, ʼs fhearr dhuibh falbh thun nam marsannan, agus ceannach dhuibh fhein.</verse>
			<verse number="10">Ach nuair a bha iad dol a cheannach, thainig fear-na-bainnse: agus chaidh iadsan a bha deas a stigh comhla ris thun na bainnse, us dhuineadh an dorus.</verse>
			<verse number="11">Agus mu dheireadh thainig a chuid eile de na h-oighean, a g-radh: A thighearna, a thighearna, fosgail dhuinne.</verse>
			<verse number="12">Ach a freagairt thuirt esan: Gu deimhinn tha mi radh ribh, cha n-aithne dhomh sibh.</verse>
			<verse number="13">Leis a sin dianaibh faire, a chionn ʼs nach aithne dhuibh an latha, no ʼn uair.</verse>
			<verse number="14">Oir ceart mar dhuine a dol gu cein-thir, ghairm e sheirbhisich, agus liubhair e dhaibh a mhaoin,</verse>
			<verse number="15">Agus do h-aon thug e coig talannan, agus do h-aon eile dhà, agus do h-aon eile a h-aon, do gach aon air reir a chàileachd, us dhʼfhalbh e san uair air a thurus.</verse>
			<verse number="16">Agus dhʼimich esan a fhuair na coig talannan, us rinn e ceannachd leo, agus choisinn e coig eile.</verse>
			<verse number="17">Mar an ciadna am fear a fhuair a dhà, choisinn e dhà eile.</verse>
			<verse number="18">Ach am fear nach dʼfhuair ach a h-aon, dhʼ fhalbh e, agus chladhaich e san talamh, agus dhʼfhalaich e airgiod a thighearna.</verse>
			<verse number="19">Agus an deigh moran uine, thainig tighearna nan seirbhiseach sin, agus rinn e cunntas riu.</verse>
			<verse number="20">Agus thainig am fear a fhuair na coig talannan, us thairg e dha coig talannan eile, a g-radh: A thighearna, thug thu dhomh coig talannan, seall coig eile, a choisinn mi a bharrachd.</verse>
			<verse number="21">Agus thuirt a thighearna ris: Is gasda fhuaradh thu, a sheirbhisich mhath agus dhilis; a chionn gun robh thu dileas fos cionn beagain, cuiridh mise thu fos cionn morain: theirig a stigh gu sòlas do thighearna.</verse>
			<verse number="22">Agus thainig am fear a fhuair an dà thalann, us thuirt e: A thighearna, thug thu dhomh dà thalann, seall dhà eile, a bhuannaich mi.</verse>
			<verse number="23">Thuirt a thighearna ris: Is gasda fhuaradh thu, a sheirbhisich mhath agus dhilis; a chionn gun robh thu dileas fos cionn beagain, cuiridh mise thu fos cionn morain: theirig a stigh gu sòlas do thighearna.</verse>
			<verse number="24">Ach nuair thainig am fear nach dʼfhuair ach aon talann, thuirt e: A thighearna, tha fios agam gur duine cruaidh thu; tha thu buain far nach do chuir thu, ʼsa cruinneachadh far nach do sgap thu:</verse>
			<verse number="25">ʼSa gabhail eagail, dhʼfhalbh mi, agus dhʼfhalaich mi do thalann san talamh: seall, so agad do chuid fhein.</verse>
			<verse number="26">Ach thuirt a thighearna ris, ʼs e freagairt: A sheirbhisich eucoraich agus leisg, bha fios agad gum buain mi far nach do chuir mi, ʼs gun cruinnich mi far nach do sgap mi:</verse>
			<verse number="27">Uime sin bu chòir dhut mo chuid airgid a thoirt doʼn luchd-mhalairt, agus nuair a thiginn, gheobhainn mo chuid fhein le riadh.</verse>
			<verse number="28">Thugaibh bhuaithe ma ta an talann, us thugaibh e doʼn fhear aig a bheil na deich talannan:</verse>
			<verse number="29">Oir doʼn h-uile fear, aig a bheil, bheirear, us bithidh lan-phailteas aige; ach bheirear bhuaithe-san, aig nach eil, an ni a shaoilear a bhith aige.</verse>
			<verse number="30">Agus tilgibh an seirbhiseach gun fheum an dorchadas iomallach: an sin bithidh gal us giosgan fhiacal.</verse>
			<verse number="31">Agus nuair a thig Mac an duine ʼna mhoralachd, agus ainglean uile marris, an sin suidhidh e air cathair a ghloire:</verse>
			<verse number="32">Agus cruinnichear ʼna lathair na cinnich uile, us tearbaidh e bho cheile iad, mar a thearbas buachaille na caoraich bho na gobhair:</verse>
			<verse number="33">Agus cuiridh e na caoraich air a laimh dheis, ach na gobhair air a laimh chli.</verse>
			<verse number="34">An sin their an righ riusan, a bhios air a laimh dheis: Thigibhse, a mhuinntir bheannaichte mʼAthar, gabhaibh seilbh air an rioghachd, a chaidh uidheamachadh dhuibh bho steidheachadh an t-saoghail:</verse>
			<verse number="35">Oir bha mi acrach, agus thug sibh biadh dhomh; paiteach, agus thug sibh deoch dhomh; na mʼ choigreach, ʼs thug sibh stigh mi;</verse>
			<verse number="36">Ruisgte, us chomhdaich sibh mi; tinn, agus thainig sibh a shealltuinn orm; bha mi am priosan, agus thainig sibh gam ionnsuidh.</verse>
			<verse number="37">An sin freagraidh na daoine ionraic e, a g-radh: A thighearna, cuin a chunnaic sinn thu air acras, ʼsa thug sinn biadh dhut; air phathadh, ʼsa thug sinn deoch dhut?</verse>
			<verse number="38">Agus cuin a chunnaic sinn na dʼ choigreach thu, ʼsa ghabh sinn stigh thu? no ruisgte, ʼsa chuir sinn aodach ort?</verse>
			<verse number="39">No cuin a chunnaic sinn thu tinn, no am priosan, ʼsa thainig sinn ga tʼ ionnsuidh?</verse>
			<verse number="40">ʼSa freagairt their an righ riu: Gu deimhinn tha mi g-radh ribh: cho tric ʼsa rinn sibh doʼn aon is lugha dhe mo bhraithrean so, rinn sibh dhomhsa e.</verse>
			<verse number="41">An sin their e ris an fheadhainn a tha air a laimh chli: Gabhaibh bhuam, a luchd nam mollachd, gu teine siorruidh, a chaidh uidheamachadh doʼn deomhan, ʼs dha ainglean.</verse>
			<verse number="42">Oir bha mi air acras, ʼs cha tug sibh biadh dhomh; air phathadh, ʼs cha tug sibh deoch dhomh;</verse>
			<verse number="43">Bha mi am choigreach, ʼs cha tug sibh a stigh mi; ruisgte, ʼs cha do chuir sibh aodach orm; gu tinn ʼs am priosan, ʼs cha tainig sibh a shealltuinn orm.</verse>
			<verse number="44">An sin freagraidh iadsan e cuideachd, a g-radh: A Thighearna, cuin a chunnaic sinn thu acrach, no paiteach, no ad choigreach, no ruisgte, no tinn, no am priosan, nach do fhritheil sinn dhut?</verse>
			<verse number="45">An sin freagraidh e iad, a g-radh: Gu deimhinn tha mi g-radh ribh: fhad ʼs nach dʼrinn sibh e doʼn aon is lugha dhiu so, cha dʼrinn sibh dhomhsa e.</verse>
			<verse number="46">Uime sin theid iad so gu pein shiorruidh: ʼs na daoine ionraic gu beatha shiorruidh.</verse>
		</chapter>
		<chapter number="26">
			<verse number="1">Agus thachair nuair chuir Iosa crioch air na briathran so uile, gun tuirt e ri dheisciopuil:</verse>
			<verse number="2">Is aithne dhuibh gum bi a chàisg ann as deigh dà latha, agus liubhrar seachad Mac an duine gus a cheusadh.</verse>
			<verse number="3">An sin chruinnich na h-ard-shagairt, agus seanairean an t-sluaigh an cùirt an ard-shagairt, dhaʼm bʼainm Caiphas:</verse>
			<verse number="4">Us chuir iad an comhairle ri cheile, Iosa a ghlacadh le foill, ʼsa chur gu bàs.</verse>
			<verse number="5">Ach thuirt iad: Cha n-ann air latha na feille, eagal gum faod buaireadh eirigh am measg an t-sluaigh.</verse>
			<verse number="6">Agus nuair bha Iosa am Bethania an tigh Shimoin an lobhar,</verse>
			<verse number="7">Thainig boirionnach ga ionnsuidh, aig an robh bocsa alabastair de dhʼ ola phriseil, us dhoirt i air a cheann i, agus e aig biadh.</verse>
			<verse number="8">Agus na deisciopuil a faicinn so, bha iad diumbach, a g-radh: Car-son an t-ana-caitheamh so?</verse>
			<verse number="9">Oir dhʼfhaoidte so a reic air mhoran, ʼsa thoirt do na bochdan.</verse>
			<verse number="10">Agus Iosa a tuigsinn so, thuirt e riu: Car-son a tha sibh cur dragh air a bhoirionnach so? oir rinn i gniomh math dhomhsa:</verse>
			<verse number="11">Oir tha na bochdan agaibh an comhnuidh, ach cha n-eil mise agaibh an comhnuidh.</verse>
			<verse number="12">Oir le ise an ola so dhortadh air mo chorp, ʼsann mu choinneamh mʼ adhlaic, a rinn i e.</verse>
			<verse number="13">Gu deimhinn tha mi a g-radh ribh: Ge bʼe air bith aite anns am bi an soisgeul so air a shearmonachadh feadh an t-saoghail gu leir, gum bi iomradh air na rinn i so mar chuimhne oirre.</verse>
			<verse number="14">An sin chaidh fear deʼn dà-fhear-dhiag, dhaʼm bʼainm Iudas Iscariot, thun nan ard-shagart:</verse>
			<verse number="15">Agus thuirt e riu: Dé bheir sibh dhomhsa, agus liubhraidh mi dhuibh e? Us chord iad ris air son deich buinn fhichead airgid.</verse>
			<verse number="16">ʼS bho sin suas bha e sireadh cothroim air a bhrath.</verse>
			<verse number="17">ʼS air a chiad latha deʼn aran neo-ghoirtichte, thainig na deisciopuil gu Iosa, a g-radh: Càit am math leat gun deasaich sinn dhut gus a chàisg icheadh?</verse>
			<verse number="18">Ach thuirt Iosa: Theirigibh a stigh doʼn bhaile gu duine araid, agus abraibh ris: Tha ʼm Maighistir a g-radh: Tha mʼ àm faisg, cumaidh mi a chàisg agadsa maille ri mʼ dheisciopuil.</verse>
			<verse number="19">Agus rinn na deisciopuil mar a dhʼorduich Iosa dhaibh, us dheasaich iad a chàisg.</verse>
			<verse number="20">ʼS air doʼn fheasgar a thighinn, shuidh e sios comhla ri dhà dheisciopul dhiag.</verse>
			<verse number="21">ʼS nuair a bha iad a g-ithe, thuirt e: Gu deimhinn tha mi g-radh ribh, gum brath h-aon agaibh mi.</verse>
			<verse number="22">Agus bha duilichinn mhor orra, agus thòisich gach aon ri radh: Am mise e, a Thighearna?</verse>
			<verse number="23">Ach a freagairt thuirt esan: Am fear a tha tumadh a laimh sa mheis comhla rium, se bhrathas mi.</verse>
			<verse number="24">Tha Mac an duine ga rireamh a falbh, mar a tha e sgribhte uime: ach mo thruaighe an duine sin leis am brathar Mac an duine: bu mhath doʼn duine sin nach beirteadh e.</verse>
			<verse number="25">An sin fhreagair Iudas, a bhrath e, us thuirt e: Am mise e, Rabbi? Ars esan ris: thuirt thu e.</verse>
			<verse number="26">ʼS air dhaibh a bhith ri ʼn suipeir, ghlac Iosa aran, agus bheannaich e, agus bhrist e, agus thug e dha dheisciopuil, us thuirt e: Gabhaibh, agus ithibh: se so mo chorpsa.</verse>
			<verse number="27">ʼSa glacadh na cailis, thug e taing, us thug e dhaibh, a g-radh: Olaibh uile dhe so.</verse>
			<verse number="28">Oir si so mʼfhuilse an tiomnaidh nuaidh, a dhoirtear air son morain gu mathanas pheacannan.</verse>
			<verse number="29">Oir tha mi g-radh ribh: cha n-ol mi á so suas de thoradh so na fionain, gus an latha sin air an ol mi ùr e maille ribh ann an rioghachd mʼAthar.</verse>
			<verse number="30">ʼS an deigh laoidh a ghabhail, chaidh iad a mach gu sliabh Olibheit.</verse>
			<verse number="31">An sin thuirt Iosa riu: Air an oidhche nochd gabhaidh sibh uile sgainneal asamsa. Oir tha e sgribhte: Buailidh mi am buachaille, agus sgapar caoraich na treuda.</verse>
			<verse number="32">Ach an deigh dhomh eirigh a rithist, theid mi roimhibh do Ghalile.</verse>
			<verse number="33">Agus Peadar a freagairt thuirt e ris: Ged a ghabhadh iad uile sgainneal asad, cha ghabh mise a chaoidh sgainneal asad.</verse>
			<verse number="34">Thuirt Iosa ris: Gu deimhinn tha mi g-radh riut, air an oidhche so fhein mun goir an coileach, guʼn aicheadh thu mi tri uairean.</verse>
			<verse number="35">Thuirt Peadar ris: Ged a bʼfheudar dhomh bàsachadh comhla riut, cha n-aicheadh mi thu. ʼS an ni ciadna thuirt na deisciopuil uile.</verse>
			<verse number="36">An sin thainig Iosa leo gu baile dùcha ris an canar Gethsemani, us thuirt e ri dheisciopuil: Suidhibhse an so, gus an teid mi ʼn sid, ʼs an dian mi urnaigh.</verse>
			<verse number="37">ʼSa toirt leis Pheadair, agus dà mhac Shebede, thainig bròn us mulad air.</verse>
			<verse number="38">An sin thuirt e riu: Tha mʼanam brònach eadhon gu bàs: fanaibh an so, agus dianaibh faire maille rium.</verse>
			<verse number="39">ʼSa dol ceum air adhart, thuit e air aghaidh a g-urnaigh ʼsa g-radh: Mʼ Athair, ma ghabhas e dianamh, rachadh a chailis so seachad orm: ach co dhiu, cha n-ann mar is aill leamsa, ach mar is aill leatsa.</verse>
			<verse number="40">Agus thainig e dhʼionnsuidh a dheisciopul, us fhuair e ʼnan cadal iad, us thuirt e ri Peadar: Ciod e so? an e nach bʼurrainn duibh aon uair a chaithris maille rium?</verse>
			<verse number="41">Dianaibh faire agus urnaigh, gus nach tuit sibh ann am buaireadh. Tha an spiorad gu dearbh toileach, ach tha ʼn fheoil lag.</verse>
			<verse number="42">Dhʼfhalbh e rithist an darna uair, agus rinn e urnaigh, a g-radh: Mʼ Athair, mur gabh a chailis so cur seachad orm gun a h-ol, biodh do thoilse diante.</verse>
			<verse number="43">Agus thainig e rithist, us fhuair e ʼnan cadal iad: oir bha an suilean trom.</verse>
			<verse number="44">Agus gam fagail, dhʼ fhalbh e rithist, agus rinn e urnaigh an treas uair, a g-radh nam briathran ciadna.</verse>
			<verse number="45">An sin thainig e gu dheisciopuil, us thuirt e riu: Caidlibh a nis, agus gabhaibh fois: seall, tha ʼn uair air teannadh, agus brathar Mac an duine do lamhan pheacach.</verse>
			<verse number="46">Eiribh, siubhlamaid; seall, tha ʼm fear a bhrathas mi aig laimh.</verse>
			<verse number="47">Nuair a bha e fhathast a labhairt, seall, thainig Iudas, a h-aon deʼn dà-fhear-dhiag, agus buidheann mhor cuide ris, le claidhean, ʼs le bataichean, air an cur bho na h-ard-shagairt ʼs bho sheanairean an t-sluaigh.</verse>
			<verse number="48">A nis thug esan, a bhrath e, comharradh dhaibh, a g-radh: Ge bʼ e dhaʼn toir mise pog, se sin e, dianaibh greim air.</verse>
			<verse number="49">Agus ghrad-thainig e gu Iosa, us thuirt e: Fàilt dhut, a Rabbi. Agus thug e pog dha.</verse>
			<verse number="50">Us thuirt Iosa ris: A charaid, ciod uige a thainig thu? An sin thainig iad air an adhart, agus chuir iad lamh an Iosa, agus ghlac iad e.</verse>
			<verse number="51">Agus, seall, shìn fear de ʼn fheadhainn a bha maille ri Iosa a lamh, tharruinn e chlaidheamh, ʼsa bualadh seirbheiseach an ard-shagairt ghearr e a chluas dheth.</verse>
			<verse number="52">An sin thuirt Iosa ris: Cuir air ais do chlaidheamh gu aite fhein: oir iadsan uile a ghlacas an claidheamh, theid iad a dhith leis a chlaidheamh.</verse>
			<verse number="53">Am beil thu an duil nach eil e am chomas iarraidh air mʼ Athair, agus bheir e dhomh san uair tuilleadh us dà legion dhiag aingeal?</verse>
			<verse number="54">Ciamar ma ta bhiodh na sgriobturan air an coimhlionadh, gum feum e bhith mar so?</verse>
			<verse number="55">ʼS an uair sin fhein thuirt Iosa ris a bhuidhinn: Thainig sibh a mach le claidhean, ʼs le bataichean gu mise ghlacail, mar gum bʼ fhear-reubuinn mi: bha mi na mʼ shuidhe gach latha san teampull maille ribh a teagasg, agus cha do chuir sibh an laimh mi.</verse>
			<verse number="56">Ach thachair so uile chum gun coimhlionteadh sgriobturan nam faidhean. An sin dhʼfhag na deisciopuil uile e, agus theich iad.</verse>
			<verse number="57">Ach chum iad greim air Iosa, ʼs thug iad leo e ga Caiphas an t-ard-shagart, far an robh na Sgriobhaich ʼs na seanairean air tional.</verse>
			<verse number="58">Us lean Peadar e fad as gu ruig cùirt an ard-shagairt. Agus chaidh e stigh, agus shuidh e comhla ris na seirbhisich, a dhʼfhaicinn na crìche.</verse>
			<verse number="59">Ach dhʼiarr na h-ard-shagairt, ʼsa chomhairle uile fianuis-bhreige an aghaidh Iosa gtis a chur gu bàs:</verse>
			<verse number="60">ʼS cha dʼfhuair iad sin, ged thainig moran de fhianuisean-breige a stigh. Mu dheireadh thainig dà fhianuis-bhreige,</verse>
			<verse number="61">Agus thuirt iad: Thuirt an duine so: Is urrainn domh teampull De a leagail, ʼsa thogail a rithist an ceann thri latha.</verse>
			<verse number="62">ʼS an t-ard-shagart a g-eirigh, thuirt e ris: Nach toir thu freagairt sa bith air na nichean, a tha iad so toirt mar fhianuis ad aghaidh?</verse>
			<verse number="63">Ach dhʼfhan Iosa ʼna thosd. Agus thuirt an t-ard-shagart ris: Guidheam ort air an Dia bheo, gun innis thu dhuinn, ma ʼs tu Criosta Mac De.</verse>
			<verse number="64">Ars Iosa ris: Thuirt thu e: ach tha mi g-radh ribh: gum faic sibh an deigh so Mac an duine ʼna shuidhe air laimh dheis cumhachd Dhe, ʼsa tighinn ann an neoil nan speur.</verse>
			<verse number="65">An sin sthrachd an t-ard-shagart aodach, a g-radh: Labhair e blaisbheurn: ciod an tuilleadh feum thʼ againn air fianuisean? Seall, chual sibh a nis am blaisbheum:</verse>
			<verse number="66">Dé ur barail? Ach fhreagair iadsan, us thuirt iad: Tha e toillteanach air bàs.</verse>
			<verse number="67">An sin chaith iad smugaidean ʼna aodann, us bhuail iad le ʼn duirn e, agus bhuail feadhainn eile le ʼm basan e san aodann,</verse>
			<verse number="68">A g-radh: Faisnich dhuinn, a Chriosta, co bhuail thu?</verse>
			<verse number="69">Ach bha Peadar ʼna shuidhe air taobh-mach na cùirte; agus thainig searbhanta ga ionnsuidh, a g-radh: Bha thusa comhla ri Iosa bho Ghalile.</verse>
			<verse number="70">Ach dhʼaicheadh esan ʼnan lathair uile, a g-radh: Cha n-eil fhios agam ciod a tha thu a cantuinn.</verse>
			<verse number="71">ʼS e dol a mach air a gheata, chunnaic searbhanta eile e, us thuirt i ris an fheadhainn a bha ʼn sin: Bha ʼm fear so comhla ri Iosa bho Nasareth.</verse>
			<verse number="72">ʼSa rithist dhʼaicheadh esan le mionn: Cha n-aithne dhomh an duine.</verse>
			<verse number="73">ʼS an ceann tacain thainig iadsan, a bha ʼnan seasamh, us thuirt iad ri Peadar: Gu cinnteach ʼsann dhiu thusa: oir tha do chainnt fhein ga dʼ dhianamh follaiseach.</verse>
			<verse number="74">An sin thòisich e ri mollachadh ʼs ri mionnachadh, nach bʼaithne dha an duine. Agus anns a cheart uair ghoir an coileach.</verse>
			<verse number="75">Agus chuimhnich Peadar facal Iosa, a thuirt e: Mun goir an coileach, aicheadhaidh tu mi tri uairean. ʼSa dol a mach, ghuil e gu goirt.</verse>
		</chapter>
		<chapter number="27">
			<verse number="1">ʼS nuair a thainig a mhaduinn, ghabh na h-ard-shagairt uile agus seanairean an t-sluaigh comhairle an aghaidh Iosa, gus a chur gu bàs.</verse>
			<verse number="2">Agus thug iad leo e an ceangal, agus liubhair iad e do Phontius Pilat, an t-uachdran.</verse>
			<verse number="3">An sin Iudas, a bhrath e, a faicinn gun deach a dhiteadh, ghabh e aithreachas, agus thug e air ais na deich buinn fhichead airgid do na h-ard-shagairt ʼs do na seanairean,</verse>
			<verse number="4">A g-radh: Pheacaich mi le fuil neochiontach a bhrath. Ach thuirt iadsan: Ciod e sin dhuinne? seall thusa ris.</verse>
			<verse number="5">ʼSa tilgeadh sios na buinn airgid san teampull, thug e e fhein as; ʼsa falbh chroch e e fhein le taod.</verse>
			<verse number="6">Agus na h-ard-shagairt a gabhail na buinn airgid, thuirt iad: Cha chòir an cur anns an ionmhas: a chionn gur pris fala iad.</verse>
			<verse number="7">ʼS an deigh an comhairle a chur ri cheile, cheannaich iad leo achadh a chriadhadair air son cladha choigreach.</verse>
			<verse number="8">ʼSann air son sin a theirear Haceldama ris an achadh sin, se sin, achadh na fala, gus an latha an diugh.</verse>
			<verse number="9">An sin choimhlionadh na labhradh leis an fhaidh Ieremias, a g-radh: Us ghabh iad na deich buinn fhichead airgid, pris an fhir a mheasadh, ʼs air na chuir iad pris de chloinn Israil.</verse>
			<verse number="10">Agus thug iad air son achadh a chriadhadair iad, air reir ʼs mar a dhʼorduich an Tighearna dhomhsa.</verse>
			<verse number="11">Us sheas Iosa air bialaobh an uachdrain, agus dhʼfharraid an t-uachdran deth, a g-radh: An tusa righ nan Iudhach? Ars Iosa ris: Thuirt thu e.</verse>
			<verse number="12">ʼS nuair a chuir na h-ard-shagairt ʼs na seanairean coire as a leth, cha do fhreagair e ni sa bith.</verse>
			<verse number="13">An sin thuirt Pilat ris: Nach eil thu cluinntinn co liuthad ni, a tha iad a toirt mar fhianuis na tʼaghaidh?</verse>
			<verse number="14">Agus cha tug e freagairt dha fiu facail, air chor ʼs gum bʼanabarrach an t-ioghnadh a ghabh an t-uachdran.</verse>
			<verse number="15">A nis air latha na feille bʼabhuist doʼn uachdran a leigeil mu sgaoil do ʼn t-sluagh aon phriosanach air bith a bʼàill leo.</verse>
			<verse number="16">A nis sa cheart àm bha priosanach comharraichte aige, dhaʼm bʼainm Barabbas.</verse>
			<verse number="17">Bho na bha iadsa ma ta cruinn, thuirt Pilat: Co is aill leibh mi leigeil mu sgaoil dhuibh, an e Barabbas, no Iosa ris an canar Criosta?</verse>
			<verse number="18">Oir bha fios aige gum bʼann tre fharmad a liubhair iad seachad e.</verse>
			<verse number="19">ʼS nuair a bha e ʼna shuidhe air cathair a bhreitheanais, chuir a bhean ga ionnsuidh, a g-radh: Na biodh idir gnothach agad ris an duine ionraic sin: oir dhʼfhuilig mise moran air a shon an diugh ann am bruadar.</verse>
			<verse number="20">Ach thug na h-ard-shagairt ʼs na seanairean comhairle air an t-sluagh, Barabbas iarraidh, ach Iosa chur gu bàs.</verse>
			<verse number="21">Agus an t-uachdran a freagairt, thuirt e riu: Co dheʼn dithis is math leibh leigeadh as dhuibh? Agus thuirt iadsa: Barabbas.</verse>
			<verse number="22">Thuirt Pilat riu: Ciod ma ta ni mi ri Iosa, ris an canar Criosta?</verse>
			<verse number="23">Fhreagair iad uile: A cheusadh. Thuirt an t-uachdran riu: Ach ciod an t-olc a rinn e? Ach ʼsann is mua dhʼeigh iad, a g-radh: Ceusar e.</verse>
			<verse number="24">Ach Pilat a faicinn nach robh e a cosnadh dad, ach gur ann is mua a bha am buaireas a fàs, ghabh e uisge, agus nigh e a lamhan an lathair an t-sluaigh, a g-radh: Tha mise neochiontach de dhʼfhuil an duine ionraic so: seallaibhse ris.</verse>
			<verse number="25">Agus an sluagh uile freagairt, thuirt iad: Biodh fhuil oirnne agus air ar cloinn.</verse>
			<verse number="26">An sin leig e Barabbas mu sgaoil dhaibh: ach liubhair e Iosa dhaibh, an deigh a sgiursadh, gus a cheusadh.</verse>
			<verse number="27">An sin thug saighdearan an uachdrain Iosa leo doʼn talla, agus thionail iad a bhuidheann uile mun cuairt da.</verse>
			<verse number="28">Agus ga rusgadh, chuir iad cleochd sgarlaid uime.</verse>
			<verse number="29">ʼSa fighe crun dreighinn, chuir iad air a cheann e, agus cuilc ʼna laimh dheis. ʼSa lùbadh an glun air a bhialaobh, rinn iad fanaid air, a g-radh: Fàilt ort, a righ nan Iudhach.</verse>
			<verse number="30">ʼSa caitheamh smugaidean air, rug iad air a chuilc, agus bhuail iad sa cheann e.</verse>
			<verse number="31">ʼS an deigh dhaibh fanaid a dhianamh air, thug iad dheth an cleochd, agus chuir iad aodach fhein air, agus thug iad leo e gus a cheusadh.</verse>
			<verse number="32">ʼSa dol a mach fhuair iad duine bho Chirene, dhaʼm bʼainm Simon: thug iad airsan a chrois a ghiùlan.</verse>
			<verse number="33">Us thainig iad gu aite ris an canar Golgotha, se sin, ionad Chalbhari.</verse>
			<verse number="34">ʼS thug iad dha ri ol fion measgte le domblas. Agus nuair a bhlais e e, cha bʼaill leis ol.</verse>
			<verse number="35">Agus an deigh dhaibh a cheusadh, roinn iad aodach a tilgeadh chrann; gus an ni a labhradh leis an fhaidh a choimhlionadh a g-radh: Roinn iad mʼaodach eatorra, agus air mʼeideadh uachdrach thilg iad croinn.</verse>
			<verse number="36">Agus a suidhe sios, rinn iad faire air.</verse>
			<verse number="37">Agus chuir iad a chùis-dhitidh sgribhte fos cionn a chinn: Se so Iosa Righ Nan Iudhach.</verse>
			<verse number="38">An sin cheusadh comhla ris dà mheirleach, fear air a laimh dheis, us fear air a laimh chli.</verse>
			<verse number="39">Agus thug iadsan, a bha gabhail seachad, toibheum dha, a crathadh an cinn,</verse>
			<verse number="40">ʼSa g-radh: A! thusa a leagas teampull De, agus an tri latha a thogas e rithist, teasraig thu fhein: ma ʼs tu Mac De, thig a nuas bhoʼn chrois.</verse>
			<verse number="41">Air an alt chiadna thuirt na h-ard-shagairt, maille ris na Sgriobhaich ʼs ris na seanairean, a magadh air:</verse>
			<verse number="42">Shabhail e feadhainn eile, e fhein cha n-urrainn e shabhaladh: ma se righ Israil e, thigeadh e nis a nuas bhon chrois, agus creididh sinn e:</verse>
			<verse number="43">Chuir e earbsa ann an Dia: tiarnadh e nis e, ma tha toil aige dha; oir thuirt e: Is mi Mac Dhe.</verse>
			<verse number="44">Agus mar an ciadna thug na meirlich, a cheusadh comhla ris, taire dha.</verse>
			<verse number="45">A nis bhoʼn t-siathamh uair gus an naoitheamh uair bha dorchadas air an talamh uile.</verse>
			<verse number="46">Agus muʼn naoitheamh uair dhʼeigh Iosa le gu ard, a g-radh: Eli, Eli, lamma sabacthani? se sin: Mo Dhia, mo Dhia, car-son a threig thu mi?</verse>
			<verse number="47">Us thuirt cuid a bha ʼnan seasamh an sin, ʼsa cluinntinn: Tha e so a gairm Eliais.</verse>
			<verse number="48">Agus ruith fear dhiu san uair, ʼsa breith air spuing lion e le fion-geur i, us chuir e air cuilc i; agus thairg e dha ri ol.</verse>
			<verse number="49">Ach thuirt càch: Leig leis, fiach am faic sinn an tig Elias gus a theasraiginn.</verse>
			<verse number="50">Agus Iosa a g-eigheach a rithist le guth ard, thug e suas an spiorad.</verse>
			<verse number="51">Agus, seall, sthracadh cuirtein an teampuill ʼna dhà bhloigh, bho bhraighe gu iochdar: agus chrith an talamh, agus sgain na creagan.</verse>
			<verse number="52">Us dhʼfhosgladh na h-uaighean, agus dhʼeirich moran de chuirp nan naomh, a bha ʼnan cadal.</verse>
			<verse number="53">ʼSa tighinn a mach as na h-uaighean an deigh aiseirighse, thainig iad do ʼn bhaile naomh, agus chunnacas le moran iad.</verse>
			<verse number="54">A nis nuair a chunnaic an ceannard-ciad, us iadsan a bha cuide ris, a cumail faire air Iosa, a chrith-thalmhuinn ʼs na nichean a thachair, ghabh iad eagal mor, a g-radh: Gu firinneach bʼe so Mac Dhe.</verse>
			<verse number="55">Agus bha an sin moran bhoirionnach fad as, a lean Iosa bho Ghalile, a frithealadh dha:</verse>
			<verse number="56">Bʼann dhiu sin Mairi Magdalen, agus Mairi, mathair Sheumais us Ioseiph, agus mathair mic Shebede.</verse>
			<verse number="57">ʼS nuair bhaʼm feasgar ann, thainig duine beartach àraid bho Arimatéa dha ʼm bʼainm Ioseph, a bha e fhein ʼna dheisciopul do Iosa.</verse>
			<verse number="58">Chaidh esan gu Pilat, agus dhʼiarr e corp Iosa, An sin dhʼorduich Pilat an corp a thoirt da.</verse>
			<verse number="59">Agus Ioseph a gabhail a chuirp, phaisg e ann an annart glan e.</verse>
			<verse number="60">Us chuir e ʼna uaigh ùir fhein e, a bha e air gearradh ann an creig. Agus charaich e clach mhor gu dorus na h-uaighe, us dhʼfhalbh e.</verse>
			<verse number="61">Agus bha Mairi Magdalen agus a Mhairi eile ʼnan suidhe an sin mu choinneamh na h-uaghach.</verse>
			<verse number="62">Agus an ath latha, a tha an deigh an deasachaidh, chruinnich na h-ard-shagairt agus na Phairisich gu Pilat,</verse>
			<verse number="63">A g-radh: A thighearna, tha cuimhne againn, gun tuirt am mealltair ud, ʼs e fhathast beo: An ceann thri laithean eiridh mi rithist.</verse>
			<verse number="64">Air an aobhar sin orduich freiceadan a chur air an uaigh gus an treas latha, eagal gum faod a dheisciopuil tighinn agus a ghoid, agus guʼn abair iad ris an t-sluagh: Dhʼeirich e bho na mairbh; agus bithidh am mearachd mu dheireadh nas miosa na ʼn ciad mhearachd.</verse>
			<verse number="65">Thuirt Pilat riu: Tha freiceadan agaibh: falbhaibh, cuiribh freiceadan mar is aithne dhuibh.</verse>
			<verse number="66">Us dhʼfhalbh iadsa, agus rinn iad an uaigh tiaruinte leis a chlach a sheuladh agus le luchd-faire.</verse>
		</chapter>
		<chapter number="28">
			<verse number="1">Agus deireadh oidhche na sàbaid, mu bhristeadh na fàire a chiad latha de ʼn t-seachduin, thainig Mairi Magdalen agus a Mhairi eile a shealltuinn na h-uaighe.</verse>
			<verse number="2">Us, seall, bha crith-thalmhuinn mhor ann. Oir thainig aingeal an Tighearna bho neamh, agus air dha tighinn charaich e a chlach air a h-ais, agus shuidh e oirre.</verse>
			<verse number="3">Agus bha ʼaodann mar dhealanach, agus ʼeideadh mar shneachda.</verse>
			<verse number="4">Agus le fiamh roimhe dhʼoilltich an luchd-faire, agus dhʼfhas iad mar dhaoine marbha.</verse>
			<verse number="5">ʼS an t-aingeal a freagairt, thuirt e ris na boirionnaich: Na biodh eagal oirbhse: oir tha fhios agam, gum beil sibh a sireadh Iosa, a chaidh a cheusadh:</verse>
			<verse number="6">Cha n-eil e an so: oir dhʼeirich e mar a thuirt e. Thigibh, us faicibh an t-aite anns na chuireadh an Tighearna.</verse>
			<verse number="7">ʼSa falbh gu luath, innsibh dha dheisciopuil, gun dʼeirich e; us, fiach, imichidh e roimhibh do Ghalile: an sin chi sibh e. Seall, tha mise air innse dhuibh roimh laimh.</verse>
			<verse number="8">Agus ghrad-dhʼimich iad bhoʼn uaigh le fiamh ʼs le mor aoibhneas, agus ruith iad a dhʼinnse dha dheisciopuil.</verse>
			<verse number="9">Agus, seall, choinnich Iosa iad, a g-radh: Fàilt oirbh. Us thainig iadsa faisg, agus rug iad air a chasan, agus thug iad aoradh dha.</verse>
			<verse number="10">An sin thuirt Iosa riu: Na biodh eagal oirbh. Siubhlaibh, agus abraibh ri mo bhraithrean, iad a dhol do Ghalile, chi iad an sin mi.</verse>
			<verse number="11">An deigh dhaibh falbh, faic, thainig cuid deʼn luchd-faire a stigh doʼn bhaile, agus dhʼinnis iad do na h-ard-shagairt h-uile ni a thachair.</verse>
			<verse number="12">ʼS air dhaibhse cruinneachadh comhla ris na seanairean, ʼs an comhairle a chur ri cheile, thug iad suim mhor airgid do na saighdearan,</verse>
			<verse number="13">A g-radh: Abraibh gun tainig a dheisciopuil feadh na h-oidhche, us ghoid iad e, agus sinne ʼnar cadal.</verse>
			<verse number="14">Agus ma thig so gu cluasan an uachdrain, cuiridh sinne impidh air, agus saoraidh sinn sibhse.</verse>
			<verse number="15">ʼSa gabhail an airgid, rinn iad mar a chaidh a sheoladh dhaibh. Agus tha ʼn sgial so air sgaoileadh am measg nan Iudhach gus an latha an diugh.</verse>
			<verse number="16">An sin chaidh an t-aon deisciopul diag do Ghalile, gu beinn far an dʼorduich Iosa dhaibh.</verse>
			<verse number="17">Agus ga fhaicinn thug iad aoradh dha; ach bha cuid dhiu ann an teagamh.</verse>
			<verse number="18">Us Iosa a tighinn, labhair e riu, a g-radh: Thugadh dhomhsa a h-uile cumhachd air neamh ʼs air talamh.</verse>
			<verse number="19">Falbhaibh ta, us teagaisgibh a h-uile cinneadh, gam baisteadh an ainm an Athar, agus a Mhic, agus an Spioraid Naoimh;</verse>
			<verse number="20">A teagasg dhaibh a h-uile ni chumail, a dhʼàithn mise oirbh: agus, seall, tha mise maille ribh h-uile latha gu deireadh an t-saoghail.</verse>
		</chapter>
	</book>
	<book number="41">
		<chapter number="1">
			<verse number="1">Toiseach soisgeul Iosa Criosta, Mac Dhe.</verse>
			<verse number="2">Air reir ʼs mar tha e sgribhte san fhaidh Isaias: Seall, cuiridh mi mʼaingeal roimh do ghnuis, a reiticheas do shlighe romhad.</verse>
			<verse number="3">Guth neach a g-eigheach san fhasach: Reitichibh slighe an Tighearna, agus dianaibh aisridhean direach.</verse>
			<verse number="4">Bha Eoin anns an fhasach a baisteadh, ʼsa searmonachadh baisteadh an aithreachais gu mathanas pheacannan.</verse>
			<verse number="5">Agus chaidh duthaich Iudéa uile mach ga ionnsuidh, agus muinntir Ierusalem gu leir, us bhaisteadh iad leis ann an abhuinn Iordain a g-aideachadh am peacannan.</verse>
			<verse number="6">Agus bha Eoin air eideadh le fionnadh chamhal, us crios leathrach mu leasraidh; agus dhʼich e locuist us mil fhiadhaich. Agus shearmonaich e, a g-radh:</verse>
			<verse number="7">Tha fear nas cumhachdaiche na mise tighinn am dheigh: neach nach airidh mise air cromadh sios us bariall a bhrogan fhuasgladh.</verse>
			<verse number="8">Bhaist mise sibh le uisge; ach baistidh esan sibh leis an Spiorad Naomh.</verse>
			<verse number="9">Us thachair, gun tainig Iosa anns na laithean sin bho Nasareth Ghalile; agus bhaisteadh e le Eoin an Iordan.</verse>
			<verse number="10">ʼS air ball a direadh as an uisge, chunnaic ʼe neamh fosgailte, ʼs an Spiorad mar chalman a tearnadh ʼsa fantuinn air.</verse>
			<verse number="11">Agus thainig guth bho neamh: Is tusa mo Mhac gaolach, is mor mo thlachd dhiot.</verse>
			<verse number="12">Agus ghrad-ghreas an Spiorad e doʼn fhasach.</verse>
			<verse number="13">Agus bha e san fhasach dà-fhichead latha, agus dà-fhichead oidhche; us bhuaireadh le Satan e; ʼs bha e comhla ris na h-ainmhidhean, agus bha na h-ainglean a frithealadh dha.</verse>
			<verse number="14">ʼS an deigh do dhʼ Eoin a bhith air a liubhairt seachad, thainig Iosa do Ghalile, a searmonachadh soisgeul rioghachd Dhe,</verse>
			<verse number="15">ʼSa g-radh: Thaʼn t-àm air a choimhlionadh, ʼs tha rioghachd Dhe aig laimh; gabhaibh aithreachas, agus creidibh san t-soisgeul.</verse>
			<verse number="16">ʼSa gabhail ri taobh muir Ghalile, chunnaic e Simon, agus Aindris a bhrathair, a cur lion sa mhuir (oir bʼiasgairean iad),</verse>
			<verse number="17">Agus thuirt Iosa riu: Thigibh am dheighse, agus ni mi iasgairean dhaoine dhibh.</verse>
			<verse number="18">Agus ghrad-dhʼfhag iad na lìn, us lean iad e.</verse>
			<verse number="19">ʼSa gabhail as a sin ceum beag air adhart, chunnaic e Seumas mac Shebede agus Eoin a bhrathair, ʼs iad a caradh nan lion san t-saghach:</verse>
			<verse number="20">Agus ghairm e iad san uair. ʼSa fagail an athar Sebede maille ris an luchd-thuarasdail san t-saghach, lean iad e.</verse>
			<verse number="21">Agus chaidh iad a stigh do Chapharnaum; agus air dha dol a stigh gun dail air na laithean sàbaide doʼn t-sinagog, theagaisg e iad.</verse>
			<verse number="22">Agus ghabh iad ioghnadh ri theagasg: oir bha e gan teagasg mar neach aig an robh cumhachd, ʼs cha n-ann mar na Sgriobhaich.</verse>
			<verse number="23">Agus bha san t-sinagog aca duine anns an robh spiorad neoghlan, us dhʼeigh e,</verse>
			<verse number="24">A g-radh: Ciod an comunn eadar sinn agus thusa, Iosa bho Nasareth? an tainig thu gus ar sgrios? Is aithne dhomh co thu, Aon Naomh Dhe.</verse>
			<verse number="25">Us mhaoith Iosa air, a g-radh: Bi ad thosd, agus gabh mach as an duine.</verse>
			<verse number="26">ʼS an spiorad neoghlan ga riabadh, ʼsa g-eigheach le guth ard, chaidh e mach as.</verse>
			<verse number="27">Agus ghabh iad uile iongantas, ionnus gun dʼfharraid iad ʼnam measg fhein, a g-radh: Ciod e so? ciod e an teagasg ùr so? oir tha e toirt orduigh le cumhachd do na spioraid neoghlan fhein, agus tha iad umhailt dha.</verse>
			<verse number="28">Agus sgaoil iomradh air gun dàil feadh duthaich Ghalile uile.</verse>
			<verse number="29">ʼSa dol a mach air ball as an t-sinagog, thainig iad maille ri Seumas us Eoin gu tigh Shimoin us Aindris.</verse>
			<verse number="30">Agus bha mathair-cheile Shimoin ʼna laidhe ann an teasaich; agus dhʼinnis iad dha gun dàil mu deidhinn.</verse>
			<verse number="31">Agus thainig e, ʼsa breith air laimh oirre thog e i; us ghrad-dhʼfhag an teasach i, agus fhreasdail i dhaibh.</verse>
			<verse number="32">ʼS nuair thainig am feasgar, ʼsa chaidh a ghrian fodha, thug iad ga ionnsuidh iadsan uile a bha easlainteach, agus anns an robh deomhain.</verse>
			<verse number="33">ʼS bha am baile uile air cruinneachadh aig an dorus.</verse>
			<verse number="34">Agus leighis e moran, a bha air an leireadh le iomadh gné ghalar, agus thilg e mach moran dheomhan, ʼs cha do leig e leo labhairt, a chionn ʼs gum bʼaithne dhaibh e.</verse>
			<verse number="35">ʼSa g-eirigh ro-mhuch, ʼsa dol a mach, chaidh e gu aite fàs; us rinn e urnaigh an sin.</verse>
			<verse number="36">Agus lean Simon e, agus iadsan a bha cuide ris.</verse>
			<verse number="37">ʼS nuair a fhuair iad e, thuirt iad ris: Tha iad uile ga dʼ shireadh.</verse>
			<verse number="38">Us thuirt e riu: Rachamaid do na bailtean ʼs na caithrichean sa choimhearsnachd, gus an searmonaich mi an sin cuideachd: ʼs gur ann h-uige so a thainig mi.</verse>
			<verse number="39">ʼS bha e teagasg ʼnan sinagogan, ʼs feadh Ghalile uile, ʼsa tilgeadh mach dheomhan.</verse>
			<verse number="40">Agus thainig lobhar ga ionnsuidh, a guidhe air; ʼsa tuiteam air a ghluinean, thuirt e ris: Ma ʼs aill leat, is urrainn dhut mo ghlanadh.</verse>
			<verse number="41">ʼSa gabhail truais ris, shìn Iosa a lamh, ʼsa beantuinn da, thuirt e ris: Is aill: bi glan.</verse>
			<verse number="42">ʼS nuair thuirt e so, ghrad-dhʼfhag an luibhre e, agus bha e air a ghlanadh.</verse>
			<verse number="43">ʼS thug e sparradh cruaidh dha, agus leig e air falbh e gun dàil;</verse>
			<verse number="44">ʼS thuirt e ris: Fiach nach innis thu do neach air bith: ach falbh, fiach thu fhein doʼn ard-shagart, agus tairg air son do ghlanaidh na nichean a dhʼorduich Maois, mar theisteanas dhaibh.</verse>
			<verse number="45">Ach air dhasan dol a mach, thòisich e ri innse, ʼs ri sgaoileadh an sgeoil; air chor ʼs nach bʼurrainn e nis dol a stigh doʼn bhaile gu follaiseach, ach dhʼfhuirich e mach ann an aitean fàs, agus thionail iad as gach aite ga ionnsuidh.</verse>
		</chapter>
		<chapter number="2">
			<verse number="1">Agus chaidh e stigh a rithist do Chapharnaum an ceann beagan laithean.</verse>
			<verse number="2">Us chualas gun robh e san tigh, agus chruinnich moran, ionnus ʼs nach faigheadh iad fiu timchioll an doruis, us labhair e am facal riu.</verse>
			<verse number="3">Agus thainig iad ga ionnsuidh a toirt leo duine, air an robh am pairilis, air a ghiulan le ceathrar.</verse>
			<verse number="4">ʼSa chionn nach bʼurrainn iad a chur ʼna lathair le domhlachd an t-sluaigh, ruisg iad an tigh far an robh e; ʼs air dhaibh fosgladh a dhianamh, leig iad sios an leaba air an robh fear na crithe ʼna laidhe.</verse>
			<verse number="5">ʼS nuair chunnaic Iosa an creideamh, thuirt e ri fear na crithe: A mhic, tha do pheacannan mathte dhut.</verse>
			<verse number="6">Ach bha cuidʼ de na Sgriobhaich ʼnan suidhe an sin, ʼsa smaoineachadh ʼnan cridheachan:</verse>
			<verse number="7">Ciod thaʼm fearsa cantuinn mar so? tha e labhairt blaisbheum. Co is urrainn peacannan a mhathadh, ach Dia ʼna aonar?</verse>
			<verse number="8">Dhʼaithnich Iosa san uair ʼna spiorad fhein gun robh iad a smaoineachadh so aca fhein, us thuirt e riu: Car-son tha sibh a smaoineachadh nan nichean sin ʼnur cridheachan?</verse>
			<verse number="9">Co dhiu is fhasa gh-radh ri fear na crithe: Tha do pheacannan mathte dhut; no radh: Eirich, tog do leaba, agus coisich?</verse>
			<verse number="10">Ach los fios a bhith agaibh gum beil comas aig Mac an duine peacannan a mhathadh air talamh (thuirt e ri fear na crithe,)</verse>
			<verse number="11">Deiream riut: Eirich, tog do leaba, agus imich gu do thigh.</verse>
			<verse number="12">Agus ghrad-dhʼeirich e: ʼsa togail a leaba, dhʼfhalbh e ʼnam fianuis uile; air chor ʼs gun do ghabh iad ioghnadh air fad, ʼs thug iad gloir do Dhia, a g-radh: Cha n-fhaca sinn riamh a leithid so.</verse>
			<verse number="13">Us chaidh e mach a rithist gu taobh na mara; agus thainig an sluagh uile ga ionnsuidh, us theagaisg e iad.</verse>
			<verse number="14">ʼS nuair a bha e gabhail seachad, chunnaic e Lebhi Mac Alpheuis ʼna shuidhe an tigh na cise, us thuirt e ris: Lean mise. ʼSa g-eirigh, lean e e.</verse>
			<verse number="15">Agus thachair, nuair a bha e ʼna shuidhe aig biadh ʼna thigh-san, gun do shuidh moran chismhaor us pheacach mar ri Iosa agus a dheisciopuil: oir bha moran ann, a lean e.</verse>
			<verse number="16">Agus na Sgriobhaich ʼs na Phairisich a faicinn gun robh e g-iche comhla ri cismhaoir agus peacaich, thuirt iad ri dheisciopuil: Car-son a tha ur maighistir a g-iche ʼsa g-ol comhla ri cismhaoir agus peacaich?</verse>
			<verse number="17">Air do Iosa so chluinntinn, thuirt e riu: Cha n-eil feum aig daoine slana air leigh, ach aig daoine tinne: oir cha tainig mi a ghairm nan naomh ach nam peacach.</verse>
			<verse number="18">Agus bha deisciopuil Eoin ʼs nam Phairiseach a trasgadh; agus thainig iad, us thuirt iad ris: Car-son tha deisciopuil Eoin ʼs nam Phairiseach ri traisg, agus nach eil na deisciopuil agadsa ri traisg?</verse>
			<verse number="19">Us thuirt Iosa riu: An urrainn clann na bainnse trasgadh, fhad sa bhitheas fear-na-bainnse comhla riu? Fhad ʼsa bhitheas fear-na-bainnse cuide riu, cha n-urrainn dhaibh trasgadh.</verse>
			<verse number="20">Ach thig na laithean anns an toirear bhuatha fear-na-bainnse: agus an sin ni iad traisg anns na laithean sin.</verse>
			<verse number="21">Cha n-fhuaghail duine air bith breid de dhʼaodach ùr air seann eideadh: air-neo bheir am breid ùr a liad fhein as an t-seann aodach, us bithidh an stracadh nas mua.</verse>
			<verse number="22">Agus cha chuir duine sam bith fion ùr ann an seann searragan: air-neo sgainidh am fion na searragan, us doirtear am fion, agus caillear na searragan: ach is còir fion ùr a chur an searragan ùra.</verse>
			<verse number="23">Us thachair a rithist, nuair a bha an Tighearna triall tromh achaidhean arbhair air an t-sàbaid, gun a theann a dheisciopuil, ʼs iad a gabhail air an adhart, ri spioladh dhias.</verse>
			<verse number="24">Us thuirt na Phairisich ris: Seall, car-son tha iad a dianamh air latha na sàbaid ni nach eil ceadaichte?</verse>
			<verse number="25">Us thuirt e riu: Nach do leugh sibh riamh, ciod a rinn Dài, nuair a bha e feumach ʼs air acras, e fhein agus iadsan a bha cuide ris?</verse>
			<verse number="26">Mar a chaidh e stigh do thigh Dhe ri linn Abiathair an t-ard-shagart, agus dhʼich e na builionnan-tairgse, nach robh ceadaichte icheadh, ach do na sagairt, agus thug e dhaibhse a bha comhla ris?</verse>
			<verse number="27">Us thuirt e riu: Rinneadh an t-sàbaid air son an duine, ʼs cha n-e an duine air son na sàbaid.</verse>
			<verse number="28">Mar sin se Mac an duine Tighearna na sàbaid fhein.</verse>
		</chapter>
		<chapter number="3">
			<verse number="1">Us chaidh e stigh a rithist do ʼn t-sinagog, agus bha fear an sin aig an robh lamh sheargte.</verse>
			<verse number="2">Agus bha suil aca air, fiach an dianadh e leigheas air na laithean sàbaid; los cuis dhitidh fhaighinn ʼna aghaidh.</verse>
			<verse number="3">Agus thuirt e ris an duine aig an robh an lamh sheargte: Seas suas sa mhiadhon.</verse>
			<verse number="4">Us thuirt e riu: A bheil e laghail math dhianamh air na laithean sàbaid, no olc? beatha a thiarnadh, no cur as di? Ach bha iadsan ʼnan tosd.</verse>
			<verse number="5">ʼSa g-amharc orra mun cuairt le feirg ʼs le duilichinn air son doille an cridhe, thuirt e ris an duine: Sìn a mach do lamh. Agus shìn e i: us rinneadh slan a lamh dha.</verse>
			<verse number="6">ʼSna Phairisich a dol a mach, ghabh iad comhairle san uair cuide ris na Herodianich ʼna aghaidh, fiach ciamar a chuireadh iad a dhith e.</verse>
			<verse number="7">Ach chaidh Iosa maille ri dheisciopuil a lethtaobh thun na mara; agus lean moran sluaigh e bho Ghalile ʼs bho Iudéa,</verse>
			<verse number="8">Agus bho Ierusalem, agus bho Iduméa, ʼs bho thaobh thall Iordain; us iadsan mu thimchioll Thiruis agus Shidoin, cuideachda mhor, ʼs iad air cluinntinn nan nichean a rinn e, thainig iad ga ionnsuidh.</verse>
			<verse number="9">Agus thuirt e ri dheisciopuil, saghach beag a bhith ga fhreasdal as leth an t-sluaigh, eagal gun domhlaicheadh iad e.</verse>
			<verse number="10">Oir leighis e moran, air chor ʼs gun do bhruchd iad ga ionnsuidh gu beantuinn da, a mhiad ʼsa bha easlainteach.</verse>
			<verse number="11">ʼS nuair a chunnaic na spioraid neoghlan e, thuit iad sios air a bhialaobh: agus dhʼeigh iad, a g-radh:</verse>
			<verse number="12">Is tusa Mac Dhe. Us mhaoith e gu fuathasach orra, gun iad ga dhianamh follaiseach.</verse>
			<verse number="13">ʼSa dol suas gu beinn, ghairm e h-uige an fheadhainn a bʼaill leis fhein; agus thainig iad ga ionnsuidh.</verse>
			<verse number="14">Agus roghnaich e gum biodh dà fhear dhiag maille ris; agus gun cuireadh e a theagasg iad.</verse>
			<verse number="15">Us thug e comas dhaibh tinneasan a leigheas, agus deomhain a thilgeadh a mach.</verse>
			<verse number="16">Agus thug e Peadar mar ainm air Simon:</verse>
			<verse number="17">Agus Seumas Shebede, agus Eoin, brathair Sheumais, us thug e Boanerges mar ainm orra, se sin, mic an tairneanaich:</verse>
			<verse number="18">Agus Aindris, agus Philip, agus Bartholomé, agus Matu, agus Tomas, agus Seumas Alpheuis, agus Thadeus, agus Simon, an Cananéach,</verse>
			<verse number="19">Agus Iudas Iscariot, esa mar an ciadna a bhrath e.</verse>
			<verse number="20">Us thainig iad gu tigh; agus chruinnich an sluagh a rithist, air chor ʼs nach bʼ urrainn daibh urad agus aran iche.</verse>
			<verse number="21">ʼS nuair a chual a chairdean so, chaidh iad a bhreith air; oir thuirt iad: Guna ghabh e an caothach.</verse>
			<verse number="22">Us thuirt na Sgriobhaich, a thainig a nuas á Ierusalem: Tha Beelsebub aige, ʼs gur ann le prionnsa nan deomhan a tha e tilgeadh a mach dheomhan.</verse>
			<verse number="23">ʼS an deigh an gairm ri cheile, thuirt e riu ann an dubhfhacail: Ciamar is urrainn Satan Satan a thilgeadh a mach?</verse>
			<verse number="24">Agus ma bhios rioghachd air a roinn na h-aghaidh fhein, cha n-urrainn do ʼn rioghachd sin seasamh.</verse>
			<verse number="25">Agus ma bhios tigh air a roinn ʼna aghaidh fhein, cha n-urrainn do ʼn tigh sin seasamh.</verse>
			<verse number="26">ʼS ma tha Satan air eirigh ʼna aghaidh fhein, tha e roinnte, ʼs cha n-urrainn da seasamh, ach tha crioch air.</verse>
			<verse number="27">Cha n-urrainn do neach air bith dol a stigh do thigh duine laidir, agus ʼairneas a spuilleadh, mur ceangal e an toiseach an duine laidir, agus an sin creachaidh e a thigh.</verse>
			<verse number="28">Gu firinneach tha mi g-radh ribh, gum mathar do chlann-daoine a h-uile peacadh, agus na blaisbheuman leis an toir iad toibheum:</verse>
			<verse number="29">Ach esan a their blaisbheum an aghaidh an Spioraid Naoimh, cha n-fhaigh e mathanas a chaoidh, ach bithidh e ciontach am peacadh siorruidh.</verse>
			<verse number="30">Chionn gun robh iad a g-radh: Tha spiorad neo-ghlan aige.</verse>
			<verse number="31">Us thainig a mhathair ʼsa bhraithrean; ʼs ʼnan seasamh a muigh, chuir iad ga shireadh.</verse>
			<verse number="32">Agus bha an sluagh ʼnan suidhe mun cuairt da; us thuirt iad ris: Faic tha do mhathair ʼs do bhraithrean a muigh ga tʼ iarraidh.</verse>
			<verse number="33">Agus gam freagairt thuirt e: Co i mo mhathair, agus co iad mo bhraithrean?</verse>
			<verse number="34">ʼSa g-amharc mun cuairt orrasan, a bha ʼnan suidhe mu thimchioll, thuirt e: Seall mo mhathair, agus mo bhraithrean.</verse>
			<verse number="35">Oir is esan, a ni toil De, mo bhrathair, agus mo phiuthar, agus mo mhathair.</verse>
		</chapter>
		<chapter number="4">
			<verse number="1">Agus thòisich e rithist ri teagasg aig taobh na mara; us thionail moran sluaigh ga ionnsuidh, air chor ʼsa dol air bord saghaich air a mhuir, gun do shuidh e, agus bha an sluagh uile ri taobh na mara air tir;</verse>
			<verse number="2">Agus theagasg e moran nichean dhaibh an dubhfhacail, us thuirt e riu ʼna theagasg:</verse>
			<verse number="3">Eisdibh: Seall, chaidh fear-cuir a mach a chur.</verse>
			<verse number="4">ʼS nuair a bha e cur, thuit cuid ri taobh an rathaid; agus thainig eoin an athair, agus dhʼich iad e.</verse>
			<verse number="5">Agus thuit cuid eile air talamh creagach, far nach robh moran ùire aige: ʼs ghrad-dhʼfhas e, chionn nach robh doimhneachd fuinn aige:</verse>
			<verse number="6">ʼS nuair a dhʼeirich a ghrian, shearg e; ʼs bho nach robh friamh aige, shearg e as.</verse>
			<verse number="7">Agus thuit cuid eile dheth feadh dhreaghan; agus dhʼ fhàs an dreaghan suas, us thachd e e, agus cha tug e mach toradh.</verse>
			<verse number="8">Agus thuit cuid eile air talamh math; agus dhʼfhas e suas, us chinnich e, agus thug e bhuaithe toradh, cuid deich thar fhichead, cuid tri fichead, agus cuid ciad fillte.</verse>
			<verse number="9">Us thuirt e: Esan aig a bheil cluasan gu cluinntinn, cluinneadh e.</verse>
			<verse number="10">Agus nuair a bha e leis fhein, dhʼfhaighnich na dhà-dhiag, a bha comhla ris, an dubhfhacal dheth.</verse>
			<verse number="11">Us thuirt e riu: Thugadh dhuibhse eolas air run-diomhair rioghachd Dhe: ach dhaibhse, a tha muigh, nithear a h-uile ni ann an dubhfhacail,</verse>
			<verse number="12">Air chor ʼsa faicinn gum faiceadh iad, ʼs nach bu leir dhaibh; ʼsa cluinntinn gun cluinneadh iad, ʼs nach tuigeadh iad: eagal gun tionndadh iad uair air bith, ʼs gum mathte dhaibh am peacannan.</verse>
			<verse number="13">Us thuirt e riu: Nach aithne dhuibh an dubhfhacal so? agus ciamar a dhʼaithneas sibh a h-uile dubhfhacal?</verse>
			<verse number="14">Esan a tha cur, tha e cur an fhacail.</verse>
			<verse number="15">Agus is iadsan ri taobh an rathaid, far na chuireadh am facal, an fheadhainn nach luaithe chluinneas iad e, na thig Satan, us sgobaidh e air falbh am facal a chuireadh ʼnan cridheachan.</verse>
			<verse number="16">Agus is iadsan mar an ciadna, a chuireadh anns an talamh chreagach, an fheadhainn, an deigh dhaibh eisdeachd ris an fhacal, a ghrad-ghlac e le aoibhneas:</verse>
			<verse number="17">ʼS cha n-eil friamh aca; unnta fhein, ach mairidh iad car tamuill; agus an deigh sin nuair a dhʼeirgheas trioblaid agus geur leanmhuinn air son an fhacail, tha iad a gabhail sgainneil san uair.</verse>
			<verse number="18">Agus tha feadhainn eile ann, a tha air an cur am measg dhreaghan; ʼsiad sin iadsan a dhʼeisdeas ris an fhacal,</verse>
			<verse number="19">Ach tha iomaguin an t-saoghail, agus mealltaireachd beartais, agus sannt air nichean eile dol a stigh ʼsa tachdadh an fhacail, agus ga fhagail gun toradh.</verse>
			<verse number="20">Agus an fheadhainn a chuireadh air talamh math, ʼsiad sin iadsan a dhʼeisdeas ris an fhacal, ʼsa ghlacas e, sa bheir a mach toradh, cuid deich thar fhichead, cuid tri fichead, cuid ciad fillte.</verse>
			<verse number="21">Us thuirt e riu: An toirear coinneal, gus a cur fo shaghach, no fo leabaidh? nach ann gus a cur an coinnleir?</verse>
			<verse number="22">Oir cha n-eil ni am falach, nach toirear am follais; ʼs cha dʼrinneadh ni an uaigneas, ach los gun tig e fos naird.</verse>
			<verse number="23">Ma tha cluasan aig duine air bith gu cluinntinn, cluinneadh e.</verse>
			<verse number="24">Us thuirt e riu: Thugaibh an aire do ʼn rud a chluinneas sibh. Leis an tomhas leis na thomhais sibh, toimhsear dhuibh air ais, agus cuirear tuille ris dhuibh.</verse>
			<verse number="25">Oir doʼn neach aig a bheil, bheirear: agus bho an neach aig nach eil bheirear an ni sin fhein a thʼaige.</verse>
			<verse number="26">Us thuirt e: Mar so tha rioghachd Dhe mar gun tilgeadh duine siol anns an talamh,</verse>
			<verse number="27">ʼS gun caidleadh e, ʼs gun eirgheadh e a dhʼoidhche ʼsa latha, ʼs gum fàsadh an siol, ʼs gun cinneadh e gun fhios da.</verse>
			<verse number="28">Oir bheir an talamh a mach toradh leis fhein, an toiseach an duilleag, an sin an dias, a rithist an grainnean lan anns an déis.</verse>
			<verse number="29">ʼS nuair a tha ʼn toradh abaich, cuiridh e an corran ris gun dàil, bho na tha am faghar air tighinn.</verse>
			<verse number="30">Us thuirt e: Co ris a shamhlaicheas sinn rioghachd Dhe? no ciod an dubhfhacal ris an cuir sinn an coimeas i?</verse>
			<verse number="31">Tha i coltach ri grainne de shiol mustaird, fras, nuair a chuirear san talamh i, is lugha deʼn h-uile siol a tha air thalamh:</verse>
			<verse number="32">ʼS an deigh a cur, fàsaidh i suas, us cinnidh i nas mua na h-uile luibh, us cuiridh i mach giagan mora, ionnus ʼs gum faod eoin an athair tamh fo ʼsgàile.</verse>
			<verse number="33">Agus le ioma dubhfhacal deʼn leithidean so, labhair e riu am facal, air reir ʼs mar bʼurrainn daibh eisdeachd:</verse>
			<verse number="34">Agus gun dubhfhacal cha do labhair e riu: ach a lethtaobh mhinich e a h-uile ni dha dheisciopuil.</verse>
			<verse number="35">Us thuirt e riu an latha sin fhein, nuair thainig am feasgar: Rachamaid null thun an taoibh eile.</verse>
			<verse number="36">ʼSa cur air falbh an t-sluaigh, ghabh iad e stigh doʼn eathar mar a bha e; us bha eathraichean eile comhla ris.</verse>
			<verse number="37">Agus dhʼeirich stoirm mhor ghaoithe, agus thaom i na tuinn a stigh doʼn eathar, air chor ʼs gun robh an t-eathar lionadh.</verse>
			<verse number="38">Agus bha esan an deireadh an eathair ʼna chadal air cluasaig; agus dhuisg iad e, us thuirt iad ris: A Mhaighistir, nach eil omhail agad gu bheil sinn a dol a dhith?</verse>
			<verse number="39">ʼSa g-eirigh bhagair e air a ghaoith, ʼs thuirt e ris a mhuir: Gabh fois, bi samhach. Us laidh a ghaoth; agus thainig fiath mor.</verse>
			<verse number="40">Us thuirt e riu: Car-son a tha eagal oirbh? nach eil creideamh agaibh fhathast? Agus ghabh iad eagal mor; us thuirt iad ri cheile: Co, a shaoileas tu, is e so, chionn tha ghaoth araon agus a mhuir umhailt dha?</verse>
		</chapter>
		<chapter number="5">
			<verse number="1">Agus thainig iad thairis air a chaolas mhara gu duthaich nan Geresach.</verse>
			<verse number="2">ʼSa dol a mach as an eathar, ghrad-choinnich fear e a tighinn a mach as na h-uaighean anns an robh spiorad neoghlan,</verse>
			<verse number="3">Aig an robh a thuineadh anns na h-uaighean, ʼs cha bʼurrainn do dhuine air bith a cheangal a nis, ged bʼ ann le slabhruidhean:</verse>
			<verse number="4">Oir ged chaidh a cheangal gu tric le cuibhrichean, ʼs le slabhruidhean, bhrist e na slabhruidhean, ʼs bhruan e na cuibhrichean, agus cha bʼurrainn do dhuine air bith a cheannsachadh.</verse>
			<verse number="5">Us bha e daonnan a latha ʼsa dhʼoidhche anns na h-uaighean agus anns na beanntan, a g-eigheach, ʼs ga bhruthadh fhein le clachan.</verse>
			<verse number="6">ʼSa faicinn Iosa fad as, ruith e, ʼs thug e aoradh dha;</verse>
			<verse number="7">ʼSa g-eigheach le guth ard, thuirt e: Ciod mo ghnothachsa riut, Iosa Mhic an De is airde? guidheam ort as leth Dhe, nach pian thu mi.</verse>
			<verse number="8">Oir thuirt e ris: Gabh a mach as an duine, a spioraid neoghlain.</verse>
			<verse number="9">Agus dhʼfhaighnich e dheth: Cʼainm thʼort? Us thuirt e ris: Se Legion mʼ ainm, oir is moran sinn.</verse>
			<verse number="10">Us ghrios e gu cruaidh air, nach fogradh e mach as an duthaich e.</verse>
			<verse number="11">Agus bha an sin mun bheinn treud mhor mhuc a g-ionaltradh.</verse>
			<verse number="12">Agus ghuidh na spioraid air, a g-radh: Cuir thun nam muc sinn, los gun teid sinn a stigh unnta,</verse>
			<verse number="13">Agus thug Iosa cead dhaibh san uair. ʼS air dol a mach do na spioraid neoghlan, chaidh iad a stigh anns na mucan; us chaidh an treud, a bha mu dhà mhile, ʼnan deann-ruith an comhair an cinn sa mhuir, agus thachdadh iad sa mhuir.</verse>
			<verse number="14">Agus theich an fheadhainn a bha gam biadhadh, us dhʼinnis iad sa bhaile, us feadh na ducha. Agus chaidh iad a mach a dhʼfhaicinn ciod a thachair;</verse>
			<verse number="15">Us thainig iad gu Iosa, agus chunnaic iad esan, a bha air a sharachadh leis an deomhan, ʼna shuidhe agus aodach uime, agus ʼna lan chiall; us ghabh iad eagal.</verse>
			<verse number="16">Agus dhʼinnis iadsan, a chunnaic e dhaibh mar a rinneadh airsan anns an robh an deomhan, agus mu dheidhinn nam muc.</verse>
			<verse number="17">Agus thòisich iad ri guidhe air, gum falbhadh e as an criochan.</verse>
			<verse number="18">ʼS nuair a bha e dol a stigh doʼn bhàta, thòisich am fear, a bha air a phianadh leis an deomhan, ri griosad air a leigeil comhla ris:</verse>
			<verse number="19">Agus cha do leig e leis, ach thuirt e ris: Falbh dhachaidh gu do mhuinntir, us innis dhaibh a mhiad ʼsa rinn an Tighearna riut, ʼs mar ghabh e truas riut.</verse>
			<verse number="20">Us dhʼfhalbh e, agus thòisich e ri innse ann an Decapolis a mhiad sa rinn Iosa ris; agus ghabh iad uile iongantas.</verse>
			<verse number="21">ʼS nuair a chaidh Iosa thar an aiseag a rithist sa bhàta, thionail moran sluaigh ga ionnsuidh, agus bha e teann air a mhuir.</verse>
			<verse number="22">Agus thainig fear de dhʼuachdrain an t-sinagoig, dhaʼm bʼainm Iairus; ʼs ga fhaicinn, thuit e sios aig a chasan,</verse>
			<verse number="23">Agus ghuidh e gu cruaidh air, a g-radh: Tha mo nighean ri uchd bàis, thig, cuir do lamh oirre, los gun leighisear i, ʼs gum bi i beo.</verse>
			<verse number="24">Us dhʼfhalbh e comhla ris, agus lean cuideachda mhor e, us bha iad a domhlachadh uime.</verse>
			<verse number="25">Agus boirionnach, air an robh siubhal fala fad dà bhliadhna dhiag,</verse>
			<verse number="26">ʼSa dhʼfhuilig moran bho iomadh lighich, ʼsa chosg a cuid uile, ʼs nach deach dad am feobhas, ach an aite sin am miosad,</verse>
			<verse number="27">A cluinntinn mu Iosa, thainig i, am measg an t-sluaigh, air a chulaobh, agus bhean i dha eideadh;</verse>
			<verse number="28">Oir thuirt i: Ged nach dian mi ach beantuinn dha aodach, bithidh mi slan.</verse>
			<verse number="29">Us thiormaich san uair a tobar fala, agus dhʼfhairich i air a coluinn gun robh a h-eucail air a leigheas.</verse>
			<verse number="30">Agus dhʼaithnich Iosa sa cheart uair ann fhein, gun deach feartan a mach bhuaithe, agus thionndaidh e ris an t-sluagh, us thuirt e: Co bhean dha mʼ eideadh?</verse>
			<verse number="31">Us thuirt a dheisciopuil ris: Tha thu faicinn an t-sluaigh ga dʼ theannachadh, ʼs an abair thu: Co bhean dhomh?</verse>
			<verse number="32">Agus sheall e mun cuairt a dhʼfhaicinn na té a rinn so.</verse>
			<verse number="33">Ach am boirionnach a tuigsinn na rinneadh innte, thainig i fo fhiamh ʼs air chrith, agus thuit i sios air a bhialaobh, us dhʼinnis i dha an fhirinn gu leir.</verse>
			<verse number="34">Us thuirt esan rithe: A nighean, rinn do chreideamh slan thu: falbh ann an sith, us bi air do leigheas bho tʼ eucail.</verse>
			<verse number="35">Nuair a bha e fhathast a labhairt, thainig feadhainn bho riaghladair an t-sinagoig, a g-radh: Chaochail do nighean: car-son a tha thu cur tuille dragh air a mhaighistir?</verse>
			<verse number="36">Ach nuair a chual Iosa am facal a bhathas a labhairt, thuirt e ri riaghladair an t-sinagoig: Na gabh eagal: ach a mhain creid.</verse>
			<verse number="37">ʼS cha do leig e le duine air bith a leanail, ach Peadar, agus Seumas, agus Eoin, brathair Sheumais.</verse>
			<verse number="38">Us rainig iad tigh riaghladair an t-sinagoig, agus chunnaic e an iomairt, us sluagh a gal, ʼsa caoidh gu goirt.</verse>
			<verse number="39">ʼSa dol a stigh, thuirt e riu: Car-son tha sibh fo bhruaillean, ʼsa gal? cha n-eil an nighean marbh, ach ʼna cadal.</verse>
			<verse number="40">Us rinn iad gàire fanaid air. Ach air dhasan an cur uile mach, thug e leis athair us mathair na h-ighinn, us iadsan a bha cuide ris, agus chaidh e a stigh far an robh an nighean ʼna laidhe.</verse>
			<verse number="41">ʼSa breith air laimh na h-ighinn, thuirt e rithe: Talitha cumi, se sin air eadar-theangachadh: A nighean (tha mi g-radh riut), eirich.</verse>
			<verse number="42">Us dhʼeirich an nighean san uair, us choisich i, oir bha i dà bhliadhna dhiag a dhʼ aois. Agus bʼanabarrach an t-iongantas a ghabh iad.</verse>
			<verse number="43">Us sparr e gu cruaidh orra, gun neach air bith brath fhaighinn air so; agus dhʼ iarr e rudeigin a thoirt di ri icheadh.</verse>
		</chapter>
		<chapter number="6">
			<verse number="1">Us dhʼfhalbh e as a sin, agus chaidh e gu dhuthaich fhein; us lean a dheisciopuil e;</verse>
			<verse number="2">Agus nuair thainig an t-sàbaid, thòisich e ri teagasg san t-sinagog; us ghabh moran a bha ga eisdeachd ioghnadh ri theagasg, a g-radh: Co as tha na nichean so uile aig an duine so? agus ciod e an gliocas a tha air a thoirt dha: ʼs na gniomhan cho euchdail, a thʼair an dianamh le lamhan?</verse>
			<verse number="3">Nach e so an saor, mac Moire, brathair Sheumais, us Ioseiph, us Iuda, us Shimoin? nach eil a pheathraichean an so maille ruinn? Agus ghabh iad sgainneal as.</verse>
			<verse number="4">Us thuirt Iosa riu: Cha n-eil faidh gun onair ach ʼna dhuthaich fhein, agus ʼna thigh fhein, ʼs am measg a chairdean fhein.</verse>
			<verse number="5">Agus cha bʼurrainn da miarailt air bith a dhianamh an sin, ach a mhain gun do leighis e beagan de dhaoine tinne le a lamhan a leagail orra;</verse>
			<verse number="6">Us ghabh e iongantas ri ʼn cion creidimh, agus dhʼ imich e feadh nam bailtean mun cuairt a teagasg.</verse>
			<verse number="7">Agus ghairm e na dhà-dhiag: us thòisich e air an cur air falbh lion dithis us dithis, agus thug e cumhachd dhaibh thairis air spioradan neoghlan.</verse>
			<verse number="8">Us dhʼàithn e orra gun dad a thoirt leo air an rathad, ach bata a mhain: gun mhàla gun aran, gun airgiod ʼnan sporan,</verse>
			<verse number="9">Ach cuarain air son caiseirt, ʼs gun dà chota a chur orra.</verse>
			<verse number="10">Us thuirt e riu: Ge bʼe aite san teid sibh a stigh do thigh, fanaibh ann, gus am falbh sibh as a sin.</verse>
			<verse number="11">Agus co air bith nach dian ur beatha, ʼs nach eisd ribh, a falbh á sin, crathaibh an duslach dhe ʼr casan mar theisteanas ʼnan aghaidh.</verse>
			<verse number="12">ʼSa gabhail a mach, shearmonaich iad gun diante peanas:</verse>
			<verse number="13">Agus thilg iad a mach moran dheomhan, us dhʼung iad le ola moran dhaoine tinne, agus leighis iad iad.</verse>
			<verse number="14">Agus chual righ Herod (oir rinneadh ʼainm follaiseach), us thuirt e: Dhʼ eirich Eoin Baiste bho na mairbh: ʼs air an aobhar sin tha feartan gan oibreachadh leis.</verse>
			<verse number="15">Ach thuirt feadhainn eile: Se Elias a thʼann. Us thuirt cuid eile: Se faidh thʼ ann, mar a h-aon de na faidhean.</verse>
			<verse number="16">Air do Herod so chluinntinn, thuirt e: Se Eoin, dheʼn tug mise an ceann, a thʼ ann, dhʼeirich e bho na mairbh.</verse>
			<verse number="17">Oir bha Herod fhein air cur mach, ʼs air glacadh Eoin, ʼs air a cheangal am priosan as leth Herodiais, bean a bhrathar Philip, chionn gun do phos e i.</verse>
			<verse number="18">Oir thuirt Eoin ri Herod: Cha n-eil e laghail dhut bean do bhrathar a bhith agad.</verse>
			<verse number="19">Agus bha Herodias a caitheamh foille air; agus bha toil aice a mharbhadh, ach cha bʼurrainn di.</verse>
			<verse number="20">Oir bha eagal aig Herod roimh Eoin, a tuigsinn gun robh e ʼna dhuine ceart agus naomh: agus ghleidh e e, agus air dha eisdeachd ris, rinn e ioma ni, agus dhʼ eisd e ris gu toileach.</verse>
			<verse number="21">Agus nuair thainig latha freagrach, rinn Herod suipeir, air son latha bhreith, do dhʼuaislean, ʼs do cheannardan, ʼs do mhaithean Ghalile.</verse>
			<verse number="22">ʼS nuair a thainig nighean Herodiais so stigh, ʼsa dhanns i, ʼsa thaitinn i ri Herod, agus riusan a bha aig bord cuide ris, thuirt an righ ris a chailin: Iarr orm na ʼs aill leat, us bheir mi dhut e:</verse>
			<verse number="23">Agus mhionnaich e dhi: Ge bʼe ni a dhʼiarras tu bheir mi dhut, ged a bʼe leth mo rioghachd.</verse>
			<verse number="24">Nuair chaidh i mach, thuirt i ri mathair: Ciod a dhʼiarras mi? ach thuirt ise: Ceann Eoin Baiste.</verse>
			<verse number="25">ʼS air dhi tighinn stigh le cabhaig san uair thun an righ, dhʼiarr i, a g-radh: Is aill leam gun toir thu dhomh san uair ceann Eoin Baiste air meis.</verse>
			<verse number="26">Agus bhaʼn righ ro-dhuilich: ach as leth a mhionnan, ʼs air son na feadhnach a bhʼaig bord maille ris, cha bʼaill leis miothlachd a chur oirre:</verse>
			<verse number="27">ʼSa cur sleagh-fhear bhuaithe, dhʼorduich e a cheann a thoirt a stigh air meis. Us thug e an ceann dheth sa phriosan,</verse>
			<verse number="28">Agus thug e leis a cheann air meis, ʼs thug e do ʼn chailin e; agus thug a chailin dha mathair e.</verse>
			<verse number="29">Nuair chual a dheisciopuil so, thainig iad, ʼs thug iad leo a chorp, agus chuir iad ann an uaigh e.</verse>
			<verse number="30">Us chruinnich na h-ostail gu Iosa, agus dhʼ innis iad dha h-uile ni, a bha iad air dianamh, ʼs air teagasg.</verse>
			<verse number="31">Us thuirt e riu: Thigibh a lethtaobh gu aite fàs, agus leigibh ur n-anail car tamuill. Oir bha iad lionor an fheadhainn a bha tighinn ʼsa dol; agus cha robh urad us tim aca air biadh a ghabhail.</verse>
			<verse number="32">ʼSa gabhail a stigh do bhàta, chaidh iad a lethtaobh gu aite fàs.</verse>
			<verse number="33">Agus chunnacas iad a falbh, ʼs bha fios aig moran air; ʼsa falbh air an cois as na bailtean uile, ruith iad an sin, agus bha iad rompa.</verse>
			<verse number="34">ʼSa dol a mach, chunnaic Iosa moran sluaigh: agus ghabh e truas riu, a chionn gun robh iad mar chaoraich gun bhuachaill, agus thòisich e ri moran a theagasg dhaibh.</verse>
			<verse number="35">Agus nuair a bha nis a mhor chuid de ʼn latha seachad, thainig a dheisciopuil ga ionnsuidh, a g-radh: Is fasach an t-aite so, ʼs thaʼn uair nis air ruith:</verse>
			<verse number="36">Leig air falbh iad, los a dol do na tighean duthcha ʼs do na bailtean is teinne orra gun ceannaich iad biadh dhaibh fhein a dhʼicheas iad.</verse>
			<verse number="37">Agus fhreagair e iad, a g-radh: Thugaibh fhein dhaibh ri iche. Us thuirt iad ris: Rachamaid a cheannach luach dà chiad sgilinn de dhʼ aran; agus bheir sinn dhaibh ri iche.</verse>
			<verse number="38">Us thuirt e riu: Co miad builionn a thʼagaibh? siubhlaibh a dhʼfhaicinn. Agus nuair fhuair iad mach, thuirt iad: Coig, ʼs dà iasg.</verse>
			<verse number="39">Agus dhʼorduich e dhaibh a thoirt orra suidhe uile ʼnam buidhnean air an fhiar ghorm.</verse>
			<verse number="40">Us shuidh iad sios ʼnan cuideachdan chiadan agus leth-chiadan.</verse>
			<verse number="41">ʼSa glacail nan coig builionnan, ʼs an dà éisg, ʼsa g-amharc suas gu neamh, bheannaich e, us bhrist e na builionnan, agus thug e iad dha dheisciopuil, gus an cur air am bialaobh; agus roinn e an dà iasg orra uile.</verse>
			<verse number="42">Us dhʼich iad uile, agus riaraicheadh iad.</verse>
			<verse number="43">Us thog iad na fuighlichean, lan dà chliabh dhiag de spruileach, ʼs de dhʼiasg.</verse>
			<verse number="44">Agus bʼe aireamh na feadhnach, a dhʼich, coig mile fear.</verse>
			<verse number="45">ʼS air ball thug e air a dheisciopuil a dhol a stigh do bhàta, gus iad a dhol roimhe thar a chaol gu Bethsaida, fhad ʼsa bhiodh e fhein a sgaoileadh an t-sluaigh.</verse>
			<verse number="46">Agus nuair a sgaoil e iad, chaidh e suas do bheinn a ghabhail urnaigh.</verse>
			<verse number="47">ʼS nuair a bha an t-anamuch ann, bha am bàta am miadhon na fairge, agus esan leis fhein air tir.</verse>
			<verse number="48">ʼSa faicinn gun robh iad air an sarachadh a g-iomradh (oir bha ghaoth ʼnan aghaidh), thainig e muʼn cheathramh faire deʼn oidhche gan ionnsuidh, a coiseachd air a mhuir; agus bha toil aige dhol seachad orra.</verse>
			<verse number="49">Ach iadsan ga fhaicinn a coiseachd air a mhuir, shaoil iad gur samhladh a bhʼann, ʼs thug iad glaodh.</verse>
			<verse number="50">Oir chunnaic iad uile e, agus dhʼoiltich iad. Agus ghrad-labhair e riu, us thuirt e riu: Biodh misneach agaibh: Is mise thʼann, na biodh eagal oirbh.</verse>
			<verse number="51">Agus dhirich e suas doʼn bhàta gan ionnsuidh, agus laidh a ghaoth. Agus ʼsann is mua a bha dhʼiongantas orra annta fhein.</verse>
			<verse number="52">Oir cha do thuig iad mu na builionnan: oir bha an cridhe air a dhalladh.</verse>
			<verse number="53">Agus nuair dhʼaisig iad thairis, thainig iad gu talamh Ghenesareth, us tharruinn iad gu tir.</verse>
			<verse number="54">ʼS nuair thainig iad as a bhàta, dhʼaithnich iad e san uair:</verse>
			<verse number="55">ʼSa ruith feadh na duthcha sin uile, thoisich iad air an fheadhainn a bha tinn a ghiulan mun cuairt air leabaichean far an cual iad esan a bhith.</verse>
			<verse number="56">Agus co sa bith aite san robh e dol a stigh do bhailtean, no chathraichean, no do dhuthchannan, bha iad a cur nan daoine tinn air na straidean, ʼsa guidhe air gum faodadh iad a mhain beantuinn do dhʼfhaitheam eididh; ʼsa mhiad ʼsa bhean da, rinneadh slan iad.</verse>
		</chapter>
		<chapter number="7">
			<verse number="1">Agus thionail na Phairisich ga ionnsuidh, us cuid dhe na Sgriobhaich, a thainig bho Ierusalem.</verse>
			<verse number="2">Agus nuair a chunnaic iad cuid dhe dheisciopuil a g-ithe arain le lamhan cumanta, se sin, gun an nighe, fhuair iad coire dhaibh.</verse>
			<verse number="3">Oir cha n-ith na Phairisich, agus na h-Iudhaich uile biadh, mur nigh iad an lamhan gu tric, a leanail beul-aithris nan seanairean.</verse>
			<verse number="4">Agus ma thig iad bhoʼn mhargadh, cha n-ith iad gun ionnlad; ʼs tha ioma ni eile ann, a tha air an orduchadh dhaibh a chumail, mar tha nighe chupaichean, us phoitean, us shoitheachan pràise, us leabaichean.</verse>
			<verse number="5">Agus dhʼfharraid na Phairisich ʼs na Sgriobhaich dheth: Car-son nach eil do dheisciopuil a g-imeachd air reir beul-aithris nan seanairean, ach a g-ithe arain le lamhan gun nighe?</verse>
			<verse number="6">Ach esan a freagairt, thuirt e riu: Is math a dhʼfhaisnich Isaias muʼr deidhinn, a chealgairean, mar tha e sgribhte: Tha ʼm pobull so toirt urraim dhomhsa leʼm bilean: ach tha an cridhe fada bhuam.</verse>
			<verse number="7">Agus is faoin dhaibh a bhith toirt aoraidh dhomhsa, ʼs iad a teasgasg puingean us orduighean dhaoine.</verse>
			<verse number="8">Oir a fagail fainte Dhe, tha sibh a cumail beul-aithris dhaoine, mar tha nighe phoitean, us chupaichean; agus moran nichean eile de ʼn leithidean sin tha sibh a dianamh.</verse>
			<verse number="9">Us thuirt e riu: Is math tha sibh a cur fainte Dhe air chul, gus ur beul-aithris fhein a chumail.</verse>
			<verse number="10">Oir thuirt Maois: Thoir onair dha tʼathair us dha dʼmhathair; agus: Am fear a mholluicheas ʼathair no mhathair, a basachadh basaicheadh e.</verse>
			<verse number="11">Ach tha sibhse g-radh: Ma their duine ri ʼathair no ri mhathair: Corban sam bith (se sin tobhartas) bhuam-sa, thig e gu buannachd dhutsa:</verse>
			<verse number="12">Agus thar sin cha leig sibh leis dad a dhianamh dha athair, no dha mhathair,</verse>
			<verse number="13">A cur facal De air chul le ur bial-aithris fhein, a thug sibh seachad; agus tha sibh a dianamh ioma ni eile coltach riu sin.</verse>
			<verse number="14">ʼSa gairm a rithist an t-sluaigh ga ionnsuidh, thuirt e riu: Eisdibh rium uile, agus tuigibh.</verse>
			<verse number="15">Cha n-eil ni a dol a stigh ann an duine bhoʼn taobh-mach, a ʼs urrainn a thruailleadh: ach ʼsiad na nichean a tha tighinn a mach á duine, a tha truailleadh an duine.</verse>
			<verse number="16">Ma tha cluasan aig neach air bith gu cluinntinn, cluinneadh e.</verse>
			<verse number="17">Agus nuair a chaidh e stigh do ʼn tigh bhoʼn t-sluagh, dhʼfharraid a dheisciopuil dheth an dubhfhacal.</verse>
			<verse number="18">Us thuirt e riu: Am beil sibhse mar sin gun tuigse? Nach eil sibh a tuigsinn, nach eil ni sa bith a dol a stigh ann an duine bhoʼn taobh-mach, a ʼs urrainn a thruailleadh:</verse>
			<verse number="19">A chionn ʼs nach eil e a dol a stigh ʼna chridhe, ach a dol a stigh ʼna bhroinn, us theid e mach do ʼn dùn, a glanadh bhiadhan uile?</verse>
			<verse number="20">Ach thuirt e, gur iad na nichean, a thig mach as an duine a thruailleas an duine.</verse>
			<verse number="21">Oir ʼsann bhoʼn taobh stigh á cridhe dhaoine a thig droch smaointean, adhaltras, striopachas, murt,</verse>
			<verse number="22">Goid, sannt, droch-bheart, foill, mi-gheamnachd, droch-shuil, blaisbheum, uabhar, aimideachd.</verse>
			<verse number="23">Tha na h-uilc sin uile a struthadh bhoʼn taobh stigh, ʼs tha iad a truailleadh an duine.</verse>
			<verse number="24">ʼSa g-eirigh as a sin, chaidh e gu criochan Thiruis agus Shidoin; ʼsa dol a stigh do thigh, cha bʼaill leis gum biodh brath aig duine sa bith air, agus cha bʼurrainn e bhith am falach.</verse>
			<verse number="25">Oir cho luath ʼsa chuala boirionnach, aig an robh nighean anns an robh spiorad neoghlan, uime, chaidh i stigh, agus thuit i aig a chasan.</verse>
			<verse number="26">Oir bu bhana-phaganach am boirionnach de chinneadh Shirophenissa. Agus ghrios i air gun cuireadh e an deomhan as a h-ighinn.</verse>
			<verse number="27">Thuirt esan rithe: Leig leis a chloinn a bhith air an riarachadh an toiseach: oir cha n-eil e math aran na cloinne a ghabhail, ʼsa thilgeadh thun nan con.</verse>
			<verse number="28">Ach fhreagair ise, us thuirt i ris: Tha, a Thighearna, oir ithidh na cuileinean foʼn bhord de chriomagan na cloinne.</verse>
			<verse number="29">Us thuirt e rithe: Air son an fhacail so bi falbh, chaidh an deomhan a mach as do nighinn.</verse>
			<verse number="30">ʼS nuair rainig i a tigh, fhuair i an nighean ʼna laidhe air an leabaidh, ʼs an deomhan air dol a mach.</verse>
			<verse number="31">ʼSa triall a rithist á criochan Thiruis, thainig e tromh Shidon gu muir Ghalile tromh mhiadhon criochan Dhecapolis.</verse>
			<verse number="32">Agus thug iad ga ionnsuidh duine bodhar us balbh, agus ghuidh iad air, gun cuireadh e a lamh air.</verse>
			<verse number="33">Us ga thoirt a lethtaobh a mach as an t-sluagh, chuir e mheoir ʼna chluasan; ʼs le shile bhean e dha theangaidh;</verse>
			<verse number="34">ʼSa g-amharc suas gu neamh, thug e osnadh, us thuirt e: Ephpheta, se sin, bi air tʼfhosgladh.</verse>
			<verse number="35">Agus san uair dhʼ fhosgladh a chluasan, agus dhʼfhuasgladh ceangal a theangaidh, us labhair e ceart.</verse>
			<verse number="36">Us dhʼàithn e orra gun iad a dhʼinnse do neach air bith. Ach mar is mua dhʼàithn e orra ʼsann is ro-mhua bha iadsa ga innse;</verse>
			<verse number="37">Agus ʼsann is ro-mhua ghabh iad iongantas, a g-radh: Rinn e a h-uile ni gu math; thug e air na bodhair cluinntinn, agus air na balbhain labhairt.</verse>
		</chapter>
		<chapter number="8">
			<verse number="1">Anns na laithean sin a rithist nuair a bha moran sluaigh ann, gun ni aca a dhʼitheadh iad, ghairm e a dheisciopuil, us thuirt e riu:</verse>
			<verse number="2">Tha truas agam ris an t-sluagh: oir, seall, tha iad air giulan leam cheana tri latha, ʼs cha n-eil ni aca a dhʼitheas iad:</verse>
			<verse number="3">Agus ma leigeas mi air falbh iad ʼnan traisg dhaʼn tighean, fannaichidh iad air an rathad; oir thainig cuid dhiu fad as.</verse>
			<verse number="4">Us fhreagair a dheisciopuil e: Co as is urrainn do neach an riarachadh le aran an so san fhasach?</verse>
			<verse number="5">Us dhʼfharraid e dhiu: Co miad builionn a thʼagaibh? Thuirt iad: Seachd.</verse>
			<verse number="6">Agus dhʼorduich e doʼn t-sluagh suidhe air an làr. ʼSa glacail nan seachd builionnan, ʼsa toirt buidheachais, bhrist e, us thug e dha dheisciopuil iad gus an cur air am bialaobh, agus chuir iad air bialaobh an t-sluaigh iad.</verse>
			<verse number="7">ʼS bha beagan de mheanbh-iasg aca; agus bheannaich e iad, agus dhʼ iarr e an cur air am bialaobh.</verse>
			<verse number="8">Agus dhʼith iad, us riaraicheadh iad, agus deʼn phronnaig a dhʼfhagadh thog iad seachd cleibh.</verse>
			<verse number="9">Us bha an fheadhainn a dhʼith mun cuairt do cheithir mile: agus chuir e air falbh iad.</verse>
			<verse number="10">ʼS gun mhoille chaidh e stigh do shaghach maille ri dheisciopuil, agus thainig e gu criochan Dhalmanutha.</verse>
			<verse number="11">Agus thainig na Phairisich a mach, us thòisich iad ri cheasnachadh, a g-iarraidh comharraidh air bho neamh, ga bhuaireadh.</verse>
			<verse number="12">ʼSa g-osnaich ʼna spiorad, thuirt e: Car-son a tha an ginealach so a g-iarraidh comharraidh? gu deimhinn tha mi g-radh ribh, nach toirear comharradh doʼn ghinealach so.</verse>
			<verse number="13">Agus gam fagail chaidh e a rithist air bord saghaich, us dhʼfhalbh e thar a chaol.</verse>
			<verse number="14">Agus dhiochuimhnich iad builionnan a thoirt leo; agus cha robh aca ach aon bhuilionn maille riu san eathar.</verse>
			<verse number="15">Us dhʼàithn e orra, a g-radh: Bithibh sealltuinneach agus faicilleach oirbh fhein bho thaois-ghoirt nam Phairiseach, ʼs bho thaois-ghoirt Heroid.</verse>
			<verse number="16">Agus bha iadsa reusonachadh ri cheile, a g-radh: ʼSann a chionn nach eil aran againn.</verse>
			<verse number="17">Os Iosa riu, ʼs e tuigsinn so: Car-son tha sibh smaoineachadh a chionn ʼs nach eil aran agaibh? nach eil aithne agaibh fhathast no tuigse? am beil ur cridhe dall fhathast?</verse>
			<verse number="18">Tha suilean agaibh, ʼs nach eil sibh a faicinn? agus tha cluasan agaibh, ʼs nach eil sibh a cluinntinn? cha mhua tha sibh a cuimhneachadh,</verse>
			<verse number="19">Nuair bhrist mi na coig builionnan am measg choig mile, co miad lan cleibh de phronnagan a thog sibh? Thuirt iad ris: A dhà-dhiag.</verse>
			<verse number="20">Agus a rithist na seachd builionnan am measg cheithir mile, co miad cliabh de phronnagan a thog sibh? Us thuirt iad ris: Seachd.</verse>
			<verse number="21">Us thuirt e riu: Ciamar nach eil sibh a tuigsinn fhathast?</verse>
			<verse number="22">Agus thainig iad gu Bethsaida, ʼs thug iad duine dall ga ionnsuidh, agus ghuidh iad air gum beanadh e dha.</verse>
			<verse number="23">ʼSa breith air laimh an doill, thug e mach as a bhaile e; ʼsa cur a shile air a shuilean, ʼsa cur a lamhan air, dhʼ fharraid e dheth, an robh e faicinn dad.</verse>
			<verse number="24">ʼSa sealltuinn suas thuirt e: Tha mi faicinn dhaoine mar chraobhan a g-imeachd.</verse>
			<verse number="25">An sin chuir e a lamhan air a shuilean rithist; agus thòisich e ri faicinn; us fhuair e fhradharc, air chor ʼs gum bu leir dha gach ni gu soilleir.</verse>
			<verse number="26">Us chuir e gu thigh fhein e, a g-radh: Falbh gu do thigh; agus ma theid thu stigh doʼn bhaile, na innis do neach air bith.</verse>
			<verse number="27">Agus chaidh Iosa agus a dheisciopuil a mach gu bailtean Chesaréa Philippi; ʼs air an t-slighe dhʼ fharraid e dhe dheisciopuil, a g-radh riu: Co tha daoine g-radh is mi?</verse>
			<verse number="28">Fhreagair iad e a g-radh: Eoin Baiste, cuid Elias, ach cuid eile mar h-aon de na faidhean.</verse>
			<verse number="29">An sin thuirt e riu: Ach co tha sibhse cantuinn is mi? Fhreagair Peadar, us thuirt e ris: Is tu Criosta.</verse>
			<verse number="30">Agus mhaoidh e orra, gun iad a dhʼinnseadh so uime do neach air bith.</verse>
			<verse number="31">Us thòisich e ri theagasg dhaibh gum feum Mac an duine moran fhulang, a bhith air a dhiultadh leis na seanairean, ʼs leis na h-ard-shagairt, agus leis na Sgriobhaich, ʼsa bhith air a chur gu bàs; agus an deigh thri laithean eirigh a rithist.</verse>
			<verse number="32">Agus labhair e am facal gu follaiseach. Agus rug Peadar air, agus theann e ri chronachadh.</verse>
			<verse number="33">Ach Iosa a tionndadh, sheall e air a dheisciopuil, us bhagair e air Peadar, a g-radh: Theirig air mo chulaobh, a shatain: oir cha n-eil tlachd agad de nichean Dhe, ach de nichean dhaoine.</verse>
			<verse number="34">ʼSa gairm an t-sluaigh maille ri dheisciopuil ga ionnsuidh, thuirt e riu: Ma ʼs aill le neach air bith mise leantuinn, aicheadhadh e e fhein, us togadh e chrois, agus leanadh e mi.</verse>
			<verse number="35">Oir co sa bith leis an aill a bheatha shabhaladh, caillidh e i: agus co sa bith chailleas a bheatha air mo shonsa, ʼs air son an t-soisgeil, sabhailidh e i.</verse>
			<verse number="36">Oir ciod e is fheairrde duine, an saoghal a chosnadh gu leir, ma chailleas e anam?</verse>
			<verse number="37">No ciod a bheir duine an eirig anma?</verse>
			<verse number="38">Oir an neach a ghabhas naire asamsa, us as mo bhriathran, anns a ghinealach adhaltrannach agus pheacach so, gabhaidh Mac an duine naire as-san, nuair a thig e an gloir Athar maille ris na h-ainglean naomha.</verse>
			<verse number="39">Us thuirt e riu: Gu deimhinn tha mi g-radh ribh, gum beil cuid dhiu-san, a tha ʼnan seasamh an so, nach blais bàs, gus am faic iad rioghachd Dhe a tighinn an cumhachd.</verse>
		</chapter>
		<chapter number="9">
			<verse number="1">Agus an deigh shia laithean ghabh Iosa Peadar, us Seumas, agus Eoin; us threoraich e iadsa leo fhein gu beinn aird a lethtaobh, agus dhʼatharraicheadh a chruth ʼnan lathair.</verse>
			<verse number="2">Agus dhʼfhàs eideadh dealrach us ro-gheal mar shneachda, geal mar nach urrainn fucadair air talamh a dhianamh.</verse>
			<verse number="3">Us chunnacas leo Elias agus Maois; agus bha iad a bruidhinn ri Iosa.</verse>
			<verse number="4">Agus Peadar a freagairt, thuirt e ri Iosa: A Rabbi, is math dhuinne a bhith an so; agus dianamaid tri paillionan, a h-aon dhutsa, a h-aon do Mhaois, ʼsa h-aon do Elias.</verse>
			<verse number="5">Oir cha robh fios aige ciod a bha e g-radh; bhrigh gun robh iad fo fhiamh ro-mhor.</verse>
			<verse number="6">Agus bha nial a cur sgàile orra, agus as an nial thainig guth, a g-radh: Se so mo Mhac ro-ghaolach; eisdibh ris.</verse>
			<verse number="7">ʼSa g-amharc san uair mun cuairt daibh, cha n-fhac iad gin a thuilleadh, ach Iosa leis fhein maille riu.</verse>
			<verse number="8">ʼSa tearnadh bhoʼn bheinn, dhʼàithn e orra, gun iad a dhʼ innse do neach air bith nan nichean a chunnaic iad, gus an eireadh Mac an duine bho na mairbh.</verse>
			<verse number="9">Us ghleidh iad am facal aca fhein, a cur cheisd air a cheile, ciod a bʼe: gus an eireadh e bho na mairbh.</verse>
			<verse number="10">Agus dhʼfharraid iad dheth, a g-radh: Car-son ma ta tha na Phairisich ʼs na Sgriobhaich a cantuinn, gum feum Elias tighinn an toiseach?</verse>
			<verse number="11">Thuirt e riu, ʼs e freagairt: Elias, nuair thig e air tùs, ath-shuidhichidh e h-uile ni; us mar tha e sgribhte mu Mhac an duine, gum fuilig e moran, ʼs gum faigh e taire.</verse>
			<verse number="12">Ach tha mi g-radh ribh, gun tainig Elias, (ʼs gun dʼrinn iad air gach ni bʼaill leo) mar tha sgribhte uime.</verse>
			<verse number="13">ʼSa tighinn gu dheisciopuil, chunnaic e moran sluaigh muʼn timchioll, ʼs na Sgriobhaich a deaspud riu.</verse>
			<verse number="14">ʼS cha luaithe chunnaic an sluagh uile Iosa, na ghlac iongantas agus uamhas iad, ʼsa ruith ga ionnsuidh chuir iad fàilt air.</verse>
			<verse number="15">Agus dhʼfhaighnich e dhiu: Ciod mu bheil sibh a consachadh ri cheile?</verse>
			<verse number="16">Us fhreagair fear deʼn t-sluagh, a g-radh: A mhaighistir, thug mi ga tʼ ionnsuidh mo mhac anns am beil spiorad balbh.</verse>
			<verse number="17">Agus, ge bʼe aite an glac e e, tha e ga bhualadh ri làr, agus tha e cur a mach cobhair, ʼsa giosgail le fhiaclan, ʼsa seargadh as: us thuirt mi ri dʼ dheisciopuil iad a thilgeadh a mach, agus cha bʼ urrainn daibh.</verse>
			<verse number="18">ʼSa freagairt thuirt e: O ghinealaich ana-creidich, cia fhad a bhitheas mi mar-ribh? cia fhad a chuireas mi suas ribh? thugaibh gam ionnsuidh e.</verse>
			<verse number="19">Agus thug iad e ga ionnsuidh. Agus cha luaithe chunnaic e Iosa, na ghluais an spiorad e; us bhuaileadh e ris an làr, agus chuir e caran deth us cop mu bhial.</verse>
			<verse number="20">Us dhʼfhaighnich e dhe athair: Cia fhad bho na thachair so dha? Us thuirt esan: Bho na bha e ʼna leanabh.</verse>
			<verse number="21">Agus is tric a thilg e san teine us anns an uisge e, gu cur as da: ach ma tha ni sa bith na dʼ chomas, gabh truas ruinn agus cuidich sinn.</verse>
			<verse number="22">Us thuirt Iosa ris: Ma ʼs urrainn dhut creidsinn, is comasach a h-uile ni doʼn chreideach.</verse>
			<verse number="23">Agus athair a ghille a glaodhach san uair, thuirt e le deoir: Tha mi creidsinn, a Thighearna: cuidich mʼ ana-creideamh.</verse>
			<verse number="24">Us nuair a chunnaic Iosa an sluagh a ruith cuideachd, mhaoidh e air an spiorad neoghlan, a cantuinn ris: A spioraid bhodhair agus bhailbh, tha mi g-àithneadh ort, theirig a mach as; ʼs na rach a stigh ann tuilleadh.</verse>
			<verse number="25">Agus chaidh e mach as, a g-eigheach, ʼs ga riabadh gu goirt: agus dhʼfhas e coltach ri duine marbh, air chor ʼs gun robh moran a g-radh: Tha e marbh.</verse>
			<verse number="26">Ach Iosa breith air laimh air, thog e e, agus dhʼ eirich e.</verse>
			<verse number="27">ʼS nuair chaidh e stigh doʼn tigh, dhʼfharraid a dheisciopuil deth fos n-iosail: Car-son nach bʼ urrainn duinn a thilgeadh a mach?</verse>
			<verse number="28">Us thuirt e riu: Cha n-urrainn do ʼn t-seorsa so dol a mach air sheol sa bith, ach le urnaigh ʼs le traisg.</verse>
			<verse number="29">ʼSa falbh as a sin, chaidh iad troimh Ghalile; ʼs cha bʼaill leis gum biodh fios aig duine air bith air so.</verse>
			<verse number="30">Oir bha e teagasg a dheisciopul, ʼsa g-radh riu: Gun rachadh Mac an duine liubhairt seachad do lamhan dhaoine, ʼs gum marbhadh iad e, ʼs an deigh a mharbhadh, gun eireadh e rithist air an treas latha.</verse>
			<verse number="31">Ach cha do thuig iadsan am facal; agus bha sgàth orra fharraid dheth.</verse>
			<verse number="32">Us thainig iad gu Capharnaum. ʼS nuair a bha iad san tigh, dhʼfhaighnich e dhiu: Ciod mun robh sibh a deaspud air an rathad?</verse>
			<verse number="33">Ach bha iadsa samhach: oir air an rathad bha iad a consachadh eatorra fhein, co dhiu bu mhua bhiodh.</verse>
			<verse number="34">ʼSa suidhe, ghairm e na dhà-dhiag, us thuirt e riu: Ma tha toil aig fear sam bith a bhith air thoiseach, bithidh e air dheireadh orra uile, agus ʼna sheirbhiseach dhaibh uile.</verse>
			<verse number="35">ʼSa breith air leanabh, chuir e ʼnam miadhon e; ʼs an deigh a ghlacail ʼna uchd, thuirt e riu:</verse>
			<verse number="36">Ge bʼe sa bith ghabhas ri aon leanabh deʼn leithidean so na mʼ ainmse, tha e gabhail riumsa; agus co sa bith ghabhas riumsa, cha n-ann riumsa tha e gabhail, ach ris-san a chuir mi.</verse>
			<verse number="37">Agus fhreagair Eoin e, a g-radh: A Mhaighistir, chunnaic sinn duine araid, nach eil gaʼr leanailne, a tilgeadh a mach dheomhan na tʼ ainmse, agus bhac sinn e.</verse>
			<verse number="38">Agus thuirt Iosa: Na bacaibh e: oir cha n-eil aon air bith, a ni miarailt na mʼ ainmse, a ʼs urrainn gu h-ealamh labhairt gu h-olc orm.</verse>
			<verse number="39">Oir an neach nach eil ʼnur n-aghaidh, tha e leibh.</verse>
			<verse number="40">Oir co sa bith a bheir dhuibh ri ol cupan uisge na mʼainmse, a chionn ʼs gur le Criost sibh: gu firinneach tha mi g-radh ribh: cha chaill e dhuais.</verse>
			<verse number="41">Agus co sa bith bheir sgainneal do h-aon deʼn fheadhainn bheaga so, a tha creidsinn unnamsa, bʼfhearr dha clach mhuilinn a bhith crochte mu amhaich, ʼsa bhith air a thilgeil sa mhuir.</verse>
			<verse number="42">ʼS ma bheir do lamh sgainneal dhut, gearr dhiot i: is fhearr dhut dol a stigh gu beatha air lethlaimh, na dol le dà laimh a dhʼiutharna gu teine nach smalar:</verse>
			<verse number="43">Far nach basaich a chnuimh aca, ʼs nach smalar an teine.</verse>
			<verse number="44">Agus ma bheir do chas sgainneal dhut, gearr dhiot i: is fhearr dhut dol a stigh gu beatha air lethchois, na do thilgeadh le dà chois a dhʼ iutharna gu teine nach diocail:</verse>
			<verse number="45">Far nach basaich a chnuimh aca, ʼs nach smalar an teine.</verse>
			<verse number="46">Agus ma bheir do shuil sgainneal dhut, spion asad i: is fhearr dhut dol a stigh do rioghachd Dhe le aon shuil, na do thilgeadh le dʼ dhà shuil ann an teine iutharna:</verse>
			<verse number="47">Far nach basaich a chnuimh aca, ʼs nach smalar an teine.</verse>
			<verse number="48">Oir saillear gach aon le teine, us saillear gach iobairt le salann.</verse>
			<verse number="49">Tha salann math: ach ma dhʼfhasas an salann neo-bhlasda, co leis a ni sibh blasda e? Biodh salann agaibh unnaibh, agus biodh sith agaibh eadaraibh fhein.</verse>
		</chapter>
		<chapter number="10">
			<verse number="1">ʼSa g-eirigh as a sin, thainig e gu criochan Iudéa air taobh thall Iordain; agus chruinnich sluagh a rithist ga ionnsuidh; agus mar a bʼabhuist da, theagaisg e rithist iad.</verse>
			<verse number="2">ʼS na Phairisich a tighinn ga ionnsuidh, dhʼfharraid iad dheth: Bheil e laghail do dhuine a bhean chur air falbh? ʼs iad ga bhuaireadh.</verse>
			<verse number="3">Ach esan a freagairt, thuirt e riu: Ciod a dhʼàithn Maois oirbh?</verse>
			<verse number="4">Thuirt iad: Thug Maois cead litir-dhealachaidh sgriobhadh, ʼsa cur air falbh.</verse>
			<verse number="5">Thuirt Iosa gam freagairt: ʼS ann air son cruas ur cridhe a sgriobh e dhuibh an reachd so.</verse>
			<verse number="6">Ach bho thùs a chruthachaidh rinn Dia iad firionn us boirionn.</verse>
			<verse number="7">Air son so fagaidh duine athair agus a mhathair, us dluth-leanaidh e ri mhnaoi;</verse>
			<verse number="8">Agus bithidh an dithis ʼnan aon fheoil. As leth sin cha dithis iad a nis, ach aon fheoil.</verse>
			<verse number="9">An ni ma ta a cheangail Dia, na fuasgladh duine.</verse>
			<verse number="10">Agus anns an tigh chuir a dheisciopuil ceisd air a rithist muʼn ni chiadna.</verse>
			<verse number="11">Us thuirt e riu: Co sam bith a chuireas air falbh a bhean, ʼsa phosas té eile, tha e dianamh adhaltrais na h-aghaidh.</verse>
			<verse number="12">ʼS ma chuireas bean air falbh a fear, ʼs fear eile phosadh, tha i dianamh adhaltrais.</verse>
			<verse number="13">Agus thug iad clann bheag ga ionnsuidh, los gum beanadh e dhaibh. Us bha na deisciopuil a maoitheadh air an fheadhainn a bha gan toirt.</verse>
			<verse number="14">Nuair chunnaic Iosa iad, ghabh e gu h-olc e, us thuirt e riu: Leigibh le cloinn bhig tighinn gam ionnsuidhse, agus na bacaibh iad: ʼs gur ann dha ʼn leithidean a bhuineas rioghachd Dhe:</verse>
			<verse number="15">Gu deimhinn tha mi g-radh ribh: Co sam bith nach glac rioghachd Dhe mar leanabh beag, nach teid e a stigh innte.</verse>
			<verse number="16">Us ghlac e ʼna uchd iad, ʼsa cur a lamhan orra, bheannaich e iad.</verse>
			<verse number="17">ʼS nuair a dhʼfhalbh e mach air a thurus, thainig duine araid ʼna ruith, ʼsa dol air a ghluinean air a bhialaobh, dhʼfharraid e dheth, a g-radh: A Mhaighistir mhath, ciod a ni mi gus a bheatha shiorruidh a chosnadh?</verse>
			<verse number="18">Us thuirt Iosa ris: Car-son a tha thu cantuinn math riumsa? cha n-eil aon air bith math, ach Dia ʼna aonar.</verse>
			<verse number="19">Is aithne dhut na faintean: Na dian adhaltras: Na dian marbhadh: Na dian goid: Na tog fianuis bhreige: Na dian mealltaireachd: Thoir onair dha tʼ athair us dha dʼ mhathair.</verse>
			<verse number="20">Ach esan a freagairt, thuirt e ris: A Mhaighistir, iad sin uile chum mi bho mʼ oige.</verse>
			<verse number="21">Agus Iosa a g-amharc air, thug e gaol da, us thuirt e ris: Tha aon ni a dhith ort: falbh, reic na bheil agad, agus thoir do na bochdan e, agus bithidh iuntas agad am flathanas; us thig, lean mise.</verse>
			<verse number="22">Ach bha duilichinn airse as leth an fhacail, us dhʼ fhalbh e gu tuirseach: oir bu duine e aig an robh moran saibhreis.</verse>
			<verse number="23">Agus Iosa a coimhead mu thimchioll, thuirt e ri dheisciopuil: Nach duilich do dhuine beartach dol a stigh do rioghachd Dhe!</verse>
			<verse number="24">Us ghabh a dheisciopuil iongantas á bhriathran. Ach Iosa freagairt a rithist, thuirt e riu: A chlann bheag, nach duilich dhaibhse, a chuireas uigh am beartas, dol a stigh do rioghachd Dhe!</verse>
			<verse number="25">Is fhasa do chamhal dol tromh chrò snathaid, na do dhuine beartach dol a stigh do rioghachd Dhe.</verse>
			<verse number="26">Us ghabh iad am barrachd ioghnaidh, a g-radh ri cheile: Agus co is urrainn a bhith sabhailte?</verse>
			<verse number="27">Agus thuirt Iosa, ʼs e g-amharc orra: Tha so do-dhiante do dhaoine, ach cha n-eil do Dhia: oir tha h-uile ni an comas Dhe.</verse>
			<verse number="28">Agus thòisich Peadar air radh ris: Seall, dhʼfhag sinn a h-uile ni, agus lean sinn thu.</verse>
			<verse number="29">Us thuirt Iosa, ʼs e freagairt: Gu deimhinn tha mi g-radh ribh: cha n-eil neach air bith a dhʼfhagas tigh, no braithrean, no peathraichean, no athair, no mathair, no clann, no fearann, as mo lethse, agus as leth an t-soisgeil,</verse>
			<verse number="30">Nach fhaigh a chiad urad a nis san tim so fhein, tighean, agus braithrean, us peathraichean, us mathraichean, us clann, us fearann, am measg gheur-leanmhuinn, agus a bheatha shiorruidh san ath shaoghal.</verse>
			<verse number="31">Ach tha moran air thoiseach a bhitheas air dheireadh, ʼs air dheireadh a bhitheas air thoiseach.</verse>
			<verse number="32">Agus bha iad air an rathad a dol suas gu Ierusalem; agus dhʼimich Iosa rompa, us bha ioghnadh orra; us ga leanail bha fiamh orra. Agus ghabh e rithist na dhà-dhiag, agus thòisich e ri innse dhaibh na bha dol a thachairt dha.</verse>
			<verse number="33">Seall, tha sinn dol suas gu Ierusalem, agus liubhrar Mac an duine do na h-ard-shagairt, ʼs do na Sgriobhaich, ʼs do na seanairean, agus ditidh iad e gu bàs, agus bheir iad seachad do na cinnich e;</verse>
			<verse number="34">Us ni iad fanaid air, agus caithidh iad smugaidean air, agus sgiursaidh iad e; agus marbhaidh iad e, agus eiridh e air an treas latha.</verse>
			<verse number="35">Us thainig Seumas agus Eoin, mic Shebede, ga ionnsuidh, a g-radh: A Mhaighistir, is aill leinn gun dian thu dhuinn ni air bith a dhʼ iarras sinn.</verse>
			<verse number="36">Ach thuirt esan riu: Ciod is aill leibh mi dhianamh dhuibh?</verse>
			<verse number="37">Us thuirt iad: Deonaich dhuinn gun suidh sinn, fear againn air do laimh dheis ʼs am fear eile air do laimh chli, na dʼ ghloir.</verse>
			<verse number="38">Us thuirt Iosa riu: Cha n-eil fhios agaibh ciod tha sibh a g-iarraidh: an urrainn duibh a chailis ol, a tha mise dol a dhʼol, no bhith air ur baisteadh leis a bhaisteadh leis am beil mise ri mʼ bhaisteadh?</verse>
			<verse number="39">Us thuirt iad ris: Is urrainn duinn. Us thuirt Iosa riu: Olaidh sibh gu dearbh a chailis, a tha mise dol a dhʼ ol; agus baistear sibh leis a bhaisteadh leis a bheil mise ri mʼbhaisteadh:</verse>
			<verse number="40">Ach suidhe air mo laimh dheis, no air mo laimh chli, cha leamsa gu thoirt dhuibh, ach dhaibhse dhaʼn deach uidheamachadh.</verse>
			<verse number="41">Us nuair a chual an deichnear so, thòisich iad ri bhith diumbach de Sheumas ʼs de Eoin.</verse>
			<verse number="42">Ach Iosa gan gairm, thuirt e riu: Is aithne dhuibh gum beil acasan, air a bheileas a coimhead mar riaghladairean air na cinnich, ard-thighearnas orra: ʼs gum beil cumhachd aig am prionnsaichean thairis orra.</verse>
			<verse number="43">Ach cha n-ann mar sin a bhios ʼnur measgsa: ach co sam bith leis am miann a a bhith air thoiseach ʼnur measg, bithidh e ʼna fhear-frithealaidh dhuibh.</verse>
			<verse number="44">Us co sam bith leis an aill a bhith air thoiseach ʼnur measg, bithidh e ʼna sheirbhiseach agaibh uile.</verse>
			<verse number="45">Oir cha tainig Mac an duine e fhein los gun diante frithealadh dha, ach gu frithealadh, ʼs gus a bheatha leigeil sios ʼna h-eirig air son morain.</verse>
			<verse number="46">Agus rainig iad Iericho; ʼs nuair bha esan ʼsa dheisciopuil agus cuideachda ro-mhor a falbh, bhaʼn dall Bartimeus, mac Thimeiuis ʼna shuidhe ri taobh an rathaid, a g-iarraidh deirce.</verse>
			<verse number="47">ʼS nuair chual e gur e Iosa bho Nasareth a bhʼann, thòisich e ri glaodhach ʼs ri radh: Iosa, a Mhic Dhài, dian trocair orm.</verse>
			<verse number="48">Us mhaoith moran air, fiach am biodh e samhach. Ach ʼsann bu mhua gu mor a ghlaodh e: A Mhic Dhài, dian trocair orm.</verse>
			<verse number="49">Agus sheas Iosa, us dhʼ orduich e a ghairm. Agus ghairm iad an dall, a cantuinn ris: Biodh sith inntinne agad: eirich, tha e ga dʼ iarraidh.</verse>
			<verse number="50">ʼSa tilgeadh bhuaithe fhalluinne, thainig e ʼna leum ga ionnsuidh.</verse>
			<verse number="51">Agus Iosa a freagairt, thuirt e ris: Ciod is aill leat mi dhianamh dhut? Us thuirt an dall ris: A Rabboni, gum faic mi.</verse>
			<verse number="52">Us thuirt Iosa ris: Falbh, rinn do chreideamh slan thu. Agus sa cheart uair chunnaic e, us lean e e air an t-slighe.</verse>
		</chapter>
		<chapter number="11">
			<verse number="1">Agus nuair thainig e teann air Ierusalem us Betania aig sliabh Olibheit, chuir e air adhart dithis dhe a dheisciopuil,</verse>
			<verse number="2">Us thuirt e riu: Siubhlaibh doʼn bhaile a tha muʼr coinneamh, agus air ball a dol a stigh ann, gheobh sibh bioraiche an ceangal, air nach do shuidh duine riamh: fuasglaibh us thugaibh an so e.</verse>
			<verse number="3">Agus ma their duine air bith ribh: Ciod tha sibh a dianamh? abraibh, gu bheil feum aig an Tighearna air: us leigidh e an so e san uair.</verse>
			<verse number="4">ʼSa dol air an adhart fhuair iad am bioraiche an ceangal air taobh-mach a gheata aig coinneachadh dà rathaid; us dhʼfhuasgail iad e.</verse>
			<verse number="5">Agus thuirt cuid deʼn fheadhainn a bha ʼnan seasamh an sin riu: Ciod tha sibh a dianamh a fuasgladh a bhioraiche?</verse>
			<verse number="6">Us thuirt iad riu mar a dhʼorduich Iosa dhaibh, us leig iad leo e.</verse>
			<verse number="7">Agus thug iad am bioraiche gu Iosa; us chuir iad am falluinnean air, agus shuidh e air.</verse>
			<verse number="8">Us sgaoil moran an aodaichean air an rathad; agus ghearr feadhainn eile meoir chraobh, agus sgap iad air an rathad iad.</verse>
			<verse number="9">Agus ghlaodh an fheadhainn a chaidh roimhe, ʼsa lean e, a g-radh: Hosanna:</verse>
			<verse number="10">Is beannaichte esan a tha tighinn an ainm an Tighearna: is beannaichte rioghachd ar n-athar Dài a tha tighinn: Hosanna anns na h-ardaibh.</verse>
			<verse number="11">Us chaidh e stigh do Ierusalem thun an teampuill; ʼs an deigh amharc air gach ni mun cuairt, bho na bhaʼm feasgar a nis ann, chaidh e gu Betania maille ris na dhà-dhiag.</verse>
			<verse number="12">ʼS an ath latha nuair a chaidh iad a mach á Betania, bha acras air.</verse>
			<verse number="13">ʼS nuair a chunnaic e fad as craobh-fhige air an robh duilleach, thainig e fiach am faigheadh e ma dhʼ fhaoidte dad oirre; ʼs nuair a rainig e i, cha dʼfhuair e ni ach duilleagan: oir cha robh àm nam figis ann.</verse>
			<verse number="14">ʼSa freagairt, thuirt e rithe: A so suas gu bràth na itheadh neach meas dhiot. Agus bha dheisciopuil ga chluinntinn.</verse>
			<verse number="15">Us rainig iad Ierusalem. ʼS nuair a chaidh e stigh doʼn teampull, thòisich e ri fuadachadh a mach na feadhnach a bha reic, ʼs na feadhnach a bha ceannach san teampull; agus leag e buird luchd-malairt an airgid, us cathraichean luchd-reic chalman.</verse>
			<verse number="16">ʼS cha n-fhuiligeadh e gun giulanadh neach air bith saghach tromhʼn teampull:</verse>
			<verse number="17">Us theagaisg e, a g-radh riu: Nach eil e sgribhte: Gun abrar tigh urnaigh ri mo thighse feadh nan cinneach uile? Ach rinn sibhse uamh mheirleach dheth.</verse>
			<verse number="18">Agus nuair chuala na h-ard-shagairt ʼs na Sgriobhaich so, dhʼiarr iad ciamar a dhʼfhaodadh iad cur as da: oir bha eagal aca roimhe, a chionn gun robh an sluagh uile a gabhail ioghnaidh ri theagasg.</verse>
			<verse number="19">Agus nuair thainig am feasgar, chaidh e mach as a bhaile.</verse>
			<verse number="20">ʼS nuair a bha iad a gabhail seachad sa mhaduinn, chunnaic iad a chraobh-fhige seargte bho friamhaichean.</verse>
			<verse number="21">Us Peadar a cuimhneachadh, thuirt e ris: A Rabbi, seall, tha chraobh-fhige, a mholluich thu, air seargadh as.</verse>
			<verse number="22">Us Iosʼ a freagairt, thuirt e riu: Biodh creideamh Dhe agaibh.</verse>
			<verse number="23">Gu deimhinn tha mi radh ribh, co sam bith a their ris a bheinn so: Tog agus tilg thu fhein sa mhuir, agus aig nach bi teagamh ʼna chridhe, ach a chreideas, gun dianar ciod sam bith a their e, gum bi e diante dha.</verse>
			<verse number="24">Air an aobhar sin deiream ribh: Ge bʼe ni dhʼiarras sibh ann an urnaigh, creidibh gum faigh sibh e, us thig e guʼr n-ionnsuidh.</verse>
			<verse number="25">ʼS nuair sheasas sibh a dhianamh urnaigh, mathaibh ma tha dad agaibh an aghaidh duine air bith, los gum math ur n-Athair a tha air neamh ur peacannan fhein dhuibhse.</verse>
			<verse number="26">Ach mur math sibh, cha mhua mhathas ur n-Athair a tha air neamh ur peacannan fhein dhuibhse.</verse>
			<verse number="27">Agus thainig iad a rithist gu Ierusalem. ʼS nuair a bha e coiseachd san teampull, thainig na h-ard-shagairt, agus na Sgriobhaich, agus na seanairean ga ionnsuidh,</verse>
			<verse number="28">Us thuirt iad ris: Ciod an t-ughdaras leis a bheil thu dianamh nan nichean so? us co thug an t-ughdaras so dhut gu bheil thu gan dianamh?</verse>
			<verse number="29">Agus Iosa a freagairt, thuirt e riu: Faighnichidh mise aon fhacal dhibhse, agus freagraibh mi; agus innsidh mise dhuibhse ciod an t-ughdaras leis a bheil mi dianamh nan nichean so.</verse>
			<verse number="30">Baisteadh Eoin, an ann bho neamh, no bho dhaoine a bha e? Freagraibh mi.</verse>
			<verse number="31">Ach smaoinich iadsan aca fhein, a g-radh: Ma their sinn: bho neamh, their e: Car-son ma ta nach do chreid sibh e?</verse>
			<verse number="32">Ma their sinn: bho dhaoine, tha eagal an t-sluaigh oirnn: oir sheall daoine uile air Eoin mar fhior fhaidh.</verse>
			<verse number="33">ʼSa freagairt thuirt iad ri Iosa: Cha n-aithne dhuinn. Us thuirt Iosa riu, ʼs e freagairt: Cha mhua dhʼinnseas mise dhuibhse ciod an t-ughdaras leis a bheil mi dianamh so.</verse>
		</chapter>
		<chapter number="12">
			<verse number="1">Us thòisich e ri labhairt riu ann an dubhfhacail: Phlanntaich duine araid fion-lios, us chuir e gàradh; mu thimchioll, us chladhaich e amar-fiona, us thog e tùr, us shuidhich e air tuath e, us dhʼfhalbh e gu tir chein.</verse>
			<verse number="2">Agus chuir e seirbhiseach thun na tuatha san àm, los gum faigheadh e de thoradh an fhion-lios bhoʼn tuath.</verse>
			<verse number="3">ʼSa breith air, bhuail iad e, us chuir iad air falbh falamh e.</verse>
			<verse number="4">Agus a rithist chuir e gan ionnsuidh seirbhiseach eile; us lot iad sa cheann e, agus thug iad taire dha.</verse>
			<verse number="5">ʼSa rithist chuir e fear eile, ʼs mharbh iad e; agus moran eile: cuid dhiu sgiurs iad, ach cuid eile mharbh iad.</verse>
			<verse number="6">Ach fhathast bha aona mhac ro-ghradhach aige, agus mu dheireadh uile chuir e esan gan ionnsuidh, a g-radh: Bheir iad athadh dha mʼ mhac.</verse>
			<verse number="7">Ach thuirt an tuath ri cheile: Se so an t-oighre: thigibh, marbhamaid e; agus bithidh an oighreachd againn fhein.</verse>
			<verse number="8">ʼSa breith air, mharbh iad e; us thilg iad a mach as a ghàradh-fhiona e.</verse>
			<verse number="9">Ciod ma ta a ni tighearna a ghàraidh-fhiona? Thig e, agus sgriosaidh e an tuath sin; agus bheir e ghàradh-fiona do dhʼfheadhainn eile.</verse>
			<verse number="10">Nach do leugh sibh an sgriobtur so: A chlach a dhiult na clachairean, rinneadh clach-chinn na h-oisinn di:</verse>
			<verse number="11">Leis an Tighearna rinneadh so, ʼs tha e iongantach ʼnar suilean?</verse>
			<verse number="12">Agus dhʼiarr iad a ghlacadh, ach bha eagal an t-sluaigh orra: oir bʼaithne dhaibh gum bʼann muʼn deidhinn fhein a labhair e an dubhfhacal so. Agus ga fhagail, dhʼfhalbh iad.</verse>
			<verse number="13">Us chuir iad ga ionnsuidh cuid de na Phairisich, agus de luchd-leanmhuinn Heroid, fiach an glacadh iad e ʼna chainnt.</verse>
			<verse number="14">Thainig iadsan, us thuirt iad ris: A Mhaighistir, tha fios againn gur duine firinneach thu, ʼs nach eil eisimeil agad ri duine air bith: oir cha sheall thu air pearsa dhaoine, ach tha thu teagasg slighe Dhe am firinn. Bheil e ceadaichte cis a thoirt do Chésar, no nach toir sinn i?</verse>
			<verse number="15">Thuig esan am foill, us thuirt e riu: Car-son tha sibh gam bhuaireadh? faraibh dhomh sgilinn gus am faic mi i.</verse>
			<verse number="16">Agus thug iad dha i. Us thuirt e riu: Co leis an iomhaigh so, ʼs an sgriobhadh? Thuirt iad ris: Le César.</verse>
			<verse number="17">Us Iosa freagairt, thuirt e riu: Thugaibh ma ta do Chésar na bhuineas do Chésar; ʼs do Dhia na bhuineas do Dhia. Agus ghabh iad iongantas as.</verse>
			<verse number="18">Agus thainig na Sadusaich ga ionnsuidh, a tha cantuinn nach eil aiseirigh ann; us dhʼfharraid iad dheth, a g-radh:</verse>
			<verse number="19">A mhaighistir, sgriobh Maois dhuinn, ma gheobh brathair duine bàs, ʼs gum fag e bean, ʼs nach fhag e clann, gabhadh a bhrathair a bhean, ʼs togadh e sliochd dha bhrathair.</verse>
			<verse number="20">A nis bha seachdnar bhraithrean ann: ʼs ghabh a chiad fhear bean, agus chaochail e gun sliochd fhagail.</verse>
			<verse number="21">Agus ghabh an darna fear i, agus chaochail esan; ʼs cha mhua dhʼfhag e sliochd. Agus an treas fear mar an ciadna.</verse>
			<verse number="22">Agus mar sin ghabh an t-seachdnar i; ʼs cha dʼfhag iad sliochd. ʼNan deigh uile dhʼeug am boirionnach fhein.</verse>
			<verse number="23">Anns an aiseirigh ma ta, nuair dhʼeireas iad, co dhiu sin dhaʼm bi i ʼna mnaoi? oir bha i ʼna mnaoi aig an t-seachdnar.</verse>
			<verse number="24">Agus fhreagair Iosa, us thuirt e riu: Nach eil sibh gu beachd a dol mearachd a thaobh so le cion eolais air na sgriobturan, ʼs air cumhachd Dhe?</verse>
			<verse number="25">Oir nuair a dhʼeireas iad bho na mairbh, cha phos iad, ʼs cha mhua phosar iad, ach tha iad mar na h-ainglean sna flathais.</verse>
			<verse number="26">Agus a thaobh aiseirigh nam marbh, nach do leugh sibh an leabhar Mhaois, mar a labhair Dia ris anns a phreas, a g-radh: Is mise Dia Abrahaim, agus Dia Isaic, agus Dia Iacoib?</verse>
			<verse number="27">Cha Dia nam marbh e, ach nam beo. Tha sibhse uime sin dol fada mearachd.</verse>
			<verse number="28">Us thainig fear de na Sgriobhaich, a chual iad a consachadh, ʼsa faicinn gur math a fhreagair e iad, dhʼ fharraid e dheth co bʼi a chiad fhainte dhiu uile.</verse>
			<verse number="29">Us fhreagair Iosa e: Gum bʼ i chiad fhainte dhiu uile: Eisd, Israel: is aon Dia an Tighearna do Dhia:</verse>
			<verse number="30">Agus bheir thu gaol doʼn Tighearna do Dhia le tʼuile chridhe, agus le tʼuile anam, agus le fuile inntinn, agus le tʼ uile neart. Se so chiad fhainte.</verse>
			<verse number="31">Agus tha an darna fainte coltach rithe: Bheir thu gaol dha do choimhearsnach mar dhut fhein. Nas mua na iad so cha n-eil fainte eil ann.</verse>
			<verse number="32">Us thuirt an sgriobhach ris: Is math, a Mhaighistir, a labhair thu an fhirinn, gum beil aon Dia ann, ʼs nach eil ann ach e;</verse>
			<verse number="33">ʼS gur e gaol thoirt da leis an uile chridhe, ʼs leis an uile anam, ʼs leis an uile inntinn, agus leis an uile neart; agus gaol a thoirt do choimhearsnach mar do dhuine fhein, is mua na gach iobairt uile-loisgte agus tobhartas eile.</verse>
			<verse number="34">Agus Iosa faicinn, gur glic a fhreagair e, thuirt e ris: Cha n-eil thu fada bho rioghachd Dhe. Us bho sin suas cha robh chridhe aig duine ceisd a chur air.</verse>
			<verse number="35">Us thuirt Iosa, ʼs e freagairt nuair bha e teagasg san teampull: Ciamar tha na Sgriobhaich a cantuinn gur e Criost mac Dhài?</verse>
			<verse number="36">Oir tha Dài fhein a cantuinn leis an Spiorad Naomh: Thuirt an Tighearna ri mo Thighearna, suidh air mo laimh dheis, gus an cuir mi do naimhdean ʼnan stol-chas dhut.</verse>
			<verse number="37">Tha Dài fhein ma ta a cantuinn a Thighearna ris, agus ciamar ma ta is e a mhac? Us dhʼeisd moran sluaigh ris gu deonach.</verse>
			<verse number="38">Us thuirt e riu ʼna theagasg: Thugaibh an aire oirbh fhein bho na Sgriobhaich leis an toil imeachd an culaidhean fada, agus furan fhaighinn air a mhargadh,</verse>
			<verse number="39">Agus suidhe air na ciad chathraichean anns na sinagogan, ʼs air na ciad shuidheachain aig suipeirean:</verse>
			<verse number="40">A shluigeas tighean bhantrach air sgàth urnaighean fada: gheobh iad sin binn nas cruaidhe.</verse>
			<verse number="41">ʼS nuair a bha Iosa ʼna shuidhe mu choinneamh tasgaidh an iuntais, chunnaic e mar bha ʼn sluagh a tilgeadh airgid san tasgaidh, agus thilg moran de dhaoine beartach na h-uibhir innte.</verse>
			<verse number="42">Agus thainig bantrach bhochd, us chuir i dà leth-fheoirlinn, se sin fairdein, innte.</verse>
			<verse number="43">ʼSa gairm a dheisciopul, thuirt e riu: Gu deimhinn tha mi g-radh ribh, gun do chuir a bhantrach bhochd so tuilleadh na iadsan uile, a chuir anns an tasgaidh.</verse>
			<verse number="44">Oir ʼsann bho am mor-phailteas a chuir iadsan uile ann; ach ʼsann bho h-uireasuidh a chuir ise, gu ruig a tiochd-an-tir air fad.</verse>
		</chapter>
		<chapter number="13">
			<verse number="1">ʼS nuair a bha e dol a mach as an teampull thuirt fear dhe dheisciopuil ris: A Mhaighistir, seall ciod iad na clachan, agus ciod e an t-aitreabh a thaʼn so.</verse>
			<verse number="2">Us fhreagair Iosa, us thuirt e ris: Bheil thu faicinn an aitreibh mhoir so uile? Cha n-fhagar clach air muin cloiche nach tilgear sios.</verse>
			<verse number="3">ʼS nuair a bha e ʼna shuidhe air sliabh Olibheit, mu chomhair an teampuill, chuir Peadar, us Seumas, us Aindris ceisd air a lethtaobh:</verse>
			<verse number="4">Innis dhuinn cuin a thachras na nichean sin? agus ciod an comharradh a bhios ann, nuair a thòisicheas na nichean sin uile riʼn coimhlionadh?</verse>
			<verse number="5">Us Iosa freagairt thòisich e ri radh riu: Seallaibh nach meall duine air bith sibh:</verse>
			<verse number="6">Oir thig moran na mʼ ainmse, a g-radh: Is mise e; agus meallaidh iad moran.</verse>
			<verse number="7">Agus nuair a chluinneas sibh cogaidhean, agus sgialan chogaidhean, na gabhaibh eagal: oir ʼs fheudar do na nichean sin tachairt: ach cha n-eil a chrioch ann fhathast.</verse>
			<verse number="8">Oir eiridh cinneadh an aghaidh cinnidh, agus rioghachd an aghaidh rioghachd, us bithidh crithean-talmhuinn feadh aiteachan, agus gorta. ʼSiad sin toiseach nan amhghar.</verse>
			<verse number="9">Ach seallaibhse ribh fhein. Oir liubhraidh iad seachad sibh do chomhairlean, agus sgiursar sibh sna sinagogan, agus seasaidh sibh air bialaobh uachdran us righrean as mo lethse, mar theisteanas dhaibh.</verse>
			<verse number="10">Us feumar an soisgeul a theagasg an toiseach feadh a h-uile cinnidh.</verse>
			<verse number="11">Agus nuair a bhios iad guʼr tarruinn leo, ʼs guʼr liubhairt seachad, na smaoinichibh air ciod a their sibh; ach an ni bheirear dhuibh san uair sin fhein, labhraibh: oir cha sibhse a tha labhairt, ach an Spiorad Naomh.</verse>
			<verse number="12">Agus liubhraidh brathair brathair gu bàs, agus an t-athair am mac; us eiridh clann an aghaidh am parantan, agus cuiridh iad gu bàs iad.</verse>
			<verse number="13">Agus bithidh fuath aig daoine uile oirbh as leth mʼ ainmse. Ach is esan a sheasas buan thun na crìche a bhios sabhailte.</verse>
			<verse number="14">Agus nuair a chi sibh grainealachd an leirsgrios ʼna seasamh far nach bu chòir dhi, am fear a leughas tuigeadh e: an sin teicheadh iadsan a tha ann an Iudéa thun nam beann.</verse>
			<verse number="15">ʼS am fear a tha air mullach an tighe, na tearnadh e do ʼn tigh, ʼs na rachadh e stigh gu dad a thogail leis as a thigh;</verse>
			<verse number="16">ʼS am fear a bhitheas san achadh, na tilleadh e air ais gus ʼaodach a thoirt leis.</verse>
			<verse number="17">Ach mo thruaighe iadsan a tha lethtromach ʼsa toirt ciche sna laithean sin.</verse>
			<verse number="18">Ach guidhibh nach tachair iad so sa gheamhradh.</verse>
			<verse number="19">Oir anns na laithean sin bithidh amghairean ann nach robh an leithid ann bho thùs a chruthachaidh, a rinn Dia, gu so, ʼs nach bi.</verse>
			<verse number="20">Agus mur giorraicheadh an Tighearna na laithean sin, cha bhiodh feoil air bith tiaruinte: ach air son nan daoine taghte, a thagh e, giorraichidh e na laithean sin.</verse>
			<verse number="21">Agus an sin ma their neach air bith ribh: Seall, tha Criosta an so, seall, tha e ʼn sin, na creidibh.</verse>
			<verse number="22">Oir eiridh criostan-breige, agus faidhean-breige, us ni iad comharran agus beartan iongantach, gus, nam faodadh e bhith, na daoine taghte fhein a mhealladh.</verse>
			<verse number="23">Thugaibhse ma ta an aire: seall, dhʼinnis mi dhuibh gach ni roi-laimh.</verse>
			<verse number="24">Ach anns na laithean sin an deigh na trioblaide sin, thig dorchadas air a ghrein, ʼs cha toir a ghealach a solus.</verse>
			<verse number="25">Agus bithidh reultan neamh a tuiteam, agus gluaisear na cumhachdan a tha sna flathais.</verse>
			<verse number="26">Agus an sin chi iad Mac an duine tighinn sna neoil le cumhachd mhoir agus le gloir.</verse>
			<verse number="27">An sin cuiridh e ʼainglean a mach, us tionailidh e a dhaoine taghte bho na ceithir gaoithean bho iomall an talmhuinn gu iomall neamh.</verse>
			<verse number="28">A nis ionnsuichibh dubh-fhacal bhoʼn chraoibh-fhige. Nuair a bhios a miar a nis maoth, ʼsa chinneas an duilleach, tha fios agaibh gum beil an samhradh gle fhaisg:</verse>
			<verse number="29">Mar an ciadna sibhse, nuair a chi sibh na nichean so tachairt, tuigibh gu bheil e gle dhluth, seadh aig na dorsan.</verse>
			<verse number="30">Gu firinneach tha mi g-radh ribh nach teid an ginealach so seachad, gus an tachair so uile.</verse>
			<verse number="31">Theid neamh agus talamh thairis, ach cha teid mʼ fhacalsa thairis.</verse>
			<verse number="32">Ach air an latha no air an uair sin cha n-eil fios aig duine air bith, no aig na h-ainglean air neamh, no aig a Mhac, ach aig an Athair.</verse>
			<verse number="33">Thugaibh an aire, dianaibh faire agus urnaigh: oir cha n-eil fhios agaibh cuin a bhios an t-àm.</verse>
			<verse number="34">Mar dhuine a dol fad air astar a dhʼ fhag a thigh, ʼsa thug cumhachd dha sheirbhisich thairis air gach obair, ʼsa dhʼ àithn air an dorsair faire dhianamh.</verse>
			<verse number="35">Dianaibhse faire ma ta, (chionn ʼs nach eil fhios agaibh cuin a thig maighistir an tighe: co dhiu ʼsann anamuch, no mu mhiadhon oidhche, no mu ghairm a choilich, no sa mhaduinn),</verse>
			<verse number="36">Eagal gun tig e gu h-obann, ʼs gum faigh e sibh ʼnur cadal.</verse>
			<verse number="37">Agus na tha mi cantuinn ribhse, tha mi cantuinn ri daoine uile: Dianaibh faire.</verse>
		</chapter>
		<chapter number="14">
			<verse number="1">A nis bha feill na càsga ʼs an arain neo-ghoirtichte an ceann dà latha: us bha na h-ard-shagairt, ʼs na Sgriobhaich a sireadh ciamar a ghlacadh iad e le foill, ʼsa mharbhadh iad e.</verse>
			<verse number="2">Ach thuirt iad: Cha n-ann air latha na feille, eagal buaireas eirigh ma dhʼ fhaoidte am measg an t-sluaigh.</verse>
			<verse number="3">ʼS nuair a bha e ann am Bethania an tigh Shimoin an lobhar, ʼsa bha e aig biadh, thainig boirionnach aig an robh bocsa alabastair de dhʼ ola phriseil spicnaird, ʼsa bristeadh a bhocsa alabastair, thaom i air a cheann i.</verse>
			<verse number="4">A nis bha cuid a ghabh anntlachd unnta fhein, a g-radh: Car-son a rinneadh an t-ana-caitheamh so air an ola?</verse>
			<verse number="5">Oir dhʼfhaoidte an ola so reic air son corr us tri fichead sgilinn, ʼs an toirt do na bochdan. Agus rinn iad monmhur ʼna h-aghaidh.</verse>
			<verse number="6">Ach thuirt Iosa: Leigibh leatha, car-son tha sibh a cur dragh oirre? Rinn i deagh ghniomh ormsa.</verse>
			<verse number="7">Oir tha na bochdan daonnan agaibh; us faodaidh sibh math a dhianamh dhaibh, nuair a thoilicheas sibh: ach cha n-eil mise daonnan agaibh.</verse>
			<verse number="8">An ni bhʼaice so, rinn i: thainig i roi-laimh a dhʼungadh mo chuirp air son an adhlaic.</verse>
			<verse number="9">Gu firinneach tha mi g-radh ribh: ge bʼe aite an teid an soisgeul so shearmonachadh feadh an t-saoghail uile, gun innsear na rinn i so mar chuimhneachan oirre.</verse>
			<verse number="10">Us dhʼfhalbh Iudas Iscariot, fear de na dhà-dhiag, a dhʼionnsuidh nan ard-shagart, gus a bhrath dhaibh.</verse>
			<verse number="11">Air dhaibhse so chluinntinn, rinn iad toileachadh; agus gheall iad airgiod a thoirt dha. Us bha esan a sireadh ciamar gheobhadh e cothrom air a bhrath.</verse>
			<verse number="12">ʼS air a chiad latha deʼn aran neo-ghoirtichte, nuair bha iad a g-iobradh na càsga, thuirt a dheisciopuil ris: Càite an aill leat sinn a dhol, los gun deasaich sinn dhut, ʼs gun ich thu a chàisg?</verse>
			<verse number="13">Agus chuir e dithis dhe dheisciopuil, agus thuirt e riu: Rachaibh a stigh doʼn bhaile: us tachraidh duine oirbh a giulan saghach uisge, leanaibh e;</verse>
			<verse number="14">Agus ge bʼe aite an teid e stigh, abraibh ri fear an tighe gum beil am maighistir a g-radh: Càite a bheil mo sheomar-bìdh, far an ith mi a chàisg comhla ri mo dheisciopuil?</verse>
			<verse number="15">Agus fiachaidh e dhuibh seomar-bìdh farsuinn lan-uidheamaichte; deasaichibh an sin dhuinn.</verse>
			<verse number="16">Us dhʼfhalbh a dheisciopuil, agus thainig iad doʼn bhaile, agus fhuair iad mar a thuirt e riu, agus dheasaich iad a chàisg.</verse>
			<verse number="17">Agus air tighinn doʼn fheasgar, rainig e leis na dhà-dhiag.</verse>
			<verse number="18">Agus nuair a bha iad ʼnan suidhe aig a bhord, ʼsa g-ithe, thuirt Iosa: Gu firinneach tha mi radh ribh, gum brath fear agaibh, a tha g-ithe maille rium, mi.</verse>
			<verse number="19">Agus thòisich iadsa ri bhith muladach, ʼs gach aon ri radh ris fos leth: Am mise e?</verse>
			<verse number="20">Us thuirt e riu: Se am fear deʼn dà fhear dhiag a tha tumadh a laimh comhla rium sa mheis.</verse>
			<verse number="21">ʼS gu deimhinn tha Mac an duine a falbh, mar a tha e sgribhte uime: ach se mo thruaighe an duine sin leis am brathar Mac an duine: bu mhath dhaʼn duine sin nach beirte e.</verse>
			<verse number="22">ʼS nuair a bha iad a g-ithe, ghlac Iosa aran; ʼsa beannachadh bhrist e, agus thug e dhaibh, us thuirt e: Gabhaibh, se so mo chorpsa.</verse>
			<verse number="23">Agus ghlac e chailis, ʼsa toirt taing thug e dhaibh; us dhʼol iad uile dhi.</verse>
			<verse number="24">Us thuirt e riu: Si so mʼfhuil-sa an tiomnaidh nuaidh a dhoirtear air son morain.</verse>
			<verse number="25">Gu deimhinn tha mi g-radh ribh, nach ol mi á so suas de thoradh so na fionain, gus an latha sin air an ol mi ùr e ann an rioghachd Dhe.</verse>
			<verse number="26">ʼS nuair a sheinn iad laoidh, chaidh iad a mach gu sliabh Olibheit.</verse>
			<verse number="27">Us thuirt Iosa riu: Gabhaidh sibh uile sgainneal asamsa air an oidhche nochd: oir tha e sgribhte: Buailidh mi am buachaille, agus sgapar na caoraich.</verse>
			<verse number="28">Ach an deigh mʼaiseirigh gabhaidh mi roimhibh do Ghalile.</verse>
			<verse number="29">Ach thuirt Peadar ris: Ged ghabhadh iad uile sgainneal asad, cha ghabh mise.</verse>
			<verse number="30">Agus thuirt Iosa ris: Gu deimhinn tha mi g-radh riut, an diugh fhein air an oidhche nochd, mun goir an coileach dà uair, gun aicheadh thu mi tri uairean.</verse>
			<verse number="31">Ach ʼsann an sin bu diana a labhair e: Ged bʼfheudar dhomh am bàs fhulang maille riut, cha n-aicheadh mi thu. Agus an ni ciadna thuirt iad uile.</verse>
			<verse number="32">Agus thainig iad gu fearann ris an canar Gethsemani. Us thuirt e ri dheisciopuil: Suidhibh an so gus an dian mi urnaigh.</verse>
			<verse number="33">Agus thug e leis Peadar, us Seumas, us Eoin; agus thòisich e air oillteachadh, ʼs air tiamhachd a ghabhail.</verse>
			<verse number="34">Us thuirt e riu: Tha mʼanam brònach gu ruig am bàs: fanaibh an so, us dianaibh faire.</verse>
			<verse number="35">ʼSa dol ceum air adhart, thuit e air an talamh; us ghuidh e, nam faodadh e bhith, gun rachadh an uair seachad air:</verse>
			<verse number="36">Us thuirt e: Abba Athair, tha a h-uile ni na dʼ chomas, cuir a chailis so seachad orm, ach cha n-e na ʼs aill leamsa, ach na ʼs aill leatsa.</verse>
			<verse number="37">Agus thainig e, us fhuair e iad ʼnan cadal. Us thuirt e ri Peadar: A Shimoin, am beil thu na dʼchadal? nach bʼurrainn dhut aon uair a chaithris?</verse>
			<verse number="38">Dianaibh faire agus urnaigh, chum nach tuit sibh ann am buaireadh. Tha an spiorad gu dearbh toileach, ach thaʼn fheoil lag.</verse>
			<verse number="39">ʼSa falbh a rithist rinn e urnaigh, a cantuinn nam briathran ciadna.</verse>
			<verse number="40">ʼSa tilleadh, fhuair e rithist iad ʼnan cadal (oir bha an suilean trom), agus cha robh fios aca ciod a fhreagradh iad da.</verse>
			<verse number="41">Agus thainig e an treas uair, us thuirt e riu: Caidlibh a nis, agus gabhaibh fois. Foghnaidh sin: tha ʼn uair air tighinn: seall, liubhrar Mac an duine do lamhan pheacach.</verse>
			<verse number="42">Eiribh, falbhamaid: seall, tha esa a bhrathas mi faisg.</verse>
			<verse number="43">Bha e fhathast a labhairt, nuair thaing Iudas Iscariot fear de na dhà-dhiag, agus moran sluaigh comhla ris le claidhean, ʼs le bataichean, bho na h-ard-shagairt, agus na Sgriobhaichean, ʼs na seanairean.</verse>
			<verse number="44">Agus bhaʼm brathadair air comharradh a thoirt dhaibh, a g-radh: Ge bʼe neach dha ʼn toir mise pog, se sin e, beiribh air, agus thugaibh leibh e gu curamach.</verse>
			<verse number="45">ʼS nuair thainig e, ghrad-chaidh e ga ionnsuidh, us thuirt e: Failt ort, a Mhaighistir; agus phog e e.</verse>
			<verse number="46">Agus chuir iadsan an lamhan air, agus chum iad e.</verse>
			<verse number="47">Ach tharruinn aon deʼn fheadhainn a bha mun cuairt a chlaidheamh, agus bhuail e seirbhiseach an ard-shagairt, agus ghearr e chluas dheth.</verse>
			<verse number="48">Agus Iosa a freagairt, thuirt e riu: An tainig sibh a mach le claidhean ʼs le bataichean gu mise ghlacadh, mar gum bu mheirleach mi?</verse>
			<verse number="49">Bha mi a teagasg san teampull comhla ribh a h-uile latha, agus cha do ghlac sibh mi. Ach ʼsann gus na sgriobturan a choimhlionadh a tha so.</verse>
			<verse number="50">An sin a dheisciopuil ga threigsinn, theich iad uile.</verse>
			<verse number="51">Ach lean oganach araid e air eideadh le lion-anart thairis air a choluinn ruisgte; agus rinn iad greim air.</verse>
			<verse number="52">Ach esan a tilgeadh dheth an lion-anairt, theich e bhuapa ruisgte.</verse>
			<verse number="53">Us thug iad leo Iosa thun an ard-shagairt; agus chruinnich na sagairt uile, agus na Sgriobhaich, agus na seanairean.</verse>
			<verse number="54">Agus lean Peadar e fad as, gu ruig cùirt an ard-shagairt; ʼs bha e ʼna shuidhe marris na seirbhisich aig an teine, agus ga gharadh fhein.</verse>
			<verse number="55">Agus dhʼiarr na h-ard-shagairt, ʼsa chomhairle uile, comhdach an aghaidh Iosa, gus a chur gu bàs, agus cha dʼfhuair iad sin.</verse>
			<verse number="56">Oir bha moran a toirt fianuise-breige ʼna aghaidh: ach cha robh an teisteanas a cordadh.</verse>
			<verse number="57">Agus bha cuid a dhʼ eirich suas, ʼsa thog fianuis-bhreige ʼna aghaidh, a g-radh:</verse>
			<verse number="58">Chuala sinn e g-radh: Leagaidh mi an teampull so a rinneadh le lamhan, agus an tri latha togaidh mi fear eile nach dʼrinneadh le lamhan.</verse>
			<verse number="59">Us cha robh an teisteanas acasan a cordadh.</verse>
			<verse number="60">Agus an t-ard-shagart a g-eirigh ʼnam miadhon, cheasnaich e Iosa, a g-radh: Nach toir thu freagairt sam bith air na nichean a tha iad so a cur as do leth?</verse>
			<verse number="61">Ach dhʼfhan esan ʼna thosd, agus cha do fhreagair e guth. Agus dhʼfharraid an t-ard-shagart dheth rithist, us thuirt e ris: An tu an Criosta, Mac an De bheannaichte?</verse>
			<verse number="62">Us thuirt Iosa ris: Is mi; agus chi sibh Mac an duine ʼna shuidhe air deas laimh cumhachd Dhe, ʼsa tighinn air neoil nan speur.</verse>
			<verse number="63">An sin an t-ard-shagart a stracadh ʼeididh, thuirt e: Ciod am feum thʼagainn tuilleadh air fianuisean?</verse>
			<verse number="64">Chuala sibh am blais-bheum: ciod e ur barail? Dhit iad uile e mar fhear toillteanach air bàs.</verse>
			<verse number="65">Agus theann cuid ri caitheamh smugaidean air, ʼs ri comhdach ʼaodainn, ʼs ri bualadh dhorn air, ʼs ri radh ris: Fàisnich; agus bhuail na seirbhisich leʼm basan e.</verse>
			<verse number="66">ʼS nuair a bha Peadar gu h-iosal anns a chùirt, thainig té de shearbhantan an ard-shagairt;</verse>
			<verse number="67">ʼS nuair a chunnaic i Peadar ga gharadh fhein, a gabhail beachd air, thuirt i: Bha thusa cuideachd comhla ri Iosa bho Nasareth.</verse>
			<verse number="68">Ach dhʼaicheadh esan, a g-radh: Cha n-aithne dhomh agus cha mhua tha mi tuigsinn ciod tha thu g-radh. Agus dhʼfhalbh e mach gu bialaobh na cùirte, agus ghoir an coileach.</verse>
			<verse number="69">Agus a rithist nuair chunnaic searbhanta e, thòisich i ri innse doʼn fheadhainn a bha ʼnan seasamh mun cuairt: ʼSann dhiu am fear so.</verse>
			<verse number="70">Us dhʼaicheadh esan a rithist. Agus an ceann tacain, thuirt iadsan a bha san lathair a rithist ri Peadar: ʼSann dhiu thu gu cinnteach: oir is Galiléach thu.</verse>
			<verse number="71">Ach thòisich esan ri mollachadh ʼs ri mionnachadh: Cha n-aithne dhomh an duine so mu ʼm beil sibh a labhairt.</verse>
			<verse number="72">Agus anns a cheart uair ghoir an coileach a rithist. Us chuimhnich Peadar air an fhacal, a thuirt Iosa ris: Mun goir an coileach dà uair, aicheadhaidh thu mi tri uairean. Agus thòisich e air gal.</verse>
		</chapter>
		<chapter number="15">
			<verse number="1">Agus gu luath sa mhaduinn chuir na h-ard-shagairt, ʼs na seannairean ʼs na Sgriobhaich, ʼsa chomhairle uile, an comhairle ri cheile, agus cheangail iad Iosa, agus thug iad leo e, agus liubhair iad e do Philat.</verse>
			<verse number="2">Us dhʼfharraid Pilat dheth: An tu Righ nan Iudhach? Agus Iosʼ a freagairt, thuirt e ris: Tha thu ga gh-radh.</verse>
			<verse number="3">Agus bha na h-ard-shagairt a cur ioma cuis as a leth.</verse>
			<verse number="4">Us dhʼfharraid Pilat a rithist dheth, a g-radh: Nach toir thu freagairt air bith? seall co liuthad ni tha iad a g-agairt na tʼaghaidh.</verse>
			<verse number="5">Ach cha do fhreagair Iosa idir tuilleadh, air sheol ʼs gun do ghabh Pilat iongantas.</verse>
			<verse number="6">A nis air latha na feille bʼabhuist da leigeil mu sgaoil dhaibh aon sa bith dhe na priosanaich, a dhʼiarradh iad.</verse>
			<verse number="7">Agus bha fear ann, dha ʼm bʼainm Barabbas, a chuireadh am priosan comhla ri luchd-ceannairc, agus a bha air murt a dhianamh ann an ceannairc.</verse>
			<verse number="8">Agus nuair a dhirich an sluagh suas, thòisich iad ri iarraidh air, e dhianamh dhaibh mar a bʼabhuist dha daonnan.</verse>
			<verse number="9">Agus fhreagair Pilat iad, ʼs thuirt e: An aill leibh gun leig mi as dhuibh righ nan Iudhach?</verse>
			<verse number="10">Oir bha fios aige gum bʼann tromh fharmad a liubhair na h-ard-shagairt seachad e.</verse>
			<verse number="11">Ach bhrosnaich na h-ard-shagairt an sluagh, gun leigeadh e mar raghainn Barabbas mu sgaoil daibh.</verse>
			<verse number="12">Agus fhreagair Pilat a rithist, us thuirt e riu: Ciod ma ta is aill leibh mi dhianamh ri righ nan Iudhach?</verse>
			<verse number="13">Ach ghlaodh iad a rithist: Ceus e.</verse>
			<verse number="14">Us thuirt Pilat riu: Ciod an t-olc a rinn e? Ach ʼsann is mua ghlaodh iad: Ceus e.</verse>
			<verse number="15">Agus bho na bha Pilat deonach an sluagh thoileachadh, leig e Barabbas mu sgaoil dhaibh, ʼs an deigh Iosa sgiursadh, thug e seachad e, gus a cheusadh.</verse>
			<verse number="16">Ach thug na saighdearan leo e a stigh gu cùirt an uachdrain, us ghairm iad am buidheann uile.</verse>
			<verse number="17">Agus dhʼeid iad e le purpur, ʼsa fighe crùn dreighinn chuir iad air e.</verse>
			<verse number="18">Agus thòisich iad air furan a chur air, a g-radh: Failt, a righ nan Iudhach.</verse>
			<verse number="19">Us bhuail iad a cheann le cuilc; agus thilg iad smugaidean air, ʼsa lubadh an glun, thug iad aoradh dha.</verse>
			<verse number="20">Agus an deigh dhaibh magadh air, thug iad dheth am purpur, us chuir iad aodach fhein air, agus thug iad leo e gus a cheusadh.</verse>
			<verse number="21">Agus dhʼeignich iad fear a bha dol seachad, Simon bho Chirene, athair Alastair agus Rufuis, a bha tighinn as an duthaich, gus a chrois a ghiulan.</verse>
			<verse number="22">Agus thug iad e gu aite ris an canar Golgotha, se sin air eadar-theangachadh, aite Chalbhari.</verse>
			<verse number="23">Agus thug iad dha ri ol fion measgte le mirr; agus cha do ghabh e e.</verse>
			<verse number="24">Agus air dhaibh a cheusadh, roinn iad aodach, a tilgeadh chrann air, fiach ciod a thogadh gach aon.</verse>
			<verse number="25">Agus bʼi an tritheamh uair a bhʼann, agus cheus iad e.</verse>
			<verse number="26">ʼS bha chuis-dhitidh sgribhte fos a chionn: Righ nan Iudhach.</verse>
			<verse number="27">Agus cheus iad dà mheirleach comhla ris, fear air a laimh dheis, us fear air a laimh chli.</verse>
			<verse number="28">Agus choimhlionadh an sgriobtur, a tha g-radh: Agus bha e air a mheas am measg nan eucorach.</verse>
			<verse number="29">Agus thug iadsan a bha dol seachad toibheum dha, a crathadh an cinn, ʼsa g-radh: O thusa, a leagas an teampull, ʼsa thogas e rithist ann an tri latha:</verse>
			<verse number="30">Teasraig thu fhein agus thig a nuas dheʼn chrois.</verse>
			<verse number="31">Mar an ciadna bha na h-ard-shagairt a magadh air, agus marris na Sgriobhaich a cantuinn ri cheile: Shabhail e feadhainn eile, e fhein cha n-urrainn e shabhaladh.</verse>
			<verse number="32">Thigeadh Criosta righ Israil a nuas a nis bhoʼn chrois, chum gum faic agus gun creid sinn. Us thug iadsan, a cheusadh maille ris, taire dha.</verse>
			<verse number="33">ʼS nuair a thainig an t-siathamh uair, bha dorchadas air an talamh gus an naoitheamh uair.</verse>
			<verse number="34">Agus aig an naoitheamh uair dhʼeigh Iosa le guth ard, a g-radh: Eloi, Eloi, lamma sabacthani? se sin air eadar-theangachadh: Mo Dhia, mo Dhia, car-son a threig thu mi?</verse>
			<verse number="35">Agus thuirt cuid deʼn fheadhainn a bha ʼnan seasamh mun cuairt, nuair a chual iad e: Seall, tha e gairm Eliais.</verse>
			<verse number="36">Agus ruith fear, ʼsa lionadh spuing le fion-geur, ʼs ga cur air cuilc, thug e dha ri ol, a g-radh: Leigibh leam, faicemid an tig Elias gus a thoirt a nuas.</verse>
			<verse number="37">Agus Iosa a g-eigheach le guth ard, thug e suas an anail.</verse>
			<verse number="38">Agus sthracadh brat an teampuill na dhà leth bho bhraighe gu ʼiochdar.</verse>
			<verse number="39">Agus nuair a chunnaic an ceannard-ciad, a bha ʼna sheasamh mu choinneamh, gun do dhʼeug e a g-eigheachd mar sin, thuirt e: Gu firinneach bʼe an duine so Mac Dhe.</verse>
			<verse number="40">Agus bha boirionnaich cuideachd a coimhead fad as: ʼnam measg bha Mairi Magdalen, agus Mairi mathair Sheumais is lugha us Ioseiph, agus Salome:</verse>
			<verse number="41">A lean e nuair a bha e ann an Galile, ʼsa fhreasdail air, agus moran bhoirionnach eile, a bhʼair direadh gu Ierusalem maille ris.</verse>
			<verse number="42">ʼS nuair thainig am feasgar, a chionn gum bʼe an t-uidheamachadh a bhʼann, se sin an latha romh ʼn t-sàbaid,</verse>
			<verse number="43">Thainig Ioseph bho Arimatéa, comhairleach urramach, aig an robh suil e fhein ri rioghachd Dhe, us chaidh e stigh gu dàna gu Pilat, agus dhʼiarr e corp Iosa.</verse>
			<verse number="44">ʼS bha iongantas air Pilat gum biodh e cheana marbh. ʼSa gairm a cheannaird-chiad, dhʼfharraide dheth an robh e cheana marbh.</verse>
			<verse number="45">ʼS nuair fhuair e fios bhoʼn cheannard-chiad, thug e an corp do Ioseph.</verse>
			<verse number="46">Agus cheannaich Ioseph lion-anart, ʼs ga thoirt a nuas, shuain e san lion-anart e, agus chuir e ann an uaigh e, a bhʼair a gearradh as a chraig, agus charaich e clach gu dorus na h-uaighe.</verse>
			<verse number="47">ʼS bha Mairi Magdalen agus Mairi mathair Ioseiph a gabhail beachd càite an rachadh a chur.</verse>
		</chapter>
		<chapter number="16">
			<verse number="1">ʼS nuair a chaidh an t-sàbaid seachad, cheannaich Mairi Magdalen, us Mairi mathair Sheumais, agus Salome, spiosradh, los, air tighinn daibh, gun ungadh iad Iosa.</verse>
			<verse number="2">Agus ro-mhuch sa mhaduinn air a chiad latha deʼn t-seachduin, thainig iad thun na h-uaighe an deigh eirigh na greine.</verse>
			<verse number="3">ʼS bha iad a g-radh ri cheile: Co charaicheas a chlach dhuinn bho bhial na h-uaighe?</verse>
			<verse number="4">ʼSa toirt sula, chunnaic iad a chlach air a carachadh air a h-ais. Oir bʼanabarrach mor i.</verse>
			<verse number="5">ʼSa dol a stigh doʼn uaigh, chunnaic iad oganach ʼna shuidhe air an taobh dheas, an eideadh geal, agus bha sgàth orra.</verse>
			<verse number="6">Us thuirt e riu: Na biodh eagal oirbh: tha sibh a sireadh Iosa bho Nasareth a chaidh cheusadh: dhʼeirich e, cha n-eil e an so, seallaibh an t-aite far na chuir iad e.</verse>
			<verse number="7">Ach falbhaibh, us innsibh dha dheisciopuil, agus do Pheadar, gu bheil e dol roimhibh do Ghalile: chi sibh an sin e, mar thuirt e ribh.</verse>
			<verse number="8">ʼSa gabhail a mach, theich iadsa bhoʼn uaigh: oir ghlac eagal us balla-chrith iad; ʼs cha tuirt iad ni ri duine air bith: oir bha sgàth orra.</verse>
			<verse number="9">Ach esan a g-eirigh much sa mhaduinn air a chiad latha deʼn t-seachduin, chunnacas an toiseach e le Mairi Magdalen, as na chuir e seachd deomhain.</verse>
			<verse number="10">Dhʼfhalbh ise, agus dhʼ innis i dhaibhse a bhʼair a bhith comhla ris, ʼs iad a gal ʼsa caoidh.</verse>
			<verse number="11">Us iadsʼ a cluinntinn gun robh e beo, ʼs gum facas e leatha, cha do chreid iad.</verse>
			<verse number="12">ʼS an deigh sin dhʼfhiach e e fhein an riochd eile do dhithis dhiu, a bha coiseachd a mach doʼn duthaich.</verse>
			<verse number="13">Agus dhʼfhalbh iadsan, us dhʼinnis iad do chàch: ʼs cha mhua chreid iadsan iad.</verse>
			<verse number="14">Mu dheireadh chunnacas e leis na h-aon-diag, nuair a bha iad aig bord; agus thug e achasan dhaibh air son am mi-chreidimh agus cruas an cridhe: a thaobh nach do chreid iad an fheadhainn a chunnaic e an deigh dha eirigh rithist.</verse>
			<verse number="15">Us thuirt e riu: Falbhaibh feadh an t-saoghail gu leir, agus searmonaichibh an soisgeul doʼn h-uile creutair.</verse>
			<verse number="16">Esan a chreideas ʼsa bhaistear, sabhailear e: ach esan nach creid, theid a dhiteadh.</verse>
			<verse number="17">Agus leanaidh na comharran so iadsan a chreideas: Na mʼ ainmse tilgidh iad a mach deomhain: labhraidh iad le teangan ura;</verse>
			<verse number="18">Us togaidh iad nathraichean; agus ma dhʼolas iad ni marbhtach air bith, cha dian e dolaidh orra; cuiridh iad an lamhan air daoine tinn, agus bithidh iad gu math.</verse>
			<verse number="19">Agus an deigh doʼn Tighearna Iosa labhairt riu, thogadh suas e gu neamh, agus tha e ʼna shuidhe air laimh dheis De.</verse>
			<verse number="20">Agus chaidh iadsan a mach, agus shearmonaich iad anns gach aite, an Tighearna a co-oibreachadh leo, ʼsa daingneachadh an fhacail leis na comharran a lean.</verse>
		</chapter>
	</book>
	<book number="42">
		<chapter number="1">
			<verse number="1">Bho na ghabh moran fos laimh na nichean, a choimhlionadh ʼnar measgne, a sgriobhadh sios an ordugh:</verse>
			<verse number="2">Air reir ʼs mar a dhʼinnseadh dhuinn leis an fheadhainn a bha ann bho thoiseach ʼnam fianuisean ʼs ʼnan luchd-frithealaidh doʼn fhacal:</verse>
			<verse number="3">Chunnacas iomchuidh leamsa cuideachd, ʼs mi air faotuinn a mach gu dichiollach gach ni bho thoiseach, an sgriobhadh an ordugh dhut, a Theophiluis urramaich,</verse>
			<verse number="4">Gu fios a bhith agad air firinneachd nam facal sin, anns an deach do theagasg.</verse>
			<verse number="5">An laithean Heroid righ Iudéa, bha sagart araid ann, dhaʼm bʼainm Sacharias, de roinn Abia, ʼs bha a bhean de nigheanan Aaroin, agus bʼe a h-ainm Ealasaid.</verse>
			<verse number="6">Agus bha iad le cheile ionraic an lathair Dhe, a g-imeachd ann an uile fhaintean agus riaghailtean an Tighearna gun ghiomh;</verse>
			<verse number="7">Agus cha robh mac aca, a chionn gun robh Ealasaid neo-thorrach, ʼs gun robh iad le cheile fad air an adhart an laithean.</verse>
			<verse number="8">Us thachair, nuair a bha e an ordugh a chuairt fhein a cur driachd sagairt an gniomh an lathair Dhe,</verse>
			<verse number="9">A reir cleachdadh na sagartachd, gum bʼe chrannchur dol a stigh do thigh an Tighearna, agus tùis a thairgse suas;</verse>
			<verse number="10">ʼS aig uair na tùise bha co-thional a phobuill uile a g-urnaigh am muigh.</verse>
			<verse number="11">Agus chunnacas leis aingeal an Tighearna, ʼna sheasamh air taobh deas altair na tùise.</verse>
			<verse number="12">Agus Sacharias ga fhaicinn bha e fo fhurban, us thainig eagal air.</verse>
			<verse number="13">Ach thuirt an t-aingeal ris: Na biodh eagal ort, a Shachariais: oir dhʼeisdeadh ri tʼurnaigh; us beiridh do bhean Ealasaid mac dhut, ʼs bheir thu Eoin mar ainm air;</verse>
			<verse number="14">Agus bithidh e ʼna aobhar sòlais us aighir dhut, agus gabhaidh moran toil-inntinn as a bhreith.</verse>
			<verse number="15">Oir bithidh e mor an lathair an Tighearna; agus cha n-ol e fion, no deoch laidir, agus lionar e leis an Spiorad Naomh, seadh bho bhroinn a mhathar;</verse>
			<verse number="16">Us tionndaidhidh e moran de chloinn Israil ris an Tighearna an Dia;</verse>
			<verse number="17">Agus imichidh e roimhe ann an spiorad ʼs an cumhachd Eliais; gu cridheachan nan aithrichean a thionndadh ris a chloinn, ʼs na neo-chreidich gu gliocas nan ionraic, agus gu pobull coimhlion uidheamachadh doʼn Tighearna.</verse>
			<verse number="18">Agus thuirt Sacharias ris an aingeal: Ciamar a dhʼ aithneas mi so? oir is seann duine mi, agus tha mo bhean fad air a h-adhart an laithean.</verse>
			<verse number="19">Fhreagair an t-aingeal us thuirt e ris: Is mise Gabriel, a tha na mʼ sheasamh air bialaobh Dhe; agus chuireadh mi a labhairt riut, ʼsa dhʼinnse naigheachd so an aigh dhut.</verse>
			<verse number="20">Agus, seall, bithidh tu balbh, agus gun chomas labhairt gus an latha san tachair so, a thaobh ʼs nach do chreid thu mo bhriathransa, a choimhlionar ʼnan àm fhein.</verse>
			<verse number="21">Agus bha am pobull a feitheamh ri Sacharias; agus bʼiongantach leo ciod a bha ga chumail san teampull cho fada.</verse>
			<verse number="22">Air dha tighinn a mach cha bʼurrainn da bruidhinn riu, us thuig iad gum faca e sealladh san teampull. ʼS bha e smeideadh riu, agus dhʼ fhan e balbh.</verse>
			<verse number="23">Agus thachair, nuair thainig laithean a dhriachd gu ceann, gun dʼ fhalbh e gu thigh fhein.</verse>
			<verse number="24">ʼS an deigh nan laithean sin dhʼfhas a bhean Ealasaid lethtromach, agus dhʼfhalaich i i fhein fad choig miosan, a g-radh:</verse>
			<verse number="25">A thaobh gur ann mar so a rinn an Tighearna rium anns na laithean air na sheall e orm gus mo mhasladh a thogail dhiom am measg dhaoine.</verse>
			<verse number="26">ʼS air an t-siathamh mios chuireadh an t-aingeal Gabriel bho Dhia gu baile an Galile dhaʼn ainm Nasareth,</verse>
			<verse number="27">Gu oigh bha fo cheangal posaidh aig duine, dhaʼm bʼ ainm Ioseph, de thigh Dhài, agus bʼ e ainm na h-oighe Moire.</verse>
			<verse number="28">ʼS an t-aingeal a dol a stigh ga h-ionnsuidh, thuirt e: Fàilt ort, tha thu lan de na grasan: tha an Tighearna maille riut: Is beannaichte thu am measg nam mna.</verse>
			<verse number="29">Nuair chuala ise so, bha i fo bhruaidlean thaobh a chainnt, ʼsa smaoineachadh ciod a ghné altachaʼ-bheatha a bhaʼn so.</verse>
			<verse number="30">Us thuirt an t-aingeal rithe: Na biodh eagal ort, a Mhoire, oir fhuair thu grasan an lathair Dhe:</verse>
			<verse number="31">Seall, gabhaidh tu na dʼ chom, agus beiridh tu Mac, ʼs bheir thu Iosa mar ainm air.</verse>
			<verse number="32">Bithidh e mor, agus theirear Mac an Tì is airde ris, ʼs bheir an Tighearna Dia dha cathair Dhài ʼathair; agus righichidh e an tigh Iacoib a chaoidh,</verse>
			<verse number="33">Agus air a rioghachd cha bhi crioch.</verse>
			<verse number="34">Us thuirt Moire ris an aingeal: Ciamar a bhios sin, ʼs nach eil aithne agam air duine?</verse>
			<verse number="35">ʼS an t-aingeal a freagairt, thuirt e rithe: Thig an Spiorad Naomh ort, agus cuiridh cumhachd an Tì is airde sgàile ort. Agus air an aobhar sin an Naomh a bheirear leat, theirear Mac Dhe ris.</verse>
			<verse number="36">Us, seall, do bhanacharaid Ealasaid, ghin ise cuideachd mac ʼna sean aois; agus se so an siathamh mios dhi-sa, a theirear neo-thorrach rithe:</verse>
			<verse number="37">Chionn ʼs nach eil facal air bith do-dhiante do Dhia.</verse>
			<verse number="38">Us thuirt Moire: Seall bean-mhuinntir an Tighearna, biodh e diante dhomh a reir tʼ fhacail. Us dhʼfhalbh an t-aingeal bhuaipe.</verse>
			<verse number="39">Agus dhʼeirich Moire sna lài sin, agus dhʼ fhalbh i le cabhaig do dhuthaich nam beann gu baile ann an Iuda;</verse>
			<verse number="40">Agus chaidh i stigh do thigh Shachariais, us chuir i fàilt air Ealasaid.</verse>
			<verse number="41">Us thachair, cho luath ʼsa chuala Ealasaid fàilt Moire, gun do leum an naoidhean ʼna com; agus lionadh Ealasaid leis an Spiorad Naomh;</verse>
			<verse number="42">Agus dhʼeigh i le guth ard, us thuirt i: Is beannaichte thu am measg nam mna, agus is beannaichte toradh do bhronn.</verse>
			<verse number="43">Agus ciamar tha an rath so orm, gun tigeadh mathair mo Thighearna ga mʼ ionnsuidh?</verse>
			<verse number="44">Oir, seall, cho luath ʼsa thainig guth tʼfhàilte gu mo chluasan, leum an naoidhean le aoibhneas na mʼbhroinn.</verse>
			<verse number="45">Agus is beannaichte thusa a chreid, a chionn ʼs gun coimhlionar na nichean sin, a chaidh labhairt riut leis an Tighearna.</verse>
			<verse number="46">Us thuirt Moire: Tha mʼ anam a g-ardachadh an Tighearna:</verse>
			<verse number="47">Us ghlac mo spiorad aoibhneas ann an Dia mo Shlanair.</verse>
			<verse number="48">A chionn gun do sheall e air irioslachd a bhan-sheirbhisich: oir, seall, á so suas their a h-uile ginealach beannaichte rium.</verse>
			<verse number="49">A chionn gun dʼ rinn esan a tha cumhachdach nichean mora dhomh; agus is naomh ʼainm.</verse>
			<verse number="50">Agus bho linn gu linn tha throcair doʼn fheadhainn air a bheil fhiamh.</verse>
			<verse number="51">Dhʼfhiach e neart ʼna ghairdean: sgap e na h-uaibhrich am pròis an cridhe fhein.</verse>
			<verse number="52">Thilg e na daoine cumhachdach dhe ʼn cathraichean, agus dhʼardaich e na daoine iriosal.</verse>
			<verse number="53">Lion e na daoine acrach le nichean matha, ʼs leig e air falbh na daoine saibhir falamh.</verse>
			<verse number="54">Ghabh e ri Israel a sheirbhiseach, a cuimhneachadh, a throcaire.</verse>
			<verse number="55">A reir ʼs mar dhʼ innis e dhaʼr n-aithrichean, do Abraham, agus dha shliochd gu siorruidh.</verse>
			<verse number="56">Us dhʼfhuirich Moire maille rithe mun cuairt do thri miosan, agus thill i gus a tigh fhein.</verse>
			<verse number="57">Agus choimhlionadh àm aisead Ealasaid, agus rug i mac.</verse>
			<verse number="58">Us chual a coimhearsnaich ʼsa luchd-daimh, gun dʼfhiach an Tighearn a mhor throcair dhi, agus rinn iad co-aoibhneas maille rithe.</verse>
			<verse number="59">ʼS air an ochdamh latha thachair, gun tainig iad gus an leanabh a thimchioll-ghearradh, agus bha iad a toirt Sacharias air, ainm athar.</verse>
			<verse number="60">Ach fhreagair a mhathair, a g-radh: Cha n-e idir, ach bheirear Eoin air.</verse>
			<verse number="61">Us thuirt iad rithe: Cha n-eil aon dhe dʼ chinneadh air a bheil an t-ainm sin.</verse>
			<verse number="62">Agus smeid iad air athair, fiach ciod an t-ainm a bʼaill leis a thoirt air.</verse>
			<verse number="63">Agus dhʼiarr e clar-sgriobhaidh, agus sgriobh e, a g-radh: Se Eoin ʼainm. Agus ghabh iad uile iongantas.</verse>
			<verse number="64">Agus ghrad-dhʼfhosgladh a bhial, us dhʼfhuasgladh a theanga, agus labhair e, a moladh Dhe.</verse>
			<verse number="65">Agus thuit eagal air an coimhearsnaich uile; agus sgaoil na briathran so uile feadh bheanntan Iudéa air fad;</verse>
			<verse number="66">Us iadsan uile, a chual iad, ghleidh iad ʼnan cridhe iad, a g-radh: Co, a shaoileas tu, bhios san leanabh so? oir bha lamh an Tighearna leis.</verse>
			<verse number="67">Agus lionadh Sacharias ʼathair leis an Spiorad Naomh; agus rinn e faidheadaireachd, a g-radh:</verse>
			<verse number="68">Beannaichte gun robh an Tighearna Dia Israil: a chionn ʼs gun do sheall e air a phobull, ʼs gun do shaor e e:</verse>
			<verse number="69">ʼS gun do thog e adharc shabhalaidh dhuinn an tigh Dhài a sheirbhiseach:</verse>
			<verse number="70">(A reir ʼs mar a labhair e á bial fhaidhean naomh fhein, a bha ann bho thoiseach:)</verse>
			<verse number="71">Sabhaladh bhoʼr naimhdean, ʼs bho laimh na feadhnach sin uile, a thug fuath dhuinn:</verse>
			<verse number="72">Gu trocair fhiachuinn dha ʼr n-aithrichean, ʼsa thiomnadh naomh a chuimhneachadh:</verse>
			<verse number="73">Am mionn, a mhionnaich e dha ʼr n-athair Abraham, gun deonaicheadh e dhuinn:</verse>
			<verse number="74">Los, air dhuinn a bhith air ar saoradh bho laimh ar naimhdean, gun dian sinn seirbhis dha gun fhiamh,</verse>
			<verse number="75">Ann an naomhachd ʼs an ceartas ʼna lathair fad ar laithean gu leir.</verse>
			<verse number="76">Agus theirear riutsa, a leinibh, faidh an Tì is airde; oir theid thu roi ghnuis an Tighearna gu shlighean a reiteachadh.</verse>
			<verse number="77">Gu eolas an t-sabhalaidh a thoirt dha phobull, gu mathanas am peacannan:</verse>
			<verse number="78">Tromh innibh trocair ar Dia, leis an tainig an t-Ur-sholus as na h-ardaibh ga ʼr sealltuinn:</verse>
			<verse number="79">Gu soilleireachd a thoirt dhaibhse, a tha ʼnan suidhe ann an dorchadas ʼs an dubhar a bhàis, gu iul a dhianamh dhaʼr casan gu slighe na sithe.</verse>
			<verse number="80">Agus dhʼfhas an leanabh, us neartaicheadh e san spiorad; agus bha e anns an fhasach gu latha fhoillseachaidh do Israel.</verse>
		</chapter>
		<chapter number="2">
			<verse number="1">Agus anns na laithean sin thachair, gun deach achd a mach bho Chésar Augustus gus an saoghal uile aireamh.</verse>
			<verse number="2">Us rinneadh a chiad aireamh so le Cirinus uachdran Shiria.</verse>
			<verse number="3">Agus chaidh iad uile gu bhith air an aireamh, gach aon gu bhaile fhein.</verse>
			<verse number="4">Agus chaidh Ioseph cuideachd suas á Galile bho bhaile Nasareth gu Iudéa do bhaile Dhài, dha ʼn ainm Bethlehem, chionn gun robh e de thigh ʼs de theaghlach Dhài,</verse>
			<verse number="5">Gu bhith air aireamh maille ri Moire, a bha ʼna mnaoi phòsta aige, ʼs i lethtromach.</verse>
			<verse number="6">Agus thachair, nuair a bha iad an sin, gun do choimhlionadh na laithean gun rachadh a h-aiseadadh.</verse>
			<verse number="7">Agus rug i a ciad-ghin mic, us shuain i ann an aodach speilidh e, agus chuir i ʼna laidhe ann am prasaich e: chionn nach robh aite dhaibh san tigh-osda.</verse>
			<verse number="8">Agus anns an duthaich chiadna bha buachaillean a caithris, ʼsa cumail faire-oidhche air an treud.</verse>
			<verse number="9">Agus, seall, sheas aingeal an Tighearna lamh riu, agus shoillsich solus Dhe mun cuairt daibh, agus ghabh iad eagal mor.</verse>
			<verse number="10">Us thuirt an t-aingeal riu: Na biodh eagal oirbh: oir, seall, tha mi toirt deagh sgeul a mhor-aoibhneis dhuibh, a bhios doʼn h-uile pobull:</verse>
			<verse number="11">Oir an diugh rugadh dhuibh Slanair, Criosta an Tighearna, ann am baile Dhài.</verse>
			<verse number="12">Agus bithidh so ʼna chomharradh dhuibh: Gheobh sibh an leanabh suainte an aodach speilidh, ʼs ʼna laidhe ann am prasaich.</verse>
			<verse number="13">Agus bha gu h-ealamh comhla ris an aingeal feachd mhor de dhʼarmailt fhlathanais, a moladh Dhe, ʼsa g-radh:</verse>
			<verse number="14">Gloir do Dhia anns na h-ardaibh, ʼs air talamh sith do luchd na deagh thoil.</verse>
			<verse number="15">Agus thachair, an deigh do na h-ainglean falbh bhuapa gu neamh, gun tuirt na buachaillean ri cheile: Rachamaid null gu Bethlehem, us faicemid muʼn fhacal, a thʼ air tachairt, a nochd an Tighearna dhuinn.</verse>
			<verse number="16">Agus thainig iad le cabhaig; ʼs fhuair iad Moire, agus Ioseph, agus an leanabh ʼna laidhe ann am prasaich.</verse>
			<verse number="17">ʼS nuair a chunnaic iad e, thuig iad mu ʼn fhacal a thuirteadh riu mu dheidhinn an naoidhein so.</verse>
			<verse number="18">ʼUs ghabh iadsan uile, a chual e, iongantas as na nichean a chaidh a radh riu leis na buachaillean.</verse>
			<verse number="19">Ach ghleidh Moire na nichean so uile, gam meomhrachadh ʼna cridhe.</verse>
			<verse number="20">Agus thill na buachaillean, a toirt gloire us molaidh do Dhia, air son nan nichean uilʼ a chual ʼsa chunnaic iad, mar a dhʼinnseadh dhaibh.</verse>
			<verse number="21">ʼS air do ochd laithean a bhith air an coimhlionadh gus an leanabh a thimchioll-ghearradh, thugadh Iosa mar ainm air, mar thugadh air leis an aingeal, mun do ghineadh sa bhroinn e.</verse>
			<verse number="22">ʼS an deigh laithean a glanaidh air reir lagh Mhaois a bhith air an coimhlionadh, ghiulain iad e gu Ierusalem, gus a thairgse doʼn Tighearna,</verse>
			<verse number="23">Mar tha e sgriobhte an lagh an Tighearna: A h-uile leanabh gille, a dhʼfhosglas a bhru, gairmear naomh doʼn Tighearna e;</verse>
			<verse number="24">Agus gu iobairt a thairgse suas, a reir ʼs mar tha e air a gh-radh an lagh an Tighearna, paidhir thurtur, no dà chalaman oga.</verse>
			<verse number="25">Us, seall, bha duine ann an Ierusalem, dhaʼm bʼainm Simeon, ʼs bha ʼn duine so ceart agus crabhach, a feitheamh ri sòlas Israil, agus bha ʼn Spiorad Naomh ann.</verse>
			<verse number="26">Agus bha e air freagairt fhaighinn bho ʼn Spionad Naomh, nach fhaiceadh e bàs, gus am faiceadh e an toiseach Criosta an Tighearna.</verse>
			<verse number="27">Agus thainig e le iul an Spioraid doʼn teampull. ʼS nuair thug a pharantan a stigh an leanabh Iosa, gu dianamh as a leth air reir cleachdadh an lagha,</verse>
			<verse number="28">Ghabh esan air a ghairdeanan e, agus bheannaich e Dia, us thuirt e:</verse>
			<verse number="29">Tha thu nis, a Thighearna, a leigeil air faibh do sheirbhisich ann an sith air reir tʼfhacail:</verse>
			<verse number="30">Chionn gum faca mo shuilean do shabhaladh,</verse>
			<verse number="31">A dhʼ ullaich thu roimh ghnuis nan uile shluagh:</verse>
			<verse number="32">Solus a shoilleireachadh nan cinneach, agus gloir do phobuill Israel.</verse>
			<verse number="33">Agus bha athair ʼsa mhathair a gabhail iongantais as na nichean a bhathas a g-radh uime.</verse>
			<verse number="34">Agus bheannaich Simeon iad, us thuirt e ri Moire a mhathair: Fiach, chuireadh an leanabh so gu sgrios agus gu aiseirigh morain ann an Israel, agus ʼna chuspair a dhʼ aicheadhar.</verse>
			<verse number="35">Agus sathar claidheamh tromh tʼanam fhein, los smaointean moran chridheachan a shoilleireachadh.</verse>
			<verse number="36">ʼS bha an sin Anna, ban-fhaidh, nighean Phanueil, de threubh Aseir: bha i so fad air a h-adhart an laithean, agus chaith i seachd bliadhna comhla ri a fear bho a maighdeanas.</verse>
			<verse number="37">Agus bha i ʼna bantraich gu ruig ceithir fichead us ceithir bliadhna: nach robh dealachadh ris an teampull, a seirbhiseachadh le traisg ʼs le urnaigh a latha ʼsa dhʼ oidhche.</verse>
			<verse number="38">ʼSa tighinn a stigh sa cheart uair, dhʼaidich i an Tighearna; agus labhair i uime riusan uile aig an robh duil ri saorsainn Israil.</verse>
			<verse number="39">ʼS nuair choimhlion iad a h-uile ni air reir lagh an Tighearna, thill iad do Ghalile, dha ʼm baile Nasareth.</verse>
			<verse number="40">Us dhʼfhas an leanabh, agus neartaicheadh e, ʼs e lan de ghliocas; agus bha grasan De ann.</verse>
			<verse number="41">Agus chleachd a pharantan a h-uile bliadhna dol suas gu Ierusalem aig feill mhor na càsga.</verse>
			<verse number="42">ʼS nuair a bha e dà bhliadhna dhiag a dhʼaois, chaidh iad suas gu Ierusalem a reir cleachdadh na feille,</verse>
			<verse number="43">ʼS an deigh dhaibh na laithean a choimhlionadh, nuair bha iad a tilleadh, dhʼ fhan an leanabh Iosa ann an Ierusalem, ʼs cha robh fios aig a pharantan air so.</verse>
			<verse number="44">Ach a saoilsinn gun robh e sa chuideachda, chaidh iad air an adhart astar latha, agus bha iad ga shireadh am measg an luchd-daimh ʼs an luchd-eolais.</verse>
			<verse number="45">Agus bho nach dʼ fhuair iad e, thill iad gu Ierusalem ga shireadh.</verse>
			<verse number="46">ʼS an ceann thri latha, thachair gun dʼ fhuair iad e san teampull, ʼna shuidhe am miadhon nan ollamh gan eisdeachd, ʼsa cur cheisd orra.</verse>
			<verse number="47">Us ghabh iadsan uile, a bha ga eisdeachd, iongantas ri ghliocas agus ri fhreagairtean.</verse>
			<verse number="48">Agus ga fhaicinn ghabh iad fior iongantas. Us thuirt a mhathair ris: A Mhic, car-son a rinn thu mar so oirnn? seall, bha tʼ athair agus mise gu muladach ga dʼ shireadh.</verse>
			<verse number="49">Us thuirt e riu: Car-son a bha sibh ga mʼ shireadhsa? nach robh fios agaibh, gum feum mise a bhith ris na bhuineas dha mʼ Athair?</verse>
			<verse number="50">Agus cha do thuig iad am facal a thuirt e riu.</verse>
			<verse number="51">Agus chaidh e sios comhla riu, us thainig e gu Nasareth; agus bha e umhailt dhaibh. Agus ghleidh a mhathair na briathran so uile ʼna cridhe.</verse>
			<verse number="52">Agus thainig Iosa air adhart an gliocas, ʼs an aois, ʼs an grasan an lathair Dhe agus dhaoine.</verse>
		</chapter>
		<chapter number="3">
			<verse number="1">A nis anns a choigeamh bliadhna diag de dhʼ iompaireachd Thiberiuis César, nuair bha Pontius Pilat ʼna uachdran air Iudéa, us Herod ʼna thetrarc air Galile, us Philip a bhrathair ʼna thetrarc air Iturea agus duthaich Thraconitis, us Lisanias ʼna thetrarc air Abilina,</verse>
			<verse number="2">Ri linn nan ard-shagart Annas agus Caiphas, thainig facal an Tighearna gu Eoin, mac Shachariais, anns an fhasach.</verse>
			<verse number="3">Agus thainig e do ʼn duthaich sin uile mun cuairt Iordain, a searmonachadh baisteadh a pheanais air son mathanas pheacannan,</verse>
			<verse number="4">Mar a tha e sgriobhte an leabhar briathran an fhaidh Isaias: Guth neach a g-eigheach san fhasach: Dianaibh deas slighe an Tighearna: dianaibh direach ʼaisridhean:</verse>
			<verse number="5">Lionar a h-uile gleann, agus islichear a h-uile beinn agus cnoc; us nithear na slighean cama direach, agus na rathaidean garbha comhnard;</verse>
			<verse number="6">Agus chi a h-uile feoil sabhaladh Dhe.</verse>
			<verse number="7">Uime sin thuirt e ris a mhor-shluagh a thainig a mach gu bhith air am baisteadh leis: A ghineil nan nathraichean, co dhʼfhiach dhuibhse teicheadh bhoʼn fheirg ri tighinn?</verse>
			<verse number="8">Thugaibh ma ta mach toradh freagrach do ʼn aithreachas, agus na teannaibh ri radh: Tha Abraham ʼna athair againn. Oir deiream ribh, gum beil Dia comasach air clann a thogail do dhʼ Abraham de na clachan so.</verse>
			<verse number="9">Oir tha ʼn tuagh cheana air a leagail ri bun nan craobh. A h-uile craobh ma ta nach toir a mach deagh mheas, gearrar sios agus tilgear san teine i.</verse>
			<verse number="10">Us dhʼfharraid an sluagh dheth, a g-radh: Ciod ma ta ni sinne?</verse>
			<verse number="11">Agus fhreagair esan, us thuirt e riu: Am fear aig a bheil dà chota, thugadh e do ʼn fhear aig nach eil cota idir; ʼs am fear aig a bheil biadh, dianadh e air an alt chiadna.</verse>
			<verse number="12">Agus thainig na cis-mhaoir fhein ga ionnsuidh gu bhith air am baisteadh, us thuirt iad ris: A mhaighistir, ciod a ni sinne?</verse>
			<verse number="13">Agus thuirt e riu: Na dianaibh ni fos cionn na tha air orduchadh dhuibh.</verse>
			<verse number="14">Agus dhʼfharraid na saighdearan dheth cuideachd, a g-radh: Agus ciod a ni sinne? Us thuirt e riu: Na dianaibh ainneart air aon sam bith, ʼs na dianaibh casaid bhreige; us bithibh toilichte le ʼr paidheadh.</verse>
			<verse number="15">Agus nuair a bha ʼn sluagh uile am barail, ʼsa smaoineachadh ʼnan cridheachan thaobh Eoin, gum bʼe an Criosta e, ma dhʼ fhaoidte;</verse>
			<verse number="16">Fhreagair Eoin, a cantuinn riu uile: Tha mise gu dearbh gu ʼr baisteadh le uisge: ach thig nas treasa na mi, dha nach airidh mise air barr-iall a bhrog fhuasgladh: baistidh esan sibh leis an Spiorad Naomh ʼs le teine:</verse>
			<verse number="17">Aig a bheil a ghuit ʼna laimh, us glanaidh e ʼurlar-buailidh, us tionailidh e an cruithneachd gu shabhal, ach loisgidh e am moll le teine nach muchar.</verse>
			<verse number="18">ʼSa comhairleachadh ioma ni eile, shearmonaich e doʼn t-sluagh.</verse>
			<verse number="19">Ach Herod an tetrarc, nuair a chronaicheadh e leis air son Herodiais, bean a bhrathar, ʼs air son gach uilc a rinn Herod,</verse>
			<verse number="20">Rinn e so a bharrachd air gach ni eile, gun a chuir e Eoin am priosan.</verse>
			<verse number="21">Agus thachair, an deigh doʼn t-sluagh uile a bhith air am baisteadh, us Iosa cuideachd air a bhaisteadh, gun dʼ fhosgladh flathanas, ʼs e ri urnaigh;</verse>
			<verse number="22">Agus theirinn an Spiorad Naomh air, an riochd corporra mar chalaman; us thainig guth bho neamh: Is tu mo Mhac ionmhuinn, asadsa is mor mo thlachd.</verse>
			<verse number="23">ʼS bha Iosa faisg air deich bliadhna fichead a dhʼaois, ʼs bʼ e a reir barail dhaoine mac Ioseiph, a bha bho Heli, a bha bho Mhathat,</verse>
			<verse number="24">A bha bho Lebhi, a bha bho Mhelchi, a bha bho Ianne, a bha bho Ioseph,</verse>
			<verse number="25">A bha bho Mhathathias, a bha bho Amos, a bha bho Nahum, a bha bho Hesli, a bha bho Nage,</verse>
			<verse number="26">A bha bho Mhahath, a bha bho Mhathathias, a bha bho Sheinei, a bha bho Ioseph, a bha bho Iuda,</verse>
			<verse number="27">A bha bho Ioanna, a bha bho Resa, a bha bho Shorobabel, a bha bho Shalathiel, a bha bho Neri,</verse>
			<verse number="28">A bha bho Mhelchi, a bha bho Addi, a bha bho Chosan, a bha bho Helmadan, a bha bho Her,</verse>
			<verse number="29">A bha bho Iesus, a bha bho Elieser, a bha bho Iorim, a bha bho Mhathat, a bha bho Lebhi,</verse>
			<verse number="30">A bha bho Shimeon, a bha bho Iuda, a bha bho Ioseph, a bha bho Iona, a bha bho Eliacim,</verse>
			<verse number="31">A bha bho Mhelea, a bha bho Mhenna, a bha bho Mhathatha, a bha bho Nathan, a bha bho Dhài,</verse>
			<verse number="32">A bha bho Iesse, a bha bho Obed, a bha bho Bhoos, a bha bho Shalmon, a bha bho Naason,</verse>
			<verse number="33">A bha bho Aminadab, a bha bho Aram, a bha bho Esron, a bha bho Phares, a bha bho Iuda,</verse>
			<verse number="34">A bha bho Iacob, a bha bho Isaac, a bha bho Abraham, a bha bho Thare, a bha bho Nachor,</verse>
			<verse number="35">A bha bho Sharug, a bha bho Ragau, a bha bho Phaleg, a bha bho Heber, a bha bho Shale,</verse>
			<verse number="36">A bha bho Chainan, a bha bho Arphacsad, a bha bho Shem, a bha bho Noé, a bha bho Lamech,</verse>
			<verse number="37">A bha bho Mhathusale, a bha bho Henoch, a bha bho Iared, a bha bho Mhalaleel, a bha bho Chainan,</verse>
			<verse number="38">A bha bho Henos, a bha bho Sheth, a bha bho Adhamh, a bha bho Dhia.</verse>
		</chapter>
		<chapter number="4">
			<verse number="1">Agus thill Iosa bho Iordan lan deʼn Spiorad Naomh; agus ghluaiseadh leis an Spiorad e do ʼn fhasach.</verse>
			<verse number="2">Fad dà fhichead latha, agus bhuaireadh e leis an deomhan. ʼS cha dʼ ich e ni ré nan laithean sin; ʼs nuair a chaidh iad seachad bha acras air.</verse>
			<verse number="3">Us thuirt an deomhan ris: Ma ʼs tu Mac De, abair ris a chloich so fàs ʼna h-aran.</verse>
			<verse number="4">Us fhreagair Iosa e: Tha e sgriobhte: Nach ann air aran a mhain a tha ʼn duine tighinn beo, ach air h-uile facal De.</verse>
			<verse number="5">Agus thug an deomhan e gu beinn aird, agus dhʼ fhiach e dha rioghachdan an domhain gu leir ann am mionaid na h-uarach,</verse>
			<verse number="6">Us thuirt e ris: Bheir mi dhut a chumhachd so uile ʼs an gloir: oir thugadh dhomhsʼ iad, agus bheir mi iad doʼn neach is aill leam.</verse>
			<verse number="7">Ma ni thu ma ta aoradh am lathair, is leat iad uile.</verse>
			<verse number="8">Fhreagair Iosa, agus thuirt e ris: Tha e sgriobhte: Bheir thu aoradh do ʼn Tighearna do Dhia, agus dhasan a mhain ni thu seirbhis.</verse>
			<verse number="9">Agus thug e gu Ierusalem e, agus chuir e air binnein an teampuill e, us thuirt e ris: Ma ʼs tu Mac De, tilg thu fhein sios á so.</verse>
			<verse number="10">Oir tha e sgriobhte, gun tug e ordugh dha ainglean mu dʼ dheidhinn, iad ʼgad ghleidheadh:</verse>
			<verse number="11">ʼS ʼnan lamhan togaidh iad suas thu, eagal, ma dhʼ fhaoidte, gum buail thu do chas nʼ aghaidh cloiche.</verse>
			<verse number="12">Agus Iosa a freagairt, thuirt e ris: Tha e air a radh: Na buair an Tighearna do Dhia.</verse>
			<verse number="13">ʼS nuair a sguir am buaireadh uile, dheilich an deomhan ris car uine.</verse>
			<verse number="14">Agus thill Iosa ann an neart an Spioraid do Ghalile, agus chaidh iomradh uime feadh na ducha gu leir.</verse>
			<verse number="15">Us theagaisg e ʼnan sinagogan, agus dhʼ ard-mholadh e leo uile.</verse>
			<verse number="16">Agus thainig e gu Nasareth, far an deach àrach, ʼs chaidh e stigh doʼn t-sinagog, mar a chleachd e, air latha na sàbaid, agus dhʼ eirich e suas a leughadh.</verse>
			<verse number="17">Agus thugadh dha leabhar an fhaidh Isaias. ʼSa fosgladh an leabhair, fhuair e an t-aite anns an robh e sgriobhte:</verse>
			<verse number="18">Tha Spiorad an Tighearna orm: air an aobhar sin dhʼung e mi gus an soisgeul a theagasg do na bochdan, chuir e mi a leigheas luchd a chridhe bhruite,</verse>
			<verse number="19">A shearmonachadh saorsa do dhaoine am braighdeanas, agus fradhairc do na doill, a dhʼfhuasgladh air an fheadhainn a tha bruite, a shearmonachadh bliadhna thaitneach an Tighearna, agus latha an ath-dhiolaidh.</verse>
			<verse number="20">ʼS nuair a dhuin e an leabhar, thug e doʼn fhear-fhrithealaidh e, agus shuidh e. Us bha suilean na bha san t-sinagog uile a dearcadh air.</verse>
			<verse number="21">Agus thòisich e ri cantuinn riu: An diugh thaʼn sgriobtur so air a choimhlionadh ʼnur cluasan.</verse>
			<verse number="22">Us thug iad uile teisteanas dha: agus ghabh iad iongantas as na facail ghrasor a thainig a mach as a bhial, us thuirt iad: Nach e so mac Ioseiph?</verse>
			<verse number="23">Us thuirt e riu: Gun teagamh their sibh an sean-fhacal so rium: A lighich, leighis thu fhein: dian nichean cho mor, ʼsa chuala sinn a rinn thu an Capharnaum, an so na dʼ dhuthaich fhein.</verse>
			<verse number="24">Agus thuirt e: Gu deimhinn deiream ribh nach gabhar ri faidh air bith ʼna dhuthaich fhein.</verse>
			<verse number="25">Gu firinneach deiream ribh: bha moran bhantrach ann an lài Eliais an Israel, nuair dhuineadh neamh fad thri bhadhna agus shia miosan, nuair bha gorta mhor feadh an talmhuinn gu leir:</verse>
			<verse number="26">ʼS gu h-aon dhiu cha do chuireadh Elias, ach gu té a bha ʼna bantraich an Sarepta Shidonia.</verse>
			<verse number="27">Agus bha ioma lobhar an Israel ri linn Eliséuis am faidh: ʼs cha do ghlanadh a h-aon diu, ach Naaman an Sirianach.</verse>
			<verse number="28">Ri so a chluinntinn, lionadh iad uile a bha san t-sinagog le feirg.</verse>
			<verse number="29">Us dhʼeirich iad suas, agus thilg iad a mach e as a bhaile; ʼs thug iad e gu maladh na beinne air na thogadh am baile aca, gus a thilgeadh sios an comhair a chinn.</verse>
			<verse number="30">Ach esan a gabhail tromh am miadhon, shiubhail e.</verse>
			<verse number="31">Agus chaidh e sios do Chapharnaum, baile ann an Galile, ʼs bha e gan teagasg an sin air laithean na sàbaid.</verse>
			<verse number="32">Us bha iongantas orra as a theagasg: chionn bha bhriathran le cumhachd.</verse>
			<verse number="33">Agus anns an t-sinagog bha duine anns an robh deomhan neoghlan, agus ghlaodh e le guth ard,</verse>
			<verse number="34">A g-radh: Leig leinn, ciod an comunn eadar sinn agus thusa, Iosa bho Nasareth? an ann gus ur sgrios a thainig thu? Is aithne dhomh co thu, Aon Naomh Dhe.</verse>
			<verse number="35">Agus chronaich Iosa e, a g-radh: Bi na dʼ thosd, us theirig a mach as. ʼS nuair thilg an deomhan e sios ʼnam miadhon, chaidh e mach as gun dochunn air bith a dhianamh air.</verse>
			<verse number="36">Agus bhuail uamhas iad uile, us labhair iad ri cheile, a g-radh: Ciod e am facal so, oir le ughdaras ʼs le cumhachd tha e toirt orduigh do na spioraid neoghlan, agus tha iad a dol a mach?</verse>
			<verse number="37">Agus sgaoil a chliu feadh gach aite deʼn duthaich.</verse>
			<verse number="38">Agus dhʼeirich Iosa as an t-sinagog, us chaidh e stigh do thigh Shimoin. Agus bha mathair-cheile Shimoin air a glacadh le fiabhrus mor; agus ghuidh iad air ga taobh.</verse>
			<verse number="39">ʼSa seasamh fos a cionn, dhʼàithn e air an fhiabhrus; us dhʼfhag e i. Agus ghrad-dhʼeirìch i, us fhritheil i dhaibh.</verse>
			<verse number="40">ʼS nuair chaidh a ghrian fodha, thug iadsan uile, aig an robh daoine tinne le ioma seorsa ghalar, ga ionnsuidh iad. Agus esan a leagail a lamhan air gach aon dhiu, leighis e iad.</verse>
			<verse number="41">Agus chaidh na deomhain a mach á moran, a glaodhaich ʼsa g-radh: Is tu Mac Dhe. Us gan cronachadh, cha leigeadh e leo labhairt; oir bʼaithne dhaibh gum bʼe an Criosta.</verse>
			<verse number="42">ʼS nuair thainig an latha, a gabhail a mach chaidh e gu aite fàs, ʼs bha an sluagh ga shireadh, agus thainig iad ga ionnsuidh; us bha iad ga chumail, chum nach dealaicheadh e riu.</verse>
			<verse number="43">Ach thuirt e riu: Feumaidh mi rioghachd Dhe shearmonachadh do bhailtean eile: oir ʼsann air son sin a chaidh mo chur.</verse>
			<verse number="44">Agus shearmonaich e ann an sinagogan Ghalile.</verse>
		</chapter>
		<chapter number="5">
			<verse number="1">Agus thachair, nuair a bha an sluagh a dianruith ga ionnsuidh gu facal De eisdeachd, gun robh e ʼna sheasamh ri taobh loch Ghenesareth.</verse>
			<verse number="2">Agus chunnaic e dà shaghach ʼnan seasamh aig oir an loch: ach bha na h-iasgairean air tighinn asda, agus bha iad a nighe nan lion.</verse>
			<verse number="3">ʼS air dha dol a stigh do h-aon de na saghaichean, bu le Simon, dhʼiarr e air tarruinn beagan bho thir. Agus air dha suidhe, theagaisg e an sluagh as an t-saghach.</verse>
			<verse number="4">ʼS nuair sguir e a labhairt, thuirt e ri Simon: Tarruinn a mach thun na doimhne, us leigibh sios ur lin gu glacadh.</verse>
			<verse number="5">Agus thuirt Simon ris, ʼs e freagairt: A Mhaighistir, shaothraich sinn fad na h-oidhche, ʼs cha do ghlac sinn dad: ach air tʼfhacalsa leigidh mi sios an lion.</verse>
			<verse number="6">ʼS nuair rinn iad so, chuairtich iad tacar mor eisg, agus bha an lion a stracadh.</verse>
			<verse number="7">Agus smeid iad air an companaich, a bha san t-saghach eile, iad a thighinn agus an cuideachadh. Us thainig iad, agus lion iad; an dà shaghach, ionnus gur beag nach robh iad a dol fodha.</verse>
			<verse number="8">Nuair chunnaic Simon Peadar so, thuit e sios aig gluinean Iosa, a g-radh: Imich bhuam: oir is duine peacach mi, a Thighearna.</verse>
			<verse number="9">Oir bʼanabarrach an t-iongantas a ghabh e, agus iadsan a bha comhla ris, as an tacar eisg a ghlac iad:</verse>
			<verse number="10">Us mar an ciadna ghabh Seumas agus Eoin, mic Shebede, a bha ʼnan companaich aig Simon, iongantas. Us thuirt Iosa ri Simon: Na gabh eagal: á so suas glacaidh tu daoine.</verse>
			<verse number="11">ʼSa tarruinn an saghaichean gu tir, dhʼfhag iad a h-uile ni, us lean iad e.</verse>
			<verse number="12">Agus thachair, nuair bha e am baile araid, seall duine lan deʼn mhùir, ʼs e faicinn Iosa, thuit e air aghaidh, us ghuidh e air, a g-radh: Ma ʼs math leat, a Thighearna, is urrainn dhut mo ghlanadh.</verse>
			<verse number="13">ʼSa sineadh a laimh, bhean e dha, a g-radh: Is math leam: Bi glan. Agus dhealaich a mhùir ris san uair.</verse>
			<verse number="14">Us dhʼorduich e dha gun innseadh do neach sam bith, ach: Falbh, fiach thu fhein doʼn t-sagart, agus tairg air son do ghlanaidh air reir ʼs mar dhʼàithn Maois mar theisteanas dhaibh.</verse>
			<verse number="15">Ach ʼsann is mua sgaoil a chliu; agus thainig an t-anabarr sluaigh cruinn gus ʼeisdeachd, agus gu bhith air an leigheas bhoʼ n easlaintean.</verse>
			<verse number="16">Agus chaidh e lethtaobh doʼn fhasach, us rinn e urnaigh.</verse>
			<verse number="17">ʼS air latha araid thachair, gun robh e ʼna shuidhe a teagasg. Agus ʼnan suidhe an sin mar an ciadna bha Phairisich agus ollamhan an lagha, a thainig as gach baile de Ghalile, ʼs de Iudéa, agus á Ierusalem: us bha feartan an Tighearna ann gus an leigheas.</verse>
			<verse number="18">Agus, seall, ghiulain daoine air leabaidh fear, air an robh an tinneas-critheach, a sireadh a thoirt a stigh, ʼsa chur air a bhialaobh.</verse>
			<verse number="19">ʼS nuair nach robh iad a faighinn doigh air a thoirt a stigh thaobh domhladas an t-sluaigh, dhirich iad gu mullach an tighe, agus leig iad sios e tromh na criadh-leacan le ʼleabaidh sa mhiadhon air bialaobh Iosa.</verse>
			<verse number="20">Nuair chunnaic e an creideamh, thuirt e: A dhuine, tha do pheacannan mathte dhut.</verse>
			<verse number="21">Agus thòisich na Sgriobhaich ʼs na Phairisich ri smaoineachadh, a g-radh: Co e so, a tha labhairt blais-bheum? Co is urrainn peacannan a mhathadh ach Dia ʼna aonar?</verse>
			<verse number="22">Ach nuair thuig Iosa an smaointean, thuirt e riu, ʼs e freagairt: Ciod a tha sibh a smaoineachadh ʼnur cridheachan?</verse>
			<verse number="23">Co dhiu is fhasa radh: Tha do pheacannan mathte dhut; no radh: Eirich, agus coisich?</verse>
			<verse number="24">Ach los fios a bhith agaibh gum beil comas aig Mac an duine peacannan a mhathadh air talamh (os esan ri fear na crithe): Tha mi g-radh riut, eirich, tog do leaba, us falbh gu do thigh.</verse>
			<verse number="25">Agus san uair a g-eirigh suas ʼnan lathair, thug e leis an leaba air an robh e ʼna laidhe; us shiubhail e gu thigh, a toirt gloir do Dhia.</verse>
			<verse number="26">Agus ghabh iad uile mor-ioghnadh, us thug iad gloir do Dhia. Agus lionadh iad le eagal, a g-radh: Chunnaic sinn nichean miarailteach an diugh.</verse>
			<verse number="27">Agus an deigh nan nichean so dhʼfhalbh e, us chunnaic e cismhaor, dhaʼm bʼainm Lebhi, ʼna shuidhe aig tigh na cise, us thuirt e ris: Lean mise.</verse>
			<verse number="28">ʼSa g-eirigh dhʼfhag e h-uile ni, us lean e e.</verse>
			<verse number="29">Agus rinn Lebhi cuilm mhor dha ʼna thigh; agus bha cuideachda lionor chismhaor ann, ʼs de mhuinntir eile aig bord comhla riu.</verse>
			<verse number="30">Ach rinn na Phairisich ʼs na Sgriobhaich aca monmhur, a g-radh ri dheisciopuil: Car-son tha sibh a g-ithe ʼsa g-ol comhla ri cismhaoir ʼs ri peacaich?</verse>
			<verse number="31">Agus thuirt Iosa riu, ʼs e freagairt: Cha n-eil feum aig an fheadh ainn a tha slan air leigh, ach aig an fheadhainn a tha tinn.</verse>
			<verse number="32">Cha tainig mi a ghairm nan ionraic ach nam peacach gu aithreachas.</verse>
			<verse number="33">Agus thuirt iad ris: Car-son tha deisciopuil Eoin a trasgadh gu tric, ʼsa dianamh urnaigh, agus deisciopuil nam Phairiseach mar an ciadna: ach tha dʼfheadhainn-sa a g-iche ʼsa g-ol?</verse>
			<verse number="34">Thuirt e riu: An urrainn duibh a thoirt air fleasgaich fear-na-bainnse traisg a dhianamh, fhad ʼsa bhios fear-na-bainnse comhla riu?</verse>
			<verse number="35">Ach thig na lài air an toirear fear-na-bainnse bhuapa: an sin ni iad traisg sna laithean sin.</verse>
			<verse number="36">Us labhair e cuideachd cosamhlachd riu: Chionn cha chuir gin sa bith breid á eideadh ùr air seann eideadh: air-neo riabaidh e an t-eideadh ùr, agus cha fhreagair am breid as an fhear ùr do ʼn t-seann fhear.</verse>
			<verse number="37">Agus cha chuir duine air bith fìon ùr ann an seann searragan: air-neo stracaidh am fion ùr na searragan, agus doirtear e fhein, us caillear na searragan:</verse>
			<verse number="38">Ach feumar fion ùr a chur ann an searragan ùra, agus tiarnar an dà chuid.</verse>
			<verse number="39">Agus cha mhath le duine air bith, a tha g-ol seann fhiona, fìon ùr grad as a dheigh: oir their e: Se ʼn seann fhion is fhearr.</verse>
		</chapter>
		<chapter number="6">
			<verse number="1">A nis thachair air an ath chiad shàbaid, nuair a bha e triall tromh na raointean arbhair, gun robh a dheisciopuil a spionadh dhias, ʼs gan ithe, an deigh an suathadh ʼnan lamhan.</verse>
			<verse number="2">Agus thuirt cuid de na Phairisich riu: Car-son tha sibh a dianamh ni nach eil ceaduichte air laithean na sàbaid?</verse>
			<verse number="3">Agus thuirt Iosa, ʼs e gam freagairt: Nach do leugh sibh so, a rinn Dài, nuair bha e fhein us iadsan a bha cuide ris air acras?</verse>
			<verse number="4">Mar chaidh e stigh do thigh Dhe, ʼsa ghabh e an t-aran-tairgse, ʼsa dhʼ ith e, ʼsa thug e dhaibhse, a bha marris, nach eil laghail ithe ach a mhain do na sagairt?</verse>
			<verse number="5">Us thuirt e riu: Se Mac an duine Tighearna na sàbaid fhein.</verse>
			<verse number="6">Agus thachair mar an ciadna air sàbaid eile, gun deachaidh e stigh do ʼn t-sinagog, ʼs gun do theagaisg e. Agus bha fear an sin, aig an robh a lamh dheas air seargadh.</verse>
			<verse number="7">Agus bha na Sgriobhàich ʼs na Phairisich a gabhail beachd an dianadh e leigheas air an t-sàbaid, los gum faigheadh iad cuis-dhitidh ʼna aghaidh.</verse>
			<verse number="8">Ach thuig e an smaointean; us thuirt e ris an fhear, aig an robh an lamh sheargte: Eirich, agus seas sa mhiadhon. Agus dhʼeirich e ʼna sheasamh.</verse>
			<verse number="9">Agus thuirt Iosa riu: Farraideam dhibh, am beil e laghail math no olc a dhianamh air laithean sàbaid; beatha thiarnadh, no a sgrios?</verse>
			<verse number="10">Agus thuirt e ris an duine, ʼs e g-amharc mun cuairt orra uile: Sìn do lamh. Agus shìn e mach i, agus leighiseadh a lamh.</verse>
			<verse number="11">Us ghabh iadsan an caothach, agus labhair iad ri cheile ciod a dhianadh iad air Iosa.</verse>
			<verse number="12">Agus thachair anns na laithean sin, gun deachaidh e suas gu beinn a dhianamh urnaigh, agus bhuilich e an oidhche uile ann an urnaigh ri Dia.</verse>
			<verse number="13">ʼS nuair thainig an latha, ghairm e a dheisciopuil ga ionnsuidh; us thagh e dhà dhiag dhiu (a dhʼainmich e ostail):</verse>
			<verse number="14">Simon, a shloinn e Peadar, us Aindris a bhrathair; Seumas, agus Eoin; Philip, agus Bartolomé;</verse>
			<verse number="15">Matu, agus Tomas; Seumas Alpheuis, agus Simon ris an abrar Selotes;</verse>
			<verse number="16">Us Iuda brathair Sheumais; agus Iudas Iscariot, a bhrath e.</verse>
			<verse number="17">ʼSa tearnadh maille riu, sheas e air aite comhnard, agus buidhean de dheisciopuil, agus cuideachda mhor de shluagh bho Iudéa uile ʼs bho Ierusalem, us bho chòrsa muir Thiruis agus Shidoin,</verse>
			<verse number="18">A thainig ga eisdeachd, ʼs gu bhith air an leigheas bho ʼn easlaintean. Us leighiseadh iadsan a bha air an sarachadh le spioraid neoghlan.</verse>
			<verse number="19">Agus bha an sluagh uile sireadh beantuinn da; oir bha feartan a dol a mach bhuaithe, a bha gan leigheas uile.</verse>
			<verse number="20">Agus thuirt e, ʼs e togail suas a shuilean air a dheisciopuil: Is beannaichte sibhse, a tha bochd, oir is leibh rioghachd Dhe.</verse>
			<verse number="21">Is beannaichte sibhse, air a bheil acras a nis: oir gheobh sibh ur lan-riarachadh. Is beannaichte sibhse a tha gal a nis: oir ni sibh gaire.</verse>
			<verse number="22">Is beannaichte a bhios sibh, nuair bheir daoine fuath dhuibh, ʼsa thearbas iad sibh, ʼsa mhaslaicheas iad sibh, ʼsa thilgeas iad a mach ur n-ainm mar olc, as leth Mhic an duine.</verse>
			<verse number="23">Biodh aoibhneas oirbh air an latha sin, agus aighear: oir, seall, is mor ur duais am flathanas: oir ʼsann mar sin a rinn an aithrichean air na faidhean.</verse>
			<verse number="24">Ach mo thruaighe sibhse a tha beartach: chionn tha ur toileachadh agaibh.</verse>
			<verse number="25">Mo thruaighe sibhse a tha sàthach: oir bithidh sibh acrach. Mo thruaighe sibhse a tha gaireachduinn a nis: oir ni sibh gal agus caoidh.</verse>
			<verse number="26">Mo thruaighe sibh nuair a mholas daoine sibh: oir ʼsann mar sin a rinn an aithrichean ris na faidhean-breige.</verse>
			<verse number="27">Ach tha mise g-radh ribhse, a tha gam eisdeachd: Thugaibh gaol dha ʼr naimhdean, dianaibh math dhaibhse, a tha toirt fuatha dhuibh.</verse>
			<verse number="28">Beannaichibh an fheadhainn a tha gu ʼr mollachadh, us bithibh a g-urnaigh air son na feadhnach a tha gu ʼr caineadh.</verse>
			<verse number="29">Agus do ʼn fhear, a bhuaileas thu air an darna gruaidh, tairg an té eile. Agus dhasan a bheir bhuat do chleoc, na bac do chota cuideachd.</verse>
			<verse number="30">Thoir do ʼn h-uile h-aon a dhʼiarras ort: agus air-san, a bheir air falbh do chuid, na iarr air a h-ais i.</verse>
			<verse number="31">Agus mar is math leibh daoine a dhianamh dhuibh, dianaibh dhaibh air an alt chiadna.</verse>
			<verse number="32">Agus ma ʼsann do ʼn fheadhainn, a tha toirt gaoil dhuibh, a bheir sibh gaol, ciod an taing thʼagaibh? ʼs gun toir na peacaich fhein gaol do ʼn fheadhainn, a tha toirt gaoil dhaibh.</verse>
			<verse number="33">Agus ma ni sibh math do ʼn fheadhainn a tha dianamh math dhuibh, ciod an taing thʼagaibh? ʼs gum beil na peacaich fhein a dianamh sin.</verse>
			<verse number="34">Agus ma bheir sibh coingheall do ʼn fheadhainn bho ʼm beil duil agaibh ri leithid fhaighinn, ciod an taing dhuibh? oir bheir peacaich fhein coingheall do pheacaich gus urad fhaighinn.</verse>
			<verse number="35">Ach thugaibhse gaol dha ʼr naimhdean; dianaibh math, agus thugaibh coingheall seachad, gun duil ri ni air ais: us bithidh ur duais pailt, agus bithidh sibh ʼnur cloinn do ʼn Tì is airde: oir tha esan caoimhneil ris na daoine mi-thaingeil agus olc.</verse>
			<verse number="36">Bithibhse ma ta trocaireach, mar a tha ur n-Athair trocaireach.</verse>
			<verse number="37">Na tugaibh breth, ʼs cha toirear breth oirbh: na ditibh, ʼs cha ditear sibh. Mathaibh, agus mathar dhuibh.</verse>
			<verse number="38">Thugaibh seachad, us bheirear dhuibh: deagh thomhas, air a dhinneadh, ʼs air a chrathadh ri cheile, ʼsa cur thairis, cuiridh iad ʼnur n-uchd. Oir leis a cheart tomhas leis an tomhais sibhse, tomhaisear dhuibh air ais.</verse>
			<verse number="39">Agus thug e samhladh dhaibh: An urrainn do dhall dall a stiuradh? Nach tuit iad le cheile san t-slochd?</verse>
			<verse number="40">Cha n-eil deisciopul fos cionn a mhaighistir: ach bithidh a h-uile h-aon coimhlion, ma bhios e mar a mhaighistir.</verse>
			<verse number="41">Agus car-son a tha thu faicinn a chaimein ann an suil do bhrathar, ʼs nach eil thu toirt an aire do ʼn t-sail, a tha na dʼ shuil fhein?</verse>
			<verse number="42">No ciamar is urrainn dhut a radh ri dʼ bhrathair: A bhrathair, leig leam an caimein a thoirt á do shuil: thusa, dha nach leir an t-sail, a tha na dʼ shuil fhein? A chealgair, cuir an t-sail an toiseach á do shuil fhein; agus an sin chi thu gu soilleir an caimein a thoirt á suil do bhrathar.</verse>
			<verse number="43">Oir cha chraobh mhath, a bheir mach droch mheas; agus cha dhroch chraobh, a bheir mach deagh mheas.</verse>
			<verse number="44">Oir aithnichear gach craobh air a meas. Oir cha tionail daoine figisean dhe ʼn dreigheann, ʼs cha mhua bhuaineas iad dearcan-fiona dhe ʼn dris.</verse>
			<verse number="45">Bho iuntas math a chridhe, bheir an duine math nichean matha; agus bho dhroch iuntas, bheir an droch dhuine nichean olca. Oir ʼsann á lanachd a chridhe a labhras am bial.</verse>
			<verse number="46">Agus car-son tha sibh a g-radh, a Thighearna, a Thighearna, riumsa, ʼs nach eil sibh a cur an gniomh na tha mi g-radh?</verse>
			<verse number="47">A h-uile h-aon a thig h-ugamsa, ʼsa dhʼeisdeas ri mo bhriathran, ʼsa ni iad: fiachaidh mi dhuibh co ris a tha e coltach.</verse>
			<verse number="48">Tha e coltach ri duine a togail tighe, a chladhaich domhain, ʼsa leag a steidh air craig: ʼs nuair thainig an tuil, bhuail an struth gu dian air an tigh sin, ʼs cha bʼurrainn da a charachadh: oir bha e steidhichte air a chraig.</verse>
			<verse number="49">Ach esan, a dhʼeisdeas, ʼs nach dian, tha e coltach ri duine a thog tigh air an talamh gun steidh: ʼs nuair a bhuail an struth air gu dian, ghrad-thuit e; agus bu mhor tuiteam an tighe sin.</verse>
		</chapter>
		<chapter number="7">
			<verse number="1">ʼS nuair a chriochnaich e na briathran sin uile ann an eisdeachd an t-sluaigh, chaidh e stigh do Chapharnaum.</verse>
			<verse number="2">Agus aig ceannard-ciad araid bha seirbhiseach, a bha ro-mheasail aige, gu tinn, ʼs aig uchd bàis.</verse>
			<verse number="3">ʼS nuair chual e mu Iosa, chuir e ga ionnsuidh seanairean nan Iudhach, a dhʼiarraidh air tighinn ʼsa sheirbhiseach a leigheas.</verse>
			<verse number="4">ʼS nuair thainig iad gu Iosa, ghuidh iad air gu durachdach, a g-radh ris: Is airidh e air thu so dhianamh dha:</verse>
			<verse number="5">Oir is toil leis ar cinneadh, us thog e sinagog dhuinn.</verse>
			<verse number="6">Agus dhʼfhalbh Iosa comhla riu. ʼS nuair bha e nis teann air an tigh, chuir an ceannard-ciad cairdean ga ionnsuidh, a g-radh: A Thighearna, na cuir dragh ort fhein: oir cha n-airidh mise gun tigeadh tu stigh fo mʼfhardaich:</verse>
			<verse number="7">Le sin cha do shaoil mi gum bʼairidh mi fhein air tighinn ga tʼ ionnnsuidhse: ach abair am facal, us bithidh mo sheirbhiseach air a leigheas.</verse>
			<verse number="8">Oir is duine mi fhein air mo chur fo uachdranachd, aig a bheil saighdearan fodham; agus their mi ri fear: Falbh, us falbhaidh e; ʼs ri fear eile: Thig, us thig e; agus ri mo sheirbhiseach: Dian so, us ni e e.</verse>
			<verse number="9">Ghabh Iosa, ʼs e cluinntinn so, iongantas; ʼsa tionndadh ris an t-sluagh, a bha ga leantuinn, thuirt e: Gu firinneach tha mi g-radh ribh, nach dʼfhuair mi urad chreidimh ann an Israel fhein.</verse>
			<verse number="10">ʼS nuair a thill an fheadhainn, a bha air an cur, thun an tighe, fhuair iad an seirbhiseach, a bha tinn, slan.</verse>
			<verse number="11">Us thachair an deigh sin, gun robh e dol gu baile, ris an abrar Naim; agus gun robh a dheisciopuil us moran sluaigh a dol comhla ris.</verse>
			<verse number="12">ʼS nuair thainig e teann air geata a bhaile, seall, bhathas a giulan a mach duine mhairbh, aona mhac a mhathar, ʼs bu bhantrach i; agus bha cuideachda mhor de mhuinntir a bhaile comhla rithe.</verse>
			<verse number="13">Nuair a chunnaic an Tighearna i, a gabhail truais di, thuirt e rithe: Na bi gal.</verse>
			<verse number="14">Agus thainig e faisg, us bhean e do ʼn chiste. Agus sheas iadsan, a bha ga giulan. Us thuirt e: Oganaich, tha mi g-radh riut, eirich.</verse>
			<verse number="15">Agus shuidh esan a bha marbh naird, agus thòisich e ri bruidhinn. Us thug e dha mhathair e.</verse>
			<verse number="16">Agus ghabh iad uile eagal; us thug iad gloir do Dhia, a g-radh: Dhʼ eirich faidh mor ʼnar measg; us dhʼamhairc Dia air a phobull fhein.</verse>
			<verse number="17">Agus ruith an sgial so uime feadh Iudéa uile, us feadh na duthcha gu leir mun cuairt.</verse>
			<verse number="18">Agus dhʼinnis deisciopuil Eoin dha mu dheidhinn nan nichean so uile.</verse>
			<verse number="19">Us ghairm Eoin dithis dhe a dheisciopuil, agus chuir e gu Iosa iad, a g-radh: An tu esan a tha ri tighinn, no am bi duil againn ri aon eile?</verse>
			<verse number="20">ʼS nuair thainig na fir ga ionnsuidh, thuirt iad: Chuir Eoin Baiste sinn ga dʼ ionnsuidh, a g-radh: An tu esan a tha ri tighinn, no am bi dùil againn ri aon eile?</verse>
			<verse number="21">(Agus sa cheart uair sin, leighis e moran bho ʼn easlaintean, us bho ʼn creuchdan, us bho dhroch, spioraid, agus do mhoran dhall thug e am fradharc.)</verse>
			<verse number="22">Agus a freagairt, thuirt e riu: Falbhaibh, agus innsibh do Eoin na chual, ʼs na chunnaic sibh: Gu bheil na doill a faicinn, na bacaich a coiseachd, na lobhair air an glanadh, na bodhair a cluinntinn, na mairbh a g-eirigh rithist, an soisgeul air a shearmonachadh do na bochdan:</verse>
			<verse number="23">Agus is beannaichte a h-uile h-aon nach gabh sgainneal asamsa.</verse>
			<verse number="24">ʼS nuair a dhʼfhalbh teachdairean Eoin, thòisich e ri labhairt ris an t-sluagh mu Eoin: Ciod a chaidh sibh a mach do ʼn fhasach a dhʼ fhaicinn? cuilc air a crathadh leis a ghaoith?</verse>
			<verse number="25">Ach ciod a chaidh sibh a mach a dhʼ fhaicinn? duine air eideadh an aodach riomhach? Seall, ʼsann an tighean righrean tha iadsan, a tha air an sgeadachadh an aodach priseil, ʼsa tighinn beo an ailleas.</verse>
			<verse number="26">Ach ciod a chaidh sibh mach a dhʼfhaicinn? faidh? Seadh, tha mi g-rabh ribh, agus tuilleadh na faidh:</verse>
			<verse number="27">Se so esan mu bheil e sgriobhte: Seall, cuiridh mi mʼ aingeal roimh do ghnuis, a reiticheas do shlighe romhad.</verse>
			<verse number="28">Oir tha mi g-radh ribh: Am measg na rugadh bho mhnathan cha n-eil faidh nas mua na Eoin Baiste: ach tha an urra is lugha an rioghachd Dhe nas mua na esan.</verse>
			<verse number="29">Agus an sluagh uile ʼs na cismhaoir, ʼs iad ga chluinntinn, dhʼfhirinnich iad Dia le bhith air am baisteadh le baisteadh Eoin.</verse>
			<verse number="30">Ach chuir na Phairisich ʼs an luchd-lagha suarach comhairle Dhe ʼnan aghaidh fhein, oir cha do bhaisteadh iad leis.</verse>
			<verse number="31">Us thuirt an Tighearna: Co ris ma ta a shamhlaicheas mi daoine a ghinealaich so? agus co ris a tha iad coltach?</verse>
			<verse number="32">Tha iad coltach ri cloinn ʼnan suidhe sa mhargadh, agus a bruidhinn ri cheile, ʼsa g-radh: Ghleus sinn ceol dhuibh, ʼs cha do dhanns sibh; rinn sinn cumha, ʼs cha do ghuil sibh.</verse>
			<verse number="33">Oir thainig Eoin Baiste, gun a bhith g-icheadh arain, no g-ol fiona, agus tha sibhse g-radh: Tha deomhan aige.</verse>
			<verse number="34">Thainig Mac an duine a g-ich ʼsa g-ol, us tha sibh a g-radh: Seall fear a tha ʼna gheocaire ʼs ʼna phòitear fiona, ʼna charaid chismhaor agus pheacach.</verse>
			<verse number="35">Ach tha gliocas air a firinneachadh le ʼcloinn uile.</verse>
			<verse number="36">Agus dhʼiarr feareigin de na Phairisich air iche maille ris. Us chaidh e stigh do thigh an Phairisich, agus shuidh e sios gu biadh.</verse>
			<verse number="37">Agus, seall, nuair a thuig boirionnach, a bha ʼna bana-pheacaich sa bhaile, gun robh e aig biadh an tigh an Phairisich, thug i leatha bocsa alabastair a dhʼola;</verse>
			<verse number="38">ʼSa fantuinn air chùl aig a chasan, thòisich i ri chasan a fhliuchadh le a deoir, agus shuath i a chasan le falt a cinn, us phog i a chasan, us dhʼung i iad leis an oladh.</verse>
			<verse number="39">Agus am Phairiseach, a thug cuireadh dha, a faicinn so, thuirt e ris fhein, a g-radh: Nam bʼe so faidh, gu cinnteach dhʼaithneadh e co i, agus ciod an seorsa boirionnaich a tha beantuinn da: chionn is bana-pheacach i.</verse>
			<verse number="40">Us thuirt Iosa ris, ʼs e freagairt: A Shimoin, tha rudeigin agam ri radh riut. Ach ars esan: A Mhaighistir, abair e.</verse>
			<verse number="41">Bha fiachan aig riadhadair araid air dithis: air aon fhear coig ciad peighinn, agus air an fhear eile leth-chiad.</verse>
			<verse number="42">Agus bho nach robh dad aca leis am paidheadh iad, mhath e dhaibh le cheile. Co aca ma ta a bheir am barrachd gaoil dha?</verse>
			<verse number="43">Fhreagair Simon, a g-radh: Tha mi am barail, gur e esan dha ʼm mua a mhath e. Us thuirt e ris: Is ceart a thug thu breth.</verse>
			<verse number="44">ʼSa tionndadh ris a bhoirionnach, thuirt e ri Simon: A bheil thu faicinn a bhoirionnaich so? Thainig mi stigh dha dʼ thigh; cha tug thu uisge dhomh air son mo chasan: ach ise, nigh i mo chasan le a deoir, agus shuath i iad le ʼfalt.</verse>
			<verse number="45">Cha tug thu pog dhomh: ach cha do sguir ise, bho na thainig i stigh, a phogadh mo chasan.</verse>
			<verse number="46">Cha dʼung thu mo cheann le ola: ach dhʼung ise mo chasan le ola.</verse>
			<verse number="47">Air an aobhar sin tha mi g-radh riut: Tha moran pheacannan air am mathadh dhi, chionn gun tug i moran gaoil. Ach an neach, dha ʼm mathar nas lugha, se is lugha a bheir gaol.</verse>
			<verse number="48">An sin thuirt e rithe: Tha do pheacannan air am mathadh dhut.</verse>
			<verse number="49">Us thòisich iadsan, a bha aig biadh maille ris, ri radh riu fhein: Co so, a tha mathadh pheacannan cuideachd?</verse>
			<verse number="50">Ach thuirt e ris a bhoirionnach: Shabhail do chreideamh thu; falbh an sith.</verse>
		</chapter>
		<chapter number="8">
			<verse number="1">Agus thachair an deigh sin, gun do thriall e feadh chaithrichean agus bhailtean, a searmonachadh ʼsa teagasg soisgeul rioghachd Dhe; ʼs na dhà-dhiag maille ris,</verse>
			<verse number="2">Agus boirionnaich araid, a leighiseadh bho dhroch spioraid ʼs bho easlaintean: Mairi, ris an canar Magdalen, as an deachaidh seachd deomhain a chur,</verse>
			<verse number="3">Agus Ioanna bean Chusa, stiubhart Heroid, agus Susanna, agus moran eile, a bha ga fhreasdal le am maoin.</verse>
			<verse number="4">ʼS nuair a chruinnich moran sluaigh, agus a ghreas iad orra ga ionnsuidh as na bailtean, labhair e ann an samhladh:</verse>
			<verse number="5">Chaidh fear-cuir a mach a chur a shìl; ʼs nuair bha e cur, thuit cuid ri taobh an rathaid, agus shaltradh sios e, us dhʼich ianlaith an athair e.</verse>
			<verse number="6">Agus thuit cuid eile air craig; ach cha luaithe dhʼfhas e, na shearg e as: chionn nach robh sugh aige.</verse>
			<verse number="7">Agus thuit cuid eile measg dreighinn, agus dhʼ fhas an dreigheann, us thachd e e.</verse>
			<verse number="8">Agus thuit cuid eile air talamh math; ʼs air dha fàs, thug e mach toradh ciad-fillte. ʼS nuair a labhair e na nichean so, dhʼeigh e: Am fear aig a bheil cluasan gu cluinntinn, cluinneadh e.</verse>
			<verse number="9">Agus dhʼfhaighnich a dheisciopuil dheth, ciod bu chiall do ʼn dubhfhacal so.</verse>
			<verse number="10">Thuirt e riu: Thugadh dhuibhse eolas air mistire rioghachd Dhe, ach do chàch an dubhfhaclan; los a faicinn, nach leir dhaibh, ʼsa cluinntinn, nach tuig iad.</verse>
			<verse number="11">A nis se so an dubh-fhacal: An siol se facal De e.</verse>
			<verse number="12">Agus is iadsan ri taobh an rathaid an fheadhainn a dhʼeisdeas: an sin thig an deomhan agus sgobaidh e am facal as an cridhe, eagal le creidsinn gum bi iad sabhailte.</verse>
			<verse number="13">Agus is iadsan air a chreig an fheadhainn, an deigh cluinntinn, a ghabhas ris an fhacal le aoibhneas: us aca sin cha n-eil friamh: oir tha iad a creidsinn car seal, ʼsa teicheadh an àm buairidh air falbh.</verse>
			<verse number="14">ʼSa chuid a thuit am measg an dreighinn, ʼsiad sin iadsan a chuala, ʼsa dol a mach a tha air an tachdadh le ro-churam, ʼs le beartas, ʼs le àilleas na beatha so, ann an rathad ʼs nach eil iad a toirt a mach toraidh.</verse>
			<verse number="15">Ach a chuid air an talamh mhath, ʼsiad sin iadsan, a chluinneas am facal le oridhe math agus ro-mhath, agus a ghleidheas e, ʼsa bheir mach toradh le faighidin.</verse>
			<verse number="16">Cha n-eil neach sam bith air dha coinnneal a lasadh a chuireas i fo shaghach, no fo leabaidh: ach an coinnleir, los gum faic iadsan, a thig a stigh, an solus.</verse>
			<verse number="17">Oir cha n-eil ni am falach, nach tig am follais; no an cleith, nach aithnichear, ʼs nach tig an uachdar.</verse>
			<verse number="18">Thugaibh an aire ma ta ciamar a chluinneas sibh. Oir h-uile fear aig a bheil, bheirear dha, ʼs am fear aig nach eil, bheirear bhuaithe an ni fhein, a tha e saoilsinn a thʼ aige.</verse>
			<verse number="19">Agus thainig a mhathair ʼsa bhraithrean ga ionnsuidh, ʼs cha b ʼurrainn daibh tighinn ʼna chòir leis an t-sluagh.</verse>
			<verse number="20">Us thuirt cuideigin ris: Tha do mhathair ʼs do bhraithrean ʼnan seasamh a muigh, a g-iarraidh tʼ fhaicinn.</verse>
			<verse number="21">Agus a freagairt, thuirt esan riu: ʼSiad mo mhathair agus mo bhraithrean an fheadhainn a dhʼeisdeas ri facal De, ʼsa ni e.</verse>
			<verse number="22">Us thachair air latha araid gun deach e stigh do eathar, e fhein ʼsa dheisciopuil, agus thuirt e riu: Rachamaid gu taobh thall an loch. Agus ghabh iad a null.</verse>
			<verse number="23">ʼS nuair a bha iad a seoladh, thuit esan ʼna chadal, us bhuail stoirm ghaoithe a nuas air an loch, agus bha an t-eathar a lionadh, agus iad fhein an cunnart.</verse>
			<verse number="24">Us thainig iad, agus dhuisg iad e, a g-radh: A Mhaighistir, tha sinn a dol a dhith. Ach esan a g-eirigh, chronaich e ghaoth, agus onfhadh nan tonn, agus sguir e; us thainig fiath,</verse>
			<verse number="25">Us thuirt e riu: Càit a bheil ur creideamh? Agus ghabh iadsan eagal us iongantas, a g-radh ri cheile: Co tha ʼn so, a shaoileas tu, oir tha e toirt orduigh do ʼn ghaoith ʼs do ʼn mhuir, agus tha iad umhailt dha?</verse>
			<verse number="26">Us sheol iad gu duthaich nan Gerasenach, a tha thall mu choinneamh Ghalile.</verse>
			<verse number="27">ʼS nuair thainig e air tir, choinnich fear araid e, anns an robh deomhan uine fhada, agus cha robh aodach air, ʼs cha mhua bha e tamh ann an tigh, ach anns na h-uaighean.</verse>
			<verse number="28">Cho luath ʼsa chunnaic e Iosa, thuit e air aghaidh ʼna lathair; ʼsa g-eigheach le guth ard, thuirt e: Ciod e mo ghnothachsa riut, Iosa, a mhic an Ti is airde? Guidheam ort, na craidh mi.</verse>
			<verse number="29">Oir thug e ordugh do ʼn spiorad neoghlan a dhol a mach as an duine. Oir bʼiomadh uair a ghlacadh e leis, agus bhathas ga cheangal le slabhruidhean, ʼs ga chumail le geimhlean; ʼsa bristeadh a chuibhrichean dhʼiomaineadh e leis an deomhan do dhʼ aiteachan fàs.</verse>
			<verse number="30">Agus dhʼfharraid Iosa dheth, a g-radh: Cʼainm a thʼort? Ach thuirt e: Legion: a bhrigh gun robh ioma deomhan air dol a stigh ann.</verse>
			<verse number="31">Agus ghuidh iad air, nach orduicheadh e dhaibh dol do ʼn aigeal.</verse>
			<verse number="32">Us bha treud mhor mhuc a g-ionaltradh air a bheinn; agus ghuidh iad air leigeil leo dhol a stigh unnta. Agus leig e leo.</verse>
			<verse number="33">An sin chaidh na deomhain a mach as an duine, us ghabh iad a stigh sna mucan; agus ruith an treud ʼnan deann an comhair an cinn do ʼn loch, agus thachdadh iad.</verse>
			<verse number="34">Cho luath ʼsa chunnaic na buachaillean mar thachair, theich iad, agus dhʼinnis iad sa bhaile e, agus sna frith-bhailtean.</verse>
			<verse number="35">Us chaidh iad a mach a choimhead ciod a rinneadh, agus thainig iad gu Iosa; agus fhuair iad an duine, as an dʼfhalbh na deomhain, ʼna shuidhe aig a chasan, ʼna aodach us ceart ʼna inntinn, agus ghabh iad eagal.</verse>
			<verse number="36">Agus dhʼinnis iadsan cuideachd, a chunnaic, dhaibh, ciamar a leighiseadh e bho ʼn legion.</verse>
			<verse number="37">Agus ghrios muinntir duthaich nan Gerasenach uile air falbh bhuatha: oir bu mhor an t-eagal a ghabh iad. ʼSa dol air bord an t-saghaich, thill e air ais a rithisd.</verse>
			<verse number="38">Us ghuidh an duine, as an deach na deomhain, air, e bhith cuide ris. Ach chuir Iosa air falbh e, a g-radh:</verse>
			<verse number="39">Till gu do thigh, agus innis cia mor na nichean a rinn Dia dhut. Agus shiubhail e feadh a bhaile uile a foillseachadh cia mor na nichean a rinn Iosa dha.</verse>
			<verse number="40">Us thachair an deigh do Iosa tilleadh, gun do ghabh an sluagh gu toileach ris: oir bha iad uile ga fheitheamh.</verse>
			<verse number="41">Agus, seall, thainig duine, dha ʼm bʼainm Iairus, agus bha e ʼna riaghladair air an t-sinagog; us thuit e aig casan Iosa, a guidhe air, e thighinn gu thigh:</verse>
			<verse number="42">Oir bha an aon nighean a bhʼaige, ʼs i teann air dà bhliadhna dhiag, a faighinn a bhàis. Us thachair, ʼs e triall, gun robh e air a theannachadh leis an t-sluagh.</verse>
			<verse number="43">Agus bha boirionnach araid ann, air an robh siubhal fala fad dà bhliadhna dhiag, a bha air a cuid uile a chosg ri lighichean, ʼs nach gabhadh a leigheas le h-aon diu:</verse>
			<verse number="44">Thainig ise air a chulaobh, us bhean i do iomall aodaich; agus ghrad-stad a siubhal fala.</verse>
			<verse number="45">Us thuirt Iosa: Co bhean domh? Nuair bha iad uile a g-aicheadh, thuirt Peadar agus iadsan a bha comhla ris: A Mhaighistir, tha ʼn sluagh ga dʼ dhomhlachadh ʼs ga dʼ theannachadh, ʼs am beil thu radh: Co bhean domh?</verse>
			<verse number="46">Us thuirt Iosa: Bhean cuideigin domh: oir tha mi g-aithneachadh gun deach feartan a mach bhuam.</verse>
			<verse number="47">ʼS am boirionnach, ʼs i faicinn nach robh i an cleith, thainig i air chrith, agus thuit i aig a chasan: us dhʼ innis i an lathair an t-sluaigh uile, an t-aobhar a bhʼaice air beantuinn da, ʼs mar chaidh a grad-leigheas.</verse>
			<verse number="48">Us thuirt e rithe: A nighean, rinn do chreideamh slan thu: falbh an sith.</verse>
			<verse number="49">Nuair a bha e fhathast a labhairt, thainig fear gu riaghladair an t-sinagoig, a g-radh ris: Chaochail do nighean, na cuir dragh air.</verse>
			<verse number="50">Ach nuair chual Iosa so, fhreagair e athair na h-ighinn: Na gabh eagal, creid a mhain, agus bithidh i slan.</verse>
			<verse number="51">ʼS nuair rainig e an tigh, cha do leig e le h-aon air bith dol a stigh maille ris, ach Peadar, agus Seumas, agus Eoin, agus athair us mathair na caileige.</verse>
			<verse number="52">Us bha iad uile a gal ʼsa caoineadh air a son. Ach thuirt esan: Na bithibh a gal, cha n-eil a chaileag marbh, ach ʼna cadal.</verse>
			<verse number="53">Agus rinn iad gàire-magaidh air, us fios aca gun robh i marbh.</verse>
			<verse number="54">Ach esan a breith air laimh oirre, dhʼeigh e, a g-radh: A chaileag, eirich.</verse>
			<verse number="55">Agus thill a spiorad rithe, us ghrad-dhʼeirich i. Agus dhʼorduich e biadh a thoirt dhi.</verse>
			<verse number="56">Us ghabh a parantan uamhas, agus dhʼàithn e orra gun innseadh na rinneadh do neach air bith.</verse>
		</chapter>
		<chapter number="9">
			<verse number="1">An sin a gairm ri cheile an dà ostal dhiag, thug e cumhachd agus ughdaras dhaibh thairis air na deomhain gu leir, us air easlaintean a leigheas.</verse>
			<verse number="2">Agus chuir e iad a theagasg rioghachd Dhe, ʼsa leigheas dhaoine tinne.</verse>
			<verse number="3">Us thuirt e riu: Na tugaibh dad leibh air an t-slighe, no bata, no màla, no aran, no airgiod, ʼs na biodh dà chota agaibh.</verse>
			<verse number="4">Agus tigh air bith san teid sibh a stigh, fanaibh an sin ʼs na rachaibh as.</verse>
			<verse number="5">Agus co sa bith nach gabh ribh, air dhuibh dol a mach as a bhaile sin, crathaibh dhibh duslach ur casan, mar theisteanas ʼnan aghaidh.</verse>
			<verse number="6">Agus air dol a mach dhaibh, thug iad cuairt feadh nam bailtean a searmonachadh an t-soisgeil, ʼsa leigheas anns gach aite.</verse>
			<verse number="7">A nis chuala Herod an tetrarc mu na nichean sin uile a rinneadh leis, agus bha e ann an teagamh, a chionn ʼs gun deach a radh le cuid:</verse>
			<verse number="8">Gun dʼeirich Eoin bho na mairbh; ach le cuid eile: Gun tainig Elias; ʼs le cuid eile: Gun dʼ eirich fear de na seann fhaidhean a rithist.</verse>
			<verse number="9">Us thuirt Herod: Thug mise an ceann dhe Eoin: ach co e so mu bheil mi cluinntinn leithid de nichean? Agus bha e an geall air fhaicinn.</verse>
			<verse number="10">ʼS nuair a thill na h-ostail, dhʼinnis iad dha gach uile ni a rinn iad; agus gan toirt leis chaidh e lethtaobh gu aite fàs, a tha faisg do Bhethsaida.</verse>
			<verse number="11">Nuair thuig an sluagh so, lean iad e; agus ghabh e riu, us labhair e riu mu rioghachd Dhe, agus leighis e iadsan, a bha am feum leighis.</verse>
			<verse number="12">Ach thòisich an latha air tarruinn gu deireadh. Agus thainig na dhà-dhiag, us thuirt iad ris: Cuir an sluagh air falbh, los, a siubhal do na bailtean agus do ʼn duthaich mun cuairt, gum faigh iad fardach agus biadh: oir tha sinn an so an aite fàs.</verse>
			<verse number="13">Us thuirt e riu: Thugaibh fhein biadh dhaibh. Ach fhreagair iadsan: Cha n-eil againn tuilleadh na coig builionnan, agus dà iasg: nas lugha na theid sinn ma dhʼ fhaoidte us biadh a cheannach do ʼn t-sluagh so uile.</verse>
			<verse number="14">Oir bha iad mun cuairt do choig mile fear. Us thuirt e ri dheisciopuil: Thugaibh orra suidhe sios lethchiad ʼs gach buidhinn.</verse>
			<verse number="15">Agus rinn iad mar sin. Agus thug iad orra uile suidhe sios.</verse>
			<verse number="16">Agus ghlac e na coig builionnan ʼs an dà iasg, ʼsa sealltuinn suas gu neamh bheannaich e iad: agus bhrist e, us thug e dha dheisciopuil iad, gus an cur air bialaobh an t-sluaigh.</verse>
			<verse number="17">Us dhʼith iad uile, agus riaraicheadh iad. Agus thogadh dà chliabh dhiag de na pronnagan, a bha dhʼfhuighleach aca.</verse>
			<verse number="18">Us thachair, nuair a bha e ri urnaigh leis fhein, gun robh a dheisciopuil cuideachd maille ris; agus dhʼfharraid e dhiu, a g-radh: Co a tha an sluagh a cantuinn is mi?</verse>
			<verse number="19">Ach fhreagair iad, agus thuirt iad: Eoin Baiste; ach cuid, Elias; us cuid eile, gun dʼeirich a rithist fear de na faidhean a bha ann bho shean.</verse>
			<verse number="20">Us thuirt esan riu: Ach co tha sibhse g-radh is mi? Fhreagair Simon Peadar, a g-radh: Criosta Dhe.</verse>
			<verse number="21">Ach dhʼorduich e dhaibh le sparradh cruaidh, gun iad a dhʼinnse so do neach air bith:</verse>
			<verse number="22">Oir feumaidh, os esan, Mac an duine moran fhulang, ʼsa bhith air a dhiultadh leis na seanairean, agus leis na h-ard-shagairt, agus leis na Sgriobhaich, ʼsa bhith air a chur gu bàs, agus eirigh a rithist an treas latha.</verse>
			<verse number="23">Us thuirt e riu uile: Ma ʼs aill le neach sam bith tighinn am dheighse, aicheadh e e fhein, agus togadh e a chrois a h-uile latha, agus leanadh e mi.</verse>
			<verse number="24">Oir an neach leis an aill a bheatha thiarnadh, caillidh e i: oir an neach a chailleas a bheatha air mo shonsa, tiarnaidh e i.</verse>
			<verse number="25">Oir dé ʼs fheairde duine an saoghal a chosnadh gu leir, ma chailleas e e fhein, no ma bheir e sgrios air fhein?</verse>
			<verse number="26">Oir an neach a ghabhas naire asamsa us á mo bhriathran, gabhaidh Mac an duine naire as-san, nuair a thig e ʼna mhoralachd, ʼs am moralachd Athar, ʼs nan ainglean naomh.</verse>
			<verse number="27">Agus tha mi g-innse dhuibh le firinn: Tha cuid ʼnan seasamh an so, nach blais bàs, gus am faic iad rioghachd Dhe.</verse>
			<verse number="28">Us thachair, mu thimchioll ochd latha an deigh nam briathran so, gun tug e leis Peadar, us Seumas, us Eoin, ʼs gun deach e suas gu beinn a dhianamh urnaigh.</verse>
			<verse number="29">ʼS nuair a bha e ri urnaigh dhʼ atharraicheadh snuadh a ghnuis; us dhʼfhàs eideadh geal us dealrach.</verse>
			<verse number="30">Agus, seall, bha dithis dhaoine a labhairt ris. Us bʼiad Maois agus Elias,</verse>
			<verse number="31">A chunnacas ann am mor-ghloir; ʼs bha iad a labhairt mu bhàs, a bha e dol a choimhlionadh ann an Ierusalem.</verse>
			<verse number="32">Ach bha Peadar us iadsan, a bha cuide ris, ʼnan trom-shuain. ʼSa dusgadh chunnaic iad a ghloir, ʼs an dithis dhaoine a bha an taice ris.</verse>
			<verse number="33">Agus thachair, nuair bha iad a dealachadh ris, gun tuirt Peadar ri Iosa: A Mhaighistir, is math dhuinn a bhith an so; us dianamaid tri paillionan, a h-aon dhutsa, ʼsa h-aon do Mhaois, ʼsa h-aon do Elias: gun fhios aige ciod a bha e g-radh.</verse>
			<verse number="34">Bha e fhathast a bruidhinn, nuair thainig nial, a chuir sgàile orra; us ghabh iad eagal, nuair chaidh iad a stigh san nial.</verse>
			<verse number="35">Agus thainig guth as an nial, a g-radh: Se so mo Mhac ionmhuinn; eisdibh ris.</verse>
			<verse number="36">ʼS nuair a labhradh an guth, fhuaras Iosa leis fhein. Us dhʼfhan iadsan samhach, agus cha dʼinnis iad sna lài sin do dhuine aon ni dhe na chunnaic iad.</verse>
			<verse number="37">Agus thachair an ath latha, ʼs iad a tearnadh bho ʼn bheinn, gun do choinnich moran sluaigh e.</verse>
			<verse number="38">Agus, seall, dhʼeigh fear am measg an t-sluaigh, a g-radh: A mhaighistir, guidheam ort, seall air mo mhac, ʼs gur e mʼ aon mhac e.</verse>
			<verse number="39">Agus, seall, tha spiorad ga ghlacadh, ʼs tha esan san uair a toirt ràin as, ʼs ga thilgeil ri talamh tha e ga stroiceadh us cop mu bhial; agus is gann a sguireas e ga riasladh:</verse>
			<verse number="40">Agus dhʼiarr mi air do dheisciopuil a thilgeadh a mach, ʼs cha bʼurrainn daibh.</verse>
			<verse number="41">Agus thuirt Iosa, ʼs e freagairt: O ghinealaich ana-chreidich agus choirbte, cia fhad a bhios mi maille ribh, ʼsa chuireas mi suas ribh? Thoir an so do mhac.</verse>
			<verse number="42">ʼS nuair a bha e tighinn ga ionnsuidh, thilg an deomhan sios e, agus riab e e.</verse>
			<verse number="43">Agus chronaich Iosa an spiorad neoghlan, agus leighis e an gille, agus thug e dha athair e.</verse>
			<verse number="44">Us ghabh iad uile iongantas á moralachd Dhe; ach nuair a bha iad uile lan ioghnaidh as na nichean uile, a rinn e, thuirt e ri dheisciopuil: Gleidhibh na briathran so ʼnur cridheachan: oir tachraidh, gun liubhrar Mac an duine do lamhan dhaoine.</verse>
			<verse number="45">Ach cha do thuig iad am facal so, agus bha e am falach orra, ann an rathad ʼs nach do ghlac iad a bhrigh; agus bha sgàth orra fharraid dheth mu ʼn fhacal so.</verse>
			<verse number="46">Agus chinn an smaointe unnta, co dhiu bu mhua bhiodh.</verse>
			<verse number="47">Ach Iosa a faicinn smaointean an cridhe, rug e air leanabh, agus chuir e lamh ris e,</verse>
			<verse number="48">Us thuirt e riu: Co sam bith a ghabhas ris an leanabh so na mʼainmse, tha e gabhail riumsa; agus co sam bith a ghabhas riumsa, tha e gabhail ris-san a chuir mi. Oir esan is lugha ʼnur measg uile, se is mua.</verse>
			<verse number="49">Agus thuirt Eoin, ʼs e freagairt: A Mhaighistir, chunnaic sinn feareigin a tilgeadh a mach dheomhan na tʼ ainmse, agus bhac sinn e: chionn nach eil e ga ʼr leanailt-ne.</verse>
			<verse number="50">Us thuirt Iosa ris: Na bacaibh e: oir an neach nach eile ʼnur n-aghaidh, tha e leibh.</verse>
			<verse number="51">Agus thachair, nuair bha laithean a dheasghabhail gan coimhlionadh, gun do shuidhich e aghaidh gu dian gu dol gu Ierusalem.</verse>
			<verse number="52">Agus chuir e teachdairean roimh ghnuis; agus air an siubhal chaidh iad a stigh do bhaile leis na Samaritanaich, a dheasachadh air a shon.</verse>
			<verse number="53">Us cha do ghabh iad ris; oir bha e coltach ri fear am beachd dol gu Ierusalem.</verse>
			<verse number="54">ʼS nuair chunnaic a dheisciopuil, Seumas agus Eoin, so, thuirt iad: A Thighearna, an e do thoil gun iarr sinn teine a thighinn a nuas bho neamh, agus an sgrios?</verse>
			<verse number="55">ʼSa tionndadh chronaich e iad, a g-radh: Cha leir dhuibh co an spiorad dha ʼm buin sibh.</verse>
			<verse number="56">Cha n-ann gu anmannan a sgrios a thainig Mac an duine, ach gus an sabhaladh. Agus thriall iad gu baile eile.</verse>
			<verse number="57">Agus thachair, ʼs iad a g-imeachd air an t-slighe, gun tuirt cuideigin ris: Leanaidh mi thu ge bʼe aite an teid thu.</verse>
			<verse number="58">Thuirt Iosa ris: Tha tuill aig na sionnaich, agus nid aig eoin an athair: Ach aig Mac an duine cha n-eil aite far an leag e cheann.</verse>
			<verse number="59">Us thuirt e ri fear eile: Lean mise. Ach thuirt esan: A Thighearna, leig leam an toiseach dol a thiodhlaiceadh mʼ athar.</verse>
			<verse number="60">Us thuirt Iosa ris: Leig leis na mairbh am mairbh fhein a thiodlaiceadh: ach theirig thusa, agus searmonaich rioghachd Dhe.</verse>
			<verse number="61">Us thuirt fear eile: Leanaidh mi thu, a Thighearna, ach leig leam an toiseach mo chead a ghabhail dhiu-san a thʼaig an tigh.</verse>
			<verse number="62">Thuirt Iosa ris: Cha n-eil duine air bith, a chuireas a lamh ris a chrann, ʼsa sheallas air ais, ʼna airidh air rioghachd Dhe.</verse>
		</chapter>
		<chapter number="10">
			<verse number="1">Agus an deigh nan nichean so shonraich an Tighearna mach tri fichead agus dhà-dhiag eile, agus chuir e iad romh a ghnuis lion dithis us dithis gus a h-uile baile agus aite, far an robh e fhein gu tighinn.</verse>
			<verse number="2">Us thuirt e riu: Tha ʼm faghar gu dearbh mor, ach an luchd-oibre gann. Guidhibh ma ta air Tighearna an fhaghair luchd-oibre a chur gu fhaghar fhein.</verse>
			<verse number="3">Falbhaibh: seall, tha mi gu ʼr cur mar uain am measg mhadaidhean-alluidh.</verse>
			<verse number="4">Na giulainibh sporan, no màla, no brogan, ʼs na cuiribh failte air duine sam bith air an rathad.</verse>
			<verse number="5">Tigh air bith anns an teid sibh a stigh, abraibh an toiseach: Sith do ʼn tigh so:</verse>
			<verse number="6">ʼS ma tha mac na sithe an sin, laidhidh ur sith air: ʼs mur eil, tillidh i h-ugaibh fhein.</verse>
			<verse number="7">Agus fanaibh san tigh sin, a g-iche ʼsa g-ol leithid ʼsa thʼaca: oir is fhiach an cosnach a thuarasdal. Na falbhaibh bho thigh gu tigh.</verse>
			<verse number="8">Agus baile air bith san teid sibh a stigh, agus anns an gabh iad ribh, ichibh na chuirear air ur bialaobh;</verse>
			<verse number="9">Agus leighisibh na h-easlaintich a tha an sin, us abraibh riu: Tha rioghachd Dhe air tighinn dluth oirbh.</verse>
			<verse number="10">Ach baile air bith anns an teid sibh a stigh, agus anns nach gabh iad ribh, a gabhail a mach gu sthraidean, abraibh:</verse>
			<verse number="11">Gu ruig duslach ur bail e a lean ruinn, tha sinn ga chrathadh dhinn ʼnur n-aghaidh: ach bithibhse cinnteach dhe so, gun tainig rioghachd Dhe faisg dhuibh.</verse>
			<verse number="12">Ach tha mise g-radh ribh, gum fiachar air an latha ud tuille baigh do Shodom, na do ʼn bhaile sin.</verse>
			<verse number="13">Mo thruaighe thu, a Chorosain, mo thruaighe thu, a Bhethsaida: oir nam bʼ ann an Tirus ʼs an Sidon a dhiante na feartan euchdail, a rinneadh unnaibhse, is fhad bho na ghabhadh iad aithreachas, ʼnan suidhe an cainb-aodach agus ann an luath.</verse>
			<verse number="14">Ach fiachar tuille baigh ri Tirus agus ri Sidon na ribhse aig a bhreitheanas.</verse>
			<verse number="15">Agus thusa, Chapharnaum, a dhʼardaicheadh gu ruig neamh, tilgear sios thu gu iutharna.</verse>
			<verse number="16">Esan a dhʼeisdeas ribhse tha e g-eisdeachd riumsa; agus esan a chuireas suarach sibhse, tha e gam chur-sa suarach. Agus esan a chuireas suarach mise, tha e ga chur-san suarach, a chuir mi.</verse>
			<verse number="17">Agus thill an tri fichead us dhà-dhiag le aoibhneas, a g-radh: A Thighearna, tha na deomhain fhein umhailt dhuinn na tʼainmse.</verse>
			<verse number="18">Us thuirt e riu: Chunnaic mi Satan a tuiteam á flathanas mar dhealanach.</verse>
			<verse number="19">Seall, thug mi dhuibh cumhachd saltairt air nathraichean agus air scorpionan, agus air uile chumhachd an namhaid; agus cha dochainn nì sibh.</verse>
			<verse number="20">An deigh sin na gabhaibh aoibhneas á so, gum beil na spioraid umhailt dhuibh: ach gabhaibh aoibhneas chionn gum beil ur n-ainmean sgriobhte am flathanas.</verse>
			<verse number="21">Sa cheart uair sin rinn e aoibhneas san Spiorad Naomh, us thuirt e: Tha mi g-aideachadh dhut, O Athair, a Thighearna neamh agus talmhuinn, a chionn ʼs gun dʼfhalaich thu na nichean so bho dhaoine glice agus turail, ʼs gun do thaisbean thu iad do leanabain. Seadh, Athair: chionn gum facas sin math leat.</verse>
			<verse number="22">Liubhradh a h-uile ni dhomhsa le mʼ Athair. Agus cha n-aithne do neach air bith co e am Mac, ach do ʼn Athair; us co e an t-Athair, ach do ʼn Mhac, agus dhasan dha ʼn soilleirich am Mac e.</verse>
			<verse number="23">ʼS thuirt e, ʼs e tionndadh ri dheisciopuil: Is beannaichte na suilean, a tha faicinn nan nichean, a tha sibhse a faicinn.</verse>
			<verse number="24">Oir tha mise g-radh ribh, gur ioma faidh us righ, le ʼm bʼaill na nichean fhaicinn, a tha sibhse a faicinn, ʼs nach fhac iad; ʼsua nichean a chluinntinn, a tha sibhse a cluinntinn, ʼs nach cual iad.</verse>
			<verse number="25">Agus, seall, dhʼeirich fear-lagha araid suas, ga bhuaireadh, ʼsa g-radh: A mhaighistir, ciod a thʼagam ri dhianamh gus a bheatha shiorruidh a chosnadh?</verse>
			<verse number="26">Ach thuirt esan ris: Ciod a tha sgriobhte san lagh? ciamar a tha thu leughadh?</verse>
			<verse number="27">Thuirt esan, ʼs e freagairt: Bheir thu gaol do ʼn Tighearna do Dhia le tʼuile chridhe, agus le tʼuile anam, agus le tʼuile neart, agus le tʼuile inntinn; agus dha do choimhearsnach mar dhut fhein.</verse>
			<verse number="28">Us thuirt e ris: Is math a fhreagair thu: dian-sa so, agus bithidh thu beo.</verse>
			<verse number="29">Ach air dhasan deigh a bhith aige air ionracas fhein fhiachuinn, thuirt e ri Iosa: Agus co e mo choimhearsnach?</verse>
			<verse number="30">Us thuirt Iosa, ʼs e freagairt: Chaidh duine araid sios bho Ierusalem gu Iericho, agus thuit e measg mheirleach, a ruisg e; ʼs an deigh a lot, shiubhail iad, ga fhagail leth-mharbh.</verse>
			<verse number="31">Agus thachair do shagart àraidh a bhith dol sios an rathad ciadna; ʼs ged a chunnaic e e, ghabh e seachad.</verse>
			<verse number="32">Mar an ciadna Lebhiteach cuideachd, nuair a bha e teann air an aite, ʼsa chunnaic e e, ghabh e seachad.</verse>
			<verse number="33">Ach air do Shamaritanach araid a bhith gabhail an rathaid, thainig e teann air; ʼs ga fhaicinn, ghabh e truas ris.</verse>
			<verse number="34">ʼSa dol ga ionnsuidh, cheangail e lotan, a dortadh ola agus fìona unnta; ʼs ga chur air muin a bheathaich fhein, thug e gu tigh-osda e, agus ghabh e curam dheth.</verse>
			<verse number="35">ʼS an ath latha thug e mach dà pheighinn, us thug e do fhear an tigh-osda iad, us thuirt e: Gabh curam dheth; agus ciod sam bith a chosgas tu bharrachd, air mo thilleadh, paidhidh mi thu.</verse>
			<verse number="36">Co de ʼn triuir sin, a shaoileas tu, a bha ʼna choimhearsnach dhasan, a thuit am measg nan robairean?</verse>
			<verse number="37">Ach thuirt esan: Am fear a rinn trocair air. Us thuirt Iosa ris: Falbh thusa, us dian a leithid.</verse>
			<verse number="38">A nis thachair, ʼs iad a triall, gun deach e stigh do bhaile araid; ʼs gun do ghabh boirionnach araid, air an robh Marta mar ainm, a stigh ʼna tigh e;</verse>
			<verse number="39">Agus bha piuthar aice, air an robh Mairi, a bha fantuinn ʼna suidhe aig casan an Tighearna, a g-eisdeachd ri fhacal.</verse>
			<verse number="40">Ach bha Marta dripeil mu mhoran frithealaidh: agus sheas i, us thuirt i: A Thighearna, nach eil omhail agad gun dʼfhag mo phiuthar mi a fhrithealadh leam fhein? abair rithe ma ta mo chuideachadh.</verse>
			<verse number="41">Agus fhreagair an Tighearna, us thuirt e rithe: A Mharta, a Mharta, tha thu lan iomaguin agus bruaidlein mu mhoran nichean.</verse>
			<verse number="42">Ach tha aon ni riatanach. Thagh Mairi a chuid is fhearr, nach toirear bhuaipe.</verse>
		</chapter>
		<chapter number="11">
			<verse number="1">Us thachair nuair bha e ri urnaigh an aite araid, an deigh sgur dhi, gun tuirt fear dhe dheisciopuil ris: A Thighearna, ionnsuich dhuinn a dhianamh urnaigh, mar a dhʼionnsuich Eoin dha dheisciopuil-sa.</verse>
			<verse number="2">Us thuirt e riu: Nuair a ni sibh urnaigh, abraibh: Athair, gum bu naomh a bhios tʼainm, Gun tigeadh do rioghachd.</verse>
			<verse number="3">Thoir dhuinn an diugh ar n-aran lathail.</verse>
			<verse number="4">Agus math dhuinn ar peacannan, chionn tha sinne a mathadh do luchd ar fiach uile. Agus na leig ann am buaireadh sinn.</verse>
			<verse number="5">Us thuirt e riu: Co agaibhse aig am bi caraid, ʼsa theid ga ionnsuidh mu mhiadhon oidhche, ʼsa their ris: A charaide, thoir dhomh coingheall de thri builionnan?</verse>
			<verse number="6">Chionn thainig caraid dhomh gam ionnsuidh dhe thurus, ʼs cha n-eil ni agam a chuireas mi air a bhialaobh.</verse>
			<verse number="7">Agus gum freagair esan air an taobh stigh, a g-radh: Na cuir dragh orm: tha ʼn dorus a nis duinte, agus tha mo chlann comhla rium anns an leabaidh: cha n-urrainn domh eirigh, ʼs an toirt dhut.</verse>
			<verse number="8">Ach ma leanas e air bualadh: tha mi cantuinn ribh, ged nach eirich e gus an toirt dha a chionn gur e a charaid e, gun eirich e air sgàth a leamhachais, ʼs gun toir e dha urad ʼsa tha riatanach dha.</verse>
			<verse number="9">Agus tha mise g-radh ribh: Iarraibh, agus bheirear dhuibh; siribh, agus gheobh sibh; buailibh, agus fosglar dhuibh.</verse>
			<verse number="10">Chionn h-uile neach a dhʼiarras, bheirear dha; ʼs an neach a shireas, gheobh e; ʼs an neach a bhuaileas, fosglar dha.</verse>
			<verse number="11">Agus ma dhʼiarras gin agaibhse aran air ʼathair, an toir e dha clach? no iasg, an toir e dha nathair an aite éisg?</verse>
			<verse number="12">No ma dhʼiarras e ubh, an sìn e dha scorpion?</verse>
			<verse number="13">Ma ʼs aithne dhuibhse ma ta a tha olc, deagh thiodhlaicean a thoirt dha ʼr cloinn: nach mor is mua, na sin a bheir ur n-Athair bho neamh an spiorad math dhaibhse, a dhʼiarras air e?</verse>
			<verse number="14">Agus bha e tilgeadh mach deomhain a bha balbh. Us nuair chuir e mach an deomhan, labhair am balbhan, agus ghabh an sluagh iongantas.</verse>
			<verse number="15">Ach thuirt cuid dhiu: Tha e cur mach dheomhan le Beelsebub, prionnsa nan deomhan.</verse>
			<verse number="16">Agus bha feadhainn eile a g-iarraidh air, ga bhuaireadh, comharraidh bho neamh.</verse>
			<verse number="17">Ach esan, bhon bu leir dha an smaointean, thuirt e riu: A h-uile rioghachd, a tha roinnte ʼna h-aghaidh fhein, sgriosar, agus tuitidh tigh air muin tighe.</verse>
			<verse number="18">Ma tha satan ma ta roinnte ʼna aghaidh fhein, ciamar a sheasas a rioghachd? chionn tha sibhse g-radh gur h-ann le Beelsebub a tha mise cur mach dheomhan.</verse>
			<verse number="19">A nis ma ʼsann le Beelsebub a tha mise cur a mach dheomhan, co leis a tha ur clann fhein gan cur a mach? Air an aobhar sin bithidh iadsan ʼnam britheamhan oirbh.</verse>
			<verse number="20">Ach ma ʼsann le miar Dhe a tha mise cur a mach dheomhan, gun teagamh thainig rioghachd Dhe h-ugaibhse.</verse>
			<verse number="21">Nuair a tha duine laidir fo airm a gleidheadh a thighe, tha na bhuineas da an sith.</verse>
			<verse number="22">Ach ma thig fear air nas treasa na e fhein, ʼs gum faigh e buaidh air, bheir e bhuaithe airm uile, anns an robh earbsa, agus roinnidh e a chreach.</verse>
			<verse number="23">Esan nach eil leam, tha e na mʼ aghaidh; agus esan nach eil a cruinneachadh maille rium, tha e sgapadh.</verse>
			<verse number="24">Nuair theid spiorad neoghlan a mach á duine, tha e siubhal tromh aiteachan gun uisge, a sireadh foise; us nuair nach fhaigh e sin, their e: Tillidh mi gu mo thigh, as an dʼfhalbh mi.</verse>
			<verse number="25">Agus nuair a thig e, gheobh e e sguabte ʼs air a sgeimheachadh.</verse>
			<verse number="26">An sin falbhaidh e agus bheir e leis seachd spioraid eile nas miosa na e fhein, ʼsa tilleadh a stigh tamhaidh iad an sin. Agus bithidh staid dheirionnach an duine sin nas miosa na chiad staid.</verse>
			<verse number="27">Agus thachair, nuair a bha e labhairt mar so, guna thog boirionnach araid dhe ʼn t-sluagh a guth, ʼs gun tuirt i ris: Is beannaichte an com a ghiulain thu ʼs na ciochan a dheothail thu.</verse>
			<verse number="28">Ach thuirt esan: Seadh, ach is ro-bheannaichte an fheadhainn a dhʼ eisdeas ri facal De, ʼsa chumas e.</verse>
			<verse number="29">ʼS nuair a ruith an sluagh cruinn mun cuairt da, thòisich e ri radh: Is ginealach olc, an ginealach so: tha e g-iarraidh comharraidh, us comharradh cha toirear dha, ach comharradh an fhaidh Ionas.</verse>
			<verse number="30">Amhuil mar a bhalonas ʼna chomharradh do mhuinntir Ninibhe, is amhuil a bhios Mac an duine do ʼn ghinealach so.</verse>
			<verse number="31">Eiridh banrighn na h-airde-deas am breitheanas an aghaidh daoine a ghinealaich so, agus ditidh i iad: chionn thainig ise bho chriochan an talmhuinn a dhʼeisdeachd ri gliocas Sholomoin: agus seall nas mua na Solomon an so.</verse>
			<verse number="32">Eiridh muinntir Ninibhe am breitheanas an aghaidh a ghinealaich so, agus ditidh iad e: bho na rinn iad peanas ri searmonachadh Ionais: agus seall nas mua na Ionas an so.</verse>
			<verse number="33">Cha n-eil neach air bith nuair a lasas e coinneal, a chuireas am falach i, no fo shaghach: ach an coinnleir; los gum faic iadsan, a thig a stigh, an solus.</verse>
			<verse number="34">Si do shuil solus do choluinne. Ma bhios do shuil glan, bithidh do choluinn uile soilleir: ach ma bhios i olc, bithidh do choluinn uile dorcha.</verse>
			<verse number="35">Thoir an aire ma ta nach bi an solus a tha unnad ʼna dhorchadas.</verse>
			<verse number="36">Air an aobhar sin ma bhios do choluinn uile soilleir, gun sgailein idir a dhorchadas innte, bithidh an t-iomlan soilleir, ʼs mar gheal-lochran bheir i solus dhut.</verse>
			<verse number="37">ʼS nuair bha e labhairt, ghuidh Phairiseach araid air a dhinneir a ghabhail comhla ris. ʼSa dol a stigh, shuidh e gu biadh.</verse>
			<verse number="38">Us thòisich am Phairiseach ri radh ʼna inntinn fhein, car-son nach dʼionnlaid e e fhein roimh a dhinneir.</verse>
			<verse number="39">Agus thuirt an Tighearna ris: A nis tha sibhse, a Phairisiche, a glanadh taobh-mach a chupa ʼs na méise: ach tha an taobh-stigh dhibh lan de reubuinn ʼs de dhʼ olc.</verse>
			<verse number="40">Amadana, esan a rinn an taobh-mach, nach dʼrinn e an taobh-stigh cuideachd?</verse>
			<verse number="41">Ach se deireadh na cuise, thugaibh deirc seachad: agus, seall, tha h-uile ni glan dhuibh.</verse>
			<verse number="42">Ach mo thruaighe sibh, a Phairisiche, chionn tha sibh toirt deachaimh de mhionnt, ʼs de rùdh, agus de ʼn h-uile lus, ʼsa dearmad breitheanas agus carrantachd Dhe: bu chòir gu dearbh iad so dhianamh gun iad sid a dhearmad.</verse>
			<verse number="43">Mo thruaighe sibh, a Phairisiche, chionn gur toigh leibh na ciad shuidheachain anns na sinagogan agus failt air a mhargadh.</verse>
			<verse number="44">Mo thruaighe sibh, chionn tha sibh mar uaighean, nach eil ri ʼm faicinn, agus air a bheil na daoine a tha falbh air an uachdar aineolach.</verse>
			<verse number="45">Agus fhreagair fear araid de ʼn luchd-lagha, a g-radh ris: A Mhaighistir, le so radh tha thu toirt taire dhuinne cuideachd.</verse>
			<verse number="46">Ach thuirt esan: Mo thruaighe sibhse cuideachd, a luchd-lagha, chionn tha sibh a cur eallaichean air daoine nach urrainn iad a ghiulan, ʼs le uibhir agus ur miar cha n-eil sibh fhein a beantuinn do ʼn luchd.</verse>
			<verse number="47">Mo thruaighe sibh a tha togail uaighean nam faidhean: agus ʼsiad ur n-aithrichean a mharbh iad.</verse>
			<verse number="48">Gu cinnteach tha sibh a togail fianuise gum beil sibh a g-aontachadh le gniomhan ur n-aithrichean: oir gu dearbh mharbh iadsan iad, agus tha sibhse a togail an uaighean.</verse>
			<verse number="49">ʼSann air son so a thuirt gliocas De: Cuiridh mi gan ionnsuidh faidhean us ostail, agus cuid dhiu marbhaidh iad, ʼs air cuid ni iad geur-leanmhuinn;</verse>
			<verse number="50">Los gun agrar air a ghinealach so fuil nam faidhean uile, a dhoirteadh bho thùs an t-saoghail,</verse>
			<verse number="51">Bho fhuil Abeil gu fuil Shachariais, a chaidh mharbhadh eadar an altair agus an teampull. Mar sin tha mi g-radh ribh: agrar e air a ghinealach so.</verse>
			<verse number="52">Mo thruaighe sibh, a luchd-lagha, chionn thug sibh air falbh iuchair an eolais: cha deachaidh sibh fhein a stigh, agus bhac sibh iadsan, a bha dol a stigh.</verse>
			<verse number="53">ʼS nuair a bha e cantuinn nan nichean so riu, thòisich na Phairisich ʼs an luchd-lagha air casadh gu garg ʼna aghaidh, ʼs air a sharachadh mu mhoran nichean,</verse>
			<verse number="54">A caitheamh foille air, ʼsa sireadh rudeigin a ghlacadh bho bhial, gus agairt ʼna aghaidh.</verse>
		</chapter>
		<chapter number="12">
			<verse number="1">Agus air do dhʼanabharr sluaigh a bhith mun cuairt da, air dhoigh ʼs gun robh iad a saltairt air a cheile, thòisich e air radh ri dheisciopuil: Thugaibh an aire dhuibh fhein bho thaois-ghoirt nam Phairiseach, se sin cealgaireachd:</verse>
			<verse number="2">Oir cha n-eil ni am falach, nach tig am follais; no ceilte, air nach faighear fios.</verse>
			<verse number="3">Chionn na nichean a labhair sibh san dorchadas, innsear iad san t-solus; agus an ni a labhair sibh sa chluais sna seomraichean, searmonaichear e air mullach nan tighean.</verse>
			<verse number="4">Agus tha mi g-radh ribhse, mo chairdean: Na gabhaibh eagal romh ʼn fheadhainn a mharbhas a choluinn, ʼs aig nach eil ni tuilleadh an deigh sin a ni iad.</verse>
			<verse number="5">Ach fiachaidh mi dhuibh co roimh a ghabhas sibh eagal: gabhaibh eagal roimhsan, aig a bheil comas, an deigh dha neach a mharbhadh, a thilgeadh a dhʼiutharna. Seadh, tha mi g-radh ribh: Bitheadh eagal-san oirbh.</verse>
			<verse number="6">Nach eil coig gealbhuinn gan reic air dà fhairdein, ʼs cha n-eil a h-aon dhiu air dhiochuimhnʼ an lathair Dhe?</verse>
			<verse number="7">Ach tha dearbh fhuilteinean ur cinn air an aireamh uile. Na gabhaibh ma ta eagal: is mua luach sibhse na moran ghealbhonn.</verse>
			<verse number="8">Agus tha mise g-radh ribh: a h-uile neach a dhʼ aidicheas mise an lathair dhaoine, aidichidh Mac an duine esan an lathair ainglean De:</verse>
			<verse number="9">Ach esan a dhʼaicheadhas mise an lathair dhaoine, aicheadhar e an lathair ainglean De.</verse>
			<verse number="10">Agus co air bith a their facal an aghaidh Mhic an duine, mathar dha e: ach cha mhathar dhasan, a their blaisbheum an aghaidh an Spioraid Naoimh.</verse>
			<verse number="11">Agus an uair a bheir iad sibh thun nan sinagog, ʼs nan uachdran, ʼs nan cumhachdan, na biodh imcheist oirbh ciamar no ciod a fhreagras sibh, no ciod a their sibh:</verse>
			<verse number="12">Chionn teagaisgidh an Spiorad Naomh dhuibh san uair sin fhein ciod is còir dhuibh a radh.</verse>
			<verse number="13">Agus thuirt a h-aon de ʼn t-sluagh ris: A Mhaighistir, abair ri mo bhrathair an oighreachd a roinn rium.</verse>
			<verse number="14">Ach thuirt e ris: A dhuine, co dhʼorduich mise na mʼ bhritheamh, no na mʼ fhear-roinn fos ur cionn?</verse>
			<verse number="15">Us thuirt e riu: Bithibh furachail, agus faicilleach oirbh fhein bho ʼn h-uile sannt: chionn cha n-ann am pailteas nan nichean, a tha duine mealtuinn, a tha bheatha.</verse>
			<verse number="16">Agus labhair e coimheart riu, a g-radh: Thug fearann duine bheartaich àraidh a mach barr tarbhach.</verse>
			<verse number="17">Agus smaoinich e ann fhein, a g-radh: Ciod a ni mi, chionn cha n-eil aite agam san cuir mi mo bharr?</verse>
			<verse number="18">Us thuirt e: So mar ni mi: leagaidh mi mo shaibhlean, agus togaidh mi feadhainn nas mua; us cruinnichidh mi unnta gach ni dhʼfhas domh, agus mo mhaoin;</verse>
			<verse number="19">Agus their mi ri mʼ anam: Anma, tha moran de nichean matha mu seach agad mu choinneamh moran bhliadhnaichean; gabh socair, ith, ol, meal do shògh.</verse>
			<verse number="20">Ach thuirt Dia ris: Amadain, an nochd fhein iarraidh iad tʼanam ort: agus co aig a bhitheas na chuir thu ri cheile?</verse>
			<verse number="21">Is amhuil esan, a tha tasgadh ionmhais dha fhein, ʼs nach eil beartach a thaobh Dhe.</verse>
			<verse number="22">Us thuirt e ri dheisciopuil: Uime sin tha mi g-radh ribh: na biodh iomaguin oirbh mu ʼr beatha, ciod a dhʼitheas sibh, no mu ʼr coluinn, ciod a chuireas sibh umaibh.</verse>
			<verse number="23">Is mua a bheatha na am biadh, agus is mua a choluinn na an t-aodach.</verse>
			<verse number="24">Gabhaibh beachd air na fithich, oir cha n-eil iad a cur no buain, cha n-eil tigh-tasgaidh aca no sabhal, agus tha Dia gam beathachadh. Nach mor is mua luach sibhse na iadsan?</verse>
			<verse number="25">Agus co dhibh is urrainn le smaoineachadh aon lamh-choille a chur ri airde fhein?</verse>
			<verse number="26">Mur urrainn duibh ma ta an ni is lugha dhianamh, car-son tha imcheist oirbh mu na nichean eile?</verse>
			<verse number="27">Seallaibh na lilidhean, mar a tha iad a fàs: cha n-eil iad ri saothair, cha mhua tha iad ri sniomh: an deigh sin tha mise g-radh ribh: nach robh Solomon fhein ʼna uile ghloir air eideadh mar a h-aon dhiu sin.</verse>
			<verse number="28">A nis ma tha Dia a sgeadachadh mar so an fheoir, a tha an diugh san achadh, agus am maireach air a thilgeadh san àmhuinn, nach mua gu mor na sin sibhse, a lag-chreidich?</verse>
			<verse number="29">Agus na iarraibhse ciod a dhʼitheas sibh, no ciod a dhʼ olas sibh; ʼs na siribh gu ard-inbhe:</verse>
			<verse number="30">Chionn orra sin uile tha cinnich an t-saoghail an geall. Agus is aithne dha ʼr n-Athair gum beil feum agaibh air na nichean sin.</verse>
			<verse number="31">Ach iarraibh an toiseach rioghachd Dhe, agus a cheartas-san; agus cuirear na nichean sin uile ribh.</verse>
			<verse number="32">Na biodh eagal oirbh, a threud bheag, ʼs gun do dheonaich ur n-Athair rioghachd a thoirt dhuibh.</verse>
			<verse number="33">Reicibh na thʼagaibh, agus thugaibh seachad deirc. Dianaibh dhuibh fhein sporain, nach fàs sean, iuntas am flathanas nach faillinich, far nach tig meirleach am fagus, ʼs nach caith an reudan.</verse>
			<verse number="34">Oir far a bheil ur n-iuntas, an sin bithidh ur cridhe cuideachd.</verse>
			<verse number="35">Biodh ur leasraidh crioslaichte, agus ur lochrain laiste ʼnur lamhan,</verse>
			<verse number="36">Agus sibh coltach ri daoine a feitheamh ri ʼn tighearna, nuair a thilleas e bho ʼn bhainis; air chor ʼs, nuair a thig e ʼsa bhuaileas e, gum fosgail iad dha an tiotadh.</verse>
			<verse number="37">Is beannaichte na seirbhisich sin, a gheobh an tighearna, nuair a thig e, ri faire: gu deimhinn tha mi g-radh ribh, gun crioslaich e e fhein, ʼs gun toir e orra suidhe sios gu biadh, ʼsa dol seachad gum fritheil e dhaibh.</verse>
			<verse number="38">ʼS ma thig e san darna faire, no ma thig e san treas faire, ʼs gum faigh e mar sin iad, is beannaichte na seirbhisich sin.</verse>
			<verse number="39">Ach biodh fios agaibh air so, nam biodh brath aig fear-an-tighe, ciod e an uair air an tigeadh am meirleach, gu cinnteach dhianadh e faire, ʼs cha leigeadh e le thigh a bhith air a bhristeadh.</verse>
			<verse number="40">Bithibh-se ma ta deas: oir thig Mac an duine an uair nach saoil sibh.</verse>
			<verse number="41">Us thuirt Peadar ris: A Thighearna, an ann ruinne a tha tlm a labhairt an dubh-fhacail so, no an ann riu uile?</verse>
			<verse number="42">Us thuirt an Tighearna: Co shaoileas tu a tha ʼna stiubhart dileas agus glic, a tha a thighearn a cur fos cionn a theaghlaich, gus an tomhas cruithneachd a thoirt dhaibh ʼna àm?</verse>
			<verse number="43">Is beannaichte an seirbhiseach sin, a gheobh a thighearna, nuair a thig e, a dianamh mar so.</verse>
			<verse number="44">Gu firinneach tha mi radh ribh, gun cuir e e fos cionn gach ni a thʼaige.</verse>
			<verse number="45">Ach ma their an seirbhiseach sin ʼna chridhe: Tha mo Thighearna a dianamh moille ʼna thighinn; ʼs gun tòisich e air na seirbhisich ʼs na ban-sheirbhisich a bhualadh, ʼs air iche, ʼs air ol, ʼsa bhith air mhisg:</verse>
			<verse number="46">Thig tighearna an t-seirbhisich sin air latha nach eil duil ris, agus air uair nach fhios da, us tearbaidh e e, agus orduichidh e a chuibhrionn maille ris na h-anacreidich.</verse>
			<verse number="47">Ach an seirbhiseach sin, dha ʼm bʼaithne toil a thighearna, ʼs nach dʼ rinn e fhein deas, ʼs nach dʼrinn air reir a thoil, sgiursar e le ioma strachd.</verse>
			<verse number="48">Ach esan dha nach bʼ aithne, ʼsa rinn nichean toillteanach air smachdachadh, sgiursar le beagan bhuillean. Agus neach air bith dha ʼn tugadh moran, agrar moran air; agus an neach ris an dʼ earb iad moran, iarraidh iad nas mua air.</verse>
			<verse number="49">Thainig mise a thilgeadh teine air an talamh, agus ciod is math leam ach gum bi e air fhadadh?</verse>
			<verse number="50">Agus tha baisteadh agam ri bhith air mo bhaisteadh leis, agus ciamar a tha mi air mo theannachadh gus an coimhlionar e?</verse>
			<verse number="51">An saoil sibh gur h-ann a thoirt sith air talamh a thainig mi? Cha n-ann, tha mi g-radh ribh, ach dealachadh:</verse>
			<verse number="52">Chionn á so suas bithidh coignear air an roinn anns an aon tigh, triuir an aghaidh dithis, agus dithis an aghaidh triuir:</verse>
			<verse number="53">Bithidh an t-athair air a roinn an aghaidh a mhic, agus am mac an aghaidh ʼathar, a mhathair an aghaidh na h-ighinne, ʼs an nighean an aghaidh a mathar, a mhathair-cheile an aghaidh bean a mic, agus bean a mhic an aghaidh a mathar-ceile.</verse>
			<verse number="54">Agus bha e mar an ciadna g-radh ris an t-sluagh: Nuair a chi sibh nial a g-eirigh bho ʼn airde-an-iar, grad-their sibh: Tha fras a tighinn; us tha e mar sin.</verse>
			<verse number="55">ʼS nuair sheideas a ghaoth á deas, their sibh: Bithidh teas ann; us tha e ann.</verse>
			<verse number="56">A chealgairean, is aithne dhuibh breth a thoirt air coltas nan speur ʼs an talmhuinn: ach ciamar nach aithne dhuibh breth a thoirt air an aimsir so?</verse>
			<verse number="57">Agus car-son nach eil sibh cuideachd a breithneachadh bhuaibh fhein an ni a tha ceart?</verse>
			<verse number="58">ʼS nuair a bhitheas thu dol le do namhaid thun an uachdrain, thoir ionnsuidh san t-slighe air thu fhein shaoradh bhuaithe; eagal gun tarruinn e thu ma dhʼ fhaoidte thun a bhrithimh, ʼs gun liubhair am britheamh thu do ʼn mhaor, agus gun tilg am maor thu ann am priosan.</verse>
			<verse number="59">Tha mi g-radh riut: nach teid thu mach á sin, gus am paigh thu a pheighinn mu dheireadh.</verse>
		</chapter>
		<chapter number="13">
			<verse number="1">Agus anns a cheart àm sin bha cuid san lathair, a dhʼinnis dha mu dheidhinn nan Galiléanach, dha na mheasgaich Pilat am fuil feadh an iobairtean.</verse>
			<verse number="2">Agus thuirt e riu, ʼs e freagairt: Am beil sibh an dùil gun robh na Galiléanaich sin ʼnam peacaich fos cionn muinntir Ghalile uile: chionn gun dʼfhuilig iad leithid so?</verse>
			<verse number="3">Cha robh, tha mi g-radh ribh: ach mur dian sibh peanas, bithidh sibh uile caillte mar an ciadna.</verse>
			<verse number="4">No an saoil sibh cuideachd, gun robh na h-ochd fir dhiag sin, air na thuit an tùr ann an Siloé, ʼsa mharbh iad, fo fhiachan thar chach uile a bha tamh ann an Ierusalem?</verse>
			<verse number="5">Cha robh, tha mi g-radh ribh: ach mur dian sibh peanas, bithidh sibh uile caillte mar an ciadna.</verse>
			<verse number="6">Agus labhair e cuideachd an dubhfhacal so: Bha craobh-fhige aig duine àraidh air a suidheachadh ʼna fhionlios, us thainig e a shireadh meas oirre, agus cha dʼfhuair.</verse>
			<verse number="7">Us thuirt e ri gairneilear an fhionlios: Seall, tha mi nis air tighinn fad thri bliadhna a shireadh meas air a chraoibh-fhige so, ʼs cha n-eil mi ga fhaighinn: uime sin gearr sios i; ciod uige bhuilichte talamh oirre?</verse>
			<verse number="8">Ach fhreagair esan, us thuirt e ris: A thighearna, leig leatha a bhliadhna so fhathast, gus an cladhaich mi mun cuairt di, ʼs an cuir mi inneir rithe:</verse>
			<verse number="9">Agus ma bheir i mach meas, is math: mur toir, faodaidh tu an sin a gearradh sios.</verse>
			<verse number="10">Agus bha e teagasg ʼnan sinagog air laithean na sàbaid.</verse>
			<verse number="11">Us seall boirionnach, aig an robh spiorad anfhannachd fad ochd bliadhna diag; agus bha i air a cromadh sios, ʼs cha bʼurrainn di amharc suas idir.</verse>
			<verse number="12">Nuair a chunnaic Iosa i, ghairm e i ga ionnsuidh, us thuirt e rithe: A bhoirionnaich, tha thu air do shaoradh bho tʼ anfhannachd.</verse>
			<verse number="13">Agus leag e a lamhan oirre, agus ghrad-dhʼfhas i direach, us thug i gloir do Dhia.</verse>
			<verse number="14">Agus uachdran an t-sinagoig, ʼs e air a ghonadh gun do leighis Iosa air an t-sàbaid, a freagairt, thuirt e ris an t-sluagh: Tha sia latha ann air an còir obair a dhianamh: thigibh ma ta orra sin, agus bithibh air ur leigheas, ʼs cha n-ann air latha na sàbaid.</verse>
			<verse number="15">ʼS thuirt an Tighearna, ʼse ga fhreagairt: A chealgairean, nach fuasgail gach aon agaibh air latha na sàbaid a dhamh no asal bho ʼn phrasaich, ʼs nach toir e thun an uisge e?</verse>
			<verse number="16">Agus nach bu chòir an nighean so aig Abraham, a cheangail Satan, seall, a nis ochd bliadhna diag, a bhith air a fuasgladh bho ʼn chuibhreach so air latha na sàbaid?</verse>
			<verse number="17">Agus nuair a thuirt e so bha ʼnaimhdean uile air an nàrachadh; ʼs bha an sluagh uile lan aoibhnis as na nichean glormhor so uile a rinneadh leis.</verse>
			<verse number="18">Air an aobhar sin thuirt e; Co ris a tha rioghachd Dhe coltach, no co ris a shamhlaicheas mi i?</verse>
			<verse number="19">Tha i coltach ri grainne de shiol mustairt, a ghabh duine ʼsa chuir e ʼna ghàradh, agus chinnich e, us dhʼ fhas e ʼna chraoibh mhoir; agus ghabh ianlaith an athair comhnuidh ʼna giagan.</verse>
			<verse number="20">Us thuirt e rithist: Co ris a mheasas mi rioghachd Dhe a bhith coltach?</verse>
			<verse number="21">Tha i coltach ri taois-ghoirt a ghabh té, ʼsa dhʼ fhalaich i an tri toimhsean mine, gus na ghoirticheadh an t-iomlan.</verse>
			<verse number="22">Agus chaidh e air feadh nan caithrichean ʼs nam bailtean a teagasg, ʼsa gabhail a thuruis gu Ierusalem.</verse>
			<verse number="23">Agus thuirt duine araid ris: A Thighearna, am beil iad tearc a bhios sabhailte? Ach thuirt e riu:</verse>
			<verse number="24">Dianaibh stri gu dol a stigh air a gheata chumhann: a chionn, tha mi g-radh ribh, gun sir moran dol a stigh, agus nach urrainn daibh.</verse>
			<verse number="25">Ach nuair a thig fear-an-tighe a stigh, ʼsa dhuineas e an dorus, tòisichidh sibhse ri seasamh am muigh, ʼs ri bualadh an doruis, a g-radh: A Thighearna, fosgail dhuinn; us esan a freagairt, their e ribh: Cha n-aithne dhomh sibh, co as a tha sibh.</verse>
			<verse number="26">An sin teannaidh sibh ri radh: Dhʼ ich, us dhʼol sinn na dʼlathair, agus theagaisg thu ʼnar straidean.</verse>
			<verse number="27">Us their e ribh: Cha n-aithne dhomh sibh, co as a tha sibh: dealaichibh rium, a luchd-dianamh an uilc.</verse>
			<verse number="28">An sin bithidh gal, us giosgan fhiacal: nuair a chi sibh Abraham, agus Isaac, agus Iacob, agus na faidhean uile ann an rioghachd Dhe, us sibh fhein air ur tilgeadh a mach.</verse>
			<verse number="29">Agus thig iad bho ʼn Ear, agus bho ʼn Iar, agus bho Thuath, agus bho Dheas, us suidhidh iad an rioghachd Dhe.</verse>
			<verse number="30">Us, seall, tha iad air dheireadh a bhios air thoiseach, agus tha iad air thoiseach a bhios air dheireadh.</verse>
			<verse number="31">Air an latha sin fhein thainig cuid de na Phairisich h-uige, a g-radh ris: Falbh, us imich á so: chionn tha Herod a sireadh do mharbhadh.</verse>
			<verse number="32">Us thuirt e riu: Falbhaibh, agus innsibh do ʼn t-sionnach sin: Seall, tha mi tilgeadh a mach dheomhan, ʼsa dianamh leigheas an diugh, agus am màireach, agus air an treas latha criochnaichear mi.</verse>
			<verse number="33">Ach feumaidh mi triall an diugh, am màireach, agus an latha an deigh sin: chionn cha n-fhaod e bhith gun cuirear faidh gu bàs a mach á Ierusalem.</verse>
			<verse number="34">O Ierusalem, Ierusalem, a mharbhas na faidhean, ʼsa chlachas an fheadhainn a chuirear ad ionnsuidh, nach tric a bʼ aill leam do chlann a chruinneachadh, mar a chearc a h-àlach fo sgiathan, agus cha bʼaill leat?</verse>
			<verse number="35">Seall, fagar ur tigh fàs dhuibh. Agus tha mi g-radh ribh nach fhaic sibh mise gus an tig an t-àm anns an abair sibh: Is beannaichte esan a tha tighinn an ainm an Tighearna.</verse>
		</chapter>
		<chapter number="14">
			<verse number="1">Agus thachair, nuair a chaidh Iosa stigh do thigh h-aon de na priomh-Phairisich a dhʼiche arain air latha na sàbaid, gun robh geur fhaire aca air.</verse>
			<verse number="2">Agus, seall, bha fear araid air a bhialaobh air an robh a mheud-bhronn;</verse>
			<verse number="3">Agus fhreagair Iosa, us labhair e ris an luchd-lagha agus ris na Phairisich, a g-radh: Am beil e ceadaichte leigheas air latha na sàbaid?</verse>
			<verse number="4">Ach dhʼfhan iadsa ʼnan tosd. Ach esan a breith air, leighis e e, agus leig e air falbh e.</verse>
			<verse number="5">Agus gam freagairt, thuirt e: Co agaibhse, aig a bheil asal no damh a thuiteas ann an slochd, nach tarruinn gu grad as e air latha na sàbaid?</verse>
			<verse number="6">ʼS cha bʼurrainn daibh freagairt a thoirt da anns na nichean so.</verse>
			<verse number="7">Agus labhair e dubh-fhacal riusan cuideachd a fhuair cuireadh, ʼs e gabhail beachd mar thagh iad na ciad aiteachan-suidhe, a g-radh riu:</verse>
			<verse number="8">Nuair a gheobh thu cuireadh gu bainis, na suidh sa chiad àite, eagal ma dhʼ fhaoidte gun dʼfhuair fear nas urramaiche na thusa cuireadh bhuaithe;</verse>
			<verse number="9">ʼS gun tig esan, a thug cuireadh dhutsʼ agus dhasan, ʼs gun abair e riut: Thoir aite do ʼn duine so: ʼs gun tòisich thu an sin le naire air an aite is isle a ghabhail.</verse>
			<verse number="10">Ach nuair a gheobh thu cuireadh, falbh, suidh sios anns an aite is isle; los, air dhasan a thug cuireadh dhut tighinn, gun abair e riut: A charaide, theirig suas nas airde. An sin gheobh thu urram an lathair nan daoine, a tha aig bord maille riut.</verse>
			<verse number="11">Oir a h-uile h-aon a dhʼ ardaicheas e fhein, theid isleachadh; agus esan a dhʼ islicheas e fhein, theid ardachadh.</verse>
			<verse number="12">Us thuirt e ris-san cuideachd, a thug cuireadh dha: Nuair a ni thu dinneir no suipeir, na gairm do chairdean, no do bhraithrean, no do luchd-eolais, no do choimhearsnaich a tha beartach: eagal ma dhʼ fhaoidte gun gairm iadsan thu fhein rithist, ʼs gum faigh thu dioladh.</verse>
			<verse number="13">Ach nuair a ni thu cuilm, gairm na bochdan, na ciorramaich, na bacaich, na doill:</verse>
			<verse number="14">Agus bithidh tu beannaichte, a chionn ʼs nach eil dad aca leis am paidh iad thu: oir ath-dhiolar dhut aig aiseirigh nan ionraic.</verse>
			<verse number="15">Nuair a chuala fear de ʼn fheadhainn, a bha aig bord maille ris, na nichean so, thuirt e ris: Is sona esan a dhʼicheas aran ann an rioghachd Dhe.</verse>
			<verse number="16">Us thuirt e ris: Rinn duine àraidh suipeir mhor, agus thug e cuireadh do mhoran.</verse>
			<verse number="17">Agus chuir e a sheirbhiseach aig uair na suipreach a gh-radh riusan a fhuair cuireadh, iad a thighinn: a chionn gu bheil a h-uile ni nis deas.</verse>
			<verse number="18">Agus leig iad uile mar-aon air an leisgeul a ghabhail. Thuirt a chiad fhear ris: Cheannaich mi baile fearainn, agus feumaidh mi dol ga fhaicinn: guidheam ort, gabh mo leisgeul.</verse>
			<verse number="19">Us thuirt fear eile: Cheannaich mi coig cuing dhamh, agus tha mi dol gam fiachuinn: guidheam ort, gabh mo leisgeul.</verse>
			<verse number="20">Us thuirt fear eile: Phos mi bean, le sin cha n-urrainn domh tighinn.</verse>
			<verse number="21">ʼS an seirbhiseach a tilleadh, dhʼinnis e na nichean so dha mhaighistir. An sin ghabh fear-an-tighe fearg, us thuirt e ri sheirbhiseach: Falbh a mach gu luath gu straidean mora agus caol-sthraidean a bhaile; agus thoir a stigh an so na bochdan, agus na daoine ciorramach, agus na doill, agus na criplich.</verse>
			<verse number="22">Us thuirt an seirbhiseach: A mhaighistir, rinneadh mar a dhʼorduich thu, agus tha aite ann fhathast.</verse>
			<verse number="23">Us thuirt am maighistir ri sheirbhiseach: Falbh thun nan rathaidean mora, ʼs nan callaidean, agus thoir orra tighinn a stigh, gus gun lionar mo thigh.</verse>
			<verse number="24">Ach tha mi g-radh ribh nach blais a h-aon de na daoine sin, a fhuair cuireadh, mo shuipeir.</verse>
			<verse number="25">Agus bha anabarr sluaigh ga leantuinn; ʼsa tionndadh, thuirt e riu:</verse>
			<verse number="26">Ma thig duine air bith gam ionnsuidhse, ʼs nach toir e fuath dha athair, ʼs dha mhathair, ʼs dha mhnaoi, ʼs dha chloinn, ʼs dha bhraithrean, ʼs dha pheathraichean, agus dha bheatha fhein cuideachd, cha n-urrainn dha bhith ʼna dheisciopul agamsa.</verse>
			<verse number="27">Agus fear air bith nach giulain a chrois, ʼs nach lean mise, cha n-urrainn dha bhith ʼna dheisciopul agamsa.</verse>
			<verse number="28">Oir co agaibhse, aig a bheil toil tùr a thogail, nach suidh sios an toiseach a mheas a chostuis a tha riatanach, fiach a bheil aige na chuireas crioch air,</verse>
			<verse number="29">Eagal, an deigh dha an steidh a leagail, ʼs gun chomas aige air a chriochnachadh, gun teann iad uile, a chi e, ri magadh air,</verse>
			<verse number="30">A g-radh: Thòisich an duine so air togail, agus cha bʼurrainn da criochnachadh?</verse>
			<verse number="31">No co an righ, a tha dol a chogadh an aghaidh righ eile, nach suidh sios an toiseach, ʼs nach smaoinich an urrainn da le deich mile coinneamh a thoirt dhasan, a tha tighinn ʼna aghaidh le fichead mile?</verse>
			<verse number="32">Mur urrainn, nuair a bhios am fear eile fhathast fad as, cuiridh e teachdaireachd ga ionnsuidh a dhʼiarraidh cumhnantan sithe.</verse>
			<verse number="33">Mar an ciadna gach aon agaibhse, nach treig gach ni thʼaige, cha n-urrainn dha bhith ʼna dheisciopul agamsa.</verse>
			<verse number="34">Tha salann math. Ach ma chailleas an salann a bhlas, co leis a nithear blasda e?</verse>
			<verse number="35">Cha n-eil e gu feum do ʼn talamh, no do ʼn otrach, ach tilgear a mach e. Esan aig a bheil cluasan gu cluinntinn, cluinneadh e.</verse>
		</chapter>
		<chapter number="15">
			<verse number="1">A nis bha na cismhaoir ʼs na peacaich a tarruinn dluth air gus a chluinntinn.</verse>
			<verse number="2">Agus bha na Phairisich ʼs na Sgriobhaich ri monmhur, a g-radh: Tha an duine so a gabhail ri peacaich, agus a g-iche comhla riu.</verse>
			<verse number="3">Agus labhair e an dubhfhacal so riu, a g-radh:</verse>
			<verse number="4">Co an duine agaibhse aig a bheil ciad caora, ʼs ma chailleas e h-aon diu, nach fag an ceithir fichead us naoi-diag san fhasach, ʼs nach teid air tòir na té a chailleadh, gus am faigh e i?</verse>
			<verse number="5">ʼS nuair a gheobh e i, cuiridh e le aoibhneas air a ghuaillean i:</verse>
			<verse number="6">ʼSa tighinn dachaidh, gairmidh e a chairdean ʼsa choimhearsnaich, a cantuinn riu: Dianaibh aoibhneas maille rium, a chionn gun dʼ fhuair mi a chaora a chailleadh.</verse>
			<verse number="7">Tha mi g-radh ribh gum bi aoibhneas mar sin ann am flathanas air son aon pheacaich a ni peanas, nas mua na air son ceithir fichead us naoi-diag de dhaoine ionraic, aig nach eil feum air peanas.</verse>
			<verse number="8">No co am boirionnach aig a bheil deich buinn airgid, ma chailleas i aon bhonn, nach las coinneal, ʼs nach sguab an tigh, ʼs nach sir gu dichiollach, gus am faigh i e?</verse>
			<verse number="9">ʼS nuair a gheobh i e, gairmidh i a bana-chairdean, sa bana-choimhearsnaich, a g-radh: Dianaibh aoibhneas maille riumsa, a chionn gun dʼfhuair mi am bonn a chaill mi.</verse>
			<verse number="10">Air an alt chiadna tha mise g-radh ribhse, gum bi aoibhneas an lathair ainglean De air son aon pheacaich a ni peanas.</verse>
			<verse number="11">Us thuirt e: Aig duine araid bha dithis mhac;</verse>
			<verse number="12">Agus thuirt am fear a bʼoige dhiu ri athair: Athair, thoir dhomh an roinn a thig orm dhe do chuid. Agus roinn e orra a chuid.</verse>
			<verse number="13">Agus an ceann beagan laithean an deigh sin, thionail am mac a bʼoige a chuid uile, us shiubhail e do chein-thir, agus chaith e a mhaoin an sin le caithe-beatha straoidheil.</verse>
			<verse number="14">ʼS an deigh dha a chuid uile a chosg, dhʼeirich gorta mhor san tir sin, agus thòisich e ri bhith ann an uireasuidh.</verse>
			<verse number="15">Agus dhʼfhalbh e, agus rinn e fasdadh ri fear de mhuinntir na ducha sin. Agus chuir esan gu ghabhail e a bhiadhadh mhuc,</verse>
			<verse number="16">Agus bha deidh aige air a bhroinn a lionadh leis na plaosgan, a bha na mucan a g-ithe; ʼs cha tug gin sin dha.</verse>
			<verse number="17">ʼSa tilleadh h-uige fhein, thuirt e: Nach lionor an luchd-tuarasdail, a tha an tigh mʼ athar, aig a bheil pailteas arain, agus mise an so a basachadh leis an acras?</verse>
			<verse number="18">Eiridh mi, agus theid mi gu mʼathair, us their mi ris: Athair, pheacaich mi an aghaidh fhlathanais agus ad lathair-sa:</verse>
			<verse number="19">ʼS cha n-airidh mi tuilleadh gun cante do mhac-sa rium: dian mi mar aon dhe dʼ luchd-tuarasdail.</verse>
			<verse number="20">ʼSa g-eirigh suas, thainig e gu ʼathair. ʼS nuair a bha e fhathast fad as, chunnaic athair e, ʼs ghabh e truas ris, ʼsa ruith ga ionnsuidh thuit e air a mhuineal, agus phog e e.</verse>
			<verse number="21">Us thuirt am mac ris: Athair, pheacaich mi an aghaidh fhlathanais ʼs ad lathair-sa: cha n-airidh mi tuilleadh gun cante do mhac-sa rium.</verse>
			<verse number="22">Us thuirt an t-athair ri sheirbhisich: Grad-thugaibh a mach a chiad dheise, us cuiribh air i, us cuiribh fainne air a laimh, us brogan air a chasan:</verse>
			<verse number="23">Agus thugaibh an so an laogh biadhte, agus marbhaibh e, agus ichemid, agus biomaid cridheil:</verse>
			<verse number="24">A chionn ʼs gun robh mo mhac so marbh, agus thainig e beo rithist; bha e air chall, agus fhuaireadh e. Us thòisich iad air a bhith cridheil.</verse>
			<verse number="25">A nis bha mhac bu shine san achadh; ʼs nuair a thainig e, ʼsa tharruinn e teann air an tigh, chuala e an ceol ʼs an dannsadh:</verse>
			<verse number="26">Agus ghairm e fear de na seirbhisich, agus dhʼfharraid e dheth ciod bu chiall do na nichean so.</verse>
			<verse number="27">Us thuirt e ris: Thainig do bhrathair, agus mharbh tʼ athair an laogh biadhte, a chionn gun dʼfhuair e sabhailte e.</verse>
			<verse number="28">Us ghabh e fearg, agus cha rachadh e stigh. Chaidh athair uime sin a mach, agus theann e ri aslachadh air.</verse>
			<verse number="29">Agus esan a freagairt, thuirt e ri athair: Seall, tha mi air do riarachadh fhad so de bhliadhnaichean, ʼs cha do chuir mi riamh an aghaidh tʼ orduigh, ʼs cha tug thu riamh dhomh meann gu cridhealas a dhianamh maille ri mʼ chairdean:</verse>
			<verse number="30">Ach cho luath ʼsa thainig do mhac so, a chaith a chuid maille ri striopaichean, mharbh thu air a shon an laogh biadhte.</verse>
			<verse number="31">Ach thuirt e ris: A mhic, tha thusa daonnan maille rium, agus is leat gach ni thʼ agam.</verse>
			<verse number="32">Ach bha e iomchuidh gun dianamaid cuilm agus cridhealas: a chionn bha do bhrathair so marbh, us thainig e beo; bha e air chall, agus fhuaireadh e.</verse>
		</chapter>
		<chapter number="16">
			<verse number="1">Agus thuirt e cuideachd ri dheisciopuil: Bha duine beartach araid ann aig an robh stiubhart: agus rinneadh casaid ris uime, gun robh e air a chuid a mhilleadh.</verse>
			<verse number="2">Agus ghairm e e, us; thuirt e ris: Ciod e so tha mi cluinntinn mu dʼ dheidhinn? thoir cunntas air do stiubhartachd: oir cha n-fhaod thu bhith ad stiubhart nas fhaide.</verse>
			<verse number="3">An sin thuirt an stiubhart ris fhein: Ciod a ni mi, chionn tha mo thighearna a toirt bhuam mo stiubhartachd? Ruamhar cha n-urrainn domh, deirc iarraidh is nàir leam.</verse>
			<verse number="4">Is aithne dhomh ciod a ni mi, los, nuair a bheirear bhuam mo stiubhartachd, gun gabh iad stigh do ʼn tighean mi.</verse>
			<verse number="5">Uime sin a gairm ri cheile a h-uile h-aon de luchd-ain-fhiach a thighearna, thuirt e ris a chiad fhear: Dé urad ʼsa thʼaig mo thighearna ortsa?</verse>
			<verse number="6">Us thuirt e: Ciad baraill ola. Us thuirt e ris: Gabh do sgriobhadh, us suidh sios gu h-ealamh, us sgriobh leth chiad.</verse>
			<verse number="7">An sin thuirt e ri fear eile: Ach thusa, dé urad ʼsa thʼ aig ortsa? Thuirt e: Ciad tomhas cruithneachd. Thuirt e ris: Gabh do sgriobhadh agus sgriobh ceithir fichead.</verse>
			<verse number="8">Agus mhol an tighearna an stiubhart eucorach, a thaobh ʼs gun dʼ rinn e gu glic: chionn tha clann an t-saoghail so nas glice ʼnan ginealach fhein na clann an t-soluis.</verse>
			<verse number="9">Agus tha mi g-radh ribh: dianaibh dhuibh fhein cairdean le mammon an uilc, air chor ʼs nuair a dhʼfhailnicheas sibh, gun gabh iad stigh sibh do phaillionan siorruidh.</verse>
			<verse number="10">Esan a tha dileas anns an ni is lugha, tha e dileas cuideachd anns an ni is mua; agus esan a tha eucorach san ni is lugha, tha e eucorach cuideachd san ni is mua.</verse>
			<verse number="11">Mur robh sibh ma ta dileas anns a mhammon eucorach, co dhʼearbas ribh an ni a tha firinneach?</verse>
			<verse number="12">ʼS mur robh sibh dileas ann an cuid an atharraich, co a bheir dhuibh ur cuid fhein?</verse>
			<verse number="13">Cha n-urrainn do sheirbhiseach sa bith dà mhaighistir a sheirbhiseachadh: oir bheir e fuath do ʼn darna fear, agus gaol doʼn fhear eile; no cuiridh e suas ris an darna fear, agus ni e diu deʼn fhear eile: cha n-urrainn duibh Dia a sheirbhiseachadh agus mammon.</verse>
			<verse number="14">A nis chuala na Phairisich, a bha sanntach, na nichean so uile; us rinn iad fanaid air.</verse>
			<verse number="15">Us thuirt e riu: Is daoine sibh a tha gu ʼr cur fhein ceart an lathair dhaoine: ach is aithne do Dhia ur cridheachan: oir an ni a tha an ardmheas aig daoine, is grainealachd e an lathair Dhe.</verse>
			<verse number="16">Bha an lagh ʼs na faidhean ann gu ruig Eoin: bho sin bhathas a searmonachadh rioghachd Dhe, ʼs tha h-uile duine dianamh dian-stri ga h-ionnsuidh.</verse>
			<verse number="17">Agus is fhasa do neamh ʼs do ʼn talamh dol seachad, na do aon lide de ʼn lagh failneachadh.</verse>
			<verse number="18">A h-uile fear a chuireas air falbh a bhean ʼsa phosas té eile, tha e a dianamh adhaltrais; ʼs am fear a phosas an té a chuireadh air falbh bho a fear, tha e a dianamh adhaltrais,</verse>
			<verse number="19">Bha duine araid saibhir ann, a bha air eideadh am purpur ʼs an anart grinn, ʼsa bha g-ithe gu soghail a h-uile latha.</verse>
			<verse number="20">Agus bha diol-deirc ann dha ʼm bʼainm Lasarus, a bha ʼna laidhe aig a ʼgheata lan chreuchdan,</verse>
			<verse number="21">A miannachadh a bhith air a shasachadh leis na criomagan a bha tuiteam bho bhord an duine shaibhir, ʼs cha robh gin gan toirt dha: ach thainig na coin agus dhʼ imlich iad a chreuchdan.</verse>
			<verse number="22">Agus thachair gun dʼ fhuair an diol-deirc bàs, ʼs gun do ghiulaineadh e le ainglean gu uchd Abrahaim. Us fhuair an duine saibhir e fhein bàs: agus thiodhlaiceadh ann an iutharna e.</verse>
			<verse number="23">ʼSa togail suas a shuilean, nuair a bha e an doruinn, chunnaic e Abraham fad as, agus Lasarus ʼna uchd;</verse>
			<verse number="24">Agus dhʼeigh e, us thuirt e: Athair, Abrahaim, gabh truas dhiom, agus cuir Lasarus a thumadh barr a mheoir an uisge gus mo theanga fhuarachadh, ʼs mi air mo chràdh san lasair so.</verse>
			<verse number="25">Us thuirt Abraham ris: A mhic, cuimhnich gun dʼ fhuair thusa nichean matha ri do bheo, agus Lasarus mar an ciadna nichean olca: ach tha e nis ann an sòlas, us thusa an doruinn.</verse>
			<verse number="26">ʼSa bharrachd air so uile, eadar sinne agus sibhse tha aibheis mhor air a suidheachadh, air nach urrainn daibhsan dol thairis, a dhʼ iarras á so h-ugaibhse, no tighinn a nall h-ugainn bhuaibhse.</verse>
			<verse number="27">Us thuirt e: Tha mi guidhe ort ma ta, athair, gun cuir thu e gu tigh mʼathar:</verse>
			<verse number="28">Oir tha coignear bhraithrean agam, gus e thoirt teisteanais dhaibh, eagal gun tig iadsan cuideachd gu àite na doruinne so.</verse>
			<verse number="29">Agus thuirt Abraham ris: Tha Maois ʼs na faidhean aca: eisdeadh iad riusan.</verse>
			<verse number="30">Ach thuirt esan: Cha n-eadh, athair Abraham; ach ma theid aon gan ionnsuidh bho na mairbh, gabhaidh iad aithreachas.</verse>
			<verse number="31">Us thuirt e ris: Mur eisd iad ri Maois agus ris na faidhean, cha mhua chreideas iad, ged a dhʼeireadh neach bho na mairbh.</verse>
		</chapter>
		<chapter number="17">
			<verse number="1">Agus thuirt e ri dheisciopuil: ʼS fheudar gun tig sgainnealan: ach se mo thruaighe an duine leis an tig iad.</verse>
			<verse number="2">Bʼ fhearr dha clach-mhuilinn a bhith air a crochadh mu amhaich, agus e bhith air a thilgeadh sa mhuir, na e sgainneal a thoirt do h-aon dhe ʼn fheadhainn ʼbheaga so.</verse>
			<verse number="3">Thugaibh an aire dhuibh fhein. Ma pheacaicheas do bhrathair ad aghaidh, cronaich e: ʼs ma ghabhas e aithreachas, thoir mathanas dha.</verse>
			<verse number="4">Agus ma pheacaicheas e na tʼ aghaidh seachd uairean san latha, agus gun tionndaidh e riut seachd uairean san latha, a g-radh: Tha aithreachas orm: thoir mathanas dha.</verse>
			<verse number="5">Us thuirt na h-ostail ris an Tighearna: Miadaich ar creideamh.</verse>
			<verse number="6">Us thuirt an Tighearna: Nam biodh creideamh agaibh mar ghrainne de shiol mustaird, theireadh sibh ris a chraoibh mhaol-dhearc so: Bi air do spionadh, ʼs bi air do shuidheachadh sa mhuir; agus bhiodh i umhailt dhuibh.</verse>
			<verse number="7">Ach co agaibhse aig a bheil seirbhiseach a treabhadh, no g-àrach feudalach, a their ris, nuair a thig e bho ʼn achadh: Falbh gu h-ealamh, suidh gu biadh:</verse>
			<verse number="8">ʼS nach docha e radh ris: Dian deas mo shuipeir, agus crioslaich thu fhein, agus fritheil dhomhsa gus an ich ʼs an ol mi, ʼs an deigh sin ithidh agus olaidh thusa?</verse>
			<verse number="9">An toir e taing do ʼn t-seirbhiseach sin, a chionn gun dʼ rinn e na bha e air orduchadh dha?</verse>
			<verse number="10">Air leam nach toir. Mar an ciadna sibhse, nuair a ni sibh na nichean sin uile a chaidh orduchadh dhuibh, abraibh: Is seirbhisich neo-tharbhach sinn: rinn sinn an ni bu chòir dhuinn dhianamh.</verse>
			<verse number="11">Agus thachair, nuair a bha e triall gu Ierusalem, gun do ghabh e tromh mhiadhon Shamaria agus Ghalile.</verse>
			<verse number="12">Agus nuair a bha e dol a stigh do bhaile araid, choinnich deichnear dhaoine e, a bha ʼnan lobhair, a sheas fad as;</verse>
			<verse number="13">Agus thog iad an guth, a g-radh: Iosa, a Mhaighistir, dian trocair oirnn.</verse>
			<verse number="14">Nuair a chunnaic e iad, thuirt e: Siubhlaibh, fiachaibh sibh fhein do na sagairt. Us thachair, nuair a bha iad a dol, guna ghlanadh iad.</verse>
			<verse number="15">Agus thill fear dhiubh, nuair a chunnaic e gun deach a ghlanadh, air ais a toirt gloire do Dhia le guth ard.</verse>
			<verse number="16">Us thuit e air aghaidh aig a chasan, a toirt taing: agus bu Shamaritanach e.</verse>
			<verse number="17">Agus thuirt Iosa, ʼs e freagairt: Nach deach deichnear a ghlanadh? ʼs càit a bheil an naoinear?</verse>
			<verse number="18">Cha dʼ fhuaireadh a thilleadh ʼsa bheireadh gloir do Dhia ach an coigreach so.</verse>
			<verse number="19">Us thuirt e ris: Eirich, falbh: oir rinn do chreideamh slan thu.</verse>
			<verse number="20">Agus dhʼfharraid na Phairisich dheth: Cuin a thig rioghachd Dhe? gam freagairt thuirt e: Cha tig rioghachd Dhe an seol gum faicear i;</verse>
			<verse number="21">Cha mhua their iad: Seall an so, no seall an sin. Oir, seall, tha rioghachd Dhe an taobh stigh dhibh.</verse>
			<verse number="22">Agus thuirt e ri dheisciopuil: Thig na lài anns am bu mhath leibh aon latha fhaicinn de Mhac an duine, agus cha n-fhaic sibh e.</verse>
			<verse number="23">Agus their iad ribh: Seall an so, seall an sin. Na rachaibh ann, ʼs na leanaibh iad:</verse>
			<verse number="24">Oir, mar a tha an dealanach, a tha boillsgeadh an aon aite fo neamh, a soillseachadh gu ruig na h-aitean eile fo neamh, is amhuil a bhios Mac an duine ʼna latha fhein.</verse>
			<verse number="25">Ach feumaidh e an toiseach ioma ni fhulang, ʼsa bhith air a dhiultadh leis a ghinealach so.</verse>
			<verse number="26">Agus mar a thachair an lài Noé, is amhuil a bhios an laithean Mhic an duine.</verse>
			<verse number="27">Bha iad a g-ithe ʼsa g-ol; bha iad a posadh ʼs bhathas gan toirt seachad am posadh, gus an latha san deach Noé stigh do ʼn àirc: us thainig an tuil, agus sgrios i iad uile.</verse>
			<verse number="28">Mar a thachair cuideachd an lài Lot: bha iad a g-ithe ʼsa g-ol; bha iad a ceannach ʼsa reiceadh; bha iad a planntachadh ʼsa togail thighean:</verse>
			<verse number="29">Agus air an latha anns an deach Lot a mach á Sodom, thuit teine agus pronnasg bho neamh, a sgrios iad uile:</verse>
			<verse number="30">ʼSann mar sin a bhios san là air an nochdar Mac an duine.</verse>
			<verse number="31">San uair sin, am fear a bhios air mullach an tighe, ʼsa mhaoin a stigh, na tearnadh e gu ʼtoirt air falbh; agus esan a bhios san achadh, mar an ciadna na tilleadh e air ais.</verse>
			<verse number="32">Cuimhnichibh bean Lot.</verse>
			<verse number="33">Fear sa bith a dhʼiarras a bheatha thiarnadh, caillidh e i; agus fear sa bith a chailleas i, tiarnadh e i.</verse>
			<verse number="34">Tha mi g-radh ribh: air an oidhche sin bithidh dithis an aon leabaidh: gabhar a h-aon diu, agus fagar an t-aon eile.</verse>
			<verse number="35">Bithidh dithis bhan a bleith comhla: gabhar té dhiubh, agus fagar an té eile; agus dithis san achadh: gabhar fear, agus fagar am fear eile.</verse>
			<verse number="36">ʼSa freagairt thuirt iadsan ris: Càit, a Thighearna?</verse>
			<verse number="37">Thuirt e riu: Ge bʼ e aite am bi a chlosach, an sin cruinnichear na h-iolairean.</verse>
		</chapter>
		<chapter number="18">
			<verse number="1">Agus labhair e dubhfhacal riu, gur còir dhuinn a bhith ri urnaigh daonnan, ʼs gun fhailneachadh,</verse>
			<verse number="2">A g-radh: Bha britheamh ann am baile araid, anns nach robh eagal De, no suim de dhuine.</verse>
			<verse number="3">Agus bha bantrach araid anns a bhaile chiadna, agus thainig i ga ionnsuidh, a g-radh: Dian diughaltas domh air mo namhaid.</verse>
			<verse number="4">ʼS cha bʼ aill leis fad moran uine. Ach mu dheireadh thuirt e ris fhein: Ged nach eil eagal agam romh Dhia, no suim de dhuine:</verse>
			<verse number="5">A dhʼ aindeoin sin, bhon tha bhantrach so draghail domh, ni mi diughaltas air a son, eagal le sior-thighinn gun saraich i mi.</verse>
			<verse number="6">Us thuirt an Tighearna: Cluinnibh cioda tha am britheamh eucorach a cantuinn:</verse>
			<verse number="7">Agus nach dian Dia diughaltas air son a dhaoine taghte, a tha g-eigheach ris a latha ʼsa dhʼoidhche; ʼs am bi faighidin aige gan taobh?</verse>
			<verse number="8">Tha mi g-radh ribh gun dian e diughaltas gu h-ealamh air an son. An deigh sin nuair a thig Mac an duine, an saoil sibh, am faigh e creideamh air talamh?</verse>
			<verse number="9">Agus ri cuid, a bha earbsach asda fhein mar dhaoine cearta, us taireil air feadhainn eile, labhair e an dubhfhacal so:</verse>
			<verse number="10">Chaidh dithis dhaoine suas do ʼn teampull a dhianamh urnaigh: fear ʼna Phairiseach, ʼs am fear eile ʼna chismhaor.</verse>
			<verse number="11">Am Phairiseach ʼna sheasamh, rinn e urnaigh mar so ann fhein: O Dhia, tha mi toirt taing dhut nach eil mi mar a chuid eile de dhaoine, ʼnan luchd-foirneirt, ana-cearta, adhaltranach: no mar an cismhaor so fhein.</verse>
			<verse number="12">Tha mi trasgadh dà uair san t-seachduin: tha mi toirt an deachaimh bhuam de gach ni thʼ agam.</verse>
			<verse number="13">ʼS an cismhaor ʼna sheasamh fad air ais, cha bʼaill leis urad ʼsa shuilean a thogail suas gu neamh: ach bhuail e ʼuchd, a g-radh: O Dhia, bi iochdor riumsa am pheacach.</verse>
			<verse number="14">Tha mi a g-radh ribh: chaidh an duine so sios gu thigh air a naomhachadh a raghainn air an fhear eile: oir a h-uile duine a dhʼardaicheas e fhein, theid isleachadh; ʼs am fear a dhʼ islicheas e fhein, theid ardachadh.</verse>
			<verse number="15">Agus thug iad leanabanan cuideachd ga ionnsuidh gus e bheantuinn daibh. ʼS nuair a chunnaic na deisciopuil so, chronaich iad iad.</verse>
			<verse number="16">Ach Iosa gan gairm h-uige fhein, thuirt e: Leigibh le cloinn bhig tighinn gam ionnsuidhse, ʼs na bacaibh iad: oir ʼsann do ʼn leithidean sin a tha rioghachd Dhe.</verse>
			<verse number="17">Gu firinneach tha mi g-radh ribh: Co sam bith nach glac rioghachd Dhe mar leanabh, nach teid e a stigh innte.</verse>
			<verse number="18">Agus dhʼ fharraid uachdran araid dheth, a g-radh: A mhaighistir mhath, ciod a ni mise gus a bheatha shiorruidh a shealbhachadh?</verse>
			<verse number="19">Us thuirt Iosa ris: Car-son tha thu cantuinn math riumsa? neach idir cha n-eil math ach Dia ʼna aonar.</verse>
			<verse number="20">Is aithne dhut na faintean: Na dian murt: Na dian adhaltras: Na dian goid: Na tog fianuis bhreige: Thoir onair dha dʼathair, ʼs dha dʼ mhathair.</verse>
			<verse number="21">Thuirt e: Chum mi iad sin uile bho mʼ oige.</verse>
			<verse number="22">Nuair chuala Iosa so, thuirt e ris: Tha aon ni fhathast a dhith ort: reic a h-uile ni a thʼ agad, us builich air na bochdan, agus bithidh iuntas agad ann am flathanas; agus thig lean mise.</verse>
			<verse number="23">Air dhasan so chluinntinn, dhʼfhas e brònach: a chionn bha e gle bheartach.</verse>
			<verse number="24">Agus thuirt Iosa, ʼs e faicinn gun dʼfhas e brònach: Nach duilich dhaibhse aig a bheil beartas dol a stigh do rioghachd Dhe!</verse>
			<verse number="25">Oir is fhasa do chamhal dol tro chrò snathaid, na do dhuine beartach dol a stigh do rioghachd Dhe.</verse>
			<verse number="26">Agus thuirt an fheadhainn a bha ga chluinntinn: Co ma ta is urrainn a bhith sabhailte?</verse>
			<verse number="27">Thuirt e riu: Na nichean tha do-chomasach do dhaoine, tha iad comasach do Dhia.</verse>
			<verse number="28">An sin thuirt Peadar: Seall, threig sinn gach ni, agus lean sinn thu.</verse>
			<verse number="29">Thuirt e riu: Gu firinneach tha mi g-radh ribh: cha n-eil duine air bith a dhʼ fhag tigh, no parantan, no braithrean, no bean, no clann, air son rioghachd Dhe,</verse>
			<verse number="30">Nach fhaigh moran tuille san àm so, agus a bheatha shiorruidh anns an t-saoghail a tha ri tighinn.</verse>
			<verse number="31">An sin ghabh Iosa na dhà-dhiag ga ionnsuidh, us thuirt e riu: Seall, tha sinn a dol suas gu Ierusalem, agus coimhlionar a h-uile ni a sgriobhadh leis na faidhean mu Mhac an duine.</verse>
			<verse number="32">Oir liubhrar e do na cinnich, ʼs ni iad magadh air, agus sgiursar e, agus caithear smugaidean air;</verse>
			<verse number="33">ʼS an deigh dhaibh a sgiursadh, cuiridh iad gu bàs e, agus air an treas latha eiridh e rithist.</verse>
			<verse number="34">Agus cha do thuig iadsa ni dhiu so, ʼs bha am facal so am falach orra, agus cha robh iad a tuigsinn na chaidh a radh.</verse>
			<verse number="35">A nis thachair, nuair a bha e teannadh air Iericho, gun robh dall araid ʼna shuidhe aig oir an rathaid a g-iarraidh deirce.</verse>
			<verse number="36">ʼS nuair a chual e an sluagh a gabhail seachad, dhʼ fharraid e ciod a bhʼann.</verse>
			<verse number="37">Agus dhʼinnis iad dha gun robh Iosa bho Nasareth a dol seachad.</verse>
			<verse number="38">ʼS ghlaodh e, a g-radh: Iosa, a mhic Dhài, dian trocair orm.</verse>
			<verse number="39">Agus chronaich an fheadhainn a bha air thoiseach e, gus e bhith ʼna thosd. Ach ʼsann is mua gu mor a ghlaodh e: A mhic Dhài, dian trocair orm.</verse>
			<verse number="40">Agus Iosa a stad, dhʼ orduich e a thoirt ga ionnsuidh. ʼS nuair thainig e faisg, dhʼfharraid e dheth,</verse>
			<verse number="41">A g-radh: Ciod is aill leat mi dhianamh dhut? Ach thuirt e: A Thighearna, gum faic mi.</verse>
			<verse number="42">Us thuirt Iosa ris: Faic, rinn do chreideamh slan thu.</verse>
			<verse number="43">Agus san uair chunnaic e, agus lean e e, a toirt gloire do Dhia. ʼS thug an sluagh uile, ʼs iad a faicinn so, moladh do Dhia.</verse>
		</chapter>
		<chapter number="19">
			<verse number="1">Agus air dha dol a stigh ann, thriall e tromh Iericho.</verse>
			<verse number="2">Us, seall, bha duine ann dha ʼm bʼainm Sacheus; agus bu cheannard nan cismhaor e, ʼs e beartach.</verse>
			<verse number="3">Agus bha deidh aige air Iosa fhaicinn, fiach co bʼ e; ʼs cha bʼurrainn da leis an t-sluagh, a chionn gun robh e iosal am pearsa.</verse>
			<verse number="4">ʼSa ruith air thoiseach, sthreap e ri craoibh-shicamoir gus fhaicinn: oir bha e gu dol seachad an rathad sin.</verse>
			<verse number="5">ʼS nuair thainig Iosa thun an aite, a g-amharc suas chunnaic e e, agus thuirt e ris: A Shacheuis, dian cabhag, ʼs thig a nuas: oir feumaidh mi comhnuidh a ghabhail an diugh na dʼ thigh.</verse>
			<verse number="6">Agus rinn e cabhag a nuas, us ghabh e ris le aoibhneas.</verse>
			<verse number="7">ʼS nuair a chunnaic iad uile so, bha iad ri monmhur, a g-radh gun robh e air dol gu bhith ʼna aoidh aig duine a tha ʼna pheacach.</verse>
			<verse number="8">Agus Sacheus a stad, thuirt e ris an Tighearna: Seall, a Thighearna, tha mi toirt leth mo mhaoin do na bochdan; ʼs ma mheall mi a bheag bho neach air bith, tha mi ga thoirt air ais dha ceithir fillte.</verse>
			<verse number="9">Thuirt Iosa ris: Thainig sabhaladh an diugh thun an tighe so: a thaobh gur mac esan cuideachd do Abraham.</verse>
			<verse number="10">Oir thainig Mac an duine a shireadh ʼsa shabhaladh na bha caillte.</verse>
			<verse number="11">ʼS nuair a bha iad a g-eisdeachd ris na nichean so, lean e us labhair e dubhfhacal, a chionn gun robh e teann air Ierusalem, ʼsa chionn gun robh iad an duil gum faicte rioghachd Dhe gun dàil.</verse>
			<verse number="12">Thuirt e uime sin: Chaidh duine uasal araid do dhuthaich fad as, a ghabhail rioghachd dha fhein, agus a thilleadh a rithist.</verse>
			<verse number="13">ʼS ghairm e a dheich sheirbhisich, ʼs thug e deich puinnd dhaibh, agus thuirt e riu: Dianaibh marsantachd gus an tig mi.</verse>
			<verse number="14">Agus bha fuath aig a luchd-ducha air; ʼs chuir iad teachdaireachd as a dheigh, a g-radh: Cha n-aill leinn an duine so a bhith ʼna righ oirnn.</verse>
			<verse number="15">Agus thachair gun do thill e, air dha rioghachd fhaighinn; ʼs dhʼorduich e a sheirbhisich a bhith air an gairm, dha ʼn tug e an t-airgiod, gu fios a bhith aige dé urad ʼsa choisinn gach fear le marsantachd.</verse>
			<verse number="16">ʼSa chiad fhear a tighinn, thuirt e: A thighearna, choisinn do phunnd deich puinnd.</verse>
			<verse number="17">Us thuirt e ris: Is math a fhuaradh tu, a dheagh sheirbhisich: bho na bha thu dileas am beagan, bithidh thu na dʼ uachdran air deich bailtean.</verse>
			<verse number="18">Agus thainig an ath fhear, a g-radh: A thighearna, choisinn do phunnd coig puinnd.</verse>
			<verse number="19">Us thuirt e ris-san: Bisa mar an ciadna os cionn choig bhailtean.</verse>
			<verse number="20">Agus thainig fear eile, a g-radh: A thighearna, seall do phunnd, a ghleidh mi taisgte ann an neapaicin:</verse>
			<verse number="21">Oir bha sgàth agam romhad, a thaobh ʼs gur duine cruaidh thu: tha thu togail ni nach do leag thu, ʼsa buain ni nach do chuir thu.</verse>
			<verse number="22">Thuirt e ris: Bho do bhial fhein tha mi toirt breth ort, a sheirbhisich eucoraich: bha fhios agad gur duine cruaidh mi, a togail ni nach do leag mi, ʼsa buain ni nach do chuir mi:</verse>
			<verse number="23">Car-son ma ta nach do chuir thu mo chuid airgid sa bhanc, gus, air mo thighinn, gun agrainn e le riadh?</verse>
			<verse number="24">Agus thuirt e riusan, a bha ʼnan seasamh lamh ris: Thugaibh am punnd bhuaithe, ʼs thugaibh e dhasan aig a bheil na deich puinnd.</verse>
			<verse number="25">Agus thuirt iad ris: A thighearna, tha deich puinnd aige.</verse>
			<verse number="26">Ach tha mi g-radh ribh, do ʼn h-uile h-aon, aig a bheil, bheirear, agus bithidh mor-phailteas aige: agus an neach, aig nach eil, bheirear bhuaithe an ni sin fhein a thʼ aige.</verse>
			<verse number="27">Ach a thaobh mo naimhdean ud, leis nach bʼaill mi bhith am righ orra, thugaibh an so iad; agus marbhaibh iad na mʼ fhianuis.</verse>
			<verse number="28">ʼS an deigh dha so chantuinn, dhʼimich e rompa, a gabhail suas gu Ierusalem.</verse>
			<verse number="29">Agus thachair nuair a bha e teannadh air Bethphage agus Betania, aig sliabh ris an canar Olibhet, gun do chuir e air adhart dithis dhe dheisciopuil,</verse>
			<verse number="30">A g-radh: Siubhlaibh do ʼn bhaile a tha mu ʼr comhair; ʼsa dol a stigh ann gheobh sibh searrach asail an ceangal, air nach do shuidh duine riamh; fuasglaibh us thugaibh an so e.</verse>
			<verse number="31">ʼS ma dhʼfharraideas duine air bith dhibh: Car-son tha sibh ga fhuasgladh? mar so their sibh ris: A chionn gum beil feum aig an Tighearna air a sheirbhis.</verse>
			<verse number="32">Agus shiubhail iadsan, a chaidh a chur air adhart; us fhuair iad an searrach ʼna sheasamh, mar a thuirt e riu.</verse>
			<verse number="33">ʼS nuair bha iad a fuasgladh an t-searraich, thuirt a shealbhadairean riu: Car-son tha sibh a fuasgladh an t-searraich?</verse>
			<verse number="34">Ach thuirt iadsan: A chionn gum beil feum aig an Tighearna air.</verse>
			<verse number="35">Us thug iad gu Iosa e. ʼSa tilgeadh an aodaich air an t-searrach, chuir iad Iosa air a mhuin.</verse>
			<verse number="36">Agus mar a thriall e, sgaoil iad an aodach fodha air an rathad.</verse>
			<verse number="37">ʼS nuair bha e nis dluthachadh air leathad beinn Olibheit, thòisich buidhean a dheisciopul uile le aoibhneas air Dia a mholadh le guth ard, air son nan gniomhan cumhachdach uile, a chunnaic iad,</verse>
			<verse number="38">A g-radh: Is beannaichte an righ, a tha tighinn an ainm an Tighearna, sith air neamh, us gloir ʼs na h-ardaibh.</verse>
			<verse number="39">Agus thuirt cuid dhe na Phairisich a bha measg an t-sluaigh ris: A Mhaighistir, cronaich do dheisciopuil.</verse>
			<verse number="40">Riu so thuirt e: Tha mi g-radh ribh, ma bhios iad so samhach, eighidh na clachan.</verse>
			<verse number="41">Agus nuair tharruinn e faisg, ri faicinn a bhaile, ghuil e thairis air, a g-radh:</verse>
			<verse number="42">Nam bʼ aithne dhut, seadh dhutsa, agus sin na dʼ là so fhein, na nichean a tha gu sith dhut? ach a nis tha iad falaichte bho do shuilean.</verse>
			<verse number="43">Oir thig na laithean ort: us cladhaichidh do naimhdean staing mu dʼ thimchioll agus cuairtichidh iad thu; agus teannaichidh iad thu air gach taobh;</verse>
			<verse number="44">Agus leagaidh iad ris an làr thu, agus do chlann a tha unnad, ʼs cha n-fhag iad unnad clach air muin cloiche: chionn ʼs nach bʼ aithne dhut àm tʼ fhiachuinn.</verse>
			<verse number="45">ʼS air dha dol a stigh do ʼn teampull, theann e ri tilgeadh a mach na feadhnach, a bha reic ʼsa cearmach ann,</verse>
			<verse number="46">A cantuinn riu: Tha e sgriobhte: Is tigh urnaigh mo thigh-sa. Ach rinn sibhse uamha mheirleach dheth.</verse>
			<verse number="47">Agus bha e teagasg san teampull a h-uile latha. Agus bha na h-ard-shagairt agus na Sgriobhaich agus uachdrain an t-sluaigh a g-iarraidh cur as da:</verse>
			<verse number="48">ʼS cha robh iad a faighinn ciod a dhianadh iad air. Oir bha an sluagh uile an ro-gheall air a chluinntinn.</verse>
		</chapter>
		<chapter number="20">
			<verse number="1">Us thachair air a h-aon de na laithean sin, nuair a bha e teagasg an t-sluaigh san teampull, ʼsa searmonachadh an t-soisgeil, gun do chruinnich na h-ard-shagairt ʼs na Sgriobhaich maille ris na seanairean,</verse>
			<verse number="2">Agus labhair iad ris, a g-radh: Innis dhuinn ciod an t-ughdaras leis a bheil thu a dianamh nan nichean so? no co esan a thug an t-ughdaras so dhut?</verse>
			<verse number="3">Agus a freagairt, thuirt Iosa riu: Farraididh mise cuideachd aon ni dhibhse. Freagraibh mi:</verse>
			<verse number="4">Baisteadh Eoin an ann bho neamh a bha e, no bho dhaoine?</verse>
			<verse number="5">Ach smaoinich iadsan unnta fhein, a g-radh: Ma their sinn: Bho neamh; their e: Car-son ma ta nach do chreid sibh e?</verse>
			<verse number="6">Ach ma their sinn: Bho dhaoine; clachaidh an sluagh uile sinn: oir is cinnteach leo gum bʼ fhaidh Eoin.</verse>
			<verse number="7">Agus fhreagair iad nach bʼ aithne dhaibh co as a bha e.</verse>
			<verse number="8">Us thuirt Iosa riu: Cha mhua dhʼinnseas mise dhuibhse ciod an t-ughdaras, leis a bheil mi dianamh nan nichean so.</verse>
			<verse number="9">Agus thòisich e air an dubhfhacal so a radh ris an t-sluagh: Phlanntaich duine araid fionlios, us shuidhich e air tuath e; us bha e fhein uine fhada an cein-thir.</verse>
			<verse number="10">Agus anns an àm fhreagrach chuir e seirbhiseach thun na tuatha, gus iad a thoirt da de thoradh an fhionlios. Chuir iadsan, an deigh a bhualadh, air falbh falamh e.</verse>
			<verse number="11">ʼS chuir e rithist seirbhiseach eile air adhart. Ach bhuail iad esan cuideachd, ʼsa toirt tàire dha, chuir iad air falbh falamh e.</verse>
			<verse number="12">Agus chuir e fhathast an treas fear. Us leon iad esan mar an ciadna, agus thilg iad a mach e.</verse>
			<verse number="13">An sin thuirt tighearna an fhionlios: Ciod a ni mi? cuiridh mi mo mhac gaolach; faodaidh e bhith, nuair a chi iad esan, gun toir iad athadh dha.</verse>
			<verse number="14">Nuair chunnaic an tuath e, smaoinich iad unnta fhein: Se so an t-oighre, marbhamaid e, gus an oighreachd a bhith againn fhein.</verse>
			<verse number="15">Agus ga thilgeadh a mach as an fhionlios, mharbh iad e. Ciod ma ta a ni tighearna an fhionlios orra?</verse>
			<verse number="16">Thig e, us sgriosaidh e an tuath ud, agus bheir e fhionlios do dhʼfheadhainn eile. Air dhaibhse so a chluinntinn, thuirt iad: Na leigeadh Dia.</verse>
			<verse number="17">Ach thuirt esan, ʼs e coimhead orra: Ciod e so ma ta a tha sgriobhte: A chlach a dhiult na clacharan, rinneadh clach chinn na h-oisinn dhi?</verse>
			<verse number="18">Neach sam bith a thuiteas air a chloich sin, bruthar e; ach an neach air an tuit i, mìn-phronnaidh i e.</verse>
			<verse number="19">Agus dhʼiarr na h-ard-shagairt agus na Sgriobhaich an lamhan a chur air sa cheart uair; ach bha eagal an t-sluaigh orra, oir thuig iad gur ann riu fhein a thuirt e an dubhfhacal so.</verse>
			<verse number="20">ʼSa cumail giar aire air, chuir iad luchd-foille, a ghabhadh orra fhein a bhith nan daoine naomh, los a ghlacadh ʼna bhriathran, ʼsa liubhradh do chomas ʼs do chumhachd an uachdrain.</verse>
			<verse number="21">Agus dhʼfharraid iad dheth, a g-radh: A Mhaighistir, tha fios againn gu bheil thu labhairt ʼsa teagasg gu ceart; ʼs nach eil eisimeil agad ri duine air bith, ach gu bheil thu teagasg slighe Dhe am firinn:</verse>
			<verse number="22">Bheil e ceadaichte dhuinn cis a thoirt do Chésar, no nach eil?</verse>
			<verse number="23">Ach a beachdachadh air am foill, thuirt esan riu: Car-son a tha sibh gam bhuaireadh?</verse>
			<verse number="24">Fiachaibh dhomh peighinn: Co leis an iomhaigh ʼs an sgriobhadh a thʼ oirre? A freagairt, thuirt iad ris: Le César.</verse>
			<verse number="25">Us thuirt e riu: Thugaibh ma ta do Chésar na bhuineas do Chésar; agus do Dhia na bhuineas do Dhia.</verse>
			<verse number="26">Agus cha bʼ urrainn daibh cron fhaighinn dha fhacal an lathair an t-sluaigh; ʼsa gabhail ioghnaidh as a fhreagairt, dhʼfhan iad samhach.</verse>
			<verse number="27">Us thainig cuid de na Sadusaich, a tha g-aicheadh gum beil aiseirigh ann, agus chuir iad ceisd air,</verse>
			<verse number="28">A g-radh: A mhaighistir, sgriobh Maois dhuinn: Ma gheobh brathair duine air bith bàs, us bean aige ʼs nach fag e clann, gun gabhadh a bhrathair a bhean, ʼs gun togadh e sliochd dha bhrathair.</verse>
			<verse number="29">Bha seachdnar bhraithrean ma ta ann; ʼs ghabh a chiad fhear bean, agus fhuair e bàs gun chloinn.</verse>
			<verse number="30">Us ghabh an ath fhear i, agus fhuair esan bàs gun chloinn.</verse>
			<verse number="31">Us ghabh an treas fear i. ʼS mar sin an t-seachdnar uile, ʼs cha dʼfhag iad sliochd, agus dhʼeug iad.</verse>
			<verse number="32">Mu dheireadh orra uile fhuair a bhean i fhein bàs.</verse>
			<verse number="33">Anns an aiseirigh ma ta co am fear dhiubh aig am bi i? oir bha i ʼna mnaoi aig an t-seachdnar.</verse>
			<verse number="34">Agus thuirt Iosa riu: Tha clann an t-saoghail so a posadh, agus air an toirt seachad am posadh:</verse>
			<verse number="35">Ach iadsan, a mheasar gur airidh iad air an t-saoghal ud, agus air an aiseirigh bho na mairbh, cha phosar iad, ʼs cha ghabh iad mnathan:</verse>
			<verse number="36">ʼS cha mhua is urrainn daibh bàs fhaighinn tuilleadh: oir is ionann iad agus na h-ainglean, agus is clann do Dhia iad, bhon is clann na h-aiseirigh iad.</verse>
			<verse number="37">A nis gun eirich na mairbh a rithist, dhʼfhiach Maois fhein aig a phreas, nuair ghairm e an Tighearna, Dia Abrahaim, Dia Isaic, us Dia Iacoib.</verse>
			<verse number="38">Oir cha n-e Dia nam marbh e, ach nam beo: oir dhasan tha iad beo uile.</verse>
			<verse number="39">Agus thuirt cuid de na Sgriobhaich, ʼs iad ga fhreagairt: A Mhaighistir, is math a thuirt thu.</verse>
			<verse number="40">ʼS an deigh sin cha robh a dhanadas aca ceisd tuilleadh a chur air.</verse>
			<verse number="41">Us thuirt e riu: Ciamar a tha iad a cantuinn gur e Criosta mac Dhài?</verse>
			<verse number="42">Ach tha Dài fhein a cantuinn an leabhar nan salm: Thuirt an Tighearna ri mo Thighearna, suidh air mo laimh dheis,</verse>
			<verse number="43">Gus an cuir mi do naimhdean ʼnan stol chas dhut.</verse>
			<verse number="44">Tha Dài ma ta a cantuinn Tighearna ris: ciamar ma ta is mac dha e?</verse>
			<verse number="45">Agus an eisdeachd an t-sluaigh uile, thuirt e ri dheisciopuil:</verse>
			<verse number="46">Thugaibh an aire oirbh fhein bho na Sgriobhaich, leis an toil imeachd ann an deiseachan fada, ʼsa tha an deidh air failte sa mhargadh, ʼs air na ciad chathraichean anns na sinagogan, ʼs na ciad aiteachan suidhe aig cuilmean;</verse>
			<verse number="47">A tha creachadh tighean bhantrach fo fheall-choltas urnaighean fada. Gheobh iad sin diteadh nas mua.</verse>
		</chapter>
		<chapter number="21">
			<verse number="1">ʼS air coimhead da, chunnaic e na daoine beartach a tilgeadh an tiodhlaicean anns an ionmhas.</verse>
			<verse number="2">Agus chunnaic e mar an ciadna bantrach bhochd araid a cur ann dà fheoirlinn phràise.</verse>
			<verse number="3">Us thuirt e: Gu deimhinn tha mi g-radh ribh, gun do chuir a bhantrach bhochd so tuilleadh ann na iad uile.</verse>
			<verse number="4">Oir bho ʼn leor mhor chuir iadsan uile ann tobhartasan do Dhia: ach bho h-uireasuidh chuir ise a beo-shlainte uile a bhʼaice ann.</verse>
			<verse number="5">Agus ri cuid, a bha g-radh mu ʼn teampull gun robh e air a sgeimheachadh le deagh chlachan ʼs le tobhartasan, thuirt e:</verse>
			<verse number="6">Na nichean sin a tha sibh a faicinn, thig na laithean anns nach fagar clach air muin cloiche, nach tilgear sios.</verse>
			<verse number="7">Agus dhʼfhaighnich iad dheth, a g-radh: A Mhaighistir, cuin a bhios na nichean so, agus ciod an comharradh nuair a thòisicheas iad air tachairt?</verse>
			<verse number="8">Thuirt e: Thugaibh an aire nach bi sibh air ur mealladh: oir thig moran na mʼainmse, a g-radh, is mise e: us tha an t-àm faisg: na rachaibhse uime sin ʼnan deigh.</verse>
			<verse number="9">ʼS nuair a chluinneas sibh mu chogaidhean agus àr-a-mach, na gabhaibh eagal: feumaidh iad sin tachairt an toiseach, ach cha n-eil a chrioch tur fhathast.</verse>
			<verse number="10">An sin thuirt e riu: Eiridh cinneadh an aghaidh cinnidh, agus rioghachd an aghaidh rioghachd.</verse>
			<verse number="11">Us bithidh crithean-talmhuinn mor ann an ioma aite, agus plaighean, agus gorta, us nichean fuathasach bho neamh, ʼs comharran mora.</verse>
			<verse number="12">Ach rompa so uile, cuiridh iad sibhse an laimh, agus ni iad geur-leanmhuinn oirbh, gu ʼr liubhairt do na sinagogan, ʼs do phriosanan, gu ʼr tarruinn air bialaobh righrean agus uachdran as leth mʼ ainmse:</verse>
			<verse number="13">Us tachraidh so dhuibh-se mar theisteanas.</verse>
			<verse number="14">Socraichibh ma ta ʼnur cridheachan nach smaoinich sibh roimh laimh ciamar a fhreagras sibh.</verse>
			<verse number="15">Oir bheir mise dhuibh bial us gliocas, nach urrainn dha ʼr naimhdean uile cur ʼna aghaidh no aicheadh.</verse>
			<verse number="16">Agus brathar sibh le ʼr parantan, ʼs le ʼr braithrean, ʼs le ʼr luchd-daimh, ʼs le ʼr cairdean, us cuiridh iad cuid dhibh gu bàs;</verse>
			<verse number="17">Agus bithidh fuath aig h-uile duine oirbh as leth mʼainmse:</verse>
			<verse number="18">Ach fuiltean de ʼr ceann cha chaillear.</verse>
			<verse number="19">ʼNur faighidin gleidhidh sibh ur n-anmannan.</verse>
			<verse number="20">Ach nuair a chi sibh Ierusalem air a chuairteachadh le armailt, tuigibh an sin gum beil a sgrios aig laimh.</verse>
			<verse number="21">An sin teicheadh iadsan, a tha ann an Iudéa, thun nam beann; us falbhadh iadsan, a tha ʼna miadhon, mach aisde; agus na rachadh iadsan, a tha anns na duchannan, a stigh innte:</verse>
			<verse number="22">Oir ʼsiad sin laithean an diughaltais, los gach ni tha sgriobhte a bhith air an coimhlionadh.</verse>
			<verse number="23">Ach mo thruaighe iadsan, a tha torrach ʼsa toirt ciche anns na laithean sin: oir bithidh amhghar mor san tir, us corruich an aghaidh an t-sluaigh so.</verse>
			<verse number="24">Agus tuitidh iad fo fhaobhar a chlaidhimh; agus bheirear iad an daorsa gus a h-uile cinneadh; agus theid Ierusalem a shaltairt leis na cinnich: gus an coimhlionar amannan nan cinneach.</verse>
			<verse number="25">Agus bithidh comharran anns a ghrein, agus anns a ghealaich, agus anns na reultan; ʼs air an talamh airc nan cinneach as leth uamhunn nuallan na mara ʼs nan tonn:</verse>
			<verse number="26">Daoine a seargadh as le eagal, ʼs le suil ri ciod a dhʼ eireas do ʼn t-saoghal gu leir: oir bithidh cumhachdan nan neamh air an gluasad;</verse>
			<verse number="27">ʼS an sin chi iad Mac an duine a tighinn air neul, le cumhachd mhoir ʼs le gloir.</verse>
			<verse number="28">Ach nuair a thòisicheas na nichean so air tachairt, seallaibh an aird, us togaibh suas ur cinn: a chionn tha ur saoradh a teannadh oirbh.</verse>
			<verse number="29">Agus labhair e coimheart riu: Seallaibh air a chraoibh-fhige ʼs air na craobhan uile:</verse>
			<verse number="30">Nuair a tha iad a cur mach am meas, is aithne dhuibh gum beil an samhradh faisg.</verse>
			<verse number="31">Mar sin sibhse, nuair a chi sibh na nichean so tachairt, tuigibh gum beil rioghachd Dhe aig laimh.</verse>
			<verse number="32">Gu firinneach tha mi g-radh ribh nach teid an ginealach so seachad, gus an coimhlionar na nichean so uile.</verse>
			<verse number="33">Theid neamh agus talamh seachad: ach cha teid mʼ fhacail-sa seachad.</verse>
			<verse number="34">Thugaibh an aire dhuibh fhein, eagal ur cridheachan a bhith trom ma dhʼ fhaoidte le sathachd, ʼs le misg, ʼs le curaman na beatha so; ʼs gun tig an là ud oirbh gun fhaireachadh.</verse>
			<verse number="35">Oir mar ribe thig e orrasan uile, a tha tamh air uachdar an talmhuinn uile.</verse>
			<verse number="36">Dianaibhse uime sin faire ri urnaigh daonnan, los gum measar sibh toillteanach air na nichean so uile a tha ri tighinn a sheachnadh, agus seasamh an lathair Mhic an duine.</verse>
			<verse number="37">Agus bha e san latha a teagasg anns an teampull: ach aig an oidhche a dol a mach, bha e fantuinn air sliabh ris an canar Olibhet.</verse>
			<verse number="38">Agus much sa mhaduinn bha an sluagh uile a tighinn do ʼn teampull a dhʼ eisdeachd ris.</verse>
		</chapter>
		<chapter number="22">
			<verse number="1">A nis bha feill an arain neo-ghoirtichte, ris an canar a chàisg, aig laimh;</verse>
			<verse number="2">Us bha na h-ard-shagairt, ʼs na Sgriobhaich a sireadh ciamar a chuireadh iad Iosa gu bàs: ach bha eagal an t-sluaigh orra.</verse>
			<verse number="3">Ach chaidh satan ann an Iudas, a shloinneadh Iscariot, fear de na dhà-dhiag.</verse>
			<verse number="4">ʼS chaidh e agus bhruidhinn e ris na h-ard-shagairt, ʼs ris na h-uachdrain, mu ʼn doigh air am brathadh e dhaibh e.</verse>
			<verse number="5">Agus bha iad ro-thoilichte, us rinn iad cumhnant ris airgiod a thoirt da.</verse>
			<verse number="6">Agus gheall e. Us dhʼ iarr e fàth a bhrath an ainfhios air an t-sluagh.</verse>
			<verse number="7">Agus thainig latha an arain neo-ghoirtichte, air am feumte a chàisg a mharbhadh.</verse>
			<verse number="8">Us chuir e Peadar agus Eoin, a g-radh: Falbhaibh, agus deasaichibh dhuinn a chàisg gus gun ich sinn i.</verse>
			<verse number="9">Ach thuirt iadsan: Càit an aill leat sinn ga deasachadh?</verse>
			<verse number="10">Us thuirt e riu: Seall, agus sibh a dol stigh do ʼn bhaile, coinnichidh fear sibh a giulan cuinneag uisge: leanaibh e thun an tighe anns an teid e stigh;</verse>
			<verse number="11">Agus their sibh ri fear an tighe: Tha am maighistir a g-radh riut: Càit a bheil seomar nan aoidhean, far an ith mi chàisg maille ri mo dheisciopuil?</verse>
			<verse number="12">Agus fiachaidh esan dhuibh seomar-bìdh farsuinn uidheamaichte, agus deasaichibh an sin.</verse>
			<verse number="13">ʼS air dhaibhse falbh, fhuair iad mar a thuirt e riu, agus rinn iad deas a chàisg.</verse>
			<verse number="14">ʼS nuair a thainig an uair, shuidh e sios, ʼs an dà ostal dhiag maille ris.</verse>
			<verse number="15">Us thuirt e riu: Le ro-mhiann bu mhiann leam a chàisg so ithe maille ribh mum fuilig mi.</verse>
			<verse number="16">Oir tha mi g-radh ribh, nach ith mi i á so suas, gus an coimhlionar i ann an rioghachd Dhe.</verse>
			<verse number="17">ʼSa glacail na cailis, thug e taing, us thuirt e: Gabhaibh, us roinnibh eadaraibh i.</verse>
			<verse number="18">Oir tha mi g-radh ribh nach ol mi de mheas na fionain, gus an tig rioghachd Dhe.</verse>
			<verse number="19">ʼSa breith air aran, thug e taing, us bhrist e, us thug e dhaibh, a g-radh: Se so mo chorpsa, a tha air a thoirt seachad air ur son: Dianaibh so mar chuimhneachan ormsa.</verse>
			<verse number="20">ʼSa chailis mar an ciadna an deigh na suipreach, a g-radh: Si chailis so an tiomnadh nuadh na mʼ fhuilse, a dhoirtear air ur son.</verse>
			<verse number="21">Ach, seall, tha lamh an fhir, a bhrathas mi, maille rium air a bhord.</verse>
			<verse number="22">Agus tha Mac an duine gu dearbh a falbh a reir ʼs mar chaidh orduchadh: ach se mo thruaighe an duine sin leis am brathar e.</verse>
			<verse number="23">Agus thòisich iad air faighneachd ʼnam measg fhein, co dhiubh a dhianadh so.</verse>
			<verse number="24">Agus dhʼeirich consachadh eatorra, co shaoilte bu mhua dhiu.</verse>
			<verse number="25">Us thuirt e riu: Tha righrean nan cinneach gan riaghladh le smachd; agus theirear daoine mathasach riusan, aig a bheil cumhachd fos an cionn.</verse>
			<verse number="26">Ach cha n-ann mar so a bhios sibhse: ach am fear is mua a tha ʼnur measg, bitheadh e mar am fear is oige; ʼs am fear is ceannard, mar esan a tha frithealadh.</verse>
			<verse number="27">Oir co-dhiu is mua am fear a tha ʼna shuidhe aig bord, no ʼm fear a tha frithealadh? nach e am fear a tha aig bord? Ach tha mise ʼnur measgsa mar fhear-frithealaidh.</verse>
			<verse number="28">Agus is sibhse iad, a dhʼfhan comhla rium na mʼ bhuairidhean:</verse>
			<verse number="29">Agus tha mise a buileachadh oirbhse, mar a bhuilich mʼ Athair ormsa, rioghachd,</verse>
			<verse number="30">Los gun ich ʼs gun ol sibh aig mo bhord na mʼ rioghachd; ʼs gun suidh sibh air cathraichean, a toirt breth air dà threibh dhiag Israil.</verse>
			<verse number="31">Us thuirt an Tighearna: A Shimoin, a Shimoin, seall, dhʼ iarr Satan sibh, gus ur criathradh mar chruithneachd:</verse>
			<verse number="32">Ach ghuidh mi air do shonsa nach failnicheadh do chreideamh: ʼs an deigh do thionndadh, neartaich do bhraithrean.</verse>
			<verse number="33">Fhreagair e e: A Thighearna, tha mi deas gu dol am priosan maille riut, araon agus gu bàs.</verse>
			<verse number="34">Ach thuirt esan: Tha mi g-radh riut, a Pheadair, nach goir an coileach an diugh, gus an aicheadh thu tri uairean gum bʼ aithne dhut mi. Us thuirt e riu:</verse>
			<verse number="35">Nuair a chuir mi air falbh sibh gun sporan, gun mhàla, ʼs gun bhrogan, an robh dad sam bith a dhith oirbh?</verse>
			<verse number="36">Ach thuirt iad: Cha robh. An sin thuirt e riu: Ach an drasda am fear aig a bheil sporan gabhadh e e, agus màla mar an ciadna; ʼs am fear aig nach eil, reiceadh e chota, agus ceannaicheadh e claidheamh.</verse>
			<verse number="37">Oir tha mi a g-radh ribh, gum feumar so fhathast a tha sgriobhte a bhith air a choimhlionadh unnamsa: Agus bha e air aireamh am measg nan ciontach. Oir tha na nichean, a tha mu mʼ dheidhinnse gu criochnachadh.</verse>
			<verse number="38">Ach thuirt iadsan: A Thighearna, faic, tha dà chlaidheamh an so. Us thuirt e riu: Foghnaidh sin.</verse>
			<verse number="39">ʼSa dol a mach, thriall e, mar a chleachd e, gu sliabh Olibheit. Agus lean a dheisciopuil e.</verse>
			<verse number="40">ʼS nuair a rainig e an t-aite, thuirt e riu: Dianaibh urnaigh, los nach tuit sibh ann am buaireadh.</verse>
			<verse number="41">Agus tharruinneadh e bhuapa cho fada ri urchair cloiche: agus a dol air a ghluinean, rinn e urnaigh,</verse>
			<verse number="42">A g-radh: Athair, ma se do thoil e, cuir a chailis so seachad orm: ach cha n-e mo thoil-sa, ach do thoil-sa gun robh diante.</verse>
			<verse number="43">Agus nochdadh dha aingeal bho neamh ga neartachadh. Agus lean e, ʼs e ann an spairn, air urnaigh na bʼfhaide.</verse>
			<verse number="44">Agus thainig fallus air mar bhoinnean fala a sileadh gu làr.</verse>
			<verse number="45">ʼS nuair a dhʼeirich e bho urnaigh, ʼsa thainig e gu dheisciopuil, fhuair e iad ʼnan cadal leis a bhròn.</verse>
			<verse number="46">Us thuirt e riu: Car-son a tha sibh ʼnur cadal? eiribh, dianaibh urnaigh, los nach tuit sibh ann am buaireadh.</verse>
			<verse number="47">ʼS nuair a bha e fhathast a labhairt, seall, sluagh; agus bha esan, dhaʼm bʼainm Iudas, fear de na dhà-dhiag, air an ceann; agus dhluthaich e ri Iosa gus a phogadh.</verse>
			<verse number="48">Agus thuirt Iosa ris: Iudais, am beil thu brath Mhic an duine le poig?</verse>
			<verse number="49">ʼS iadsan, a bha mun cuairt da, a faicinn ciod a bha gu tachairt, thuirt iad ris: A Thighearna, am buail sinn leis a chlaidheamh?</verse>
			<verse number="50">Us bhuail fear dhiu seirbhiseach an ard-shagairt, agus ghearr e dheth a chluas dheas.</verse>
			<verse number="51">Agus thuirt Iosa, ʼs e freagairt: Fuiligibh an fhad so. ʼS nuair a bhean e dha chluais, leighis e i.</verse>
			<verse number="52">Agus thuirt Iosa ris na h-ard-shagairt, ʼs ri uachdrain an teampuill, ʼs ris na seanairean, a thainig ga ionnsuidh: An tainig sibh le claidhean ʼs le bataichean mar gum bʼ ann gu meirleach?</verse>
			<verse number="53">Nuair a bha mi a h-uile latha cuide ribh san teampull, cha do shìn sibh lamh am aghaidh: ach si so ur n-uair-sa, agus cumhachd an dorchadais.</verse>
			<verse number="54">ʼS ga ghlacadh, thug iad e gu tigh an ard-shagairt: ach lean Peadar e fad as.</verse>
			<verse number="55">ʼS nuair a bheothaich iad teine am miadhon an talla, shuidh iad mun cuairt da, us Peadar ʼnam miadhon.</verse>
			<verse number="56">ʼS nuair a chunnaic searbhant araid e ʼna shuidhe aig an t-solus, ʼsa ghabh i fior-bheachd air, thuirt i: Bha e so cuideachd maille ris.</verse>
			<verse number="57">Ach dhʼaicheadh esan e, a g-radh: A bhoirionnaich, cha n-aithne dhomh e.</verse>
			<verse number="58">Agus seal an deigh sin thuirt urra eile, ʼs e ga fhaicinn: Tha thusa dhiu. Ach thuirt Peadar: A dhuine, cha n-eil.</verse>
			<verse number="59">ʼS mun cuairt de dhʼaon uair a thìm an deigh sin, chomhdaich feareigin eile air, a g-radh: Gu firinneach bha an duine so comhla ris: oir is Galiléach e.</verse>
			<verse number="60">Us thuirt Peadar: A dhuine, cha n-eil fhios agam ciod a tha thu cantuinn. ʼS air ball, ʼs e fhathast a bruidhinn, ghoir an coileach.</verse>
			<verse number="61">ʼS an Tighearna a tionndadh, sheall e air Peadar. Agus chuimhnich Peadar air facal an Tighearna, mar a thuirt e: Mu ʼn goir an coileach, aicheadhaidh tu mi tri uairean:</verse>
			<verse number="62">Us Peadar a dol mach, ghuil e gu goirt.</verse>
			<verse number="63">Agus rinn na fir, a bha cumail Iosa, magadh air, ga bhualadh.</verse>
			<verse number="64">Agus chomhdaich iad a shuilean, us bhuail iad san aodann e; agus dhʼ fharraid iad dheth, a g-radh: Fàisnich, co e bhuail thu?</verse>
			<verse number="65">ʼSa labhairt blaisbheum, thuirt iad a bharrachd ioma ni eile ʼna aghaidh.</verse>
			<verse number="66">Agus cho luath ʼsa bha an latha ann, thionail seanairean an t-sluaigh, ʼs na h-ard-shagairt, ʼs na Sgriobhaich, us thug iad thun an comhairle e, a g-radh: Ma ʼs tu Criosta, innis dhuinn.</verse>
			<verse number="67">Us thuirt e riu: Ma dhʼ innseas mi dhuibh, cha chreid sibh mi:</verse>
			<verse number="68">ʼS ma chuireas mi ceisd oirbh, cha fhreagair sibh mi, us cha mhua leigeas sibh as mi.</verse>
			<verse number="69">Ach an deigh so bithidh Mac an duine ʼna shuidhe air deas laimh cumhachd Dhe.</verse>
			<verse number="70">An sin thuirt iad uile: An tusa Mac Dhe? Thuirt esan: Tha sibhse g-radh gur mi.</verse>
			<verse number="71">Us thuirt iadsan: Ciod am feum a thʼ againn air tuilleadh teisteanais? oir chuala sinn e bho bhial fhein.</verse>
		</chapter>
		<chapter number="23">
			<verse number="1">ʼS air eirigh do ʼn chuideachda uile aca, thug iad gu Pilat e.</verse>
			<verse number="2">Agus leig iad air coire chur air, a g-radh: Fhuair sinn an duine so a cur ar cinnidh air aimhreadh, ʼsa bacail cis a thoirt do Chésar, ʼsa g-radh gur e fhein Criosta an righ.</verse>
			<verse number="3">Agus dhʼfharraid Pilat dheth, a g-radh: An tu righ nan Iudhach? Ach thuirt esan, ʼs e freagairt: Tha thu ga radh,</verse>
			<verse number="4">Us thuirt Pilat ris na h-ard-shagairt ʼs ris an t-sluagh: Cha n-eil mi faighinn coire sam bith anns an duine so.</verse>
			<verse number="5">Ach ʼsann bu bhraise a dhʼfhas iad, a g-radh: Tha e togail an t-sluaigh, a teagasg feadh Iudéa uile, a tòiseachadh aig Galile gu ruig so.</verse>
			<verse number="6">Ach Pilat a cluinntinn mu Ghalile, dhʼfhaighnich e am bu Ghaliléach e.</verse>
			<verse number="7">Agus cho luath ʼsa thuig e gur ann fo chumhachd Heroid a bha e, chuir e e gu Herod, a bha sna laithean sin fhein ann an Ierusalem.</verse>
			<verse number="8">Us Herod a faicinn Iosa, thug sin toileachadh mor dha: oir bha e an geall bho cheann fhada air fhaicinn, a chionn gun cuala e moran mu dheidhinn, agus bha dùil aige gum faiceadh e miarailte air choireigin air a dianamh leis.</verse>
			<verse number="9">Agus chuir e ceisdean air am moran bhriathran. Ach cha tug e freagairt air bith dha.</verse>
			<verse number="10">Agus sheas na h-ard-shagairt ʼs na Sgriobhaich a sior-chur choire as a leth.</verse>
			<verse number="11">Ach chuir Herod us ʼarmailt suarach e; ʼs ga eideadh an trusgan geal, rinn e culaidh-mhagaidh dheth, agus chuir e air ais gu Pilat e.</verse>
			<verse number="12">Us rinneadh Herod agus Pilat ʼnan cairdean an latha sin fhein: oir roimh sin bu naimhdean dha cheile iad.</verse>
			<verse number="13">ʼS air do Philat na h-ard-shagairt, ʼs na h-uachdrain, agus an sluagh a ghairm ri cheile,</verse>
			<verse number="14">Thuirt e riu: Thug sibh gam ionnsuidh an duine so, mar neach a tha cur an t-sluaigh air aimhreadh; agus, seall, an deigh dhomhsʼ a cheasnachadh air ur bialaobh, cha n-eil mi faighinn cionta sam bith san duine so thaobh nan nichean muʼm beil sibhse dianamh casaid air.</verse>
			<verse number="15">Agus cha mhua tha Herod: oir chuir mi sibh ga ionnsuidh, agus, seall, cha dʼ rinneadh ni ris mar toillteannach air bàs.</verse>
			<verse number="16">Uime sin an deigh a smachdachadh, bheir mi chead da.</verse>
			<verse number="17">Agus bha e mar fhiachaibh air a h-aon a leigeil mu sgaoil dhaibh air latha na feille.</verse>
			<verse number="18">Us ghlaodh an sluagh uile comhla, a g-radh: Cuir as dhasan, agus leig mu sgaoil dhuinn Barabbas,</verse>
			<verse number="19">Neach a thilgeadh am priosan as leth ceannairce araid a rinneadh sa bhaile, ʼs air son muirt.</verse>
			<verse number="20">Agus labhair Pilat riu rithist, ʼs e toileach Iosa a leigeil mu sgaoil.</verse>
			<verse number="21">Us ghlaodh iadsan a rithist, a g-radh: Ceus e, ceus e.</verse>
			<verse number="22">ʼS an treas uair thuirt e riu: Car-son, ciod an t-olc a rinn e? cha n-eil mi faighinn aobhar bàis ann: smachdaichidh mi e ma ta, us leigidh mi chead da.</verse>
			<verse number="23">Ach le iolaich aird dhianlean iad a g-iarraidh a cheusadh; agus bhuadhaich an guth-sa.</verse>
			<verse number="24">Agus thug Pilat binn, gum faigheadh iad an iarratas.</verse>
			<verse number="25">Agus leig e as dhaibh am fear a bha iad a g-iarraidh, ʼsa chuireadh am priosan air son muirt us ceannairce: ach liubhair e Iosa seachad dha ʼn toil.</verse>
			<verse number="26">Us nuair bha iad ga thoirt leo, rug iad air Simon araid bho Chirene, ʼs e tilleadh bho thigh-ducha; agus chuir iad a chrois air, gus a giulan an deigh Iosa.</verse>
			<verse number="27">Agus bha cuideachda mhor sluaigh agus bhoirionnach ga leanntuinn, a bha a caoidh ʼsa gal air a shon.</verse>
			<verse number="28">Agus thuirt Iosa, ʼs e tionndadh riu: A nigheana Ierusalem, na bithibh a gal air mo shonsa, ach guilibh air ur son fhein, ʼs air son ur cloinne.</verse>
			<verse number="29">Oir, seall, thig na laithean anns an abair iad: Is sona na mnathan neo-thorrach, ʼs na bronnaichean nach do ghin, ʼs na ciochan nach tug bainne.</verse>
			<verse number="30">An sin tòisichidh iad ri radh ris na beanntan: Tuitibh oirnn; ʼs ris na cnuic: Fallaichibh sinn.</verse>
			<verse number="31">Oir ma ni iad na nichean so air an fhiodh ùr, ciod a nithear air a chrionaich?</verse>
			<verse number="32">Us thugadh dithis eile de dhroch dhaoine comhla ris, gus an cuirteadh gu bàs iad.</verse>
			<verse number="33">Agus nuair rainig iad an t-aite ris an abrar Calbhari, cheus iad an sin e, agus na meirlich, fear air an laimh dheis, am fear eile air an laimh chli.</verse>
			<verse number="34">Us thuirt Iosa: Athair, thoir mathanas dhaibh, oir cha n-aithne dhaibh ciod a tha iad a dianamh. Agus roinn iad ʼaodach, a tilgeadh chrann.</verse>
			<verse number="35">Agus sheas an sluagh a g-amharc, agus rinn na h-uachdrain cuide riu magadh air, a g-radh: Shabhail e feadhainn eile, sabhaladh e e fhein, ma ʼs esan Criosta taghte Dhe.</verse>
			<verse number="36">Agus rinn na saighdearan cuideachd fanaid air, a tighinn dluth, ʼsa tairgse fion-gheir dha,</verse>
			<verse number="37">ʼSa g-radh: Ma ʼs tu righ nan Iudhach, sabhail thu fhein.</verse>
			<verse number="38">Agus bha sgriobhadh mar an ciadna fos a chionn, sgriobhte ann an litrichean Greigis, us Laidinn, us Eabhra: Se so righ nan Iudhach.</verse>
			<verse number="39">Agus labhair fear dhe na meirlich a chrochadh blais-bheum ʼna aghaidh, a g-radh: Ma ʼs tu Criosta, sabhail thu fhein agus sinne.</verse>
			<verse number="40">Ach am fear eile a freagairt, chronaich e e, a g-radh: Nach eil eagal De unnad, us tu fo ʼn diteadh chiadna?</verse>
			<verse number="41">Us sinne gu dearbh le ceartas: oir tha sinn a faighinn mar a thoill ar gniomhan: ach cha dʼ rinn e so olc air bith.</verse>
			<verse number="42">Agus thuirt e ri Iosa: A Thighearna, cuimhnich ormsa, nuair a thig thu gu dʼ rioghachd.</verse>
			<verse number="43">Agus thuirt Iosa ris: Gu deimhinn tha mi g-radh riut: An diugh bithidh thu maille riumsa am pàrras.</verse>
			<verse number="44">Us bha e mun cuairt do ʼn t-siathamh uair, agus bha dorchadas air an talamh uile gus an naoitheamh uair.</verse>
			<verse number="45">Agus thainig dorchadas air a ghrein: agus sthracadh brat an teampuill ʼna mhiadhon.</verse>
			<verse number="46">Agus Iosa a g-eigheach le guth ard, thuirt e: Athair, ann ad lamhan tha mi liubhairt mo spioraid. ʼSa g-radh so, thilg e an anail.</verse>
			<verse number="47">A nis an ceannard-ciad a faicinn ciod a thachair, thug e gloir do Dhia, a g-radh: Gu dearbh bu duine ionraic e so.</verse>
			<verse number="48">ʼS an sluagh uile a chruinnich dhʼionnsuidh an t-seallaidh so, ʼsa chunnaic na rinneadh, thill iad a bualadh an uchd.</verse>
			<verse number="49">Agus sheas a luchd-eolais uile, ʼs na boirionnaich, a lean e bho Ghalile, fad as a faicinn nan nichean so.</verse>
			<verse number="50">Agus, seall, duine, dha ʼm bʼ ainm Ioseph, a bha ʼna chomhairleach, duine math agus ceart,</verse>
			<verse number="51">(Duine nach dʼ aontaich dha ʼn comhairle no dha ʼn dianadas:) bho Arimatéa, baile ann an Iudéa, aig an robh suil e fhein ri rioghachd Dhe.</verse>
			<verse number="52">Chaidh am fear so gu Pilat, agus dhʼ iarr e corp Iosa;</verse>
			<verse number="53">Agus air dha a thoirt a nuas, shuain e an anart grinn e, agus chuir e ann an uaigh snaithte á creig e, anns nach deachaidh duine a chur riamh roimhe.</verse>
			<verse number="54">Agus bʼ e là an uidheamachaidh a bhʼ ann, us bha an t-sàbaid faisg.</verse>
			<verse number="55">Agus chunnaic na boirionnaich, a thainig comhla ris ga leanailt á Galile, an uaigh, ʼs mar a chaidh a chorp a chur.</verse>
			<verse number="56">ʼSa tilleadh rinn iad deas spiosradh agus ola; ʼs ghabh iad fois air an t-sàbaid a reir na fainte.</verse>
		</chapter>
		<chapter number="24">
			<verse number="1">Agus ro-mhuch sa mhaduinn air a chiad latha de ʼn t-seachduin, thainig iad thun na h-uaighe, a toirt leo an spiosraidh a dheasaich iad.</verse>
			<verse number="2">Us fhuair iad a chlach air a carachadh bho ʼn uaigh.</verse>
			<verse number="3">ʼSa dol a stigh, cha dʼ fhuair iad corp an Tighearna Iosa.</verse>
			<verse number="4">Us thachair, nuair bha iadsan fo ioghnadh ʼnan inntinn mu so, seall, sheas dithis dhaoine lamh riu an eideadh dealrach.</verse>
			<verse number="5">ʼS nuair bha iad fo fhiamh, ʼsa cromadh an aghaidh gu làr, thuirt iad riu: Car-son tha sibh a sireadh a bheo am measg nam marbh?</verse>
			<verse number="6">Cha n-eil e ʼn so, ach dhʼ eirich e: cuimhnichibh ciamar a thuirt e ribh, nuair a bha e fhathast ann an Galile,</verse>
			<verse number="7">A g-radh: Feumaidh Mac an duine a bhith air a liubhairt do lamhan dhaoine peacach, agus air a cheusadh, agus eirigh a rithist air an treas latha.</verse>
			<verse number="8">Agus chuimhnich iad a bhriathran.</verse>
			<verse number="9">ʼS air tilleadh dhaibh bho ʼn uaigh, dhʼinnis iad so uile do na h-aon-diag, agus do chàch uile.</verse>
			<verse number="10">Agus bʼ iad Mairi Magdalen, us Ioanna, us Mairi Sheumais, agus na boirionnaich eile, a bha comhla riu, a dhʼinnis na nichean so do na h-ostail.</verse>
			<verse number="11">Ach mheasadh leosan mar bhreislich na briathran so; ʼs cha do chreid iad iad.</verse>
			<verse number="12">Ach Peadar a g-eirigh, ruith e thun na h-uaighe; ʼsa cromadh sios chunnaic e na h-anartan air leth leo fhein, agus dhʼ fhalbh e, a gabhail ioghnaidh ann fhein as na nichean a thachair.</verse>
			<verse number="13">Agus, fiach, bha dithis dhiu fhein a dol a cheart latha sin gu baile, dha ʼn ainm Emmaus, a bha tri fichead stàd bho Ierusalem.</verse>
			<verse number="14">ʼS bha iad a comhradh ri cheile mu na nichean so uile a bha air tachairt.</verse>
			<verse number="15">Agus thachair, nuair a bha iad a labhairt ʼsa reusonachadh ri cheile, gun do tharruinn Iosa fhein teann orra, ʼs gun do thriall e ʼnan cuideachda:</verse>
			<verse number="16">Ach bha an suilean air an cumail air sheol ʼs nach dʼ aithnich iad e.</verse>
			<verse number="17">Us thuirt e riu: Ciod an seanachas so a thʼ agaibh ri cheile, us sibh a triall agus dubhach?</verse>
			<verse number="18">Agus fear dhiu, dha ʼm bʼ ainm Cleophas, ʼs e freagairt, thuirt e ris: An tusa a mhain a tha na dʼ choigreach ann an Ierusalem, ʼs nach aithne na nichean, a rinneadh anns na laithean so?</verse>
			<verse number="19">Thuirt e riu: Ciod? Us thuirt iad: Mu Iosa bho Nasaret, a bha ʼna fhaidh, cumhachdach ann an gniomh ʼs am facal an lathair Dhe agus dhaoine uile;</verse>
			<verse number="20">ʼS mar a liubhair ar n-ard-shagairt, ʼs ar n-uachdrain e gus a dhiteadh gu bàs, ʼs mar a cheus iad e.</verse>
			<verse number="21">Ach bha sinne an earbsa gum bʼ e esan a bha gu Israel a shaoradh: agus a nis a thuilleadh air so uile, se an diugh an treas latha bho na rinneadh na nichean so.</verse>
			<verse number="22">Seadh, agus chuir boirionnaich araid dhe ʼn chuideachda againne, a bha aig an uaigh romh shoillse an latha, fuathas oirnn,</verse>
			<verse number="23">ʼS nuair nach dʼ fhuair iad a chorp, thainig iad a g-radh gum faca iad sealladh aingeal, a tha g-radh gum beil e beo.</verse>
			<verse number="24">Us chaidh cuid de ʼn fheadhainn againne thun na h-uaighe, agus fhuair iad mar a thuirt na boirionnaich; ach cha dʼfhuair iad esan.</verse>
			<verse number="25">ʼS an sin thuirt e riu: O amadana, us mall-chridheach gu creidsinn a h-uile ni a labhair na faidhean!</verse>
			<verse number="26">Nach fheumadh Criosta iad so fhulang, agus mar so dol a stigh dha ghloir?</verse>
			<verse number="27">ʼSa tòiseachadh aig Maois ʼs na faidhean uile, mhinich e dhaibh as na sgriobtuirean uile na bha mu dheidhinn fhein.</verse>
			<verse number="28">Agus tharruinn iad teann air a bhaile gus an robh iad a dol, us ghabh esan air a bhith dol na bʼ fhaide.</verse>
			<verse number="29">Ach cho-eignich iad e, a g-radh: Fan comhla ruinne, ʼs gum beil e teann air an fheasgar, agus deireadh an latha ann. Agus chaidh e stigh comhla riu.</verse>
			<verse number="30">Us thachair, nuair a bha e aig bord maille riu, gun do ghlac e aran, agus bheannaich e, agus bhrist e, agus shìn e dhaibhse.</verse>
			<verse number="31">Agus dhʼfhosgladh an suilean, us dhʼ aithnich iad e; agus chaidh esan as an sealladh.</verse>
			<verse number="32">Us thuirt iad ri cheile: Nach robh ar cridhe a lasadh unnainn, am feadh a bha e labhairt san t-slighe, ʼsa; fosgladh dhuinn nan sgriobtur?</verse>
			<verse number="33">ʼSa g-eirigh sa cheart uair, thill iad air an ais gu Ierusalem: agus fhuair iad cruinn na h-aon-diag, us iadsan a bha cuide riu,</verse>
			<verse number="34">A g-radh: Dhʼeirich an Tighearna gu cinnteach, agus chunnacas le Simon e.</verse>
			<verse number="35">Agus dhʼ aithris iadsan na rinneadh san t-slighe, ʼs mar a dhʼ aithnich iad e aig bristeadh an arain.</verse>
			<verse number="36">ʼS air dhaibh bhith labhairt nan nichean so, sheas Iosa ʼnam miadhon, us thuirt e riu: Sith dhuibh: Is mise thʼann, na gabhaibh eagal.</verse>
			<verse number="37">Ach shaoil iadsan, ʼs iad fo fhurban ʼs fo gheilt, gur spiorad a chunnaic iad.</verse>
			<verse number="38">Us thuirt e riu: Car-son tha sibh fo fhurban, agus car-son tha smaointean a g-eirigh ʼnur cridheachan?</verse>
			<verse number="39">Faicibh mo lamhan ʼs mo chasan, gur mi fhein a thʼ ann: laimhsichibh, agus fiachaibh: oir aig spiorad cha n-eil feoil us cnaimhean, mar a tha sibh a faicinn agamsa.</verse>
			<verse number="40">Agus an deigh dha so radh, dhʼ fhiach e dhaibh a lamhan ʼsa chasan.</verse>
			<verse number="41">Ach nuair nach robh iad fhathast a creidsinn, ʼsa bha iad fo ioghnadh le aighear, thuirt e: Am beil dad agaibh an so a dhʼ ithear?</verse>
			<verse number="42">Us thairg iad dha mir de dhʼ iasg roiste, agus cir mheala.</verse>
			<verse number="43">ʼS an deigh dha itheadh ʼnan lathair, a gabhail an fhuighlich thug e dhaibh e.</verse>
			<verse number="44">Us thuirt e riu: ʼSiad so na briathran a labhair mi ribh, ʼs mi fhathast ʼnur cuideachda, gum feumar gach ni a choimhlionadh, a tha sgriobhte mu mʼ dheidhinn an lagh Mhaois, agus anns na faidhean, agus anns na sailm.</verse>
			<verse number="45">An sin dhʼfhosgail e an tuigse, los gun tuigeadh iad na sgriobtuirean.</verse>
			<verse number="46">Us thuirt e riu: Mar so tha e sgriobhte, ʼs mar so dhʼ fheumadh Criosta fulang, agus eirigh a rithist bho na mairbh air an treas latha;</verse>
			<verse number="47">Agus peanas us mathanas pheacannan a bhith air an searmonachadh ʼna ainm, feadh a h-uile rioghachd, a tòiseachadh aig Ierusalem.</verse>
			<verse number="48">ʼS tha sibhse ʼnur fianuisean air na nichean so.</verse>
			<verse number="49">Agus cuiridh mi h-ugaibh gealladh mʼ Athar. Ach fuirichibhse sa bhaile, gus an comhdaichear sibh le neart bho neamh.</verse>
			<verse number="50">Agus thug e a mach iad cho fad ri Bethania; ʼsa togail suas a lamhan, bheannaich e iad.</verse>
			<verse number="51">Us thachair, ʼs e gam; beannachadh, gun a tharruinn e bhuapa, ʼs gun do thogadh suas do fhlathanas e.</verse>
			<verse number="52">Agus thug iad aoradh dha, us thill iad gu Ierusalem le mor aoibhneas.</verse>
			<verse number="53">Agus bha iad daonnan san teampull a moladh ʼsa beannachadh Dhe. Amen.</verse>
		</chapter>
	</book>
	<book number="43">
		<chapter number="1">
			<verse number="1">San toiseach bha am Facal, ʼs bha am Facal maille ri Dia, agus bʼ e am Facal Dia.</verse>
			<verse number="2">Bha e so san toiseach maille ri Dia.</verse>
			<verse number="3">Rinneadh a h-uile ni leis: ʼs gun e cha dʼ rinneadh ni a chaidh a dhianamh.</verse>
			<verse number="4">Annsan bha a bheatha, ʼs bʼ i a bheatha solus dhaoine:</verse>
			<verse number="5">Agus tha an solus a soillseachadh san dorchadas, ʼs cha do ghabh an dorchadas ris.</verse>
			<verse number="6">Chuireadh duine bho Dhia, dha ʼm bʼ ainm Eoin.</verse>
			<verse number="7">Thainig e so mar fhianuis gu teisteanas a thoirt air an t-solus, los gun creideadh daoine uile troimh-san.</verse>
			<verse number="8">Cha bʼ e esan an solus, ach bha e gu teisteanas a thoirt air an t-solus.</verse>
			<verse number="9">Bʼ e sin an solus firinneach, a tha soilleireachadh a h-uile duine, a tha tighinn dhʼ ionnsuidh an t-saoghail so.</verse>
			<verse number="10">Bha e anns an t-saoghal, ʼs rinneadh an saoghal leis, ʼs cha bʼ aithne do ʼn t-saoghal e.</verse>
			<verse number="11">Thainig e gu chuid fhein, ʼs cha do ghabh a mhuinntir fhein ris.</verse>
			<verse number="12">Ach a mhiad ʼsa ghabh ris, thug e cumhachd dhaibh a bhith ʼnan cloinn do Dhia, dhaibhse a tha creidsinn ʼna ainm,</verse>
			<verse number="13">A rugadh cha n-ann bho fhuil, no bho thoil na feola, no bho thoil duine, ach bho Dhia.</verse>
			<verse number="14">Us ghabh am Facal feoil, us rinn e comhnuidh ʼnar measg: us chunnaic sinn a ghloir, mar ghloir aonghin an Athar, lan ghras agus firinn.</verse>
			<verse number="15">Thug Eoin teisteanas air, agus dhʼeigh e, a g-radh: Bʼ e so esan mun do labhair mi: Esan a tha ri tighinn as mo dheigh, tha toiseach aige orm: a chionn gun robh e romham.</verse>
			<verse number="16">Agus dhe a lanachd fhuair sinn uile, agus grasan air ghrasan:</verse>
			<verse number="17">Oir thugadh an lagh le Maois, ach thainig grasan agus firinn le Iosa Criosta.</verse>
			<verse number="18">Cha n-fhaca duine Dia riamh: an t-aonghin Mic, a tha an uchd Athar, se dhʼ innis e.</verse>
			<verse number="19">Agus se so teisteanas Eoin, nuair a chuir na h-Iudhaich bho Ierusalem sagairt agus leibhitich ga ionnsuidh a dhʼfhaighneachd dheth: Co thu?</verse>
			<verse number="20">Us dhʼ aidich e, ʼs cha dʼ aicheadh e; us dhʼ aidich e: Cha mhise Criosta.</verse>
			<verse number="21">Agus dhʼ fharraid iad dheth: Co thu ma ta? An tu Elias? Us thuirt e: Cha mhi. Am faidh thu? Us fhreagair e: Cha n-eadh.</verse>
			<verse number="22">Thuirt iad uime sin ris: Co thu, los gun toir sinn freagairt dhaibh-san, a chuir sinn? Ciod a tha thu g-radh mu dʼ dheidhinn fhein?</verse>
			<verse number="23">Thuirt e: Is mi guth neach a g-eigheach san fhasach: Dianaibh direach slighe an Tighearna, mar a thuirt am faidh Isaias.</verse>
			<verse number="24">Agus bʼ ann dhe na Phairisich iadsan a chuireadh ga ionnsuidh.</verse>
			<verse number="25">ʼS dhʼfharraid iad dheth, us thuirt iad ris: Car-son ma ta a tha thu a baisteadh, mur tu Criosta, no Elias, no faidh?</verse>
			<verse number="26">Agus fhreagair Eoin iad, a g-radh: Tha mise baisteadh le uisge: ach tha aon ʼna sheasamh ʼnur miadhon, nach aithne dhuibh.</verse>
			<verse number="27">Se so esan a tha ri tighinn am dheigh, aig a bheil toiseach orm: air nach airidh mise air barriall a bhroige fhuasgladh.</verse>
			<verse number="28">Rinneadh na nichean so ann am Bethania, air taobh thall Iordain, far an robh Eoin a baisteadh.</verse>
			<verse number="29">Air an ath latha chunnaic Eoin Iosa a tighinn ga ionnsuidh, us thuirt e: Seall uan De, seall esan a tha toirt air falbh peacadh an t-saoghail.</verse>
			<verse number="30">Se so esan mun tuirt mi: Thig fear am dheigh aig a bheil toiseach orm: chionn bha e romham.</verse>
			<verse number="31">ʼS cha bʼ aithne dhomh e: ach ʼsann los gum biodh e air fhoillseachadh ann an Israel a thainig mise a baisteadh le uisge.</verse>
			<verse number="32">Agus thug Eoin fianuis, a g-radh: Chunnaic mi an Spiorad a tearnadh mar chalaman bho neamh, us dhʼfhan e air.</verse>
			<verse number="33">Agus cha bʼ aithne dhomh e: ach esan a chuir mise a bhaisteadh le uisge, thuirt e rium: Esan air am faic thu an Spiorad a tearnadh ʼsa fantuinn air, se esan a bhaisteas leis an Spiorad Naomh.</verse>
			<verse number="34">Agus chunnaic mise: ʼs tha mi toirt fianuis, gur e so Mac Dhe.</verse>
			<verse number="35">A rithist air an ath latha sheas Eoin agus dithis dhe dheisciopuil.</verse>
			<verse number="36">ʼSa faicinn Iosa coiseachd, thuirt e: Seall uan De.</verse>
			<verse number="37">Agus chuala an dithis dheisciopul e a labhairt, us lean iad Iosa.</verse>
			<verse number="38">Us Iosa a tionndadh ʼs gam faicinn ga leanail, thuirt e riu: Ciod a tha sibh a sireadh? Thuirt iad ris: A Rabbi (se sin air eadar-theangachadh, a mhaighistir), càite am beil thu fuireach?</verse>
			<verse number="39">Thuirt e riu: Thigibh, agus faicibh. Thainig iad, ʼs chunnaic iad càite an robh e fuireach, agus dhʼ fhan iad maille ris an latha sin: oir bha e nis mun cuairt do ʼn deicheamh uair.</verse>
			<verse number="40">Agus bʼ e Aindris brathair Shimoin Pheadair a h-aon de ʼn dithis, a chuala so bho Eoin, ʼsa lean e.</verse>
			<verse number="41">Fhuair esan an toiseach a bhrathair Simon, us thuirt e ris: Fhuair sinn am Messias (se sin air eadar-theangachadh Criosta).</verse>
			<verse number="42">Agus thug e gu Iosa e. Us Iosa a sealltuinn air, thuirt e: Is tusa Simon mac Iona: theirear Cephas riut, se sin air eadar-theangachadh, Peadar.</verse>
			<verse number="43">Air an latha an deigh sin bʼ aill leis dol do Ghalile, us fhuair e Philip. Us thuirt Iosa ris: Lean mise.</verse>
			<verse number="44">A nis bha Philip bho Bhethsaida, baile Aindris agus Pheadair.</verse>
			<verse number="45">Fhuair Philip Nathanael, us thuirt e ris: Fhuair sinn esan mun do sgriobh Maois anns an lagh, agus na faidhean, Iosa mac Ioseph bho Nasareth.</verse>
			<verse number="46">Us thuirt Nathanael ris: An urrainn do ni math air bith tighinn á Nasareth? Thuirt Philip ris: Thig, us faic.</verse>
			<verse number="47">Chunnaic Iosa Nathanael a tighinn ga ionnsuidh, agus thuirt e mu dheidhinn: Seall fior Isralach, anns nach eil dad a dhʼ fhoill.</verse>
			<verse number="48">Thuirt Nathanael ris: Ciamar is aithne dhut mi? Fhreagair Iosa, us thuirt e ris: Mun do ghairm Philip thu, nuair bha thu fo ʼn chrann-fhige, chunnaic mi thu.</verse>
			<verse number="49">Fhreagair Nathanael, us thuirt e: A Rabbi, is tu Mac De, is tu righ Israil.</verse>
			<verse number="50">Fhreagair Iosa us thuirt e ris: A chionn gun tuirt mi riut, chunnaic mi thu fo ʼn chrann-fhige, tha thu creidsinn: chi thu nichean nas mua na iad sin.</verse>
			<verse number="51">Us thuirt e ris: Gu firinneach firinneach tha mi g-radh ribh, gum faic sibh neamh fosgailte, agus ainglean De a direadh ʼsa tearnadh air Mac an duine.</verse>
		</chapter>
		<chapter number="2">
			<verse number="1">Agus air an treas latha bha bainis ann an Cana Ghalile; ʼs bha mathair Iosa an sin.</verse>
			<verse number="2">Agus fhuair Iosa fhein ʼsa dheisciopuil cuireadh thun na bainnse.</verse>
			<verse number="3">ʼS am fiona teireachduinn, thuirt mathair Iosa ris: Cha n-eil fion aca.</verse>
			<verse number="4">Us thuirt Iosa rithe: Ciod e sin domhsa us dutsa, a bhoirionnaich? cha n-eil mʼ uair-sa air tighinn fhathast.</verse>
			<verse number="5">Thuirt a mhathair ris an luchd-riarachaidh: Ni sam bith a their e ribh, dianaibh.</verse>
			<verse number="6">A nis bha sia poitean-uisge de chloich air an cur an sin a reir gnath glanaidh nan Iudhach, a chumadh a dhà no tri de thoimhsean gach aon.</verse>
			<verse number="7">Thuirt Iosa riu: Lionaibh na poitean le uisge. Agus lion iad suas gus am bial iad.</verse>
			<verse number="8">Agus thuirt Iosa riu: Tarruinnibh a nis, agus thugaibh e gu ard-riaghladair na cuilme. Agus thug iad e.</verse>
			<verse number="9">ʼS nuair a bhlais ard-riaghladair na cuilme an t-uisge a chaidh thionndadh gu fion, ʼs e gun fhios aige co as a bha e, ach bha fios aig an luchd-riarachaidh a tharruinn an t-uisge, ghairm an t-ard-riaghladair fear-na-bainnse,</verse>
			<verse number="10">Us thuirt e ris: Tha h-uile duine cur sios an toiseach fiona mhath; ʼs nuair a dhʼ olas daoine gu pailt, an sin fiona nas miosa: ach ghleidh thusa am fion math gu so.</verse>
			<verse number="11">Bʼ e so toiseach miarailtean Iosa ann an Cana Ghalile: us rinn e ghloir follaiseach, agus chreid a dheisciopuil ann.</verse>
			<verse number="12">An deigh so chaidh e sios do Chapharnaum, e fhein, ʼsa mhathair, ʼsa bhraithrean, agus a dheisciopuil; ʼs cha dʼfhan iad an sin moran laithean.</verse>
			<verse number="13">Agus bha càisg nan Iudhach aig laimh, ʼs chaidh Iosa suas gu Ierusalem;</verse>
			<verse number="14">Agus fhuair e san teampull luchd-reic dhamh us chaorach us chalaman, agus luchd-malairt airgid ʼnan suidhe.</verse>
			<verse number="15">ʼS nuair rinn e sgiursa de chuird chaola, dhʼfhuadaich e mach as an teampull iad uile, na caoraich mar-aon agus na daimh, agus thaom e sios airgiod an luchd-mhalairt agus leag e na buird.</verse>
			<verse number="16">Us thuirt e riusan a bha reic chalaman: Thugaibh iad sin á so, ʼs na dianaibh tigh mʼ Athar ʼna thigh marsantachd.</verse>
			<verse number="17">An sin chuimhnich a dheisciopuil gun robh e sgriobhte: Dhʼith eud do thighe suas mi.</verse>
			<verse number="18">Uime sin fhreagair na h-Iudhaich, us thuirt iad ris: Ciod an comharradh a dhʼ fhiachas tu dhuinn, a thaobh gu bheil thu dianamh nan nichean so?</verse>
			<verse number="19">Fhreagair Iosa, us thuirt e riu: Leagaibh an teampull so, agus togaidh mi suais e an tri latha.</verse>
			<verse number="20">An sin thuirt na h-Iudhaich: Dà-fhichead bliadhna ʼsa sia bhathas a togail an teampuill so, agus an cuir thusa suas e an tri latha?</verse>
			<verse number="21">Ach bha esan a labhairt mu theampull a chuirp.</verse>
			<verse number="22">Air an aobhar sin nuair dhʼeirich e bho na mairbh, chuimhnich a dheisciopuil gun tuirt e so, agus chreid iad an sgriobtur, agus am facal a thuirt Iosa.</verse>
			<verse number="23">A nis, nuair a bha e ann an Ierusalem aig a chàisg, air latha na feille, chreid moran ʼna ainm, ʼs iad a faicinn nam miarailtean a bha e dianamh.</verse>
			<verse number="24">Ach cha dʼ earb Iosa e fhein riu: a thaobh gum bʼ aithne dha daoine uile,</verse>
			<verse number="25">ʼSa thaobh nach robh feum aige gun tugadh neach air bith teisteanas air duine: oir bʼ aithne dha fhein ciod a bha anns an duine.</verse>
		</chapter>
		<chapter number="3">
			<verse number="1">Agus bha duine ann dhe na Phairisich, dha ʼm bʼ ainm Nicodemus, a bha ʼna riaghladair air na h-Iudhaich.</verse>
			<verse number="2">Thainig an duine so gu Iosa san oidhche, us thuirt e ris: A Rabbi, is aithne dhuinn gun tainig thu na dʼ fhear-teagaisg bho Dhia: oir cha n-eil e an comas duine air bith na miarailtean sin a dhianamh, a tha thusa dianamh, mur biodh Dia maille ris.</verse>
			<verse number="3">Fhreagair Iosa, us thuirt e ris: Amen, amen, tha mi g-radh riut: mur bi duine air a bhreith a rithist, cha n-urrainn e rioghachd Dhe fhaicinn.</verse>
			<verse number="4">Thuirt Nicodemus ris: Ciamar is urrainn do dhuine a bhith air a bhreith, nuair a tha e sean? an urrainn e dol a stigh a rithist am broinn a mhathar, ʼsa bhith air ath-bhreith?</verse>
			<verse number="5">Fhreagair Iosa: Amen, amen, tha mi g-radh riut: mur bi duine air a bhreith a rithist le uisge ʼs leis an Spiorad Naomh, cha n-urrainn e dol a stigh do rioghachd Dhe.</verse>
			<verse number="6">Is feoil na rugadh bho fheoil; agus is spiorad na rugadh bho spiorad.</verse>
			<verse number="7">Na gabh iongantas, gun tuirt mi riut: Feumaidh sibh a bhith air ur breith as ùr.</verse>
			<verse number="8">Tha an spiorad a seideadh far an aill leis; ʼs tha thu a cluinntinn a ghuth, ach cha n-aithne dhut co as a tha e tighinn, no ceana tha e dol: is amhuil a tha h-uile h-aon a rugadh leis an spiorad.</verse>
			<verse number="9">Fhreagair Nicodemus, us thuirt e ris: Ciamar a dhʼ fhaodas iad sin a bhith?</verse>
			<verse number="10">Fhreagair Iosa, us thuirt e ris: A bheil thusa na dʼ mhaighistir ann an Israel, ʼs tu aineolach air na nichean so?</verse>
			<verse number="11">Gu firinneach firinneach tha mi g-radh riut gum beil sinn a labhairt an ni is aithne dhuinn, ʼsa toirt fianuis air an ni a chunnaic sinn, ʼs cha n-eil sibhse gabhail ri ar fianuis.</verse>
			<verse number="12">Ma labhair mi nichean talmhaidh ribh, ʼs nach eil sibh a creidsinn: ciamar a chreideas sibh, ma their mi ribh nichean neamhaidh?</verse>
			<verse number="13">Agus cha deach duine air bith suas do fhlathanas, ach esan a thainig a nuas bho neamh, Mac an duine a tha air neamh.</verse>
			<verse number="14">Agus mar a thog Maois an nathair suas san fhasach, is amhuil a dhʼfheumas Mac an duine a bhith air a thogail suas;</verse>
			<verse number="15">Los nach teid neach sam bith, a tha creidsinn ann, a dhith, ach gum bi a bheatha shiorruidh aige.</verse>
			<verse number="16">Oir thug Dia leithid de ghaol do ʼn t-saoghal, gun tug e ʼaonaghin Mic seachad; chum nach teid a h-aon air bith, a tha creidsinn ann, a dhith, ach gum bi a bheatha shiorruidh aige.</verse>
			<verse number="17">Oir cha do chuir Dia a Mhac thun an t-saoghail gus an saoghal a dhiteadh, ach gus an saoghal a bhith air a shabhaladh leis.</verse>
			<verse number="18">Esan a chreideas ann, cha dhitear e: ach esan nach creid, tha e cheana air a dhiteadh: a chionn nach eil e creidsinn ann an ainm aonghin Mhic Dhe.</verse>
			<verse number="19">Agus se so an diteadh: a chionn gun tainig an solus thun an t-saoghail, ʼs gum bu docha le daoine an dorchadas na ʼn solus: oir bha an gniomhran olc.</verse>
			<verse number="20">Oir tha grain aig gach neach, a tha dianamh an uilc, air an t-solus, ʼs cha n-eil e tighinn a dhʼionnsuidh an t-soluis, gus nach cronaichear ʼoibrichean:</verse>
			<verse number="21">Ach am fear a ni an fhirinn, thig e thun an t-soluis, gus oibrichean a bhith air am foillseachadh: a chionn gur h-ann an Dia a rinneadh iad.</verse>
			<verse number="22">ʼNan deigh sin thainig Iosa agus a dheisciopuil gu talamh Iudéa; us rinn e comhnuidh an sin maille riu, agus bha e a baisteadh.</verse>
			<verse number="23">ʼS bha Eoin cuideachd a baisteadh ann an Ennon lamh ri Salim: a chionn ʼs gun robh moran uisge an sin, us thainig iad, agus bhaisteadh iad.</verse>
			<verse number="24">Oir cha do thilgeadh Eoin fhathast am priosan.</verse>
			<verse number="25">ʼS dhʼeirich ceisd eadar cuid de dheisciopuil Eoin agus na h-Iudhaich mu dheidhinn glanaidh.</verse>
			<verse number="26">Agus thainig iad gu Eoin, us thuirt iad ris: A Rabbi, seall, tha esan, a bha comhla riut air taobh thall Iordain, ʼs air an tug thu fianuis, a baisteadh, agus tha daoine uile a tighinn ga ionnsuidh.</verse>
			<verse number="27">Fhreagair Eoin, us thuirt e: Cha n-urrainn do dhuine ni air bith ghlacadh, mur toirear dha e bho neamh.</verse>
			<verse number="28">Tha sibhse fhein a togail fianuis dhomh, gun tuirt mi: Cha mhi Criosta, ach gun deach mo chur roimhe.</verse>
			<verse number="29">Is esan fear na bainnse aig a bheil bean na bainnse: ach tha caraid fear na bainnse, a tha ʼna sheasamh ʼs ga eisdeachd, a gabhail toil-inntinn le aighear á guth fear na bainnse. Mar sin tha mo thoil-inntinn-sa air a coimhlionadh.</verse>
			<verse number="30">Is fheudar dhasan miadachadh, agus dhomhsa laghdachadh.</verse>
			<verse number="31">Tha esan, a thʼ air tighinn as na h-ardaibh, fos cionn gach uile. Esan a tha bho ʼn talamh, tha e dhe ʼn talamh, ʼs dhe ʼn talamh tha a labhairt. Esan a tha bho neamh, tha e fos cionn nan uile.</verse>
			<verse number="32">ʼS air an ni, a chunnaic ʼsa chual e, tha e toirt fianuis: ʼs cha n-eil duine a gabhail ri fhianuis.</verse>
			<verse number="33">Esan a ghabh fhianuis, chuir e sheul ris gum beil Dia firinneach.</verse>
			<verse number="34">Oir tha esan, a chuir Dia, a labhairt briathran Dhe: oir cha tug Dia seachad a spiorad le tomhas.</verse>
			<verse number="35">Tha gaol aig an Athair air a Mhac; agus chuir e a h-uile ni ʼna laimh.</verse>
			<verse number="36">Tha bheatha shiorruidh aige-san, a tha creidsinn sa Mhac: ach esan nach eil a creidsinn sa Mhac, cha n-fhaic e beatha, ach tha fearg Dhe a laidhe air.</verse>
		</chapter>
		<chapter number="4">
			<verse number="1">Nuair, a thuig Iosa ma ta, gun cuala na Phairisich gun robh Iosa a dianamh tuille dheisciopul, ʼsa baisteadh tuille na Eoin,</verse>
			<verse number="2">(Ged nach bʼ e Iosa fhein a bha baisteadh, ach a dheisciopuil,)</verse>
			<verse number="3">Dhʼfhag e Iudéa, agus chaidh e rithist do Ghalile.</verse>
			<verse number="4">Us bʼ fheudar dha dol tromh Shamaria.</verse>
			<verse number="5">Thainig e uime sin gu baile de Shamaria, ris an abrar Sichar, lamh ris an fhearann, a thug Iacob dha mhac Ioseph.</verse>
			<verse number="6">A nis bha tobar Iacoib an sin. Shuidh Iosa ma ta, ʼs e sgith le thurus, mar so fos cionn an tobair. Bha e mun cuairt do ʼn t-siathamh uair.</verse>
			<verse number="7">Thainig boirionnach á Samaria a tharruinn uisge. Thuirt Iosa rithe: Thoir dhomh deoch.</verse>
			<verse number="8">(Oir bha a dheisciopuil air dol a stigh do ʼn bhaile a cheannach bìdh.)</verse>
			<verse number="9">An sin thuirt a bhan-Shamaritanach sin ris: Cia-mar a tha thusa, ʼs gur Iudhach thu, a g-iarraidh deoch ormsa, ʼs mi namʼ bhan-Shamaritanaich? Oir cha n-eil comunn aig na h-Iudhaich ris na Samaritanaich.</verse>
			<verse number="10">Fhreagair Iosa, us thuirt e rithe: Nam bʼ aithne dhut gibht Dhe, agus co e a tha g-radh riut: Thoir dhomh deoch, theagamh gun iarradh tu air, ʼs bheireadh e dhut uisge beo.</verse>
			<verse number="11">Thuirt am boirionnach ris: A Thighearna, cha n-eil saghach agad leis an tarruinn thu, ʼs tha an tobar domhain: co as ma ta a tha uisge beo agad?</verse>
			<verse number="12">Am mua thusa na ar n-athair Iacob, a thug an tobar dhuinn, ʼsa dhʼ ol as e fhein, ʼsa chlann, ʼsa spreidh?</verse>
			<verse number="13">Fhreagair Iosa, us thuirt e rithe: Co sa bith a dhʼolas dhe ʼn uisge so, bithidh pathadh air a rithisd: ach an neach a dhʼ olas dhe ʼn uisge a bheir mise dha, cha bhi pathadh air am feasd.</verse>
			<verse number="14">Ach cinnidh an t-uisge, a bheir mise dha, ʼna thobar uisge ann, a struthadh gu beatha shiorruidh.</verse>
			<verse number="15">Thuirt am boirionnach ris: A Thighearna, thoir dhomh an t-uisge so, gus nach bi pathadh orm, ʼs nach tig mi ʼn so a tharruinn.</verse>
			<verse number="16">Thuirt Iosa rithe: Falbh, gairm an duine agad, ʼs thig an so.</verse>
			<verse number="17">Fhreagair am boirionnach, us thuirt i: Cha n-eil fear agam. Thuirt Iosa rithe: Is math a labhair thu, cha n-eil fear agam:</verse>
			<verse number="18">Oir bha coignear fhear agad, ʼs am fear a thʼ agad an drasda, cha n-e tʼ fhear e: is fior a thuirt thu so.</verse>
			<verse number="19">Thuirt am boirionnach ris: A Thighearna, tha mi faicinn gur faidh thu.</verse>
			<verse number="20">Bha ar n-aithrichean a toirt aoraidh air a bheinn so, ʼs tha sibhse a g-radh gur ann an Ierusalem tha an t-aite far an còir aoradh a thoirt.</verse>
			<verse number="21">Thuirt Iosa rithe: A bhoirionnaich, creid mise gum beil an uair a tighinn anns nach toir sibh air a bheinn so, no ann an Ierusalem, aoradh do ʼn Athair.</verse>
			<verse number="22">Tha sibhse toirt aoraidh do ʼn ni nach aithne dhuibh: tha sinne toirt aoraidh do ʼn ni is aithne dhuinn: oir ʼsann bho na h-Iudhaich a tha sabhaladh.</verse>
			<verse number="23">Oir tha ʼn uair a tighinn, ʼs tha i nis ann, anns an toir am fior luchd-aoraidh aoradh do ʼn Athair ann an spiorad ʼs am firinn. Oir ʼsiad an leithidean sin, a tha an t-Athair a sireadh gu aoradh a thoirt da.</verse>
			<verse number="24">Tha Dia ʼna spiorad; agus feumaidh iadsan, a tha toirt aoraidh dha, aoradh a thoirt da an spiorad ʼs am firinn.</verse>
			<verse number="25">Thuirt am boirionnach ris: Tha fios agam gum beil am Messias a tighinn (ris an abrar Criosta): air an aobhar sin nuair a thig esan, innsidh e h-uile ni dhuinn.</verse>
			<verse number="26">Thuirt Iosa rithe: Is mise e, a tha labhairt riut.</verse>
			<verse number="27">Agus thainig a dheisciopuil sa cheart uair: ʼs bha iongantas orra gun robh e a bruidhinn ris a bhoirionnach. Ach cha tuirt duine: Ciod a tha thu sireadh, no, car-son a tha thu bruidhinn rithe?</verse>
			<verse number="28">Uime sin dhʼfhag am boirionnach a saghach uisge, agus dhʼfhalbh i do ʼn bhaile, us thuirt i ris na daoine sin:</verse>
			<verse number="29">Thigibh, agus faicibh duine a dhʼinnis dhomh gach uile ni a rinn mi: Nach esan an Criosta?</verse>
			<verse number="30">Le sin chaidh iad a mach as a bhaile, agus thainig iad ga ionnsuidh.</verse>
			<verse number="31">ʼS an àm sin ghuidh na deisciopuil air, a g-radh: A Rabbi, ith.</verse>
			<verse number="32">Ach thuirt esan riu: Tha biadh agamsa ri itheadh nach aithne dhuibh.</verse>
			<verse number="33">Uime so bha na deisciopuil a g-radh ri cheile: An tug duine air bith dad ga ionnsuidh gus ithe?</verse>
			<verse number="34">Thuirt Iosa riu: Se mo bhiadhsa a thoil-san a dhianamh a chuir mi, gus mi obairsan a choimhlionadh.</verse>
			<verse number="35">Nach eil sibhse a g-radh gum beil fhathast ceithir miosan ann, ʼs an sin gun tig am faghar? Seall, tha mi g-radh ribh: togaibh ur suilean, us faicibh na h-achannan, gum beil iad mar-tha geal air son an fhaghair.</verse>
			<verse number="36">Agus am fear a bhuaineas, gheobh e tuarasdal, agus cuiridh e toradh cruinn air son na beatha siorruidh; los gun dian am fear-cuir agus am buanaiche aoibhneas le cheile.</verse>
			<verse number="37">Agus le so tha am facal fior: gum beil aon fhear a cur, ʼs fear eile a buain.</verse>
			<verse number="38">Chuir mise sibhse a bhuain an ni nach do threabh sibh: threabh feadhainn eile, agus chaidh sibhse a stigh ʼnan saothair.</verse>
			<verse number="39">A nis chreid moran Shamaritanach dhe ʼn bhaile ud ann, air facal a bhoirionnaich, a togail fianuis: Gun dʼinnis e dhomh gach uile ni a rinn mi.</verse>
			<verse number="40">Air chor ʼs, nuair thainig na Samaritanaich ga ionnsuidh, gun do ghrios iad air fuireach an sin. Us dhʼ fhuirich e an sin dà latha.</verse>
			<verse number="41">Agus chreid moran tuille ann as leth fhacail fhein.</verse>
			<verse number="42">Us thuirt iad ris a bhoirionnach: Tha sinn a creidsinn a nis cha n-ann as leth do chainntse: oir chuala sinn fhein e, agus is aithne dhuinn gu fior gur e so Slanair an t-saoghail.</verse>
			<verse number="43">ʼS an deigh dà latha thriall e á sin; us chaidh e do Ghalile.</verse>
			<verse number="44">Oir thug Iosa fhein teisteanas, nach eil onair aig faidh ʼna dhuthaich fhein.</verse>
			<verse number="45">Agus an deigh dha tighinn do Ghalile, ghabh na Galiléanaich ris, a chionn gum faca iad na nichean uile a rinn e ann an Ierusalem air latha na feille: oir bha iad fhein air tighinn thun na feille.</verse>
			<verse number="46">Thainig e ma ta rithist do Chana Ghalile, far na thionndaidh e uisge gu fion. Agus bha riaghladair araid ann aig an robh a mhac tinn an Capharnaum.</verse>
			<verse number="47">Nuair chual esan gun robh Iosa air tighinn bho Iudéa do Ghalile, chaidh e ga ionnsuidh, agus ghuidh e air gun rachadh e sios agus a mhac a leigheas: oir bha e ri uchd bàis.</verse>
			<verse number="48">Uime sin thuirt Iosa ris: Mur faic sibh comharran agus miarailtean, cha chreid sibh.</verse>
			<verse number="49">Thuirt an riaghladair ris: A Thighearna, thig sios mu ʼm faigh mo mhac bàs.</verse>
			<verse number="50">Thuirt Iosa ris: Bi falbh, tha do mhac beo. Chreid an duine am facal a thuirt Iosa ris, us dhʼfhalbh e.</verse>
			<verse number="51">ʼS nuair a bha e tearnadh, choinnich a sheirbhisich e, ʼs thug iad brath dha a g-innse gun robh a mhac beo.</verse>
			<verse number="52">An sin dhʼfharraid e dhiu an uair anns an deach e am feobhas. Us thuirt iad ris: Mu sheachd uairean an dé dhʼfhag an teasach e.</verse>
			<verse number="53">Uime sin dhʼaithnich an t-athair, gum bʼ i sin a cheart uair anns an tuirt Iosa ris: Tha do mhac beo; us chreid e fhein, ʼsa thigh uile.</verse>
			<verse number="54">Se so rithist an darna miarailt a rinn Iosa, an deigh dha tighinn bho Iudéa do Ghalile.</verse>
		</chapter>
		<chapter number="5">
			<verse number="1">ʼNan deigh so bha là feill nan Iudhach ann, agus chaidh Iosa suas gu Ierusalem.</verse>
			<verse number="2">A nis tha lochan aig Ierusalem, ris an abrar Probatica, ach se ainm san Eabhra Bethsaida, aig a bheil coig sgail-thighean.</verse>
			<verse number="3">Bha ʼnan laidhe unnta sin cuideachda mhor de shluagh tinn, dall, bacach, seargte, a feitheamh ri gluasad an uisge.</verse>
			<verse number="4">Oir air àman sonraichte theirinn aingeal an Tighearna do ʼn lochan; us ghluaiseadh an t-uisge. ʼSa chiad fhear a rachadh sios do ʼn lochan an deigh gluasad an uisge, leighiseadh e bho ghalar sam bith a bhiodh air.</verse>
			<verse number="5">Agus bha duine araid an sin, a bha ochd bliadhnʼ-diag thar fhichead fo aiceid.</verse>
			<verse number="6">Nuair chunnaic Iosa esan ʼna laidhe, us fios aige gun robh e nis fada dhʼ uine san staid sin, thuirt e ris: An aill leat a bhith air do leigheas?</verse>
			<verse number="7">Fhreagair an duine euslainteach e: A Thighearna, cha n-eil duine agam, a chuireas san lochan mi, nuair a ghluaisear an t-uisge: oir nuair a tha mise a tighinn, tha neach eile a tearnadh romham.</verse>
			<verse number="8">Thuirt Iosa ris: Eirich, tog do leaba, agus siubhail.</verse>
			<verse number="9">Us ghrad-leighiseadh an duine; us thog e a leaba, agus shiubhail e. ʼS bʼ e latha na sàbaid a bhʼann.</verse>
			<verse number="10">Uime sin bha na h-Iudhaich a g-radh ris-san a chaidh a leigheas: Se an t-sàbaid a thʼann, cha n-eil e ceadaichte dhut do leaba iomrachadh.</verse>
			<verse number="11">Fhreagair e iad: Thuirt esan, a shlanaich mi, rium: Tog do leaba, agus siubhail.</verse>
			<verse number="12">Uime sin dhʼfhaighnich iad ris: Co e an duine sin a thuirt riut: Tog do leaba, agus siubhail?</verse>
			<verse number="13">Ach cha bʼaithne dhasan, a chaidh a leigheas, co bhʼ ann. Oir chaidh Iosa a lethtaobh bho ʼn t-sluagh a bha cruinn san aite.</verse>
			<verse number="14">An deigh sin fhuair Iosa e san teampull, us thuirt e ris: Seall, tha thu air do leigheas: na peacaich á so suas, eagal rudeigin nas miosa eirigh dhut.</verse>
			<verse number="15">Dhʼfhalbh an duine, us dhʼinnis e do na h-Iudhaich, gum bʼ e Iosa a shlanaich e.</verse>
			<verse number="16">Air son so rinn na h-Iudhaich geur-leanmhuinn air Iosa: a chionn gun robh e dianamh nan nichean so air an t-sàbaid.</verse>
			<verse number="17">Ach fhreagair Iosa iad: Tha mʼ Athair a g-oibreachadh gus a nis, ʼs tha mise g-oibreachadh.</verse>
			<verse number="18">ʼSann as leth sin bu mhua deidh nan Iudhach air a mharbhadh: a chionn cha n-e mhain gun robh e bristeadh na sàbaid, ach cuideachd gun robh e cantuinn Dia ri ʼAthair, ga dhianamh fhein co-ionann ri Dia. An sin fhreagair Iosa, us thuirt e riu:</verse>
			<verse number="19">Amen, amen tha mi g-radh ribh: cha n-urrainn do ʼn Mhac ni dhianamh bhuaithe fhein, ach na chi e an t-Athair a dianamh: oir ge bʼ iad na nichean a ni esan, iad sin ni am Mac mar an ciadna.</verse>
			<verse number="20">Oir tha gaol aig an Athair air a Mhac, ʼs tha e fiachuinn dha gach ni a tha e fhein a dianamh; agus fiachaidh e gniomhran nas mua na iad so dha, air chor ʼs gun gabh sibh ioghnadh.</verse>
			<verse number="21">Oir mar a tha an t-Athair a togail suas nam marbh, ʼsa toirt beatha dhaibh: mar an ciadna tha am Mac a toirt beatha dhaibh-san is aill leis.</verse>
			<verse number="22">Cha mhua tha an t-Athair a toirt breth air neach air bith: ach thug e h-uile breitheanas do ʼn Mhac;</verse>
			<verse number="23">Los gun tugadh daoine uile onair do ʼn Mhac, mar a tha iad a toirt onair do ʼn Athair. Esan nach eil toirt onair do ʼn Mhac, cha n-eil e toirt onair do ʼn Athair, a chuir e.</verse>
			<verse number="24">Gu firinneach firinneach tha mi g-radh ribh gum beil a bheatha shiorruidh aige-san a dhʼeisdeas ri mʼ fhacalsa, ʼsa chreideas annsan a chuir mi, agus cha teid a dhiteadh, ach aisigear e bho bhàs gu beatha.</verse>
			<verse number="25">Gu firinneach firinneach tha mi g-radh ribh gum beil an uair a tighinn, ʼs gum beil i nis ann, anns an cluinn na mairbh guth Mhic Dhe: us bithidh iadsan a chluinneas beo.</verse>
			<verse number="26">Oir mar a tha a bheatha aig an Athair ann fhein, mar sin thug e do ʼn Mhac a bheatha a bhith aige ann fhein;</verse>
			<verse number="27">ʼS thug e cumhachd dha breitheanas a dhianamh: a chionn gur Mac an duine e.</verse>
			<verse number="28">Na gabhaibh iongantas á so, oir tha an uair a tighinn, anns an cluinn iadsan uile, a tha sna h-uaighean, guth Mhic Dhe.</verse>
			<verse number="29">Agus theid iadsan, a rinn nichean matha, gu aiseirigh na beatha: ach iadsan, a rinn olc, gu aiseirigh a bhreitheanais.</verse>
			<verse number="30">Cha n-urrainn mise ni sa bith dhianamh bhuam fhein. Mar a tha mi cluinntinn, tha mi toirt breth; agus tha mo bhreth ceart: a chionn nach eil mi sireadh mo thoil fhein, ach a thoil-san a chuir mi.</verse>
			<verse number="31">Ma tha mi ma ta toirt teisteanais orm fhein, cha n-eil mo theisteanas firinneach.</verse>
			<verse number="32">Tha neach eile a toirt teisteanais orm; agus is aithne dhomh gum beil an teisteanas a tha e toirt orm firinneach.</verse>
			<verse number="33">Chuir sibh gu Eoin; us thug e teisteanas air an fhirinn.</verse>
			<verse number="34">Ach cha n-eil mise a gabhail teisteanais bho dhuine: ach tha mi g-radh nan nichean so gus sibhse a bhith sabhailte.</verse>
			<verse number="35">Bʼ esan lochran lasrach agus dealrach. Us bha sibhse deonach car seal air toileachadh a ghabhail ʼna sholus.</verse>
			<verse number="36">Ach tha teisteanas agamsa nas mua na teisteanas Eoin. Oir na gniomhran a thug an t-Athair dhomh gus an coimhlionadh, na gniomhran fhein a tha mi dianamh, tha iad a toirt teisteanais orm, guna chuir an t-Athair mi.</verse>
			<verse number="37">Agus thug an t-Athair fhein, a chuir mi, teisteanas orm: cha chuala sibh riamh a ghuth, cha mhua chunnaic sibh a dhealbh.</verse>
			<verse number="38">Agus cha n-eil fhacal a tamh unnaibh: a chionn esan a chuir e, cha n-eil sibh ga chreidsinn-sa.</verse>
			<verse number="39">Rannsaichibh na sgriobtuirean, oir tha sibh an duil gum beil a bheatha mhairionnach agaibh unnta: agus ʼsiad sin a tha toirt teisteanais ormsa:</verse>
			<verse number="40">ʼS cha n-aill leibh tighinn h-ugamsa gus a bheatha a bhith agaibh.</verse>
			<verse number="41">Cha n-eil mise a gabhail gloire bho dhaoine.</verse>
			<verse number="42">Ach is aithne dhomh sibhse, nach eil gaol De agaibh unnaibh.</verse>
			<verse number="43">Thainig mise an ainm mʼ Athar, ʼs cha n-eil sibh a gabhail rium: ma thig fear eile ʼna ainm fhein, gabhaidh sibh ris.</verse>
			<verse number="44">Ciamar is urrainn sibh creidsinn, sibhse a tha gabhail gloire bho cheile, ʼsa ghloir a tha bho Dhia a mhain, cha n-eil sibh a sireadh?</verse>
			<verse number="45">Na saoilibh gun dian mise casaid oirbh ris an Athair, Tha fear ann, a tha dianamh casaid oirbh, Maois, as a bheil sibhse a g-earbsa.</verse>
			<verse number="46">Oir nan creideadh sibh Maois, theagamh gun creideadh sibh mise cuideachd: oir sgriobh e mu mʼ dheidhinn-sa.</verse>
			<verse number="47">Ach mur creid sibh a sgriobhadh-sa, ciamar a chreideas sibh mo bhriathran-sa?</verse>
		</chapter>
		<chapter number="6">
			<verse number="1">ʼNan deigh so chaidh Iosa thairis air muir Ghalile, si sin muir Thiberiais;</verse>
			<verse number="2">Agus lean moran sluaigh e, a chionn ʼs gum faca iad na miarailtean a rinn e orrasan a bha tinn.</verse>
			<verse number="3">Uime sin chaidh Iosa suas air beinn: agus shuidh e an sin maille ri dheisciopuil.</verse>
			<verse number="4">A nis bha chàisg, là feill nan Iudhach, aig laimh.</verse>
			<verse number="5">Nuair ma ta a thog Iosa suas a shuilean, ʼsa chunnaic e anabarr sluaigh air tighinn ga ionnsuidh, thuirt e ri Philip: Co as a cheannaicheas sinn aran, los gun ith iad so?</verse>
			<verse number="6">Ach thuirt e so gu diachuinn a chur air: oir bʼ aithne dha fhein ciod a bha e dol a dhianamh.</verse>
			<verse number="7">Fhreagair Philip e: Cha n-fhoghainn luach dà chiad peighinn de dhʼ aran dhaibh, gus gach aon a dhʼ fhaighinn beagain.</verse>
			<verse number="8">Thuirt a h-aon dhe dheisciopuil, Aindris, brathair Shimoin Pheadair, ris:</verse>
			<verse number="9">Tha giullan an so aig a bheil coig builionnan eorna, ʼs dà iasg: ach ciod iad sin am measg na h-uibhir?</verse>
			<verse number="10">An sin thuirt Iosa: Thugaibh air na daoine suidhe sios. A nis bha moran feoir san aite. Shuidh ma ta na daoine, an aireamh mu thimchioll choig mile.</verse>
			<verse number="11">Agus ghlac Iosa na builionnan; ʼs an deigh dha taing a thoirt, riaraich e orrasan a bha ʼnan suidhe; mar an ciadna de ʼn iasg, a mhiad ʼsa bʼ aill leo.</verse>
			<verse number="12">Us nuair bha iad riaraichte, thuirt e ri dheisciopuil: Tionailibh na fuighlichean, a dhʼfhagadh, los nach teid iad a dholaidh.</verse>
			<verse number="13">Thrus iad uime sin, agus lion iad dà chliabh dhiag de spruileach nan coig builionnan eorna, a dhʼfhagadh leo-san a dhʼith.</verse>
			<verse number="14">Le sin nuair chunnaic na daoine sin a mhiarailt a rinn Iosa, thuirt iad: Gu firinneach se so am faidh a tha gu tighinn thun an t-saoghail.</verse>
			<verse number="15">Uime sin nuair a thuig Iosa gun robh iad dol a thighinn gus a spionadh leo gu righ a dhianamh dheth, theich e rithist ʼna aonar do ʼn bheinn.</verse>
			<verse number="16">ʼS nuair a thainig an t-anamuch, chaidh a dheisciopuil sios thun na mara.</verse>
			<verse number="17">ʼSa dol air bord saghach, chaidh iad thar a mhuir do Chapharnaum; agus bha e nis dorcha; ʼs cha robh Iosa air tighinn gan ionnsuidh.</verse>
			<verse number="18">Us dhʼ at a mhuir suas le gaoith mhoir a sheid.</verse>
			<verse number="19">Nuair ma ta bha iad air iomradh mun cuairt de choig stàdan fichead, no deich thar fhichead, chunnaic iad Iosa a coiseachd air a mhuir, ʼsa tarruinn teann air an t-saghach, agus ghabh iad eagal.</verse>
			<verse number="20">Us thuirt e riu: Is mise a thʼann, na gabhaibh eagal.</verse>
			<verse number="21">Le sin bha toil aca a ghabhail a stigh do ʼn t-saghach; ʼs air ball bha an saghach aig an tir gus an robh iad a dol.</verse>
			<verse number="22">Air an là ʼr na mhaireach chunnaic an sluagh a sheas air taobh eile na mara, nach robh saghach sam bith eile an sin ach an t-aon fhear, ʼs nach robh Iosa air dol air bord comhla ri dheisciopuil, ach gun deachaidh a dheisciopuil air falbh leo fhein:</verse>
			<verse number="23">Ach thainig saghaichean eile bho Thiberias, teann air an aite anns na dhʼith iad aran, an deigh do ʼn Tighearna taing a thoirt.</verse>
			<verse number="24">Nuair ma ta chunnaic an sluagh nach robh Iosa an sin, no dheisciopuil, ghabh iad saghaichean, ʼs thainig iad gu Capharnaum, a sireadh Iosa.</verse>
			<verse number="25">ʼS nuair a fhuair iad e air taobh eile na mara, thuirt iad ris: A Rabbi, cuin a thainig thu an so?</verse>
			<verse number="26">Fhreagair Iosa, us thuirt e: Gu firinneach firinneach tha mi g-radh ribh: tha sibh gam shireadh, cha n-ann air son gum faca sibh na miarailtean, ach air son gun dʼ ith sibh de na builionnan, ʼs gun dʼ fhuair sibh ur sàsachadh.</verse>
			<verse number="27">Na saothraichibh air son an tiochd-an-tir a theid a dhith, ach air son an tiochd-an-tir a mhaireas gus a bheatha shiorruidh, a bheir Mac an duine dhuibh. Oir esan sheul Dia an t-Athair.</verse>
			<verse number="28">Uime sin thuirt iad ris: Ciod a ni sinn, los gun oibrich sinn obair Dhe?</verse>
			<verse number="29">Fhreagair Iosa, us thuirt e riu: Si so obair Dhe, sibh a chreidsinn annsan a chuir e.</verse>
			<verse number="30">Air an aobhar sin thuirt iad ris: Ciod an comharradh ma ta a ni thu, chum gum faic sinn, ʼs gun creid sinn thu? Ciod a tha thu g-oibreachadh?</verse>
			<verse number="31">Dhʼith ar n-aithrichean manna anns an fhasach, mar a tha sgriobhte: Thug e aran dhaibh bho neamh gus ithe.</verse>
			<verse number="32">An sin thuirt Iosa riu: Gu fior fior tha mi g-radh ribh: Cha tug Maois dhuibh aran bho neamh, ach tha mʼ Athair toirt dhuibh an fhior arain bho neamh.</verse>
			<verse number="33">Oir se sin aran De a tha tighinn a nuas bho neamh, ʼsa tha toirt beatha do ʼn t-saoghal.</verse>
			<verse number="34">Uime sin thuirt iad ris: A Thighearna, thoir an t-aran so dhuinn an comhnuidh.</verse>
			<verse number="35">Us thuirt Iosa riu: Is mise aran na beatha: an neach a thig gam ionnsuidhse, cha bhi acras air; ʼsan neach a chreideas unnamsa, cha bhi pathadh air a chaoidh.</verse>
			<verse number="36">Ach thuirt mi ribh, gum faca sibhse cuideachd mi, ʼs cha n-eil sibh a creidsinn.</verse>
			<verse number="37">Thig gach aon a bheir an t-Athair dhomh gam ionnsuidh; ʼs an neach a thig gam ionnsuidh, cha thilg mi mach:</verse>
			<verse number="38">Oir thainig mi nuas bho neamh, cha n-ann gus mo thoil fhein a dhianamh, ach a thoil-san a chuir mi.</verse>
			<verse number="39">A nis si so toil an Athar a chuir mi, nach caillinn gin dhiusan uile, a thug e dhomh, ach gun togainn suas e rithist air an latha dheireannach.</verse>
			<verse number="40">Ach si so toil mʼAthar a chuir mi, gum bi a bheatha shiorruidh aig gach aon a chi am Mac, ʼsa chreideas ann, agus togaidh mise suas e air an latha dheireannach.</verse>
			<verse number="41">Uime sin rinn na h-Iudhaich monmhur uime, chionn gun tuirt e: Is mise an t-aran beo a thainig a nuas bho neamh.</verse>
			<verse number="42">Agus thuirt iad: Nach e so Iosa mac Ioseiph, aig a bheil athair agus mathair a ʼs aithne dhuinn? Ciamar ma ta their esan: Thainig mi nuas bho neamh?</verse>
			<verse number="43">Uime sin fhreagair Iosa, us thuirt e riu: Na bithibh ri monmhur ʼnur measg fhein.</verse>
			<verse number="44">Cha n-urrainn do dhuine sam bith tighinn gam ionnsuidhse, mur tarruinn an t-Athair, a chuir mi, e; agus togaidh mise suas e air an latha dheireannach.</verse>
			<verse number="45">Tha e sgriobhte sna faidhean: Bithidh iad uile air an teagasg le Dia. Tha gach aon, a chuala bho ʼn Athair, ʼsa dhʼfhaghluim, a tighinn h-ugamsa.</verse>
			<verse number="46">Cha n-e gum faca neach: air bith an t-Athair, ach esan a tha bho Dhia, chunnaic esan an t-Athair.</verse>
			<verse number="47">Gu firinneach firinneach tha mi a g-radh ribh: Esan a tha creidsinn unnamsa, tha bheatha shiorruidh aige.</verse>
			<verse number="48">Is mise aran na beatha.</verse>
			<verse number="49">Dhʼith ur n-aithrichean manna san fhasach, agus fhuair iad bàs.</verse>
			<verse number="50">Se so an t-aran a tha tighinn a nuas bho neamh; los, ma dhʼitheas neach air bith dheth, nach fhaigh e bàs.</verse>
			<verse number="51">Is mise an t-aran beo, a thainig a nuas bho neamh.</verse>
			<verse number="52">Ma dhʼitheas neach air bith dhe ʼn aran so, bithidh e beo gu siorruidh; ʼs an t-aran a bheir mise seachad, se mʼ fheoil e air son beatha an t-saoghail.</verse>
			<verse number="53">Air son so bha na h-Iudhaich a consachadh ri cheile, a g-radh: Ciamar is urrainn do ʼn duine so fheoil a thoirt dhuinn gus a h-ithe?</verse>
			<verse number="54">An sin thuirt Iosa riu: Gu firinneach firinneach tha mi g-radh ribh: mur ith sibh feoil Mhic an duine, ʼs mur ol sibh fhuil, cha bhi bheatha agaibh unnaibh.</verse>
			<verse number="55">An neach a dhʼitheas mʼ fheoil, ʼsa dhʼolas mʼ fhuil, tha bheatha shiorruidh aige; us togaidh mi suas e air an latha dheireannach.</verse>
			<verse number="56">Oir is biadh firinneach mʼ fheoil; agus is deoch fhirinneach mʼ fhuil.</verse>
			<verse number="57">An neach a dhʼitheas mʼ fheoil, ʼsa dhʼolas mʼ fhuil, gabhaidh e comhnuidh unnamsa, agus mise annsan.</verse>
			<verse number="58">Mar a chuir an t-Athair beo mise, ʼsa tha mise beo tromh mʼ Athair: mar sin an neach a dhʼitheas mise, bithidh e beo tromham-sa.</verse>
			<verse number="59">Se so an t-aran a thainig a nuas bho neamh. Cha n-ann mar a dhʼith ur n-aithrichean manna, ʼsa fhuair iad bàs. An neach a dhʼitheas an t-aran so, bithidh e beo gu siorruidh.</verse>
			<verse number="60">Iad so labhair e, ʼs e teagasg anns an t-sinagog an Capharnaum.</verse>
			<verse number="61">Uime sin thuirt moran dhe dheisciopuil, ʼs iad a cluinntinn so: Is cruaidh am facal so, co is urrainn eisdeachd ris?</verse>
			<verse number="62">Ach Iosa a tuigsinn ann fhein, gun robh a dheisciopuil ri monmhur mu so, thuirt e riu: Am beil sibh a gabhail sgainneil á so?</verse>
			<verse number="63">Ciod ma ta ma chi sibh Mac an duine a dol suas far an robh e roimhe?</verse>
			<verse number="64">Se an Spiorad a tha beothachadh: cha n-eil buannachd sam bith san fheoil. Na briathran a labhair mi ribh, is spiorad agus beatha iad.</verse>
			<verse number="65">Ach tha cuid dhibh nach eil a creidsinn. Oir bha fios aig Iosa bho thoiseach co bʼ iad nach robh a creidsinn, agus co am fear a bhrathadh e.</verse>
			<verse number="66">Us thuirt e: ʼSann as leth sin a thuirt mi ribh nach urrainn do neach air bith tighinn h-ugamsa, mur toirear dha e le mʼ Athair.</verse>
			<verse number="67">An deigh so chaidh moran dhe dheisciopuil air an ais; ʼs cha dʼimich iad tuille comhla ris.</verse>
			<verse number="68">An sin thuirt Iosa ris na dhà-dhiag: An aill leibhse falbh cuideachd?</verse>
			<verse number="69">Agus fhreagair Simon Peadar e: A Thighearna, co dhʼionnsuidh an teid sinn? Tha briathran na beatha siorruidh agad.</verse>
			<verse number="70">Agus chreid sinne, agus ʼs aithne dhuinn gur tu Criosta Mac Dhe.</verse>
			<verse number="71">Fhreagair Iosa iad: Nach do thagh mise sibh a dhà-dhiag? agus tha h-aon agaibh ʼna dheomhan.</verse>
			<verse number="72">Ach labhair e mu Iudas Iscariot, mac Shimoin: oir bʼesan a bha gus a bhrath, ʼs gum bu h-aon de na dhà-dhiag e.</verse>
		</chapter>
		<chapter number="7">
			<verse number="1">Agus ʼnan deigh so bha Iosa a g-imeachd feadh Ghalile: oir cha robh toil aige imeachd feadh Iudéa: a thaobh gun robh na h-Iudhaich a g-iarraidh a mharbhadh.</verse>
			<verse number="2">A nis bha là feill-paillion nan Iudhach aig laimh.</verse>
			<verse number="3">Us thuirt a bhraithrean ris: Falbh á so, agus rach gu Iudéa, los gum faic do dheisciopuil cuideachd do ghniomhran a tha thu dianamh.</verse>
			<verse number="4">Oir cha dian neach air bith ni an uaigneas, us deidh aig fhein a bhith am follais: ma tha thu dianamh nan nichean so, nochd thu fhein do ʼn t-saoghal.</verse>
			<verse number="5">Oir cha robh a bhraithrean fhein a creidsinn ann.</verse>
			<verse number="6">An sin thuirt Iosa riu: Cha tainig an t-àm agam-sa fhathast: ach tha an t-àm agaibhse daonnan deas.</verse>
			<verse number="7">Cha n-urrainn do ʼn t-saoghal fuath a thoirt dhuibhse: ach tha fuath aig ormsa: chionn gum beil mi togail fianuis air, gum beil a dhianadas olc.</verse>
			<verse number="8">Gabhaibhse suas a dhʼ ionnsuidh na feille so, ach cha teid mise suas thun na feille so: chionn nach do choimhlionadh mʼ àmsa fhathast.</verse>
			<verse number="9">An deigh dha iad so radh, dhʼ fhan e fhein ann an Galile.</verse>
			<verse number="10">Ach an deigh dha bhraithrean dol suas, chaidh e fhein an sin suas thun na feille, cha n-ann gu follaiseach, ach mar gum bʼ ann gu h-uaigneach.</verse>
			<verse number="11">Uime sin bha na h-Iudhaich ga shireadh latha na feille, ʼsa g-radh: Càite am beil e?</verse>
			<verse number="12">ʼS bha monmhur mor am measg an t-sluaigh mu dheidhinn. Oir bha cuid a g-radh: Tha e ʼna dhuine math. ʼS bha cuid eile g-radh: Cha n-eil, ach tha e a mealladh an t-sluaigh.</verse>
			<verse number="13">Ach cha robh duine air bith a labhairt gu follaiseach uime, air eagal nan Iudhach.</verse>
			<verse number="14">A nis mu mhiadhon na feille, chaidh Iosa suas doʼn teampull, agus theagaisg e.</verse>
			<verse number="15">Agus ghabh na h-Iudhaich ioghnadh, a g-radh: Ciamar is aithne do ʼn duine so litrichean, agus nach dʼ ionnsuich e?</verse>
			<verse number="16">Fhreagair Iosa iad, us thuirt e: Cha leam fhein mo theagasg, ach leis-san a chuir mi.</verse>
			<verse number="17">Ma ʼs math le duine air bith a thoil-sa dhianamh, bithidh fios aige mu ʼn teagasg, co-dhiu ʼsann bho Dhia a tha e, no gur h-ann bhuam fhein a tha mise labhairt.</verse>
			<verse number="18">Esan a labhras bhuaithe fhein, tha e sireadh a ghloire fhein: ach esan a shireas a ghloir-san, a chuir e, tha e firinneach, ʼs cha n-eil eucoir sa bith ann.</verse>
			<verse number="19">Nach tug Maois dhuibh an lagh? ʼs cha n-eil a h-aon agaibh a cumail an lagha.</verse>
			<verse number="20">Car-son tha sibh a sireadh mise mharbhadh? Fhreagair an sluagh, us thuirt iad: Tha deomhan agad: co tha sireadh do mharbhadh?</verse>
			<verse number="21">Fhreagair Iosa, us thuirt e riu: Aon obair rinn mi, agus tha sibh uile a gabhail iongantais.</verse>
			<verse number="22">A rithist thug Maois dhuibh an timchioll-ghearradh (cha n-ann chionn gum beil e bho Mhaois, ach bho na h-aithrichean); us air an t-sàbaid timchioll-ghearraidh sibh duine.</verse>
			<verse number="23">Ma tha duine a gabhail an timchioll-ghearraidh air latha na sàbaid, gus nach bristear lagh Mhaois: am beil fearg agaibh riumsa, a chionn gun do leighis mi duine gu h-iomlan air latha na sàbaid?</verse>
			<verse number="24">Na tugaibh breth a reir coltais, ach thugaibh breth cheart.</verse>
			<verse number="25">Uime sin bha cuid de mhuinntir Ierusalem a g-radh: Nach e so esan a tha iad a g-iarraidh a mharbhadh?</verse>
			<verse number="26">Us, fiach, tha e labhairt gu follaiseach, ʼs cha n-eil iad a g-radh ni ris. Am beil na riaghladairean air gabhail ris a cheart rireadh gur e so an Criosta?</verse>
			<verse number="27">Ach ʼs aithne dhuinn an duine so, co as a tha e: ach nuair thig Criosta, cha bhith fios aig duine air bith co as a tha e.</verse>
			<verse number="28">Air an aobhar sin ghlaodh Iosa anns an teampull, a teagasg ʼsa g-radh: Is aithne dhuibh mi, agus is aithne dhuibh co as a tha mi; ʼs cha tainig mi bhuam fhein, ach tha esan fior, a chuir mi, neach nach aithne dhuibhse.</verse>
			<verse number="29">Is aithne dhomhsa e: chionn tha mi bhuaithe, agus is esan a chuir mi.</verse>
			<verse number="30">Uime sin dhʼiarr iad a ghlacadh: ʼs cha do chuir duine lamh air: a chionn nach robh uair-sa air tighinn fhathast.</verse>
			<verse number="31">Ach chreid moran de ʼn t-sluagh ann, us bha iad a g-radh: Nuair a thig Criosta, an dian e tuille mhiarailtean na iad so, a tha an duine so dianamh?</verse>
			<verse number="32">Chuala na Phairisich an sluagh a talach mu na nichean so ga thaobh; agus chuir na riaghladairean ʼs na Phairisich maoir gus a ghlacadh.</verse>
			<verse number="33">Uime sin thuirt Iosa riu: Tacan beag fhathast tha mi cuide ribh; an sin tha mi dol ga ionnsuidhse, a chuir mi.</verse>
			<verse number="34">Iarraidh sibh mi, ʼs cha n-fhaigh sibh mi: agus far am bi mise, cha n-urrainn duibhse tighinn.</verse>
			<verse number="35">Uime sin thuirt na h-Iudhaich ʼnam measg fhein: Càite bheil e gu dol, far nach fhaigh sinn e? Bheil e gu dol thun nan daoine sgapte measg nan cinneach, ʼs na cinnich a theagasg?</verse>
			<verse number="36">Ciod e am facal so, a thuirt e: Iarraidh sibh mi, ʼs cha n-fhaigh sibh mi; us far a bheil mise, cha n-urrainn duibhse tighinn?</verse>
			<verse number="37">Agus air an latha mhor mu dheireadh de ʼn fheill, sheas Iosa, us dhʼeigh e, a g-radh: Ma tha pathadh air neach sam bith, thigeadh e h-ugamsa, agus oladh e.</verse>
			<verse number="38">Esan a chreideas unnamsa, mar tha an sgriobtur a g-radh, as a bhroinn-sa struthaidh aibhnichean de dhʼ uisge beo.</verse>
			<verse number="39">A nis thuirt e so mu ʼn spiorad a gheobhadh iadsan, a chreideadh ann: oir cha tugadh an spiorad seachad fhathast: a bhrigh nach robh Iosa fhathast air a ghlorachadh.</verse>
			<verse number="40">Uime sin nuair chuala cuid am measg an t-sluaigh sin na briathran so, thuirt iad: Se so a rireadh am faidh.</verse>
			<verse number="41">Thuirt cuid eile: Se so Criosta. Ach thuirt roinn eile: An tig Criosta á Galile?</verse>
			<verse number="42">Nach eil an sgriobtur a g-radh: Gur ann bho shiol Dhài, ʼs bho bhaile Bhethlehem far an robh Dài, a thig Criosta?</verse>
			<verse number="43">Mar sin dhʼeirich easaontas am measg an t-sluaigh as a leth.</verse>
			<verse number="44">Agus bha toil aig cuid diubh a ghlacadh: ach cha do chuir duine sa bith lamh air.</verse>
			<verse number="45">An sin thainig na maoir thun nan ard-shagart ʼs nam Phairiseach. Agus thuirt iadsan riu: Car-son nach tug sibh leibh e?</verse>
			<verse number="46">Fhreagair na maoir: Cha do labhair duine riamh mar an duine so.</verse>
			<verse number="47">Fhreagair ma ta na Phairisich iad: A bheil sibhse cuideachd air ur mealladh?</verse>
			<verse number="48">Na chreid aon fhear de na riaghladairean ann, no de na Phairisich?</verse>
			<verse number="49">Ach an sluagh so dha nach aithne an lagh, tha iad mollaichte.</verse>
			<verse number="50">Thuirt Nicodemus riu, esan a thainig ga ionnsuidh trath oidhche, ʼs e fhein ʼna fhear dhiubh:</verse>
			<verse number="51">Am beil an lagh againne a toirt breth air duine gun chluinntinn bhuaithe fhein an toiseach, ʼs mu ʼm bi fios ciod a tha e dianamh?</verse>
			<verse number="52">Fhreagair iadsan, us thuirt iad ris: An Galiléanach thusa cuideachd? Rannsaich na sgriobtuirean, agus faic nach eirich faidh á Galile.</verse>
			<verse number="53">Us thill gach duine gu thigh fhein.</verse>
		</chapter>
		<chapter number="8">
			<verse number="1">Agus thriall Iosa gu sliabh Olibheit.</verse>
			<verse number="2">Agus aig bristeadh na fàire thainig e rithist do ʼn teampull, us thainig an sluagh uile ga ionnsuidh, ʼsa suidhe sios theagaisg e iad.</verse>
			<verse number="3">Agus thug na Sgriobhaich ʼs na Phairisich boirionnach ga ionnsuidh, a ghlacadh an adhaltras; ʼs chuir iad sa mhiadhon i,</verse>
			<verse number="4">Us thuirt iad ris: A mhaighistir, ghlacadh am boirionnach so an drasda fhein ann an adhaltras.</verse>
			<verse number="5">A nis dhʼ àithn Maois oirnn anns an lagh a leithidse a chlachadh. Ach ciod a tha thusa g-radh?</verse>
			<verse number="6">Ach thuirt iad so ga fhiachuinn, gus aobhar casaid a bhith aca ʼna aghaidh. Ach Iosa ga chromadh fhein sios, sgriobh e air an làr le mhiar.</verse>
			<verse number="7">An sin, bho na lean iad air sior-fharraid dheth, dhirich e e fhein, us thuirt e riu: Am fear a tha gun pheacadh ʼnur measg, tilgeadh e a chiad chlach oirre.</verse>
			<verse number="8">Agus ga chromadh fhein sios a rithist, sgriobh e air an làr.</verse>
			<verse number="9">Ach air so a chluinntinn, ghabh iad a mach lion fear us fear, a tòiseachadh aig an fheadhainn bu shine; agus dhʼ fhagadh Iosa ʼna aonar, ʼs am boirionnach ʼna seasamh sa mhiadhon.</verse>
			<verse number="10">An sin ga thogail fhein suas, thuirt Iosa rithe: A bhoirionnaich, càite a bheil do luchd-coireachaidh? an do dhit duine sa bith thu?</verse>
			<verse number="11">Thuirt ise: Cha do dhit, a Thighearna. Us thuirt Iosa: Cha mhua dhiteas mise thu: falbh, agus a nis na peacaich tuille.</verse>
			<verse number="12">An sin labhair Iosa riu rithist, a g-radh: Is mise solus an t-saoghail: esan a leanas mise, cha n-imich e an dorchadas, ach bithidh solus na beatha aige.</verse>
			<verse number="13">Uime sin thuirt na Phairisich ris: Tha thu toirt teisteanais ort fhein: cha n-eil do theisteanas firinneach.</verse>
			<verse number="14">Fhreagair Iosa, us thuirt e riu: Ged a tha mi toirt teisteanais orm fhein, tha mo theisteanas firinneach: oir is aithne dhomh co as a thainig mi, us càite a bheil mi dol: ach cha n-aithne dhuibhse co as a thainig mi, no càite a bheil mi dol.</verse>
			<verse number="15">Tha sibhse a toirt breth a reir na feola: cha n-eil mise a toirt breth air duine sam bith.</verse>
			<verse number="16">Agus ma bheir mi breth, tha mo bhreth firinneach: a chionn nach eil mi am aonar, ach mise agus an t-Athair a chuir mi.</verse>
			<verse number="17">Agus ʼnur lagh fhein tha e sgriobhte, gum beil teisteanas dithis dhaoine firinneach.</verse>
			<verse number="18">Is aon mise a tha toirt teisteanais orm fhein, agus tha an t-Athair a chuir mi a toirt teisteanais orm.</verse>
			<verse number="19">Air an aobhar sin thuirt iad ris: Càit a bheil tʼ Athair? Fhreagair Iosa: Cha n-aithne dhuibh aon chuid mise, no mʼ Athair: nam bʼ aithne dhuibh mise, theagamh gu ʼn aithneadh sibh mʼ Athair cuideachd.</verse>
			<verse number="20">Labhair Iosa na briathran so ann an aite tasgadh an ionmhais, ʼs e teagasg san teampull; ʼs cha do chuir duine air bith lamh air: a chionn nach robh uair-sa air tighinn fhathast.</verse>
			<verse number="21">An sin ma ta thuirt Iosa riu rithist: Tha mise a falbh, agus iarraidh sibh mi, agua gheobh sibh bàs ʼnur peacadh. Far am beil mise a dol, cha n-urrainn duibhse tighinn.</verse>
			<verse number="22">As leth sin thuirt na h-Iudhaich: Am marbh e e fhein, chionn gun tuirt e: Far am beil mise a dol, cha n-urrainn duibhse tighinn?</verse>
			<verse number="23">Us thuirt e riu: Tha sibhse bho shios, tha mise bho shuas. Tha sibhse dhe ʼn t-saoghal so, cha n-eil mise dhe ʼn t-saoghal so.</verse>
			<verse number="24">Air an aobhar sin thuirt mi ribh gum faigh sibh bàs ʼnur peacannan: oir mur creid sibh gur mise e, gheobh sibh bàs ʼnur peacadh.</verse>
			<verse number="25">As leth sin thuirt iad ris: Co thusa? Thuirt Iosa riu: Is mi an Toiseach, mise fhein a tha labhairt ribh.</verse>
			<verse number="26">Tha moran agam ri gh-radh mu ʼr deidhinn, ʼs ri bhreithneachadh: ach tha esan, a chuir mi, firinneach; agus tha mise labhairt san t-saoghal na chuala mi bhuaithsan.</verse>
			<verse number="27">Us cha do thuig iad gun tuirt e, gum bʼ e Dia Athair.</verse>
			<verse number="28">Uime sin thuirt Iosa riu: Nuair a thogas sibh suas Mac an duine, an sin bithidh fios agaibh gur mise e, ʼs nach eil mi dianamh ni bhuam fhein, ach mar a theagaisgan t-Athair mi, iad sin tha mi labhairt:</verse>
			<verse number="29">Agus tha esan, a chuir mi, maille rium, ʼs cha dʼ fhag e leam fhein mi: oir tha mi daonnan a dianamh na tha taitneach leis.</verse>
			<verse number="30">Nuair a labhair e na nichean so, chreid moran ann.</verse>
			<verse number="31">An sin thuirt Iosa ris na h-Iudhaich a chreid ann: Ma sheasas sibh na mʼ fhacalsa, bithidh sibh gu fior ʼnur deisciopuil agamsa;</verse>
			<verse number="32">Us aithnidh sibh an fhirinn, agus saoraidh an fhirinn sibh.</verse>
			<verse number="33">Fhreagair iad e: Is sinne siol Abrahaim, ʼs cha robh sinn riamh ʼnar traillean do dhuine air bith: ciamar tha thusa cantuinn: Bithidh sibh saor?</verse>
			<verse number="34">Fhreagair Iosa iad: Gu dearbh dearbh tha mi g-radh ribh, gach aon a ni peacadh, gur traill e doʼn pheacadh.</verse>
			<verse number="35">A nis cha n-fhan an traill gu bràth san tigh: ach fuiridh am mac gu bràth.</verse>
			<verse number="36">Uime sin ma shaoras am mac sibh, bithidh sibh saor a rireadh.</verse>
			<verse number="37">Is aithne dhomh gur sibh clann Abrahaim: ach tha sibh a sireadh mise a mharbhadh: a chionn ʼs nach eil aite aig mʼ fhacal unnaibh.</verse>
			<verse number="38">Tha mise a labhairt an ni a chunnaic mi aig mʼ Athair; ʼs tha sibhse a dianamh na chunnaic sibh aig ur n-athair fhein.</verse>
			<verse number="39">Fhreagair iad, us thuirt iad ris: Se Abraham ar n-athair. Thuirt Iosa riu: Ma ʼs sibh clann Abrahaim, dianaibh oibrichean Abrahaim.</verse>
			<verse number="40">Ach a nis tha sibh a sireadh mise a mharbhadh, duine a dhʼinnis an fhirinn dhuibh, a chuala mi bho; Dhia: cha dʼ rinn Abraham so.</verse>
			<verse number="41">Tha sibhse dianamh oibrichean ur n-athar fhein. Uime sin thuirt iad ris: Cha dʼ rugadh sinn an diolanas: tha aon athair againn, Dia.</verse>
			<verse number="42">As leth sin thuirt Iosa riu: Nam bʼ e Dia ur n-athair, bheireadh sibh gu cinnteach gaol domhsa: oir ʼsann bho Dhia a tha mi, ʼsa thainig mi: cha n-ann bhuam fhein a thainig mi, ach chuir esan mi.</verse>
			<verse number="43">Car-son nach eil sibh a g-aithneachadh mo bhruidhinn? Se nach urrainn duibh mʼ fhacal eisdeachd.</verse>
			<verse number="44">ʼSann bho ʼn deomhan ur n-athair a tha sibhse: agus iarratas ur n-athar ʼs aill leibh a dhianamh: bha esan ʼna mhurtair bho thoiseach, ʼs cha do sheas e san fhirinn: a chionn ʼs nach eil an fhirinn ann: nuair labhras e briag, tha e labhairt bhuaithe fhein: chionn gur briagadair e, agus athair nam briag.</verse>
			<verse number="45">Ach ma their mise an fhirinn, cha chreid sibh mi.</verse>
			<verse number="46">Co agaibhse a chuireas peacadh as mo leth? ma ʼs i an fhirinn tha mi labhairt ribh, car-son nach eil sibh gam chreidsinn?</verse>
			<verse number="47">Esan a tha bho Dhia, eisdidh e ri facail De. Uime sin cha n-eil sibhse gan eisdeachd: a chionn nach ann bho Dhia sibh:</verse>
			<verse number="48">As leth sin fhreagair na h-Iudhaich, us thuirt iad ris: Nach eil sinne a g-radh gu math, gur Samaritanach thu, ʼs gum beil deomhan agad?</verse>
			<verse number="49">Fhreagair Iosa: Cha n-eil deomhan agam: ach tha mi toirt onair dha mʼAthair, ʼs thug sibhse as-onair dhomhsa.</verse>
			<verse number="50">Ach cha n-eil mi sireadh mo ghloire fhein: tha h-aon ann a tha sireadh ʼsa toirt breth.</verse>
			<verse number="51">Gu firinneach firinneach tha mi g-radh ribh: ma chumas neach mʼ fhacalsa, cha n-fhaic e bàs gu bràth.</verse>
			<verse number="52">Uime sin thuirt na h-Iudhaich: A nis is aithne dhuinn gum beil deomhan agad. Fhuair Abraham bàs agus na faidhean; ʼs tha thusa g-radh: Ma chumas neach mʼ fhacalsa, nach blais e bàs gu bràth.</verse>
			<verse number="53">Am mua thusa na ar n-athair Abraham, a tha marbh? agus tha na faidhean marbh. Co tha thu a dianamh dhiot fhein?</verse>
			<verse number="54">Fhreagair Iosa: Ma tha mise toirt gloire dhomh fhein, is neoni mo ghloir: se mʼ Athair a tha toirt gloire dhomh, esan a tha sibhse g-radh gur e ur Dia.</verse>
			<verse number="55">Agus cha bʼaithne dhuibh e, ach is aithne dhomhsa e: agus nan, abrainn nach aithne dhomh e, bhithinn coltach ribhse am bhriagadair. Ach is aithne dhomh e, ʼs tha mi cumail fhacail.</verse>
			<verse number="56">Rinn ur n-athair Abraham aoibhneas ri mo lathasa fhaicinn: chunnaic e e, ʼs bha e aoibhneach.</verse>
			<verse number="57">Uime sin thuirt na h-Iudhaich ris: Cha n-eil thu fhathast lethchiad bliadhna dhʼ aois, ʼs am faca tu Abraham?</verse>
			<verse number="58">Thuirt Iosa riu: Gu dearbh dearbh tha mi g-radh ribh: mun robh Abraham ann, tha mise.</verse>
			<verse number="59">As leth sin thog iad clachan gus an caitheamh air: ach dhʼ fhalaich Iosa e fhein, ʼs chaidh e mach as an teampull.</verse>
		</chapter>
		<chapter number="9">
			<verse number="1">ʼS nuair a bha Iosa a gabhail seachad, chunnaic e duine a bha dall bho na rugadh e;</verse>
			<verse number="2">Us dhʼ fharraid a dheisciopuil dheth, a g-radh: A Mhaighistir, co a pheacaich, an duine so, no pharantan, gun dʼrugadh dall e?</verse>
			<verse number="3">Fhreagair Iosa: Cha do pheacaich aon chuid an duine so, no pharantan: ach gus oibrichean De a dhianamh follaiseach ann.</verse>
			<verse number="4">Is còir dhomhsa oibrichean-sa oibreachadh, a chuir mi, fhad ʼs is latha e: tha ʼn oidhche tighinn, anns nach urrainn do dhuine air bith oibreachadh.</verse>
			<verse number="5">Fhad ʼsa tha mise san t-saoghal, is mi solus an t-saoghail.</verse>
			<verse number="6">Nuair thuirt e na nichean so, thilg e smugaid air an talamh, agus rinn e criadh le shile, agus sgaoil e a chriadh air a shuilean,</verse>
			<verse number="7">Us thuirt e ris: Falbh, nigh ann an lochan Shiloé (se sin air eadar-theangachadh, Cuirte). Shiubhail e ma ta, us nigh e, agus thainig e a faicinn.</verse>
			<verse number="8">Uime sin thuirt na coimhearsnaich, us iadsan a chunnaic e roimhe gun robh e ʼna dhiol-deirce: Nach e so esan, a bha ʼna shuidhe ʼsa g-iarraidh deirce? Bha cuid a g-radh: Se so e.</verse>
			<verse number="9">Ach cuid eile: Cha n-e idir, ach fear coltach ris. Ach thuirt e fhein: Is mi e.</verse>
			<verse number="10">Uime sin thuirt iad ris: Ciamar a dhʼ fhosgladh do shuilean?</verse>
			<verse number="11">Fhreagair e: An duine sin, ris an abrar Iosa, rinn e criadh, agus dhʼung e mo shuilean, ʼs thuirt e rium: Falbh gu lochan Shiloé, agus nigh. Us dhʼ fhalbh mi, nigh mi, ʼs tha mi faicinn.</verse>
			<verse number="12">Us thuirt iad ris: Càit am beil e? Ars esan: Cha n-eil fhios agam.</verse>
			<verse number="13">Thug iad thun nam Phairiseach am fear a bhʼ air bhith dall.</verse>
			<verse number="14">A nis bʼ ann air an t-sàbaid a rinn Iosa criadh, ʼsa dhʼfhosgail e shuilean.</verse>
			<verse number="15">An sin dhʼfharraid na Phairisich dheth a rithist ciamar a fhuair e fhradharc. Ach thuirt e riu: Chuir e criadh air mo shuilean, agus nigh mi, ʼs tha mi faicinn.</verse>
			<verse number="16">An sin thuirt cuid de na Phairisich: Cha n-eil an duine so bho Dhia, a bhrigh nach eil e cumail na sàbaid. Ach thuirt cuid eile: Ciamar is urrainn do dhuine a tha ʼna pheacach an leithidean so de mhiarailtean a dhianamh? Us bha eas-aontasʼ nam measg.</verse>
			<verse number="17">As leth sin thuirt iad as ùr ris an dall: Ciod a tha thusa g-radh mu ʼn fhear a dhʼfhosgail do shuilean? Us thuirt e: Is faidh e.</verse>
			<verse number="18">Ach cha do chreid na h-Iudhaich uime gun robh e air a bhith dall, ʼs gun dʼ fhuair e fhradharc, gus na ghairm iad parantan an fhir a fhuair a shealladh;</verse>
			<verse number="19">Agus dhʼfhaighnich iad dhiu, a g-radh: An e so ur mac-sa, a tha sibh a g-radh a rugadh dall? Ciamar ma ta a tha e nis a faicinn?</verse>
			<verse number="20">Fhreagair a pharantan iad, us thuirt iad: Is aithne dhuinn gur e so ar mac-ne, ʼs gun dʼ rugadh dall e:</verse>
			<verse number="21">Ach ciamar a tha e nis a faicinn, cha n-eil fhios againn; no co dhʼ fhosgail a shuilean, cha n-eil fhios againn; ceasnaichibh e fhein: tha aois aige, bruidhneadh e air a shon fhein.</verse>
			<verse number="22">Thuirt a pharantan so, a chionn ʼs gun robh eagal nan Iudhach orra: oir bha na h-Iudhaich a cheana air cordadh ʼnam measg fhein, gun tilgte fear air bith, a dhʼaidicheadh gum bʼ esan Criosta, a mach as an t-sinagog.</verse>
			<verse number="23">ʼSann air son sin a thuirt a pharantan: Thainig e gu aois, cuiribh a cheisd air fhein.</verse>
			<verse number="24">Uime sin ghairm iad a rithist am fear a bha air bhith dall, us thuirt iad ris: Thoir gloir do Dhia. Tha fios againne gum beil an duine so ʼna pheacach.</verse>
			<verse number="25">Uime sin thuirt e riu: A thaobh e bhith ʼna pheacach, chan aithne dhomh: aon ni ʼs aithne dhomh, gun robh mi dall, ʼsa nis tha mi faicinn.</verse>
			<verse number="26">An sin thuirt iad ris: Ciod a rinn e riut? ciamar a dhʼ fhosgail e do shuilean?</verse>
			<verse number="27">Fhreagair e iad: Dhʼ innis mi dhuibh a cheana, us chuala sibh: car-son is math leibh a chluinntinn as ùr? an aill leibhse cuideachd a bhith ʼnur deisciopuil aige?</verse>
			<verse number="28">As leth sin chàin iad e, us thuirt iad: Bi-sa na dʼ dheisciopul aige: ach is deisciopuil Mhaois sinne.</verse>
			<verse number="29">Tha fios againn gun do labhair Dia ri Maois: ach a thaobh an duine so, cha n-eil fhios againn co as a tha e.</verse>
			<verse number="30">Fhreagair an duine, us thuirt e riu: Is fior chuis-ioghnaidh so, nach aithne dhuibh co as a tha e, ʼs gun dʼfhosgail e mo shuilean-sa:</verse>
			<verse number="31">Oir is aithne dhuinn nach eisd Dia ri peacaich: ach ma tha duine toirt aoraidh do Dhia, ʼsa dianamh a thoil, ris-san eisdidh Dia.</verse>
			<verse number="32">Bho thùs an t-saoghail cha chualas, gun dʼ fhosgail duine air bith suilean neach a rugadh dall.</verse>
			<verse number="33">Mur biodh an duine so bho Dhia, cha bʼurrainn da nì dhianamh.</verse>
			<verse number="34">Fhreagair iad, us thuirt iad ris: Rugadh thu gu h-iomlan ann am peacannan, ʼs am beil thu ga ʼr teagasg-ne? Agus thilg iad a mach e.</verse>
			<verse number="35">Chual Iosa gun do thilg iad a mach e; ʼs air dha fhaighinn, thuirt e ris: Am beil thu creidsinn ann am Mac Dhe?</verse>
			<verse number="36">Fhreagair e, us thuirt e: Co e, a Thighearna, chuin gun creid mi ann?</verse>
			<verse number="37">Us thuirt Iosa ris: Chunnaic thu e cheana, agus se tha labhairt riut.</verse>
			<verse number="38">An sin thuirt esan: Tha mi creidsinn, a Thighearna. ʼSa tuiteam sios, thug e aoradh dha.</verse>
			<verse number="39">Us thuirt Iosa: ʼSann chum breitheanais a thainig mise thun an t-saoghail so; los gum faic iadsan nach eil a faicinn, ʼs gum fàs iadsan, a tha faicinn, dall.</verse>
			<verse number="40">Agus chuala cuid de na Phairisich, a bha maille ris, so, us thuirt iad ris: Am beil sinne dall cuideachd?</verse>
			<verse number="41">Thuirt Iosa riu: Nam biodh sibh dall, cha bhiodh peacadh agaibh; ach a nis tha sibh a g-radh: Is leir dhuinn. Tha ur peacadh a fantuinn.</verse>
		</chapter>
		<chapter number="10">
			<verse number="1">Gu firinneach firinneach tha mi g-radh ribh: esan nach teid a stigh do chrò nan caorach air an dorus, ach a streapas suas rathad eile, is meirleach agus creachadair e.</verse>
			<verse number="2">Ach esan a theid a stigh air an dorus, se buachaille nan caorach e.</verse>
			<verse number="3">Dhasan fosglaidh an dorsair, agus eisdidh na caoraich ri ghuth, agus gairmidh e chaoraich fhein air an ainm, agus stiuiridh e mach iad.</verse>
			<verse number="4">Agus air dha a chaoraich fhein leigeil a mach, theid e rompa, agus leanaidh na caoraich e: a chionn gur aithne dhaibh a ghuth.</verse>
			<verse number="5">Ach cha lean iad coigreach, ach teichidh iad bhuaith e: a chionn nach aithne dhaibh guth choigreach.</verse>
			<verse number="6">Labhair Iosa an samhladh so riu. Ach cha do thuig iadsan ciod a bha e labhairt riu.</verse>
			<verse number="7">Thuirt Iosa ma ta riu a rithist: Gu firinneach firinneach tha mi g-radh ribh gur mise dorus nan caorach.</verse>
			<verse number="8">Is meirlich agus creachadairean iadsan uile a mhiad ʼsa thainig, ʼs cha dʼ eisd na caoraich riu.</verse>
			<verse number="9">Is mise an dorus. Ma theid neach air bith stigh tromhamsa, bithidh e sabhailte: us theid e stigh agus a mach, agus gheobh e ionaltradh.</verse>
			<verse number="10">Cha tig am meirleach ach gu goid, ʼs gu marbhadh, ʼs gu sgriosadh. Thainig mise gu beatha a bhith aca, ʼsa bhith aca nas lan phailte.</verse>
			<verse number="11">Is mise am buachaill math. Bheir am buachaill math a bheatha air son a chaorach.</verse>
			<verse number="12">Ach am fear-tuarasdail, ʼs esan nach e am buachaill, ʼs dha nach buin na caoraich, chi e am madadh-alluidh a tighinn, agus fagaidh e na caoraich, agus teichidh e; agus glacaidh am madadh-alluidh agus sgapaidh e na caoraich:</verse>
			<verse number="13">Ach teichidh am fear-tuarasdail, a chionn gur fear-tuarasdail e, ʼs nach eil omhail aige de na caoraich.</verse>
			<verse number="14">Is mise am buachaill math: is aithne dhomh mo chaoraich, agus is aithne dha mo chaoraich mi.</verse>
			<verse number="15">Mar is aithne dha ʼn Athair mise, mar sin is aithne dhomhsʼ an t-Athair; agus tha mi leigeil sios mo bheatha air son mo chaorach.</verse>
			<verse number="16">Agus tha caoraich eile agam, nach eile de ʼn chrò so: iadsan cuideachd feumaidh mi thoirt a stigh; ʼs eisdidh iad ri mo ghuth, agus bithidh aona chrò ann, agus aona bhuachaill.</verse>
			<verse number="17">Air an aobhar so tha gaol aig an Athair orm: a chionn ʼs gum beil mi leigeil sios mo bheatha, gus a glacail a rithist.</verse>
			<verse number="18">Cha n-eil duine air bith ga toirt bhuam: ach tha mi ga leigeil sios bhuam fhein, agus tha comas agam a leigeil sios; agus tha comas agam a glacail a rithist: an fhainte so fhuair mi bho mʼAthair.</verse>
			<verse number="19">Dhʼeirich consachadh a rithist am measg nan Iudhach as leth nam briathran so.</verse>
			<verse number="20">Us thuirt moran dhiubh: Tha deomhan aige, ʼs tha an caothach air: car-son a tha sibh ga eisdeachd?</verse>
			<verse number="21">Thuirt cuid eile: Cha bhriathran duine aig a bheil deomhan iad so: an urrainn do dheomhan suilean nan dall fhosgladh?</verse>
			<verse number="22">Agus bʼ e feill coisrigeadh an teampuill an Ierusalem a bhʼ ann; ʼs bʼ e an geamhradh e.</verse>
			<verse number="23">ʼS bha Iosa coiseachd san teampull ann am for-dhorus Sholomoin.</verse>
			<verse number="24">Chruinnich na h-Iudhaich ma ta mun cuairt da, ʼs thuirt iad ris: Cia fhad a chumas tu ar n-anmannan an teagamh? Ma ʼs tu Criosta, innis dhuinn gu soilleir.</verse>
			<verse number="25">Fhreagair Iosa iad: Tha mi labhairt ribh, ʼs cha n-eil sibh a creidsinn; na gniomhra, na tha mi dianamh an ainm mʼ Athar, tha iadsan a toirt teisteanais orm:</verse>
			<verse number="26">Ach cha n-eil sibhse a creidsinn, a chionn ʼs nach ann de mo chaoraich sibh.</verse>
			<verse number="27">Tha mo chaoraich-sa g-eisdeachd ri mo ghuth; agus is aithne dhomh iad, ʼs tha iad gam leantuinn;</verse>
			<verse number="28">Us tha mi toirt na beatha siorruidh dhaibh; ʼs cha teid iad a chaoidh a dhith, agus cha spion neach air bith as mo laimh iad.</verse>
			<verse number="29">Tha na thug mʼ Athair dhomh nas mua na h-uile ni; ʼs cha n-urrainn do neach air bith an spionadh á laimh mʼ Athar.</verse>
			<verse number="30">Is aon mise agus an t-Athair.</verse>
			<verse number="31">An sin thog na h-Iudhaich clachan gus a chlachadh.</verse>
			<verse number="32">Fhreagair Iosa iad: Is iomadh obair mhath a dhʼ fhiach mi dhuibh bho mʼ Athair: co an obair dhiu sin air son am beil sibh gam chlachadh?</verse>
			<verse number="33">Fhreagair na h-Iudhaich e: Cha n-eil sinn ga dʼ chlachadh air son deagh ghniomha, ach air son blaisbheum: ʼsa chionn gum beil thusa, a tha na dʼ dhuine, a dianamh Dia dhiot fhein.</verse>
			<verse number="34">Fhreagair Iosa iad: Nach eil e sgriobhte ʼnur laghsa: Thuirt Mi, is diathan sibh?</verse>
			<verse number="35">Ma thuirt e diathan riusan, ris na labhradh facal Dhe, agus nach fhaodar an sgriobtur a bhristeadh:</verse>
			<verse number="36">An abair sibh ris-san, a naomhaich an t-Athair, ʼsa chuir e thun an t-saoghail: Tha thu labhairt blaisbheum: a chionn gun tuirt mi: Is mi Mac Dhe?</verse>
			<verse number="37">Mur eil mi dianamh oibrichean mʼ Athar, na creidibh mi.</verse>
			<verse number="38">Ach ma tha mi gan dianamh: mur aill leibh mise chreidsinn, creidibh na h-oibrichean, los gun aithnich ʼs gun creid sibh, gum beil an t-Athair unnamsa, agus mise anns an Athair.</verse>
			<verse number="39">Uime sin dhʼiarr iad a ghlacadh; us thàr e as an lamhan.</verse>
			<verse number="40">Us dhʼ fhalbh e rithist thar Iordain thun an aite sin anns an robh Eoin a baisteadh an toiseach; agus dhʼ fhuirich e an sin.</verse>
			<verse number="41">Agus thainig moran ga ionnsuidh, us thuirt iad: Cha dʼ rinn Eoin gu dearbh miarailt air bith.</verse>
			<verse number="42">Ach bha gach ni, a thuirt Eoin mu ʼn duine so, fior. Us chreid, moran ann.</verse>
		</chapter>
		<chapter number="11">
			<verse number="1">A nis bha duine araid tinn, air an robh Lasarus, bho Bhethania, bho bhaile Mairi agus Marta, a piuthar.</verse>
			<verse number="2">(Agus bʼ i Mairi, a dhʼ ung an Tighearna le ola, ʼsa shuath a chasan le a falt; bʼ e brathair-sa Lasarus, a bha gu tinn.)</verse>
			<verse number="3">Uime sin chuir a pheathraichean-sa ga ionnsuidh, a g-radh: A Thighearna, tha esan is toil leat gu tinn.</verse>
			<verse number="4">ʼS nuair chuala Iosa so, thuirt e riu: Cha n-eil an tinneas so gu bàs, ach gu gloir Dhe, ʼs gu Mac De a bhith air a ghlorachadh leis.</verse>
			<verse number="5">A nis bha gaol aig Iosa air Marta, ʼs air a piuthar Mairi, agus air Lasarus.</verse>
			<verse number="6">Nuair a chuala e ma ta gun robh e tinn, dhʼ fhan e fhathast dà latha san aite san robh e.</verse>
			<verse number="7">An sin ʼnan deigh so, thuirt e ri dheisciopuil: Rachamaid gu Iudéa rithist.</verse>
			<verse number="8">Thuirt a dheisciopuil ris: A Rabbi, dhʼ iarr na h-Iudhaich a chianamh do chlachadh, ʼs am beil thu dol ann a rithist?</verse>
			<verse number="9">Fhreagair Iosa: Nach eil dà uair dhiag san latha? Ma choisicheas duine san latha, cha tuislich e: a chionn gum beil e faicinn solus an t-saoghail so:</verse>
			<verse number="10">Ach ma choisicheas e trath oidhche, tuislichidh e: a chionn nach eil solus ann.</verse>
			<verse number="11">An deigh dha so labhairt, thuirt e riu: Tha ar caraid Lasarus ʼna chadal: ach tha mise dol gus a dhusgadh as a chadal.</verse>
			<verse number="12">Uime sin thuirt a dheisciopuil: A Thighearna, ma tha e ʼna chadal, bithidh e gu math.</verse>
			<verse number="13">Ach labhair Iosa mu bhàs: us shaoil iadsan gur ann mu fhois cadail a labhair e.</verse>
			<verse number="14">An sin ma ta thuirt Iosa riu gu soilleir: Tha Lasarus marbh;</verse>
			<verse number="15">ʼS tha toil-inntinn orm as ur lethse, nach robh mi an sin, los gun creid sibh. Ach rachamaid ga ionnsuidh.</verse>
			<verse number="16">Uime sin thuirt Tomas, ris an abrar Didimus, ri cho-dheisciopuil: Rachamaid-ne cuideachd los gum basaich sinn comhla ris.</verse>
			<verse number="17">Thainig ma ta Iosa; ʼs fhuair e mach gun robh e air bhith cheana ceithir latha san uaigh.</verse>
			<verse number="18">(A nis bha Bethania teann air Ierusalem, mun cuairt do choig stàdan diag bhuaithe.)</verse>
			<verse number="19">ʼS bha moran de na h-Iudhaich air tighinn gu Marta, ʼs gu Mairi, gu furtachd a thoirt dhaibh a thaobh am brathar.</verse>
			<verse number="20">Cho luath ma ta ʼsa chuala Marta gun tainig Iosa, chaidh i ʼna choinneamh: ach shuidh Moire aig an tigh.</verse>
			<verse number="21">Thuirt Marta ma ta ri Iosa: A Thighearna, nam bitheadh tu an so, cha n-fhaigheadh mo bhrathair bàs:</verse>
			<verse number="22">Ach a nis fhein tha fios agam, ge bʼ e ni a dhʼiarras tu air Dia, gun toir e dhut e.</verse>
			<verse number="23">Thuirt Iosa rithe: Eiridh do bhrathair a rithist.</verse>
			<verse number="24">Thuirt Marta ris: Tha fios agam gun eirich e rithist san aiseirigh air an latha mu dheireadh.</verse>
			<verse number="25">Thuirt Iosa rithe: Is mise an aiseirigh agus a bheatha: esan a chreideas unnamsa, ged bhitheadh e marbh, thig e beo;</verse>
			<verse number="26">ʼS gach neach a tha beo, agus a creidsinn unnamsa, cha n-fhaigh e bàs a chaoidh. Am beil thu creidsinn so?</verse>
			<verse number="27">Thuirt i ris: Tha, a Thighearna, chreid mi gur tu Criosta Mac an De bheo, a thainig thun an t-saoghail.</verse>
			<verse number="28">ʼS an deigh dhi so chantuinn, dhʼfhalbh i, us ghairm i Mairi a piuthar os n-iosal, a g-radh: Tha am maighistir air tighinn, ʼs tha e ga dʼ iarraidh.</verse>
			<verse number="29">Cho luath ʼsa chual i so ghrad-dhʼeirich i, agus thainig i ga ionnsuidh.</verse>
			<verse number="30">Oir cha robh Iosa fhathast air a bhaile ruighinn: ach bha e fhathast san aite far na choinnich Marta e.</verse>
			<verse number="31">Nuair ma ta a chunnaic na h-Iudhaich, a bha stigh comhla rithe, ʼsa toirt furtachd dhi, gun dʼ eirich Mairi gu h-ealamh, ʼs gun deach i mach, lean iad i, a g-radh: Tha i dol thun na h-uaighe a chaoineadh an sin.</verse>
			<verse number="32">An sin nuair thainig Mairi far an robh Iosa, ʼsa chunnaic i e, thuit i aig a chasan, us thuirt i ris: A Thighearna, nam bitheadh tu an so, cha n-fhaigheadh mo bhrathair bàs.</verse>
			<verse number="33">Uime sin, nuair chunnaic Iosa i gal, ʼs na h-Iudhaich a thainig comhla ri a gal, rinn e osnadh ʼna spiorad, ʼs chuir e spairn air fhein.</verse>
			<verse number="34">Us thuirt e: Càite na chuir sibh e? Thuirt iad ris: A Thighearna, thig, agus faic.</verse>
			<verse number="35">Agus ghuil Iosa.</verse>
			<verse number="36">Uime sin thuirt na h-Iudhaich: Seall mar thug e gradh dha.</verse>
			<verse number="37">Ach thuirt cuid dhiu: Nach bʼ urrainn dhasan, a dhʼ fhosgail suilean an duine a rugadh dall, a thoirt air an fhear so nach faigheadh e bàs?</verse>
			<verse number="38">Uime sin thainig Iosa, a g-osnaich a rithist ann fhein, thun na h-uaighe. A nis se uamh a bhʼ ann; ʼs bha clach air a cur oirre.</verse>
			<verse number="39">Thuirt Iosa: Togaibh a chlach. Thuirt Marta, piuthar an fhir a bha marbh, ris: A Thighearna, tha nis droch fhaile dheth: oir se so nis an ceathramh là dha.</verse>
			<verse number="40">Thuirt Iosa rithe: Nach tuirt mi riut, ma chreideas tu, gum faic thu gloir Dhe?</verse>
			<verse number="41">Thug iad ma ta a chlach air falbh: us thuirt Iosa, ʼs e togail suas a shuilean: Athair, tha mi toirt taing dhut air son gun dʼ eisd thu rium.</verse>
			<verse number="42">Agus bʼ aithne dhomh gum beil thu an comhnuidh gam eisdeachd, ach ʼsann air son an t-sluaigh, a tha ʼnan seasamh mun cuairt, a thuirt mi e; chum gun creid iad gun do chuir thu mi.</verse>
			<verse number="43">Nuair thuirt e so, ghlaodh e le guth ard: A Lasaruis, thig a mach.</verse>
			<verse number="44">Us ghrad-thainig esan a bha marbh a mach, a chasan ʼsa lamhan ceangailte san aodach-mhairbh, agus aodann air a suaineadh le neapaicin. Thuirt Iosa riu: Fuasglaibh, agus leigibh as e.</verse>
			<verse number="45">Uime sin, moran de na h-Iudhaich, a thainig gu Mairi us Marta, a faicinn na rinn Iosa, chreid iad ann.</verse>
			<verse number="46">Ach dhʼfhalbh cuid dhiu thun nam Phairiseach, agus dhʼ innis iad daibh na rinn Iosa.</verse>
			<verse number="47">Air an aobhar sin thionail na h-ard-shagairt ʼs na Phairisich comhairle, us thuirt iad: Ciod a tha sinn a dianamh, ʼs gum beil an duine so a dianamh moran mhiarailtean?</verse>
			<verse number="48">Ma leigeas sinn air adhart e mar so, creididh iad uile ann; agus thig na Romanaich, ʼs bheir iad air falbh an t-aite ʼs an cinneadh againne.</verse>
			<verse number="49">Ach thuirt fear dhiu riu, dha ʼm bʼ ainm Caiphas, a bha a bhliadna sin ʼna ard-shagart: Cha n-aithne dhuibh ni air bith,</verse>
			<verse number="50">Cha mhua ghabh sibh beachd gum beil e riatanach dhuibh, gum faigheadh aon duine bàs air son an t-sluaigh, ʼs nach rachadh an cinneadh uile a dhith.</verse>
			<verse number="51">A nis cha bʼ ann bhuaithe fhein a thuirt e so: ach air dha bhith ʼna ard-shagart a bhliadhna sin, rinn e faisneachd gun robh Iosa gu bàs fhaighinn air son a chinnidh.</verse>
			<verse number="52">Agus cha n-ann air son a chinnidh a mhain, ach gu clann De, a bha sgapte, a thional gu bhith ʼnan aon.</verse>
			<verse number="53">Bha e ʼnam beachd ma ta bho ʼn latha sin a chur gu bàs.</verse>
			<verse number="54">As leth sin cha robh Iosa a triall gu follaiseach tuilleadh am measg nan Iudhach, ach chaidh e gu duthaich teann air an fhasach, gu baile ris an abrar Ephrem, agus thamh e an sin maille ri dheisciopuil.</verse>
			<verse number="55">Agus bha càisg nan Iudhach aig laimh; ʼs chaidh moran suas as an duthaich romh ʼn chàisg, gus iad fhein a ghlanadh.</verse>
			<verse number="56">Uime sin shir iad Iosa; agus bhruidhinn iad ri cheile ʼnan seasamh san teampull: Ciod e ur barail-sa, a thaobh ʼs nach tainig e thun na feille? Agus bha na h-ard-shagairt ʼs na Phairisich air toirt orduigh, ma bha fios aig aon sam bith càite an robh e, e a dhʼ innse, gus gun glacadh iad e.</verse>
		</chapter>
		<chapter number="12">
			<verse number="1">Uime sin thainig Iosa sia latha romh ʼn chàisg gu Bethania, far an robh Lasarus air bhith marbh, a thug Iosa beo.</verse>
			<verse number="2">Us rinn iad suipeir dha an sin; agus bha Marta a frithealadh, ʼs bʼ e Lasarus fear dhe ʼn fheadhainn a bha aig bord maille ris.</verse>
			<verse number="3">Uime sin ghabh Mairi punnd de dhʼ ola spiocnaird ro luachmhor, agus dhʼ ung i casan Iosa, us shuath i chasan le ʼfalt; agus lionadh an tigh le deagh fhaile na h-ola.</verse>
			<verse number="4">An sin thuirt fear dhe dheisciopuil, Iudas Iscariot, esan a bha gus a bhrath:</verse>
			<verse number="5">Car-son nach do reiceadh an ola so air son tri chiad peighinn, ʼs nach tugadh iad do na bochdan?</verse>
			<verse number="6">A nis thuirt e so, cha n-ann air son omhail a bhith aige de na bochdan, ach a chionn gun robh e ʼna mheirleach, ʼs leis an sporan a bhith aige, gun robh e giulan na chuireadh ann.</verse>
			<verse number="7">Uime sin thuirt Iosa: Leigibh leatha, los a gleidheadh mu choinneamh latha mʼ adhlaic.</verse>
			<verse number="8">Oir tha na bochdan agaibh daonnan maille ribh: ach cha n-eil mise agaibh daonnan.</verse>
			<verse number="9">Agus thuig cuideachda mhor de na h-Iudhaich gun robh e an sin; us thainig iad, cha n-ann air son Iosa mhain, ach a dhʼ fhaicinn Lasaruis, a thog e bho na mairbh.</verse>
			<verse number="10">Ach smaoinich na h-ard-shagairt air Lasarus a mharbhadh cuideachd:</verse>
			<verse number="11">A chionn gun dʼ fhalbh moran de na h-Iudhaich as a lethse, ʼs gun do chreid iad ann an Iosa.</verse>
			<verse number="12">Agus air an là ʼr na mhàireach, nuair chuala am mor-shluagh, a bhʼ air tighinn gu latha na feille, gun robh Iosa a tighinn gu Ierusalem,</verse>
			<verse number="13">Ghabh iad giagan pailm, ʼs chaidh iad a mach ʼna chomhail, agus dhʼ eigh iad: Hosanna, is beannaichte esan, righ Israil, a tha tighinn an ainm an Tighearna.</verse>
			<verse number="14">Us fhuair Iosa asal og, agus shuidh e air, mar a tha sgriobhte:</verse>
			<verse number="15">Na gabh eagal, a nighean Shioin: seall, tha do righ a tighinn, ʼna shuidhe air bioraiche asail.</verse>
			<verse number="16">Cha do thuig a dheisciopuil na nichean so an toiseach: ach nuair a ghloraicheadh Iosa, an sin chuimhnich iad, gun robh na nichean so sgriobhte uime, agus gun dʼ rinn iad iad so dha.</verse>
			<verse number="17">As leth sin thug an sluagh, a bha comhla ris nuair a ghairm e Lasarus as an uaigh, ʼsa thog e bho na mairbh e, teisteanas.</verse>
			<verse number="18">ʼSann air son sin cuideachd, a thainig an sluagh ʼna choinneamh: a chionn gun cuala iad gun dʼ rinn e a mhiarailt so.</verse>
			<verse number="19">Thuirt na Phairisich uime sin eatorra fhein: Am beil sibh a faicinn nach eil sinn a cosnadh a bheag? Seall, tha ʼn saoghal uile air dol ʼna dheigh.</verse>
			<verse number="20">A nis bha cinnich araid am measg na feadhnach a thainig a thoirt aoraidh air an latha feille.</verse>
			<verse number="21">Thainig iad sin ma ta gu Philip, a bha bho Bhethsaida Ghalile, agus ghuidh iad air, a g-radh: A mhaighistir, tha toil againn Iosa fhaicinn.</verse>
			<verse number="22">Thainig Philip, us dhʼ innis e do dhʼAindris: a rithist dhʼinnis Aindris agus Philip do Iosa.</verse>
			<verse number="23">Agus fhreagair Iosa iad: Tha an uair air tighinn gu Mac an duine a bhith air a ghlorachadh.</verse>
			<verse number="24">Gu firinneach firinneach tha mi g-radh ribh: mur faigh an grainne cruithneachd, a thuiteas san talamh, bàs,</verse>
			<verse number="25">Stadaidh e leis fhein: ach ma gheobh e bàs, bheir e mach moran toraidh. Esan aig a bheil gaol dha bheatha, caillidh e i; us esan aig a bheil fuath dha bheatha anns an t-saoghal so, gleidhidh e i gu beatha shiorruidh.</verse>
			<verse number="26">Ma ni neach air bith frithealadh dhomhsa, leanadh e mi; agus far am beil mise, an sin cuideachd bithidh mo; sheirbhiseach. Ma ni neach air bith seirbhis domhsa, bheir mʼ Athair onair dha.</verse>
			<verse number="27">A nis tha mʼ anam fo bhruaillean. Us ciod a their mi? Athair, sabhail mi bho ʼn uair so. Ach ʼsann as leth so a thainig mi gus an uair so.</verse>
			<verse number="28">Athair, gloraich tʼ ainm. An sin thainig guth bho neamh: Ghloraich mi e a cheana, agus gloraichidh mi rithist e.</verse>
			<verse number="29">Uime sin thuirt an sluagh, a bha ʼnan seasamh ʼsa chuala, gur e tairneanach a bhʼ ann. Us thuirt cuid eile: Labhair aingeal ris.</verse>
			<verse number="30">Fhreagair Iosa, us thuirt e: Cha n-ann air mo shonsa a thainig an guth so, ach air ur sonsa.</verse>
			<verse number="31">A nis tha breitheanas an t-saoghail ann: a nis tilgear a mach prionns an t-saoghail so.</verse>
			<verse number="32">Agus mise, ma thogar bho ʼn talamh mi, tarruinnidh mi gach ni gam ionnsuidh fhein.</verse>
			<verse number="33">(A nis thuirt e so a ciallachadh ciod an seorsa bàis a bha e gus fhaighinn.)</verse>
			<verse number="34">Fhreagair an sluagh e: Chuala sinne as an lagh, gum fuirich Criosta gu bràth: us ciamar a tha thusa g-radh: Feumar Mac an duine a bhith air a thogail suas? Co e Mac an duine so?</verse>
			<verse number="35">Uime sin thuirt Iosa riu: Car uine bige fhathast, tha an solus ʼnur measg. Gluaisibh fhad ʼsa tha an solus agaibh, los nach beir an dorchadas oirbh; oir am fear, a tha g-imeachd san dorchadas, cha n-eil fhios aige cean a tha e dol.</verse>
			<verse number="36">Fhad ʼsa tha an solus agaibh, creidibh anns an t-solus, los gum bi sibh ʼnur cloinn an t-soluis. Labhair Iosa na nichean so; an sin dhʼ fhalbh e, ʼs dhʼ fhalaich e e fhein bhuapa.</verse>
			<verse number="37">Us ged a bha e air cho liuthad miarailt a dhianamh ʼnan lathair, cha do chreid iad ann:</verse>
			<verse number="38">Chum gum biodh facal an fhaidh Isaias air a choimhlionadh, a labhair e: A Thighearna, co a chreid ga ʼr n-eisdeachd-ne? agus co dha a thaisbeanadh gairdean an Tighearna?</verse>
			<verse number="39">So an t-aobhar nach bʼ urrainn daibh creidsinn: a chionn thuirt Isaias a rithist:</verse>
			<verse number="40">Dhall e an suilean, ʼs chruadhaich e an cridhe; gus nach faiceadh iad le ʼn suilean, ʼs nach tuigeadh iad le ʼn cridhe, ʼs gum biodh iad air an iompachadh, ʼs gun slanaichinn iad.</verse>
			<verse number="41">Na nichean so thuirt Isaias, nuair a chunnaic e ghloir, ʼsa labhair e uime.</verse>
			<verse number="42">An deigh sin chreid moran de na priomh-dhaoine ann: ach as leth nam Phairiseach cha robh iad ga aideachadh, los nach tilgte mach as an t-sinagog iad.</verse>
			<verse number="43">Oir bu docha leo gloir dhaoine na gloir Dhe.</verse>
			<verse number="44">Ach ghlaodh Iosa, us thuirt e: An neach a tha creidsinn unnamsa, cha n-ann unnamsa a tha e creidsinn, ach annsan a chuir mi.</verse>
			<verse number="45">Agus an neach a tha gam fhaicinn-sa, tha e ga fhaicinn-sa a chuir mi.</verse>
			<verse number="46">Tha mise, an solus, air tighinn thun an t-saoghail; gus ge bʼ e, a chreideas unnamsa, nach fan e ann an dorchadas.</verse>
			<verse number="47">ʼS ma dhʼeisdeas neach air bith ri mʼ fhacail, ʼs nach cum e iad, cha n-eil mise ga dhiteadh: oir cha tainig mi gus an saoghal a dhiteadh, ach gus an saoghal a shabhaladh.</verse>
			<verse number="48">Esan a tha dianamh diu dhiom, ʼs nach eil gabhail mʼ fhacal, tha aon aige a bheir breth air: am facal a labhair mi, ditidh sin e air an latha mu dheireadh.</verse>
			<verse number="49">Oir bhuam fhein cha do labhair mise, ach thug an t-Athair, a chuir mi, fainte dhomh, ciod a theirinn agus ciod a labhruinn.</verse>
			<verse number="50">Agus is aithne dhomh gur beatha shiorruidh fhaintesa. Uime sin na tha mise cantuinn, tha mi ga chantuinn, mar thuirt an t-Athair rium.</verse>
		</chapter>
		<chapter number="13">
			<verse number="1">Roimh latha feill na càisge, air do Iosa fios a bhith aige gun robh ʼuair air tighinn gu dol as an t-saoghal so a dhʼ ionnsuidh an Athar, mar a bha e air gaol a thoirt do mhuinntir fhein, a bha san t-saoghal, thug e gaol daibh gus a chrioch.</verse>
			<verse number="2">Agus nuair bha an t-suipeir thairis, air do ʼn deomhan bhith air a chur a nis an cridhe Iudais Iscariot, mac Shimoin, esan a bhrath:</verse>
			<verse number="3">A g-aithneachadh gun do chuir an t-Athair a h-uile ni ʼna lamhan, ʼs gun tainig e bho Dhia, agus gun robh e dol gu Dia;</verse>
			<verse number="4">Dhʼ eirich e bho ʼn t-suipeir, ʼs chuir e eideadh dheth; ʼsa gabhail tubhailte, chrioslaich e e fhein.</verse>
			<verse number="5">An deigh sin chuir e uisge ann am ballan, us thòisich e air casan a dheisciopul a nighe, ʼs an tiormachadh leis an tubhailte, leis an robh e crioslaichte.</verse>
			<verse number="6">Thainig e ma ta gu Simon Peadar. Us thuirt Peadar ris: A Thighearna, am beil thusa nighe mo chasansa?</verse>
			<verse number="7">Fhreagair Iosa, us thuirt e ris: An ni tha mise dianamh, cha n-aithne dhutsa e an drasda, ach tuigidh tu e an deigh so.</verse>
			<verse number="8">Thuirt Peadar ris: Cha nigh thu chaoidh mo chasansa. Fhreagair Iosa e: Mur nigh mi thu, cha bhi pairt agad maille rium.</verse>
			<verse number="9">Thuirt Simon Peadar ris: A Thighearna, cha n-iad mo chasan a mhain, ach mar an ciadna mo lamhan, agus mo cheann.</verse>
			<verse number="10">Thuirt Iosa ris: An neach a tha nighte, cha ruig e leas ach a chasan a nigheadh, agus tha e uile glan. ʼS tha sibhse glan, ach cha n-eil uile.</verse>
			<verse number="11">Oir bʼ aithne dha co bʼ e a bhrathadh e: air son sin thuirt e: Cha n-eil sibh uile glan.</verse>
			<verse number="12">An sin, an deigh an casan a nigheadh agus eideadh a ghabhail, air dha suidhe rithist, thuirt e riu: An aithne dhuibh ciod a rinn mi dhuibh?</verse>
			<verse number="13">Tha sibh a g-radh, a Mhaighistir, ʼsa Thighearna rium; ʼs tha sibh a cantuinn gu math: Is mi sin.</verse>
			<verse number="14">Uime sin ma nigh mise, ur Tighearna, agus ur Maighistir, ur casansa, is còir dhuibhse casan a cheile nighe mar an ciadna.</verse>
			<verse number="15">Oir thug mi samplair dhuibh, gus gun dian sibhse, mar a rinn mise dhuibh.</verse>
			<verse number="16">Gu dearbh dearbh tha mi g-radh ribh: cha n-eil an seirbhiseach nas mua na thighearna; agus cha mhua an t-ostal na esan a chuir e.</verse>
			<verse number="17">Ma ʼs aithne dhuibh na nichean so, bithidh sibh beannaichte ma ni sibh iad.</verse>
			<verse number="18">Cha n-eil mi labhairt mu ʼr deidhinn uile: is aithne dhomh co iad a thagh mi: ach los gun coimhlionar an sgriobtur: Esan a tha g-iche arain maille rium, togaidh e shàil am aghaidh.</verse>
			<verse number="19">An drasda tha mi g-innse dhuibh, mun tachair e; air chor, nuair a thachras e, gun creid sibh gur mise e.</verse>
			<verse number="20">Gu fior, gu fior tha mi g-radh ribh: am fear a ghabhas ri urra air bith a chuireas mise, tha e gabhail riumsa: ʼs am fear a ghabhas riumsa, tha e gabhail ris-san, a chuir mi.</verse>
			<verse number="21">Air do Iosa so a labhairt, bha e fo thrioblaid ʼna spiorad; agus thog e fianuis, us thuirt e: Gu fior fior tha mi g-radh ribh: gum brath fear agaibh mi.</verse>
			<verse number="22">As leth sin dhʼ amhairc na deisciopuil air a cheile, an teagamh co uime a bha e labhairt.</verse>
			<verse number="23">A nis a g-aomadh air uchd Iosa bha fear dhe a dheisciopuil, dha ʼn robh gaol aig Iosa.</verse>
			<verse number="24">Air an aobhar sin smeid Simon Peadar air; us thuirt e ris: Co e mu bheil e a labhairt?</verse>
			<verse number="25">As leth sin thuirt esan, a bha g-aomadh air uchd Iosa, ris: A Thighearna, co e?</verse>
			<verse number="26">Fhreagair Iosa: Se esan dha ʼn sìn mise aran an deigh a thumadh. Us nuair a thum e an t-aran, thug e e do Iudas Iscariot, mac Shimoin.</verse>
			<verse number="27">ʼS an deigh a ghreime chaidh satan a stigh ann. Us thuirt Iosa ris: An ni tha thu dianamh, dian e gu h-ealamh.</verse>
			<verse number="28">ʼS cha robh fios aig duine air bith aig a bhord car-son a thuirt e so ris.</verse>
			<verse number="29">Oir bha cuid a saoilsinn, bho na bha an sporan aig Iudas, gun tuirt Iosa ris: Ceannaich na nichean a tha feumail dhuinn air son latha na feille; no gun tugadh e rudeigin do na bochdan.</verse>
			<verse number="30">Nuair a ghabh e ma ta an greim, ghrad-chaidh e mach. ʼS bha an oidhche ann.</verse>
			<verse number="31">Uime sin nuair chaidh esan a mach, thuirt Iosa: A nis tha Mac an duine air a ghlorachadh; agus tha Dia air a ghlorachadh ann.</verse>
			<verse number="32">Ma tha Dia air a ghlorachadh ann, gloraichidh Dia esan mar an ciadna ann fhein; agus gu grad gloraichidh e e.</verse>
			<verse number="33">A chlann bheag, fhathast car seal tha mi maille ribh. Siridh sibh mi; ʼs mar thuirt mi ris na h-Iudhaich: Far am beil mise dol, cha n-urrainn duibhse tighinn: ʼsa nis tha mi g-radh an ni chiadna ribhse.</verse>
			<verse number="34">Fainte ùr tha mi toirt dhuibh: Gun toir sibh gaol do gach a cheile, mar a thug mise gaol dhuibhse, gun toir sibhse gaol do gach a cheile mar an ciadna.</verse>
			<verse number="35">Le so aithnidh daoine uile gur sibh mo dheisciopuil-sa, ma bheir sibh gaol do gach a cheile.</verse>
			<verse number="36">Thuirt Simon Peadar ris: A Thighearna, cean a tha thu dol? Fhreagair Iosa: Far a bheil mi dol cha n-urrainn dhutsa mo leanail an drasda: ach leanaidh thu an deigh so.</verse>
			<verse number="37">Thuirt Peadar ris: Car-son nach urrainn domh do leanail an drasda? leigidh mi sios mo bheatha airʼ do shon.</verse>
			<verse number="38">Fhreagair Iosa e: An leig thu sios do bheatha air mo shon? Gu dearbh dearbh tha mi g-radh riut: cha ghoir an coileach, gus an aicheadh thu mi tri uairean.</verse>
		</chapter>
		<chapter number="14">
			<verse number="1">Na biodh ur cridhe fo iomaguin. Tha sibh a creidsinn ann an Dia, creidibh mar an ciadna unnamsa.</verse>
			<verse number="2">Ann an tigh mʼAthar tha iomadh aros: mur biodh, bhithinn air innse dhuibh: a chionn tha mi dol a dhianamh deas aite dhuibh.</verse>
			<verse number="3">Agus ma dhʼfhalbhas mi, ʼs ma dheasaicheas mi aite dhuibh, thig mi rithist, agus gabhaidh mi gam ionnsuidh fhein sibh, air chor ʼs, far am beil mise, gum bi sibhse mar an ciadna.</verse>
			<verse number="4">Agus is aithne dhuibh cean tha mi dol, agus is aithne dhuibh an rathad.</verse>
			<verse number="5">Thuirt Tomas ris: A Thighearna, cha n-aithne dhuinn cean a tha thu dol; agus ciamar is urrainn eolas a bhith againn air an rathad?</verse>
			<verse number="6">Thuirt Iosa ris: Is mise an rathad, agus an fhirinn, agus a bheatha: cha tig neach air bith thun an Athar, ach tromhamsa.</verse>
			<verse number="7">Nam bʼaithne dhuibh mise, gu cinnteach dhʼaithneadh sibh mʼAthair mar an ciadna; agus á so suas aithnidh sibh e, agus chunnaic sibh e.</verse>
			<verse number="8">Thuirt Philip ris: A Thighearna, fiach dhuinn an t-Athair, agus foghnaidh sin duinn.</verse>
			<verse number="9">Thuirt Iosa ris: An fhad so dhʼ uine tha mise cuide ribh, ʼs nach aithne dhuibh mi? Philip, esan a tha gam fhaicinn-sa, tha e faicinn an Athar cuideachd. Ciod h-uige a tha thusa, g-radh: Fiach dhuinn an t-Athair?</verse>
			<verse number="10">Nach eil sibh a creidsinn gum beil mise anns an Athair, ʼs an t-Athair unnamsa? Na briathran a tha mi labhairt ribh, cha n-ann bhuam fhein a tha mi gan labhairt. Ach an t-Athair, a tha tamh unnam, se tha dianamh nan oibrichean.</verse>
			<verse number="11">Nach eil sibh a creidsinn gum beil mise anns an Athair, ʼs an t-Athair unnamsa?</verse>
			<verse number="12">Mur eil, creidibh as leth nan oibrichean fhein. Gu firinneach firinneach tha mi g-radh ribh: esan a chreideas unnamsa, na h-oibrichean a tha mise dianamh, ni esan iad mar an ciadna, agus nas mua na iad sin ni e: a chionn gum beil mi dol gu mʼ Athair.</verse>
			<verse number="13">Agus ciod sam bith a dhʼ iarras sibh air an Athair na mʼainmse, ni mi e; los gum bi an t-Athair air a ghlorachadh anns a Mhac.</verse>
			<verse number="14">Ma dhʼ iarras sibh orm ni air bith na mʼ ainmse, sin ni mise.</verse>
			<verse number="15">Ma tha gaol agaibh ormsa, cumaibh mʼ fhaintean.</verse>
			<verse number="16">Us iarraidh mi air an Athair, agus bheir e Cofhurtair eile dhuibh, gus e dhʼ fhantuinn maille ribh a chaoidh,</verse>
			<verse number="17">Spiorad na firinne, nach urrainn do ʼn t-saoghal a ghabhail: a chionn ʼs nach eil e ga fhaicinn, no eolach air: ach bithidh eolas agaibhse air: a chionn gum fan e maille ribh, agus gum bi e unnaibh.</verse>
			<verse number="18">Cha n-fhag mi sibh ʼnur dilleachdain; thig mi gu ʼr n-ionnsuidh.</verse>
			<verse number="19">Sealan fhathast ʼs cha n-fhaic an saoghal mi tuilleadh. Ach chi sibhse mi: a chionn gum beil mise beo, ʼs gum bi sibhse beo.</verse>
			<verse number="20">ʼS an latha sin tuigidh sibh gum beil mise ann am Athair, us sibhse unnamsa, agus mise unnaibhse.</verse>
			<verse number="21">Am fear aig a bheil mʼ fhaintean, ʼsa tha gan cumail, se a tha toirt gaoil dhomhsa. ʼS am fear a tha toirt gaoil dhomhsa, bithidh gaol aig mʼAthair air: agus bithidh gaol agamsa air, agus foillsichidh mi mi fhein dha.</verse>
			<verse number="22">Thuirt Iudas (cha n-e Iscariot) ris: A Thighearna, ciamar a tha e gum foillsich thu thu fhein dhuinne, ʼs nach ann do ʼn t-saoghal?</verse>
			<verse number="23">Fhreagair Iosa, us thuirt e ris: Ma ghradhaicheas duine air bith mise, cumaidh e mʼ fhacal, us bheir mʼ Athair gaol da, agus thig sinn ga ionnsuidh, agus gabhaidh sinn comhnuidh maille ris:</verse>
			<verse number="24">Am fear nach toir gradh dhomh, cha chum e mʼfhacal. ʼS am facal a chuala sibhse, cha leamsa e, ach leis an Athair a chuir mi.</verse>
			<verse number="25">Na nichean so labhair mi ribh, ʼs mi gabhail comhnuidh mar-ribh.</verse>
			<verse number="26">Ach an Cofhurtair, an Spiorad Naomh, a chuireas an t-Athair na mʼ ainmse, teagaisgidh e h-uile ni dhuibh, agus bheir e gach ni gu ʼr cuimhne, ge bʼ e air bith iad, a their mi ribh.</verse>
			<verse number="27">Sith tha mi fagail agaibh, mo shith tha mi toirt dhuibh; cha n-ann mar a tha ʼn saoghal ga toirt, tha mise ga toirt dhuibh. Na biodh ur cridhe fo iomaguin no fo fhiamh.</verse>
			<verse number="28">Chuala sibh gun tuirt mi: Tha mi falbh, agus thig mi gu ʼr n-ionnsuidh. Ma thug sibh gaol domh, bhiodh aighear gu dearbh oirbh, gum beil mi dol dhʼionnsuidh an Athar: oir is mua an t-Athair na mise.</verse>
			<verse number="29">Agus a nis dhʼinnis mi dhuibh mun tachair e; los, nuair a thachras e, gun creid sibh.</verse>
			<verse number="30">Cha n-abair mi moran nichean ribh an drasda: oir tha prionns an t-saoghail so a tighinn, agus unnamsa cha n-eil ni aige.</verse>
			<verse number="31">Ach gu fios a bhith aig an t-saoghal gur toigh leam an t-Athair, ʼs mar a thug an t-Athair fainte dhomh, mar sin tha mi dianamh. Eiribh, rachamaid as a so.</verse>
		</chapter>
		<chapter number="15">
			<verse number="1">Is mise an fhior fhionan, agus se mʼAthair an tuathanach.</verse>
			<verse number="2">A h-uile miar unnamsa nach eil toirt a mach measa, bheir e air falbh i; ʼs gach miar a tha toirt a mach measa, glanaidh e i, los gun toir i mach am barrachd measa.</verse>
			<verse number="3">A nis tha sibhse glan, as leth an fhacail a labhair mi ribh.</verse>
			<verse number="4">Fanaibh unnamsa: us mise unnaibhse. Mar nach urrainn do ʼn mhiar meas a thoirt a mach bhuaipe fhein, mur fan i san fhionan, mar sin cha n-urrainn duibhse, mur fan sibh unnamsa.</verse>
			<verse number="5">Is mise an fhionan, sibhse na meoir; an neach a tha fantuinn unnamsa, agus mise annsan, tha esan a toirt a mach moran measa: oir as mʼ aonais cha n-urrainn duibh ni dhianamh.</verse>
			<verse number="6">Neach nach fan unnam-sa, tilgear a mach e mar mhiar, agus seargaidh e, agus trusaidh iad e, us tilgidh iad san teine e, agus loisgidh e.</verse>
			<verse number="7">Ma dhʼ fhanas sibh unnamsa, ʼs ma dhʼ fhanas mʼ fhacail unnaibhse, iarraibh ni air bith is aill leibh, agus nithear dhuibh e.</verse>
			<verse number="8">Ann an so tha mʼAthair air a ghlorachadh, gun toir sibh a mach fior mhoran toraidh, ʼs gun dianar sibh ʼnur deisciopuil dhomhsa.</verse>
			<verse number="9">Mar a thug an t-Athair gradh dhomhsa, thug mise gradh dhuibhse. Fanaibhse na mʼ ghradh.</verse>
			<verse number="10">Ma ghleidheas sibh mʼ fhaintean, fanaidh sibh na mʼ ghradh, mar a ghleidh mise fhein faintean mʼ Athar, us tha mi fantuinn ʼna ghradh-sa.</verse>
			<verse number="11">Iad so labhair mi ribh, gus mʼaoibhneas a bhith unnaibh, ʼs gus ur n-aoibhneasa a bhith lan.</verse>
			<verse number="12">Si so mʼ fhainte, gun toir sibh gaol do gach a cheile, mar a thug mise gaol dhuibhse.</verse>
			<verse number="13">Gaol nas mua na so cha n-eil aig duine air bith, gun leigeadh duine a bheatha sios air son a chairdean.</verse>
			<verse number="14">Is sibhse mo chairdean-sa, ma ni sibh na tha mi g-àithneadh oirbh.</verse>
			<verse number="15">A nis cha chan mi seirbhisich ribh: oir cha n-eil fhios aig seirbhiseach ciod a tha mhaighistir a dianamh. Ach thuirt mi cairdean ribh: a chionn gun dʼrinn mi aithnichte dhuibhse na nichean gu leir, a chuala mi bho mʼ Athair.</verse>
			<verse number="16">Cha sibhse a thagh mise: ach thagh mise sibhse, us shuidhich mi sibh, gus sibh a dhol us toradh a thoirt a mach, ʼs gum mair ur toradh; los, ge bʼ e ni a dhʼ iarras sibh air an Athair na mʼainmse, gun toir e dhuibh e.</verse>
			<verse number="17">ʼSiad so na nichean a; tha mi g-àithneadh oirbh, sibh gaol a thoirt dha cheile.</verse>
			<verse number="18">Ma tha an saoghal a toirt fuatha dhuibh, biodh brath agaibh, gun tug e fuath dhomhsa roimhibh.</verse>
			<verse number="19">Nam bʼ ann dhe ʼn t-saoghal sibh, bheireadh an saoghal gaol dha mhuinntir fhein: ach bho nach eil sibh dhe ʼn t-saoghal, ach gun do thagh mise sibh as an t-saoghal, air son sin tha fuath aig an t-saoghal oirbh.</verse>
			<verse number="20">Cuimhnichibh air mʼ fhacal, a thuirt miʼ ribh: Cha n-eil an seirbhiseach nas mua na mhaighistir. Ma rinn iad geur-leanmhuinn ormsa, ni iad geur-leanmhuinn oirbhse cuideachd; ma chum iad mʼ fhacalsa, cumaidh iad ur facalsa mar an ciadna.</verse>
			<verse number="21">Ach iad so uile ni iad oirbh as leth mʼ ainmse: a chionn nach aithne dhaibh esan a chuir mi.</verse>
			<verse number="22">Mur bithinn-sa air tighinn ʼs air labhairt riu, cha bhiodh peacadh aca: ach a nis cha n-eil leisgeul aca air son am peacaidh.</verse>
			<verse number="23">Esan aig a bheil fuath dhomhsa, tha fuath aige dha mʼ Athair cuideachd.</verse>
			<verse number="24">Mur bithinn-sa air oibrichean a dhianamh ʼnam measg nach dʼ rinn duine air bith eile, cha bhitheadh peacadh aca: ach a nis chunnaic iad, agus thug iad fuath dhomhsa mar-aon us dha mʼ Athair.</verse>
			<verse number="25">Ach sin gus am facal, a tha sgriobhte ʼnan lagh, a choimhlionadh: Thug iad fuath dhomh gun aobhar.</verse>
			<verse number="26">Ach nuair a thig an Cofhurtair, a chuireas mise h-ugaibh bhoʼn Athair, Spiorad na firinne, a tha tighinn bho ʼn Athair, bheir esan teisteanas ormsa;</verse>
			<verse number="27">Us bheir sibhse teisteanas: a chionn gum beil sibh maille rium bho thoiseach.</verse>
		</chapter>
		<chapter number="16">
			<verse number="1">Labhair mi na nichean so ribh, gus nach gabh sibh sgainneal.</verse>
			<verse number="2">Cuiridh iad a mach sibh as na sinagogan: seadh, tha an uair a tighinn, anns an saoil neach air bith a mharbhas sibh, gum beil e dianamh seirbhis do Dhia.</verse>
			<verse number="3">Agus na nichean so ni iad oirbh: a chionn nach bʼ aithne dhaibh an t-Athair no mise.</verse>
			<verse number="4">Ach dhʼinnis mi iad so dhuibh, a los, nuair a thig an uair aca, gun cuimhnich sibh gun tuirt mi ribh iad.</verse>
			<verse number="5">Ach cha dʼinnis mi dhuibh na nichean so bho thoiseach: a chionn gun robh mi cuide ribh: Agus a nis tha mi dol ga ionnsuidhse, a chuir mi; agus cha n-eil a h-aon agaibh a faighneachd dhiom: Cean tha thu dol?</verse>
			<verse number="6">Ach a chionn gun do labhair mi na nichean so ribh, lionadh ur cridhe le mulad.</verse>
			<verse number="7">Ach tha mi g-innseadh na firinne dhuibh: tha e iomchuidh dhuibh gum falbhainn: oir mur falbh mi, cha tig an Cofhurtair gu ʼr n-ionnsuidh: ach ma dhʼfhalbhas mi, cuiridh mi h-ugaibh e.</verse>
			<verse number="8">Agus nuair thig esan, comhdaichidh e an saoghal a thaobh peacaidh, ʼsa thaobh ceartais, ʼsa thaobh breitheanais.</verse>
			<verse number="9">A thaobh peacaidh: a chionn nach do chreid iad unnamsa;</verse>
			<verse number="10">A thaobh ceartais: a chionn gum beil mi dol a dhʼ ionnsuidh an Athar, ʼs nach fhaic sibh mi nas fhaide;</verse>
			<verse number="11">ʼSa thaobh breitheanais: a chionn gum beil prionns an t-saoghail so air a bhreithneachadh cheana.</verse>
			<verse number="12">Tha ioma ni agam ri radh ribh fhathast: ach cha n-urrainn duibh an giulan an drasda.</verse>
			<verse number="13">Ach nuair thig esan, Spiorad na firinne, teagaisgidh e h-uile firinn dhuibh: oir cha labhair e bhuaithe fhein: ach labhraidh e ge bʼ iad air bith nichean a chluinneas e, agus fiachaidh e dhuibh na nichean a tha ri tighinn.</verse>
			<verse number="14">Gloraichidh esan mise: a chionn gum faigh e bhuam, agus fiachaidh e dhuibhse e.</verse>
			<verse number="15">Gach uile ni, a thʼ aig mʼ Athair, is leamsa. Air an aobhar sin thuirt mi: Gum faigh e bhuam, agus fiachaidh e dhuibhse e.</verse>
			<verse number="16">Uine bheag, us cha n-fhaic sibh mi; agus rithist uine bheag, us chi sibh mi: a chionn gu bheil mi dol a dhʼ ionnsuidh an Athar.</verse>
			<verse number="17">An sin thuirt cuid dhe dheisciopuil ri cheile: Ciod e so tha e g-radh ruinn: Uine bheag, ʼs cha n-fhaic sibh mi, agus a rithist uine bheag, us chi sibh mi: agus a chionn gum beil mi dol a dhʼ ionnsuidh an Athar?</verse>
			<verse number="18">Uime sin thuirt iad: Ciod e so tha e g-radh: Uine bheag? Cha n-aithne dhuinn ciod tha e g-radh.</verse>
			<verse number="19">A nis dhʼaithnich Iosa gun robh toil aca fharraid dheth, us thuirt e riu: Tha sibh a feorachadh ʼnur measg mu so gun tuirt mi: Uine bheag, ʼs cha n-fhaic sibh mi; a rithist uine bheag, agus chi sibh mi.</verse>
			<verse number="20">Gu firinneach firinneach tha mi g-radh ribh, gun dian sibhse caoineadh agus gal, ach ni an saoghal subhachas: ach nithear sibhse brònach, ach tionndaidhear ur bròn gu aighear.</verse>
			<verse number="21">Nuair tha boirionnach ri saothair-chloinne, tha i brònach: a chionn tha h-uair air tighinn: ach nuair a bheireas i an leanabh, cha bhi tuille cuimhne aice air a doruinn, le toileachas gun dʼ rugadh duine thun an t-saoghail.</verse>
			<verse number="22">Is amhuil tha sibhse nis gu dearbh fo bhròn: ach chi mi sibh a rithist, agus bithidh ur cridhe sòlasach: agus ur sòlas cha toir duine air bith bhuaibh.</verse>
			<verse number="23">Agus air an latha sin cha n-iarr sibh ni air bith orm. Gu firinneach firinneach tha mi g-radh ribh: ma dhʼiarras sibh ni air bith air an Athair na mʼ ainmse, bheir e dhuibh e.</verse>
			<verse number="24">Gu so cha dʼ iarr sibh ni air bith na mʼ ainmse: Iarraibh, agus gheobh sibh, gus ur n-aoibhneas a bhith lan.</verse>
			<verse number="25">Labhair mi na nichean so ribh ann an dubhfhacail. Tha an uair a tighinn anns nach labhair mi ribh tuille ann an dubhfhacail, ach fiachaidh mi dhuibh gu soilleir mu ʼn Athair.</verse>
			<verse number="26">ʼSan latha sin iarraidh sibh na mʼ ainmse; ʼs cha n-eil mi g-radh ribh gun guidh mi an t-Athair air ur son.</verse>
			<verse number="27">Oir tha gaol aig an Athair fhein oirbh: a chionn gun tug sibh gaol dhomhsa, ʼs gun do chreid sibh gun tainig mi mach bho Dhia.</verse>
			<verse number="28">Thainig mi mach bho ʼn Athair, us thainig mi thun an t-saoghail; a rithist tha mi fagail an t-saoghail ʼsa dol a dhʼ ionnsuidh an Athar.</verse>
			<verse number="29">Thuirt a dheisciopuil ris: Seall, tha thu nis a labhairt gu soilleir, ʼs cha n-eil thu a g-radh dubhfhacail air bith.</verse>
			<verse number="30">A nis tha fhios againn gur aithne dhut a h-uile ni, ʼs nach ruig thu leas gum farraideadh duine air bith dhiot; le so tha sinn a creidsinn gun tainig thu mach bho Dhia.</verse>
			<verse number="31">Fhreagair Iosa iad: Am beil sibh a nis a creidsinn?</verse>
			<verse number="32">Seall, thig an uair, us tha i nis air tighinn, anns am bi sibh air ur sgapadh gach duine a thaobh fhein, agus fagaidh sibh mise leam fhein; ʼs cha n-eil mi leam fhein: a chionn tha an t-Athair maille rium.</verse>
			<verse number="33">Labhair mi na nichean so ribh, gu sith a bhith agaibh unnamsa. Anns an t-saoghal gheobh sibh trioblaid: ach bitheadh misneach agaibh, thug mise buaidh air an t-saoghal.</verse>
		</chapter>
		<chapter number="17">
			<verse number="1">Labhair Iosa na nichean so: ʼsa togail suas a shuilean gu neamh, thuirt e: Athair, tha an uair air tighinn, gloraich do Mhac, gus gun gloraich do Mhac Thu:</verse>
			<verse number="2">Mar a thug thu cumhachd dha thairis air a h-uile feoil, gus gun tugadh e a bheatha shiorruidh dhaibhsan uile, a thug thu dha.</verse>
			<verse number="3">A nis si so a bheatha shiorruidh: Eolas a bhith aca ortsa, an t-aon Dia fior, agus air Iosa Criosta, a chuir thusa.</verse>
			<verse number="4">Ghloraich mise thu air talamh: chriochnaich mi an obair, a thug thu dhomh ri dianamh:</verse>
			<verse number="5">ʼSa nis gloraich thusa mise, O Athair, maille riut fhein, leis a ghloir a bhʼ agam maille riut, mun robh an saoghal ann.</verse>
			<verse number="6">Shoilleirich mi tʼ ainm do na daoine, a thug thu dhomh as an t-saoghal. Bu leatsa iad, us thug thu dhomhsa iad: agus ghleidh iad tʼ fhacal.</verse>
			<verse number="7">A nis tha fios aca gur h-ann bhuatsa a tha a h-uile ni, a thug thu dhomhsa:</verse>
			<verse number="8">A chionn gun tug mi dhaibh na facail, a thug thu dhomh; us ghlac iadsan iad, agus thuig iad gu firinneach, gun tainig mi mach bhuat, agus chreid iad gun do chuir thu mi.</verse>
			<verse number="9">Tha mi guidhe air an sonsa: cha n-eil mi guidhe air son an t-saoghail, ach air an sonsan, a thug thu dhomh: a chionn ʼs gur leatsa iad;</verse>
			<verse number="10">Agus is leatsa a h-uile ni is leamsa, agus is leamsa a h-uile ni is leatsa; agus tha mi air mo ghlorachadh unnta.</verse>
			<verse number="11">Agus a nis cha n-eil mi san t-saoghal, ach tha iadsan san t-saoghal, ʼs tha mise tighinn ga tʼ ionnsuidhse. Athair naoimh, gleidh na tʼ ainm iadsan, a thug thu dhomh; gus gum bi iad ʼnan aon, ceart mar tha sinne.</verse>
			<verse number="12">Fhad sa bha mi comhla riu, ghleidh mi iad na tʼ ainm-se. Ghleidh mi iadsan, a thug thu dhomh; ʼs cha do chailleadh a h-aon diu, ach mac an sgrios, chum gun coimhlionar an sgriobtur.</verse>
			<verse number="13">ʼSa nis tha mi tighinn ga tʼ ionnsuidh; ʼsna nichean so tha mi labhairt anns an t-saoghal, gus mʼ aoibhneas a bhith aca coimhlionta unnta fhein.</verse>
			<verse number="14">Thug mi tʼ fhacal dhaibh; us thug an saoghal fuath dhaibh: a chionn ʼs nach ann dhe ʼn t-saoghal iad, mar nach ann dhe ʼn t-saoghal mise fhein.</verse>
			<verse number="15">Cha n-eil mi guidhe gun toir thu as an t-saoghal iad, ach gun gleidh thu bho olc iad.</verse>
			<verse number="16">Cha n-eil iad dhe ʼn t-saoghal, mar nach eil mise fhein dhe ʼn t-saoghal.</verse>
			<verse number="17">Naomhaich iad ann am firinn. Se tʼ fhacalsa an fhirinn.</verse>
			<verse number="18">Mar a chuir thu mise thun an t-saoghail, is amhuil a chuir mise iadsan thun an t-saoghail.</verse>
			<verse number="19">Agus air an sonsan tha mise gam naomhachadh fhein; gus iadsan a bhith air an naomhachadh ann am firinn.</verse>
			<verse number="20">Ach cha n-ann air an sonsan a mhain a tha mi guidhe, ach air an sonsa cuideachd a thig gu creidsinn unnam tromh ʼm facal-san.</verse>
			<verse number="21">Gus iad a bhith uile ʼnan aon, mar tha thusa, Athair, unnamsa, us mise unnadsa, gus iadsan mar an ciadna a bhith ʼnan aon unnainn; a los gun creid an saoghal gun do chuir thusa mi;</verse>
			<verse number="22">ʼSa ghloir, a thug thu dhomh, thug mise dhaibhse; gus iad a bhith ʼnan aon, amhuil mar tha sinne ʼnar n-aon.</verse>
			<verse number="23">Mise unntasan, us thusa unnamsa; gus iad a bhith coimhlion ʼnan aon, ʼs gun aithnich an saoghal, gun do chuir thusa mi, agus gun tug thu gaol dhaibhse, mar a thug thu gaol dhomhsa.</verse>
			<verse number="24">Athair, si mo thoil, gum bi iadsan, a thug thu dhomh, maille rium, far am beil mise; los gum faic iad mo ghloir, a thug thu dhomh: a chionn thug thu gradh dhomh mun do chruthaicheadh an saoghal.</verse>
			<verse number="25">Athair cheairt, cha dʼ aithnich an saoghal thu: ach dhʼ aithnich mise thu; agus dhʼ aithnich iad so gun do chuir thusa mi.</verse>
			<verse number="26">Agus rinn mi tʼ ainm aithnichte dhaibh, ʼs ni mi aithnichte e, gus an gradh, leis na ghradhaich thu mise, a bhith unntasan, agus mise unnta.</verse>
		</chapter>
		<chapter number="18">
			<verse number="1">Nuair, a labhair Iosa na nichean so, chaidh e le dheisciopuil thairis air struth Chedroin, far an robh lios, anns an deach e fhein ʼsa dheisciopuil a stigh.</verse>
			<verse number="2">Agus bʼ aithne do Iudas cuideachd, a bhrath e, an t-aite: a chionn gun do thathaich Iosa gu tric ann maille ri dheisciopuil.</verse>
			<verse number="3">Uime sin nuair fhuair Iudas buidhean shaighdearan agus maoir bho na h-ard-shagairt ʼs bho na Phairisich, thainig e do ʼn aite le lochrain, ʼs le leois, ʼs le airm.</verse>
			<verse number="4">Chaidh Iosa ma ta, ʼs e tuigsinn a h-uile ni a bha ri tachairt dha, air adhart, us thuirt e riu: Co tha sibh a sireadh?</verse>
			<verse number="5">Fhreagair iad e: Iosa bho Nasareth. Thuirt Iosa riu: Is mise e. Us sheas Iudas fhein, a bhrath e, maille riu.</verse>
			<verse number="6">Uime sin cho luath ʼsa thuirt e riu: Is mise e, dhʼ aom iad air an ais, us thuit iad air an talamh.</verse>
			<verse number="7">Dhʼfharraid e an sin dhiubh rithist: Co tha sibh a sireadh? Us thuirt iad: Iosa bho Nasareth.</verse>
			<verse number="8">Fhreagair Iosa: Dhʼinnis mi dhuibh gur mise e: air an aobhar sin ma tha sibh gam shireadh-sa, leigibh leo sin falbh.</verse>
			<verse number="9">Gus gun coimhlionteadh am facal a thuirt e: Dhe ʼn fheadhainn, a thug thu dhomh, cha do chaill mi gin.</verse>
			<verse number="10">An sin air do chlaidheamh a bhith aig Simon Peadar, tharruinn e e, us bhuail e seirbhiseach an ard-shagairt, agus ghearr e dheth a chluas dheas. Agus bʼ e Malchus ainm an t-seirbhisich.</verse>
			<verse number="11">Uime sin thuirt Iosa ri Peadar: Cuir do chlaidheamh san truaill. An e nach ol mi a chailis, a thug mʼ Athair dhomh?</verse>
			<verse number="12">An sin rug a bhuidhean, ʼs an ceannard-ciad, us maoir nan Iudhach air Iosa, agus cheangail iad e.</verse>
			<verse number="13">Us thug iad leo e an toiseach gu Annas: oir bʼ esan athair-ceile Chaiphais, a bha ʼna ard-shagart a bhliadhna sin.</verse>
			<verse number="14">A nis bʼ e Caiphas, a thug comhairle do na h-Iudhaich: Gun robh e iomchuidh gum faigheadh aon duine bàs air son an t-sluaigh.</verse>
			<verse number="15">Agus lean Simon Peadar Iosa, us deisciopul eile. Us bʼ aithne do ʼn ard-shagart an deisciopul so, agus chaidh e stigh maille ri Iosa do chùirt an ard-shagairt.</verse>
			<verse number="16">Ach bha Peadar ʼna sheasamh a muigh aig an dorus. Uime sin chaidh an deisciopul eile, a bʼ aithne do ʼn ard-shagart, a mach, agus bhruidhinn e ris a bhan-dorsair, us thug e Peadar a stigh.</verse>
			<verse number="17">As leth sin thuirt a chailin, a bhan-dorsair, ri Peadar: Nach aon thusa cuideachd de dheisciopuil an duine so? Ars esan: Cha mhi.</verse>
			<verse number="18">A nis bha na seirbhisich ʼs na maoir ʼnan seasamh aig an teine ghuail: chionn bha ʼm fuachd ann, ʼs bha iad gan garadh fhein: agus bha Peadar cuideachd ʼna sheasamh comhla riu, ʼs ga gharadh fhein.</verse>
			<verse number="19">Dhʼfharraid ma ta an t-ard-shagart de dhʼIosa mu dheisciopuil, agus mu theagasg.</verse>
			<verse number="20">Fhreagair Iosa e: Labhair mi gu follaiseach ris an t-saoghal; ʼs theagaisg mi daonnan anns an t-sinagog, agus anns an teampull, far a bheil na h-Iudhaich uile a tional: agus an uaigneas cha do labhair mi ni air bith.</verse>
			<verse number="21">Car-son tha thu faighneachd dhiomsa? faighnich dhiusan a chuala ciod a thuirt mi riu: seall, is aithne dhaibhse na thuirt mi.</verse>
			<verse number="22">Agus nuair a thuirt e so, bhuail fear de na maoir, a bha lathair, Iosa le bhois, a g-radh: An ann mar sin tha thu freagairt an ard-shagairt?</verse>
			<verse number="23">Fhreagair Iosa e: Ma labhair mi gu h-olc, tog fianuis air an olc: ach ma labhair mi gu math, car-son tha thu gam bhualadh?</verse>
			<verse number="24">ʼS chuir Annas e ceangailte gu Caiphas, an t-ard-shagart.</verse>
			<verse number="25">Agus bha Simon Peadar ʼna sheasamh, ʼs ga gharadh fhein. Thuirt iad ma ta ris: Nach fear dhe dheisciopuil thusa cuideachd? Dhʼaicheadh e, us thuirt e: Cha n-eadh.</verse>
			<verse number="26">Thuirt aon de sheirbhisich an ard-shagairt (caraid dhasan dhe na ghearr Peadar a chluas) ris: Nach fhaca mise thu san lios comhla ris?</verse>
			<verse number="27">Dhʼaicheadh Peadar an sin rithist; agus ghoir an coileach sa cheart uair.</verse>
			<verse number="28">An sin thug iad Iosa bho Chaiphas gu talla an uachdrain. Us bʼ i mhaduinn a bhʼann; agus cha deach iad fhein a stigh do ʼn talla, gus nach biodh iad air an truailleadh, ach gun icheadh iad a chàisg.</verse>
			<verse number="29">Air an aobhar sin chaidh Pilat a mach gan ionnsuidh, us thuirt e: Ciod a thʼ agaibh ri thoirt suas an aghaidh an duine so?</verse>
			<verse number="30">Fhreagair iad, us thuirt iad ris: Mur biodh e ʼna fhear droch-bheairt, cha bhithemid air a liubhairt dhutsa.</verse>
			<verse number="31">An sin thuirt Pilat riu: Gabhaibh fhein e, ʼs thugaibh breth air a reir ur lagh. Uime sin thuirt na h-Iudhaich ris: Cha n-eil e ceadaichte dhuinne duine air bith a chur gu bàs.</verse>
			<verse number="32">Gu facal Iosa a bhith air a choimhlionadh, a thuirt e, a fiachuinn a bhàis a bha e dol a dhʼfhaighinn.</verse>
			<verse number="33">Uime sin chaidh Pilat a stigh do ʼn talla rithist, agus ghairm e Iosa, us thuirt e ris: An tusa righ nan Iudhach?</verse>
			<verse number="34">Fhreagair Iosa: An ann bhuat fhein a tha thu g-radh so, no an dʼinnis feadhainn eile dhut e mu mʼ dheidhinn?</verse>
			<verse number="35">Fhreagair Pilat: An Iudhach mise? Liubhair do chinneadh fhein ʼs na h-ard-shagairt dhomhsa thu: ciod a rinn thu?</verse>
			<verse number="36">Fhreagair Iosa: Cha n-ann dhe ʼn t-saoghal so mo rioghachd. Nam bʼ ann dhe ʼn t-saoghal so mo rioghachd, gu cinnteach dhianadh mo sheirbhisich stri gus nach rachadh mo liubhairt do na h-Iudhaich: ach a nis cha n-ann bho so a tha mo rioghachd.</verse>
			<verse number="37">Air an aobhar sin thuirt Pilat ris: Am beil thu ma ta na dʼ righ? Fhreagair Iosa: Tha thu cantuinn gur righ mi. ʼSann air son so a rugadh mi, ʼsann air son so a thainig mi thun an t-saoghail, gus mi teisteanas a thoirt air an fhirinn: gach aon a tha air taobh na firinne, eisdidh e ri mʼ ghuthsa.</verse>
			<verse number="38">Thuirt Pilat ris: Ciod e an fhirinn? Us nuair a thuirt e so, chaidh e mach a rithist a dhʼionnsuidh nan Iudhach, us thuirt e riu: Cha n-eil mi faighinn cionta air bith ann.</verse>
			<verse number="39">Ach tha e ʼna chleachdadh agaibh, gun tugainn a chead do h-aon dhuibh aig a chàisg: an aill leibh ma ta gun saor mi dhuibh righ nan Iudhach?</verse>
			<verse number="40">An sin ghlaodh iad uile rithist, a g-radh: Cha n-e e so, ach Barabbas. A nis bha Barabbas ʼna mheirleach.</verse>
		</chapter>
		<chapter number="19">
			<verse number="1">Uime sin rug Pilat air Iosa, agus sgiurs e e.</verse>
			<verse number="2">Agus na saighdearan a fighe crun dreighinn, chuir iad air a cheann e, agus chuir iad deise phurpuir air.</verse>
			<verse number="3">Agus thainig iad ga ionnsuidh, us thuirt iad: Fàilt ort, a righ nan Iudhach; agus bhuail iad le ʼm basan e.</verse>
			<verse number="4">Chaidh Pilat an sin a mach rithist, us thuirt e riu: Seall, tha mi ga thoirt a mach gu ʼr n-ionnsuidh, gu fios a bhith agaibh nach eil mi faighinn coire ann.</verse>
			<verse number="5">(Thainig Iosa ma ta mach leis a chrun dreighinn ʼs an eideadh phurpuir air.) Us thuirt e riu: Seall an duine.</verse>
			<verse number="6">Uime sin nuair chunnaic na h-ard-shagairt, ʼs na maoir e, ghlaodh iad, a g-radh: Ceus e, ceus e. Thuirt Pilat riu: Gabhaibh fhein e, agus ceusaibh e: oir cha n-eil mise faighinn coire ann.</verse>
			<verse number="7">Fhreagair na h-Iudhaich e: Tha lagh againne; ʼsa reir an lagha is còir a chur gu bàs: a chionn gun dʼrinn e Mac De dheth fhein.</verse>
			<verse number="8">Nuair ma ta chuala Pilat am facal so, ghabh e am barrachd eagail.</verse>
			<verse number="9">Agus chaidh e rithist a stigh do ʼn talla; us thuirt e ri Iosa: Co as a tha thu? Ach cha tug Iosa freagairt air.</verse>
			<verse number="10">As leth sin thuirt Pilat ris: Nach bruidhinn thu riumsa? nach eil fhios agad gum beil comas agam do cheusadh, agus comas agam do shaoradh?</verse>
			<verse number="11">Fhreagair Iosa: Comas sam bith cha bhiodh agad ormsa, mar tugte dhut e as na h-ardaibh. Uime sin ʼsann dhasan, a liubhair dhutsa mi, is mua peacadh.</verse>
			<verse number="12">Bho so mach dhʼiarr Pilat a shaoradh. Ach dhʼ eigh na h-Iudhaich, a g-radh: Ma shaoras tu an duine so, cha n-eil thu ad charaid do Chésar: oir fear air bith a tha dianamh righ dheth fhein, tha e labhairt an aghaidh Chésair.</verse>
			<verse number="13">A nis nuair chuala Pilat a chainnt so, thug e mach Iosa; agus shuidh e air cathair a bhreitheanais, anns an aite ris an abrar Lithostrotos, ach anns an Eabhra Gabbatha.</verse>
			<verse number="14">Us bʼ e latha deasachadh na Càsga bhʼann, mun cuairt do ʼn t-siathamh uair, agus thuirt e ris na h-Iudhaich: Seall ur righ.</verse>
			<verse number="15">Ach ghlaodh iadsan: Air falbh leis, air falbh leis, ceus e. Thuirt Pilat riu: An ceus mi ur righ? Fhreagair na h-ard-shagairt: Cha n-eil righ againn, ach César.</verse>
			<verse number="16">Air an aobhar sin liubhair e dhaibh e gu bhith air a cheusadh. Agus rug iad air Iosa, us thug iad leo e.</verse>
			<verse number="17">Agus chaidh e mach, a giulan a chroise fhein, gu aite ris an abrar Calbhari, ach an Eabhra Golgotha;</verse>
			<verse number="18">Far na cheus iad e, us dithis eile maille ris, fear air gach taobh, agus Iosa sa mhiadhon.</verse>
			<verse number="19">Agus sgriobh Pilat tiodal cuideachd; ʼs chuir e air a chrois e. Us bʼ e an sgriobhadh: Iosa bho Nasareth, righ nan Iudhach.</verse>
			<verse number="20">Uime sin leugh moran de na h-Iudhaich an tiodal so: a chionn gun robh an t-aite anns na cheusadh Iosa teann air a bhaile: agus bha e sgriobhte an Eabhra, an Greigis, ʼs an Laidinn.</verse>
			<verse number="21">An sin thuirt ard-shagairt nan Iudhach ri Pilat: Na sgriobh: Righ nan Iudhach, ach gun tuirt e fhein: Is mi righ nan Iudhach.</verse>
			<verse number="22">Fhreagair Pilat: An ni a sgriobh mi, sgriobh mi.</verse>
			<verse number="23">An sin, air do na saighdearan a cheusadh, rug iad air aodach (us rinn iad ceithir earrannan, earrann do gach saighdear), agus air ʼfhalluinn. A nis bha ʼfhalluinn gun fhuaghal, air a figheadh bho braighe gu h-iochdar.</verse>
			<verse number="24">Us thuirt iad an sin ri cheile: Na stracamaid i, ach tilgemid crainn oirre, co aig am bi i. Chum gun coimhlionteadh an sgriobtur, a g-radh: Roinn iad mʼ aodach eatorra; ʼs air mʼ fhalluinn thilg iad crainn. Agus gu dearbh rinn na saighdearan na nichean so.</verse>
			<verse number="25">A nis sheas teann air crois Iosa a mhathair, agus piuthar a mhathar, Mairi Chleophais, agus Mairi Magdalen.</verse>
			<verse number="26">Uime sin nuair chunnaic Iosa a mhathair, agus an deisciopul bu toigh leis ʼna sheasamh, thuirt e ri mhathair: A bhoirionnaich, seall do mhac.</verse>
			<verse number="27">An sin thuirt e ris an deisciopul: Seall do mhathair. Agus bho ʼn uair sin ghabh an deisciopuil ga ionnsuidh fhein i.</verse>
			<verse number="28">An deigh sin, air do Iosa fios a bhith aige gun robh a h-uile ni nis air an criochnachadh, gus an sgriobtur a choimhlionadh, thuirt e: Tha pathadh orm.</verse>
			<verse number="29">A nis bha saghach an sin lan de dhʼ fhion-geur. Agus air dhaibh spong lan de dhʼ fhion-geur a chur air hisop, shìn iad i gu bhial.</verse>
			<verse number="30">Nuair ma ta a ghabh Iosa am fion-geur, thuirt e: Tha e criochnaichte. ʼSa cromadh a chinn, liubhair e suas an spiorad.</verse>
			<verse number="31">An sin, (bho na bʼ e latha an deasachaidh a, bhʼ ann) los nach fanadh an cuirp air a chrois air an t-sàbaid, (oir bu mhor an latha sàbaid sin) ghuidh na h-Iudhaich air Pilat, gun rachadh an luirgnean a bhristeadh, ʼs gun tugteadh air falbh iad.</verse>
			<verse number="32">Air an aobhar sin thainig na saighdearan; agus bhrist iad luirgnean a chiad fhir agus an fhir eile, a cheusadh maille ris.</verse>
			<verse number="33">Ach nuair thainig iad gu Iosa, ʼsa chunnaic iad e cheana marbh, cha do bhrist iad a luirgnean-sa,</verse>
			<verse number="34">Ach dhʼ fhosgail fear de na saighdearan a thaobh le sleagh: us ghrad-thainig a mach fuil agus uisge.</verse>
			<verse number="35">ʼS am fear a chunnaic, thug e teisteanas; us tha theisteanas firinneach. Agus is aithne dha gum beil e g-radh na firinne; los gun creid sibhse cuideachd.</verse>
			<verse number="36">Oir rinneadh na nichean so, gus an sgriobtur a bhith air a choimhlionadh: Cha bhrist iad cnaimh dheth.</verse>
			<verse number="37">ʼSa rithist tha sgriobtur eile a g-radh: Amhaircidh iad airsan a lot iad.</verse>
			<verse number="38">ʼNan deigh so ghuidh Ioseph bho Arimatéa (a chionn gun robh e ʼna dheisciopul aig Iosa, ach gu h-uaigneach le eagal nan Iudhach) air Pilat cead corp Iosa thoirt air falbh. Us thug Pilat cead dha. Thainig e ma ta, agus thug e air falbh corp Iosa.</verse>
			<verse number="39">Agus thainig Nicodemus cuideachd, esan a thainig gu Iosa an toiseach san oidhche, a toirt leis mun cuairt do chiad punnd mirr us aloes air am measgachadh.</verse>
			<verse number="40">Uime sin ghabh iad corp Iosa, agus phaisg iad e ann an anart le spiosradh, mar is gnath leis na h-Iudhaich tiodhlaiceadh a dhianamh.</verse>
			<verse number="41">A nis bha lios anns an aite far na cheusadh e; us anns an lios uaigh ùr, anns nach deach duine a chur roimh sin.</verse>
			<verse number="42">Air an aobhar sin as leth deasachadh càisge nan Iudhach, chuir iad Iosa an sin, bho na bha an uaigh aig laimh.</verse>
		</chapter>
		<chapter number="20">
			<verse number="1">Agus air a chiad latha de ʼn t-seachduin, thainig Mairi Magdalen much sa mhaduinn, nuair bha e fhathast dorcha, thun na h-uaighe; us chunnaic i chlach air a toirt air falbh bho ʼn uaigh.</verse>
			<verse number="2">Air an aobhar sin ruith i, us thainig i gu Simon Peadar, agus thun an deisciopuil eile bu toigh le Iosa, us thuirt i riu: Thug iad an Tighearna air falbh as an uaigh, ʼs cha n-eil fhios againn càite na chuir iad e.</verse>
			<verse number="3">Uime sin dhʼ fhalbh Peadar agus an deisciopul eile, us thainig iad thun na h-uaighe.</verse>
			<verse number="4">Agus ruith an dithis comhla, ʼs bu luaithe a ruith an deisciopul eile sin na Peadar, agus rainig e an uaigh air thoiseach.</verse>
			<verse number="5">Us nuair a chrom e sios, chunnaic e na lion-anartan ʼnan laidhe, ach cha deach e stigh.</verse>
			<verse number="6">An sin rainig Simon Peadar ga leantuinn, ʼs chaidh e stigh do ʼn uaigh, agus chunnaic e na lion-anartan, ʼnan laidhe,</verse>
			<verse number="7">ʼS an neapaicin, a bha mu cheann, ʼna laidhe cha n-ann comhla ris na lion-anartan, ach air a filleadh leatha fhein an aon aite.</verse>
			<verse number="8">An sin chaidh an deisciopul eile sin a stigh cuideachd, a rainig an uaigh air thoiseach; agus chunnaic e, agus chreid e.</verse>
			<verse number="9">Oir cha do thuig iad fhathast an sgriobtur, gum feumadh e eirigh a rithist bho na mairbh.</verse>
			<verse number="10">Uime sin chaidh na deisciopuil dhachaidh a rithist.</verse>
			<verse number="11">Ach sheas Mairi muigh roimh an uaigh aʼ gal. A nis, nuair a bha i gal, chrom i sios, agus sheall i san uaigh;</verse>
			<verse number="12">Agus chunnaic i dithis aingeal ann an geal-eideadh ʼnan suidhe, fear aig a cheann agus fear aig na casan, far na chuireadh corp Iosa ʼna laidhe.</verse>
			<verse number="13">Thuirt iadsan rithe: A bhoirionnaich, car-son a tha thu gal? Thuirt i riu: A chionn gun tug iad air falbh mo Thighearna, ʼs cha n-eil fhios agam càite na chuir iad e.</verse>
			<verse number="14">Us nuair thuirt i so, thionndaidh i air a h-ais, agus chunnaic i Iosa ʼna sheasamh; ʼs cha dʼ aithnich i gur e Iosa a bhʼ ann.</verse>
			<verse number="15">Thuirt Iosa rithe: A bhoirionnaich, car-son a tha thu gal? co tha thu sireadh? Ise ʼs i saoilsinn gur e an gairneilear a bhʼ ann, thuirt i ris: A mhaighistir, ma ʼs tu thug air falbh e, innis dhomh càite na chuir thu e; ʼs bheir mi air falbh e.</verse>
			<verse number="16">Thuirt Iosa rithe: A Mhairi. Thuirt ise ris, ʼs i tionndadh: Rabboni (se sin ri radh a Mhaighistir).</verse>
			<verse number="17">Thuirt Iosa rithe: Na bean dhomh, oir cha deachaidh mi fhathast suas gu mʼ Athair: ach falbh gu mo bhraithrean, agus abair riu: Tha mi dol suas gu mʼ Athair, us gu ʼr n-Athair-sa, gu mʼ Dhia ʼs ur Dia-sa.</verse>
			<verse number="18">Thainig Mairi Magdalen, ʼs dhʼ innis i do na deisciopuil: Chunnaic mi an Tighearna, agus thuirt e na nichean so rium.</verse>
			<verse number="19">ʼS air tighinn do ʼn anamuch an latha sin fhein, a chiad latha de ʼn t-seachduin, us na dorsan duinte, far an robh na deisciopuil cruinn, le eagal nan Iudhach, thainig Iosa, us sheas e sa mhiadhon, agus thuirt e riu: Sith dhuibh.</verse>
			<verse number="20">Us nuair thuirt e so, dhʼ fhiach e dhaibh a lamhan ʼsa thaobh. Uime sin bha aoibhneas air na deisciopuil, nuair chunnaic iad an Tighearna.</verse>
			<verse number="21">Uime sin thuirt e riu rithist: Sith dhuibh. Mar a chuir an t-Athair mise, tha mise guʼr cur-sa.</verse>
			<verse number="22">Nuair a thuirt e so, sheid e orra; us thuirt e riu: Glacaibhs ʼan Spiorad Naomh:</verse>
			<verse number="23">Ge bʼ iad dha ʼm math sibhse am peacannan, tha iad mathte dhaibh; agus ge bʼ iad dha ʼn ceangail sibhse am peacannan, tha iad air an ceangal.</verse>
			<verse number="24">A nis cha robh Tomas, ris an abrar Didimus, a h-aon de na dhà-dhiag, comhla riu, nuair a thainig Iosa.</verse>
			<verse number="25">Uime sin thuirt na deisciopuil eile ris: Chunnaic sinne an Tighearna. Ach thuirt esan riu: Mur faic mi ʼna lamhan athailtean nan tairgnean, ʼs mur cuir mi mo mhiar ann an aite nan tairgnean, ʼs mur cuir mi mo lamh ʼna thaobh, cha chreid mi.</verse>
			<verse number="26">ʼS an ceann ochd latha bha na deisciopuil rithist a stigh, us Tomas comhla riu. Thainig Iosa, ʼs na dorsan duinte, agus sheas e sa mhiadhon, us thuirt e: Sith dhuibh.</verse>
			<verse number="27">An sin thuirt e ri Tomas: Cuir do mhiar an so, agus faic mo lamhan, us sìn do lamh, agus cuir na mʼ thaobh i; ʼs na bi mi-chreideach, ach na dʼ chreideach.</verse>
			<verse number="28">Fhreagair Tomas, us thuirt e ris: Mo Thighearna, agus mo Dhia.</verse>
			<verse number="29">Thuirt Iosa ris: A chionn gum fac thu mi, a Thomais, chreid thu: is beannaichte iadsan nach fhaca ʼsa chreid.</verse>
			<verse number="30">Rinn Iosa ioma miarailt eile an lathair a dheisciopul, nach eil sgriobhte anns an leabhar so.</verse>
			<verse number="31">Ach tha iad so air an sgriobhadh, chum gun creid sibh gur e Iosa an Criosta, Mac Dhe; agus le creidsinn gum bi a bheatha agaibh ʼna ainm.</verse>
		</chapter>
		<chapter number="21">
			<verse number="1">An deigh so dhʼfhiach Iosa e fhein dha dheisciopuil aig muir Thiberiais. Agus ʼsann mar so dhʼ fhiach e e fhein:</verse>
			<verse number="2">Bha comhla ri cheile Simon Peadar agus Tomas, ris an abrar Didimus, agus Nathanael, a bha bho Chana Ghalile, us mic Shebede, agus dithis eile dhe dheisciopuil.</verse>
			<verse number="3">Thuirt Simon Peadar riu: Tha mi dol a dhʼiasgach. Ars iadsan ris: Tha sinn fhein dol comhla riut. Us dhʼ fhalbh iad a mach, ʼs chaidh iad air bord luing; ʼs cha do ghlac iad dad an oidhche sin.</verse>
			<verse number="4">Ach nuair thainig a mhaduinn, sheas Iosa air a chladach: ach cha bʼ aithne do na deisciopuil gum bʼ e Iosa a bhʼ ann.</verse>
			<verse number="5">Uime sin thuirt Iosa riu: A chlann, am beil biadh agaibh? Fhreagair iad e: Cha n-eil.</verse>
			<verse number="6">Thuirt e riu: Cuiribh an lion air taobh deas an t-saghaich; ʼs gheobh sibh. Chuir iad e ma ta; ʼsa nis cha bʼ urrainn daibh a tharruinn le lionmhorachd an éisg.</verse>
			<verse number="7">Uime sin thuirt an deisciopul bu toigh le Iosa ri Peadar: Se an Tighearna a thʼ ann. Nuair a chuala Simon Peadar gum bʼ e an Tighearna a bhʼann, chuir e uime eideadh (oir bha e ruisgte), us thilg e e fhein sa mhuir.</verse>
			<verse number="8">Ach thainig na deisciopuil eile anns an t-saghach (oir cha robh iad fada bho thir, ach mu chuairt do dhà chiad lamh-choille), a tarruinn leo an lin de dhʼiasg.</verse>
			<verse number="9">Cho luath ma ta ʼsa thainig iad air tir, chunnaic iad eileagan laiste, ʼs iasg orra, agus aran.</verse>
			<verse number="10">Thuirt Iosa riu: Thugaibh an so roinn de ʼn iasg a ghlac sibh an drasda.</verse>
			<verse number="11">Chaidh Simon Peadar suas, us tharruinn e gu tir an lion, lan de dhʼiasg mor, ciad gu leth agus tri. ʼS ged a bha iad cho lionor, cha do sthrac an lion.</verse>
			<verse number="12">Thuirt Iosa riu: Thigibh, us gabhaibh ur dinneir. ʼS cha robh a dhanadas aig a h-aon diu, a bhʼaig bord, fharraid dheth: Co thusa? oir dhʼ aithnich iad gur e an Tighearna a bhʼann.</verse>
			<verse number="13">Agus thainig Iosa, us ghlac e aran, ʼs thug e dhaibh, agus iasg air an doigh chiadna.</verse>
			<verse number="14">Bi so nis an treas uair a chunnacas Iosa le dheisciopuil, an deigh dha eirigh bho na mairbh.</verse>
			<verse number="15">Nuair ma ta a ghabh iad an dinneir, thuirt Iosa ri Simon Peadar: A Shimoin, mhic Eoin, am beil tuille gaoil agad orm na thʼ aca so? Thuirt e ris: Tha, a Thighearna, tha fhios agad gum beil gaol agam ort. Thuirt e ris: Beathaich mʼ uain.</verse>
			<verse number="16">Thuirt e ris a rithist: A Shimoin mhic Eoin, am beil gaol agad orm? Thuirt e ris: Tha, a Thighearna, tha fios agad gum beil gaol agam ort. Thuirt e ris: Beathaich mʼ uain.</verse>
			<verse number="17">Thuirt e ris an treas uair: A Shimoin mhic Eoin, am beil gaol agad ormsa? Bha Peadar duilich, a chionn gun tuirt e ris an treas uair: Am beil gaol agad orm? Us thuirt e ris: A Thighearna, is aithne dhut a h-uile ni: tha fios agad gum beil gaol agam ort. Thuirt e ris: Beathaich mo chaoraich.</verse>
			<verse number="18">Gu firinneach firinneach tha mi g-radh riut: nuair bha thu na bʼ oige, chrioslaich thu thu fhein, agus chaidh thu far am bʼ aill leat: ach nuair a dhʼfhasas tu sean, sìnidh tu mach do lamhan, us crioslaichidh fear eile thu, agus stiuiridh e thu far nach aill leat.</verse>
			<verse number="19">Us thuirt e so a ciallachadh an seorsa bàis leis an gloraicheadh e Dia. Agus an deigh so radh, thuirt e ris: Lean mise.</verse>
			<verse number="20">Chunnaic Peadar, ʼs e tionndadh, an deisciopul sin a bʼ ionmhuinn le Iosa gan leantuinn, esan a dhʼaom air ʼuchd aig an t-suipeir, ʼsa thuirt: A Thighearna, co e a bhrathas thu?</verse>
			<verse number="21">Uime sin nuair chunnaic Peadar esan, thuirt e ri Iosa: A Thighearna, ach ciod mu ʼn fhear so?</verse>
			<verse number="22">Thuirt Iosa ris: Ma ʼs aill leamsʼ e dhʼfhuireach gus an tig mi, ciod e sin dhutsa? Lean thusa mise.</verse>
			<verse number="23">Uime sin ruith an sgeul so mach am measg nam braithrean, nach fhaigheadh an deisciopul sin bàs. Ach cha tuirt Iosa ris: Cha n-fhaigh e bàs, ach: ma ʼs aill leam e dhʼfhuireach gus an tig mi, ciod e sin dhutsa?</verse>
			<verse number="24">Se so an deisciopul a tha toirt teisteanais air na nichean so, ʼsa sgriobh iad so; ʼs tha fios againn gum beil a theisteanas firinneach.</verse>
			<verse number="25">Ach tha ioma ni eile ann, a rinn Iosa; ʼs nam biodh gach aon dhiu sgriobhte, si mo bharail, nach bʼ urrainn do ʼn t-saoghal fhein na leabhraichean, a rachadh a sgriobhadh, a chumail.</verse>
		</chapter>
	</book>
	<book number="44">
		<chapter number="1">
			<verse number="1">Rinn mi chiad leabhar, O Theophiluis, mu na nichean uile, a thòisich Iosa ri dhianamh ʼs ri theagasg,</verse>
			<verse number="2">Gus an latha air na thogadh suas e, an deigh dha fhaintean a thoirt leis an Spiorad Naomh do na h-ostail a thagh e;</verse>
			<verse number="3">Us dha na dhʼ fhiach e e fhein beo as deigh a phàis le ioma dearbhadh, ga fhiachuinn fhein dhaibh ré dhà-fhichead latha, ʼsa labhairt mu rioghachd Dhe.</verse>
			<verse number="4">ʼSa g-icheadh maille riu, dhʼàithn e orra gun iad a dhʼ fhalbh bho Ierusalem, ach iad a dhʼfheitheamh ri gealltanas an Athar, a chuala sibh (os esan) bho mʼ bhialsa:</verse>
			<verse number="5">Oir bhaist Eoin gu dearbh le uisge, ach baistear sibhse leis an Spiorad Naomh beagan laithean an deigh so.</verse>
			<verse number="6">Uime sin dhʼfharraid iadsan, a bha cruinn, dheth, a g-radh: A Thighearna, an ann san àm so a thilleas tu an rioghachd do Israel?</verse>
			<verse number="7">Ach thuirt e riu: Cha bhuin e dhuibhse fios a bhith agaibh air na h-amannan no air na mionaidean, a chuir an t-Athair ʼna chomas fhein:</verse>
			<verse number="8">Ach gheobh sibh cumhachd an Spioraid Naoimh a tighinn nuas oirbh, us bithidh sibh ʼnur fianuisean dhomhsa ann an Ierusalem, agus ann an Iudéa uile, agus an Samaria, agus gu ruig iomall an t-saoghail.</verse>
			<verse number="9">Agus nuair a thuirt e na nichean so, thogadh suas e, ʼs iadsan ga fhaicinn; us thug nial e as an sealladh.</verse>
			<verse number="10">ʼS nuair a bha iad a g-amharc air a dol suas do fhlathanas, seall, sheas lamh riu dithis dhaoine an deiseachan geala,</verse>
			<verse number="11">A thuirt: Fheara Ghalile, ciod h-uige tha sibh ʼnur seasamh a coimhead suas gu neamh? Iosa so, a thugadh bhuaibh do fhlathanas, thig e mar a chunnaic sibh e dol suas do fhlathanas.</verse>
			<verse number="12">An sin thill iad gu Ierusalem, bho ʼn t-sliabh ris an abrar Olibhet, a tha teann air Ierusalem, uidhe latha sàbaid bhuaithe.</verse>
			<verse number="13">Us nuair thainig iad a stigh, chaidh iad suas do sheomar uachdrach, far an robh Peadar ʼs Eoin, Seumas us Aindris, Philip us Tomas, Bartholomé us Matha, Seumas Alpheuis, us Simon Selotes, agus Iudas brathair Sheumais, a tuinidh.</verse>
			<verse number="14">Bha iad so uile a buanachadh a dhʼaon inntinn ann an urnaigh, maille ris na boirionnaich, agus Moire mathair Iosa, ʼsa bhraithrean.</verse>
			<verse number="15">Anns na laithean sin dhʼ eirich Peadar am miadhon nam braithrean, us thuirt e (a nis bha cruinn mun cuairt do chiad agus fichead pearsa):</verse>
			<verse number="16">Fheara agus a bhraithrean, is còir an sgriobtur a bhith air a choimhlionadh, a roimh-labhair an Spiorad Naomh le bial Dhài mu Iudas, a bha ʼna cheann-iuil dhaibh-san a ghlac Iosa:</verse>
			<verse number="17">A bha air a chunntadh ʼnar measg-ne, ʼs aig an robh pairt de ʼn driachd so.</verse>
			<verse number="18">Agus fhuair e gu dearbh seilbh air achadh le duais na h-eucorach, agus air dha bhith air a chrochadh, sgain e sa mhiadhon; agus thaom a mhionach uile mach.</verse>
			<verse number="19">Agus rinneadh so follaiseach do luchd-comhnuidh Ierusalem air fad, air chor ʼs gun abrar ʼnan canan-sa ris an achadh sin, Haceldama, se sin ri radh achadh na fala.</verse>
			<verse number="20">Oir tha e sgriobhte ann an leabhar nan salm: Biodh an aite-comhnuidh fàs, agus na gabhadh neach air bith tamh ann; us faigheadh fear eile ʼeasbuigeachd.</verse>
			<verse number="21">Air an aobhar sin feumar fear dhe na daoine so, a bha comhla ruinn ré na tìme san robh an Tighearna Iosa a dol a stigh ʼsa mach comhla ruinn,</verse>
			<verse number="22">A tòiseachadh aig baisteadh Eoin, gus an latha air na thogadh bhuainn e, a dhianamh ʼna fhianuis comhla ruinne air ʼaiseirigh.</verse>
			<verse number="23">Agus shonraich iad a mach dithis, Ioseph, ris an canar Barsabas, dha ʼn co-ainm Iustus, agus Mathias.</verse>
			<verse number="24">ʼSa g-urnaigh thuirt iad: Thusa, a Thighearna, dha ʼn aithne cridheachan dhaoine uile, fiach co dhe ʼn dithis so a thagh thu,</verse>
			<verse number="25">A ghabhail aite an fhrithealaidh so ʼs na h-ostalachd, bho ʼn do thuit Iudas le dhrochbheart, gus e dhol gu aite fhein.</verse>
			<verse number="26">Agus thug iad crainn daibh; us thuit an crann air Mathias, agus mheasadh e an aireamh an aon ostail dhiag.</verse>
		</chapter>
		<chapter number="2">
			<verse number="1">Us nuair choimhlionadh lài na caingis, bha iad uile cruinn an aon aite;</verse>
			<verse number="2">Agus ghrad-thainig fuaim bho neamh mar de ghaoith ro laidir a tighinn, us lion i an tigh uile anns an robh iad ʼnan suidhe.</verse>
			<verse number="3">Us chunnacas leo teangannan sgoilte mar gum bʼ ann de theine, agus shuidh e air gach aon dhiu;</verse>
			<verse number="4">Agus lionadh iad uile leis an Spiorad Naomh, us thòisich iad air labhairt le ioma seorsa theangan, a reir ʼs mar thug an Spiorad Naomh dhaibh ri labhairt.</verse>
			<verse number="5">A nis bha Iudhaich a tamh ann an Ierusalem, daoine crabhach dhe ʼn h-uile cinneadh a tha fo ʼn athar.</verse>
			<verse number="6">ʼS nuair a sgaoil an sgial so mach, thionail an sluagh, ʼs bha iad fo imcheist ʼnan inntinn, a chionn ʼs gun cual a h-uile fear iad a labhairt ʼna chanan fhein.</verse>
			<verse number="7">ʼS bha iad uile fo uamhas, agus fo ioghnadh, a g-radh: Seall, nach Galiléich na daoine so uile a tha labhairt?</verse>
			<verse number="8">Agus ciamar chuala sinn gach aon ar canan fhein anns an dʼ rugadh sinn?</verse>
			<verse number="9">Parthich, us Medich, ʼs Elamitich, agus luchd-comhnuidh Mhesopotamia, Iudéa, agus Chapadocia, Phontuis, us Asia,</verse>
			<verse number="10">Phrigia, agus Phamphilia, na h-Eipheit, ʼs an roinn sin de Libia, a tha mun cuairt do Chiréné, agus coigrich bho ʼn Roimh,</verse>
			<verse number="11">Iudhaich cuideachd, us feadhainn a thionndaidh, Cretich, us Arabaich, chuala sinn iad a labhairt ʼnar canan fhein oibrichean iongantach Dhe.</verse>
			<verse number="12">Agus bha iad uile lan uamhais agus ioghnaidh, a g-radh ri cheile: Ciod is ciall dha so?</verse>
			<verse number="13">Ach thuirt feadhainn eile, a magadh: Tha na daoine so lan de dhʼ fhion ùr.</verse>
			<verse number="14">An sin thog Peadar, ʼs e ʼna sheasamh comhla ris na h-aon-diag, a ghuth, us thuirt e riu: A dhaoine Iudéa, agus sibhse uile, a tha tamh ann an Ierusalem, biodh fios agaibh air so, agus le ʼr cluasan gabhaibh ri mʼ bhriathran.</verse>
			<verse number="15">Oir cha n-eil iad so air mhisg, mar tha sibhse a saoilsinn, ʼs nach eil ann ach an treas uair dhe ʼn latha:</verse>
			<verse number="16">Ach se so an ni a labhradh leis an fhaidh Ioel:</verse>
			<verse number="17">Agus tachraidh anns na laithean deireannach (os an Tighearna): taomaidh mi mach dhe mʼ Spiorad air a h-uile feoil; us ni ur mic agus ur nigheanan faisneachd, agus chi ur daoine oga seallaidhean, us bruadaraidh ur seann daoine bruadaran.</verse>
			<verse number="18">Agus gu fior air na laithean sin taomaidh mi mach dhe mʼ Spiorad air mo sheirbhisich, ʼs air mo bhan-sheirbhisich, agus ni iad faisneachd;</verse>
			<verse number="19">Us fiachaidh mi beartan iongantach air neamh shuas, agus comharraidhnean air talamh shios, fuil, agus teine, agus toit deathaich.</verse>
			<verse number="20">Tionndaidhear a ghrian gu dorchadas, ʼsa ghealach gu fuil, mun tig latha mor agus follaiseach an Tighearna.</verse>
			<verse number="21">Agus tachraidh, gum bi a h-uile h-aon, a ghairmeas air ainm an Tighearna, sabhailte.</verse>
			<verse number="22">Sibhse, fheara Israil, eisdibh ris na facail so: Iosa bho Nasareth, duine taitneach le Dia ʼnur measg, leis na miarailtean, ʼs na beartan iongantach, ʼs na comharraidhnean a rinn Dia leis ʼnur measg, mar tha fios agaibhse;</verse>
			<verse number="23">A cheart dhuine so, air dha bhith air a liubhairt seachad le comhairle shuidhichte, ʼs le roimh-eolas De, cheus sibhse agus mharbh sibh le lamhan dhroch dhaoine;</verse>
			<verse number="24">Esan thog Dia suas, air dha doruinnean iutharna fhuasgladh, thaobh nach bʼ urrainn dasan a bhith air a chumail leis.</verse>
			<verse number="25">Oir tha Dài a g-radh uime: Chunnaic mi an Tighearna daonnan romh mo ghnuis: oir tha e air mo laimh dheis, gus nach gluaisear mi:</verse>
			<verse number="26">Air son so rinneadh mo chridhe aoibhneach, agus ghabh mo theanga aiteas, a thuilleadh air so gabhaidh mʼ fheoil fois ann an dochas:</verse>
			<verse number="27">A chionn ʼs nach fag thu mʼ anam an ifrinn, ʼs nach leig thu le tʼ Aon Naomh truailleachd fhaicinn.</verse>
			<verse number="28">Rinn thu aithnichte dhomh slighean na beatha: us lionaidh tu mi le sòlas do ghnuis.</verse>
			<verse number="29">Fheara ʼsa bhraithrean, leigibh leam labhairt ribh gu dana mu ʼn phriomh-athair Dài, gun dʼfhuair e bàs, ʼs gun do thiodhlaiceadh e; agus gus an latha an diugh tha uaigh maille ruinn.</verse>
			<verse number="30">Uime sin bhon a bha e ʼna fhaidh, us fios aige gun do mhionnaich Dia dha le mionn, gun suidheadh fear air a chathair de thoradh a leasraidh,</verse>
			<verse number="31">A faicinn so roimh-laimh, labhair e mu aiseirigh Chriosta, chionn cha dʼfhagadh esan an ifrinn, ʼs cha mhua chunnaic fheoil truailleachd.</verse>
			<verse number="32">Thog Dia suas an t-Iosa so rithist, ni air a bheil sinne uile ʼnar fianuisean.</verse>
			<verse number="33">Uime sin le esan a bhith air ardachadh le laimh dheis De, agus air faighinn bho ʼn Athair gealltanas an Spioraid Naoimh, thaom e mach so, a tha sibhse a faicinn ʼsa cluinntinn.</verse>
			<verse number="34">Oir cha deachaidh Dài suas gu neamh: ach thuirt e fhein: Thuirt an Tighearna ri mo Thighearna: Suidh air mo laimh dheis,</verse>
			<verse number="35">Gus an dian mi do naimhdean ʼnan stol chas dhut.</verse>
			<verse number="36">Uime sin biodh lan-chinnteas aig tigh Israil uile, gun dʼ rinn Dia mar-aon Tighearna agus Criosta dhe ʼn dearbh Iosa so a cheus sibhse.</verse>
			<verse number="37">A nis air dhaibh na nichean so chluinntinn, ghabh iad aithreachas goirt ʼnan cridhe, us thuirt iad ri Peadar, ʼs ris a chuid eile de na h-ostail: A dhaoine ʼsa bhraithre, ciod a ni sinn?</verse>
			<verse number="38">Ach thuirt Peadar riu: Gabhaibh aithreachas, agus biodh gach aon agaibh air a bhaisteadh an ainm Iosa Criosta gu mathanas ur peacannan; agus gheobh sibh tiodhlac an Spioraid Naoimh.</verse>
			<verse number="39">Oir tha an gealltanas dhuibhse, us dha ʼr cloinn, agus dhaibhse uile a tha fad as, ge bith iad a ghairmeas an Tighearna ar Dia.</verse>
			<verse number="40">Agus le moran tuille bhriathran thug e teisteanas, agus chomhairlich e iad, a g-radh: Sabhailibh sibh fhein bho ʼn ghinealach choirbte so.</verse>
			<verse number="41">Iadsan ma ta a ghabh ri fhacal, chaidh am baisteadh; agus an latha sin fhein chuireadh ri ʼn aireamh mun cuairt do thri mile anam.</verse>
			<verse number="42">Agus sheas iad gu buan ann an teagasg nan ostal, ʼs an comanachadh bristeadh an arain, agus ann an urnaigh.</verse>
			<verse number="43">Agus thuit fiamh air a h-uile anam: us rinneadh moran mhiarailtean agus chomharraidhnean leis na h-ostail ann an Ierusalem, ʼs bha eagal mor orra uile.</verse>
			<verse number="44">Us bha iadsan uile, a bha creidsinn, comhla, ʼs bha h-uile ni aca coichionta.</verse>
			<verse number="45">Reic iad an seilbh ʼs am maoin, agus roinn iad orra uile iad, a reir uireasuidh gach aon.</verse>
			<verse number="46">ʼSa buanachadh a h-uile latha a dhʼ aon inntinn san teampull, ʼsa bristeadh arain bho thigh gu tigh, ghabh iad am biadh le sòlas ʼs le aon-fhillteachd cridhe,</verse>
			<verse number="47">A moladh Dhe, us measail aig an t-sluagh uile. Agus leasaich an Tighearna gach latha aireamh na feadhnach a bhiodh air an sabhaladh.</verse>
		</chapter>
		<chapter number="3">
			<verse number="1">A nis chaidh Peadar us Eoin suas do ʼn teampull aig an naoitheamh uair de ʼn urnaigh:</verse>
			<verse number="2">ʼS bha fear araid, a bha crubach bho bhroinn a mhathar, air a ghiulan; bhathas ga chur gach latha aig geata an teampuill, ris an abrar Sgeimheach, gus e deirc iarraidh air an fheadhainn a bha dol a stigh do ʼn teampull.</verse>
			<verse number="3">Nuair chunnaic esan Peadar us Eoin a teannadh ri dol a stigh do ʼn teampull, dhʼ iarr e deirc fhaighinn.</verse>
			<verse number="4">Ach Peadar maille ri Eoin a toirt geur-shula air, thuirt e: Amhairc oirnne.</verse>
			<verse number="5">Agus sheall esan gu durachdach orra, an duil ri rudeigin fhaighinn bhuatha.</verse>
			<verse number="6">Ach thuirt Peadar: Airgiod no òr cha n-eil agam: ach an ni thʼ agam, bheir mi dhut e: An ainm Iosa Criosta bho Nasareth, eirich agus imich.</verse>
			<verse number="7">ʼSa breith air a laimh dheis, thoge suas e; us ghrad-neartaicheadh a luirgnean ʼsa chasan.</verse>
			<verse number="8">Agus a leum suas, sheas agus choisich e; ʼs chaidh e stigh comhla riu do ʼn teampull, a coiseachd, ʼsa leum, ʼsa moladh Dhe.</verse>
			<verse number="9">Agus chunnaic an sluagh uile e a coiseachd, ʼsa moladh Dhe.</verse>
			<verse number="10">Agus dhʼ aithnich iad e, gum bʼ e a bha ʼna shuidhe a g-iarraidh deirce aig geata Sgeimheach an teampuill; us lionadh iad le mor ioghnadh ʼs le uamhas thaobh an ni a bhʼ air tachairt dha.</verse>
			<verse number="11">Us nuair bha e cumail Pheadair us Eoin, ruith an sluagh uile le mor ioghnadh gan ionnsuidh gus am for-dhorus, ris an canar for-dhorus Sholomoin.</verse>
			<verse number="12">Ach Peadar a faicinn so, fhreagair e an sluagh: Fheara Israil, car-son a tha sibh a gabhail iongantais á so, no car-son a tha sibh a g-amharc oirnn, mar gum bʼann le ʼr neart, no le ʼr cumhachd fhein, a thug sinn air an duine so imeachd?</verse>
			<verse number="13">Se Dia Abrahaim, agus Dia Isaic, agus Dia Iacoib, Dia ar n-aithrichean, a ghloraich a Mhac Iosa, a liubhair sibhse seachad gu dearbh, ʼsa dhʼ aicheadh sibh air bialaobh Philait, a thug breth gum bu chòir a leigeadh as.</verse>
			<verse number="14">Ach dhʼ aicheadh sibhse an t-Aon naomh agus ceart, us dhʼ iarr sibh murtair a thoirt dhuibh:</verse>
			<verse number="15">Ach mharbh sibh ughdair na beatha, a thog Dia bho na mairbh, air a bheil sinne ʼnar fianuisean.</verse>
			<verse number="16">Agus tromh chreideamh ʼna ainm, ainm a neartaich an duine so, a chunnaic sibh ʼsa bʼ aithne dhuibh; agus thug an creideamh, a tha troimhsan, an t-slainte choimhlionta so ʼnur sealladh-sa uile.</verse>
			<verse number="17">Agus a nis, a bhraithre, tha fios agam gun dʼ rinn sibh so le aineolas, agus ur riaghladairean mar an ciadna.</verse>
			<verse number="18">Ach choimhlion Dia mar so na dhʼ innis e roimh laimh le bial nam faidhean uile, gum fuiligeadh a Chriost-san.</verse>
			<verse number="19">Air an aobhar sin gabhaibh aithreachas, us bithibh air ur n-iompachadh gus ur peacannan a bhith air an dubhadh as;</verse>
			<verse number="20">Los nuair thig amannan an fhaothachaidh bho lathair an Tighearna, ʼsa chuireas e h-ugaibh esan, a chaidh shearmonachadh dhuibh, Iosa Criosta,</verse>
			<verse number="21">A dhʼ fheumas flathanas gu dearbh a ghabhail gu tìmean ath-shuidheachadh gach uile ni, a labhair Dia le bial fhaidhean naomh bho thoiseach.</verse>
			<verse number="22">Oir thuirt Maois: Togaidh an Tighearna ur Dia suas dhuibh faidh dhe ʼr braithrean, coltach riumsa, eisdidh sibh ris-san anns a h-uile ni, ge bith iad, a their e ribh.</verse>
			<verse number="23">Agus tachraidh, gun sgriosar á miadhon an t-sluaigh a h-uile anam nach eisd ris an fhaidh sin.</verse>
			<verse number="24">Agus dhʼ innis na faidhean uile, a labhair bho Shamuel ʼs ʼna dheigh, mu na laithean so.</verse>
			<verse number="25">Is sibhse clann nam faidh ʼs an tiomnaidh, a rinn Dia ri ʼr n-aithrichean, a g-radh ri Abraham: Agus ann ad shliochd-sa bithidh uile fhineachan an talmhuinn air am beannachadh.</verse>
			<verse number="26">Dia a togail suas a Mhic dhuibhse an toiseach, chuir e gus ur beannachadh e, gus gach aon a thionndadh bho a dhrochbheart.</verse>
		</chapter>
		<chapter number="4">
			<verse number="1">Agus nuair a bha iad a labhairt ris an t-sluagh, thainig na sagairt, us riaghladair an teampuill, agus na Sadusaich orra,</verse>
			<verse number="2">ʼS iad duilich gun robh iad a teagasg an t-sluaigh, agus a searmonachadh ann an Iosa aiseirigh bho na mairbh;</verse>
			<verse number="3">Us chuir iad lamh unnta, agus chuir iad am priosan iad gus an ath latha: oir bʼ e nis am feasgar a bhʼ ann.</verse>
			<verse number="4">Agus chreid moran dhiubh-san a chual am facal; us bʼ e an aireamh coig mile fear.</verse>
			<verse number="5">Us thachair air an là ʼr na mhaireach, gun do thionail ri cheile am priomh-dhaoine, ʼs na seanairean, ʼs na Sgriobhaich ann an Ierusalem:</verse>
			<verse number="6">Agus Annas an t-ard-shagart, us Caiphas, us Eoin, us Alastair, ʼsa mhiad ʼsa bha de chinneadh an ard-shagairt.</verse>
			<verse number="7">ʼS gan cur sa mhiadhon, dhʼ fharraid iad: Ciod a chumhachd, no ciod an t-ainm anns an dʼ rinn sibh so?</verse>
			<verse number="8">An sin thuirt Peadar, ʼs e lan de ʼn Spiorad Naomh, riu: Sibhse, a riaghladairean an t-sluaigh agus a sheanairean, eisdibh:</verse>
			<verse number="9">Ma tha sinne an diugh ri ar ceasnachadh a thaobh an deagh ghniomha a rinneadh do ʼn duine euslan, ciamar a rinneadh slan e,</verse>
			<verse number="10">Biodh fios agaibh uile, agus aig sluagh Israil gu leir, gur h-ann an ainm ar Tighearna Iosa Criosta bho Nasareth, a cheus sibhse, ʼsa thog Dia bho na mairbh, seadh troimh-san tha an duine so ʼna sheasamh slan air ur bialaobh.</verse>
			<verse number="11">Si so a chlach a dhiultadh leibhse na clachairean, a rinneadh ʼna ceann na h-oisne:</verse>
			<verse number="12">ʼS cha n-eil sabhaladh ann an neach air bith eile. Oir cha n-eil ainm air bith eile fo neamh air a thoirt do dhaoine, leis am faod sinn a bhith sabhailte.</verse>
			<verse number="13">A nis a faicinn misneach Pheadair us Eoin, ʼsa tuigsinn gum bu daoine gun fhaghlum gun eolas iad, ghabh iad iongantas, us dhʼ aithnich iad iad, gun robh iad air a bhith comhla ri Iosa:</verse>
			<verse number="14">ʼSa faicinn a bharr air sin an duine a chaidh a leigheas ʼna sheasamh comhla riu, cha bʼ urrainn daibh ni a radh ʼna aghaidh.</verse>
			<verse number="15">Ach dhʼ orduich iad dhaibh dol a mach as a chomhairle; agus labhair iad eatorra fhein,</verse>
			<verse number="16">A g-radh: Ciod a ni sinn ris na daoine so? oir gu fior rinneadh leo miarailt follaiseach do luchd-comhnuidh Ierusalem air fad: tha e soilleir, ʼs cha n-urrainn duinn aicheadh.</verse>
			<verse number="17">Ach a chor ʼs nach sgaoil e nas fhaide measg an t-sluaigh, bagramaid orra gun iad a labhairt ri duine air bith tuilleadh anns an ainm so.</verse>
			<verse number="18">ʼS gan gairm, mhaoidh iad orra, gun iad a labhairt idir, no a theagasg an ainm Iosa.</verse>
			<verse number="19">Ach fhreagair Peadar us Eoin, us thuirt iad riu: Thugaibhse breth, ma tha e ceart an lathair Dhe eisdeachd ribhse a raghainn air Dia:</verse>
			<verse number="20">Oir cha n-urrainn duinn gun na nichean a chunnaic ʼsa chuala sinn a labhairt.</verse>
			<verse number="21">Ach an deigh bagradh orra, leig iad air falbh iad, chionn nach robh iad a faighinn doigh air an smachdachadh as leth an t-sluaigh: oir bha daoine uile a moladh an ni a rinneadh thaobh mar bha e air tachairt.</verse>
			<verse number="22">Oir bha an duine fos cionn dàfhichead bliadhna a dhʼ aois, air an dʼ rinneadh an leigheas miarailteach so.</verse>
			<verse number="23">ʼS air faighinn an cead, thainig iad a dhʼ ionnsuidh am muinntir fhein; us dhʼ innis iad dhaibh a h-uile ni, a thuirt na h-ard-shagairt, ʼs na seanairean riu.</verse>
			<verse number="24">Nuair chuala iadsan so, a dhʼ aon inntinn thog iad suas an guth ri Dia, us thuirt iad: A Thighearna, is tu esan a rinn neamh agus talamh, a mhuir, ʼs gach ni a thʼ unnta;</verse>
			<verse number="25">A thuirt leis an Spiorad Naomh le bial ar n-athar Dài, do sheirbhiseach: Car-son a dhʼ eirich na cinnich ʼnam boile, ʼsa dhealbh an sluagh nichean faoin?</verse>
			<verse number="26">Sheas righrean an talmhuinn suas, us chruinnich na h-uachdrain ri cheile an aghaidh an Tighearna, ʼs an aghaidh a Chriosta.</verse>
			<verse number="27">Oir gu dearbh chruinnich ri cheile sa bhaile so Herod, us Pontius Pilat, comhla ris na cinnich agus sluagh Israil an aghaidh do leinibh naoimh Iosa, a dhʼ ung thu,</verse>
			<verse number="28">A dhianamh na dhʼ orduich do lamh agus do chomhairle a bhith diante.</verse>
			<verse number="29">A nis, a Thighearna, seall air am bagradh, agus deonaich dha dʼ sheirbhisich tʼ fhacal a labhairt le lan mhisnich,</verse>
			<verse number="30">Le dʼ lamh a shìneadh a mach gu leigheasan, agus gu comharraidhnean, agus gu miarailtean a bhith air an dianamh tromh ainm do Mhic naoimh Iosa.</verse>
			<verse number="31">ʼS air dhaibh an urnaigh a radh, ghluaiseadh an t-aite anns an robh iad cruinn; agus lionadh iad uile leis an Spiorad Naomh, us labhair iad facal De gu misneachail.</verse>
			<verse number="32">ʼS aig co-thional nan creideach cha robh ach aona chridhe agus aon anam; ʼs cha mhua bha a h-aon aca g-radh gum bu leis fhein ni air bith a bha e sealbhachadh, ach bha h-uile ni coitchionn aca.</verse>
			<verse number="33">Agus le mor-chumhachd thug na h-ostail fianuis air aiseirigh Iosa Criosta, ar Tighearna; agus bha grasan mora unnta uile.</verse>
			<verse number="34">ʼS cha mhua bha neach air bith uireasach ʼnam measg. Oir a mhiad ʼsa bha ʼnan sealbhadairean fearainn no thighean, reic iad iad, ʼs thug iad leo pris na chaidh reiceadh,</verse>
			<verse number="35">Agus chuir iad aig casan nan ostal i. Agus chaidh a roinn air gach aon a reir fheumalachd.</verse>
			<verse number="36">Agus Ioseph, air an tug na h-ostail Barnabas mar cho-ainm (se sin air eadar-theangachadh, mac na furtachd), lebhiteach, a rugadh ann an Ciprus,</verse>
			<verse number="37">Reic e fearann a bhʼ aige, us thug e leis a phrìs, agus chuir e aig casan nan ostal i.</verse>
		</chapter>
		<chapter number="5">
			<verse number="1">Ach reic duine araid, dha ʼm bʼ ainm Ananias, maille ri mhnaoi Sapphira, fearann,</verse>
			<verse number="2">Agus le foill ghleidh e roinn de phrìs an fhearainn le fios dha mhnaoi; ʼsa toirt a chorr leis, chuir e aig casan nan ostal e.</verse>
			<verse number="3">Ach thuirt Peadar: Ananiais, car-son a bhuair Satan do chridhe, gu briag a dhianamh do ʼn Spiorad Naomh, us gu roinn de phris an fhearainn a chumail le foill?</verse>
			<verse number="4">Fhad ʼsa bha e agad nach bu leat fhein e? ʼs an deigh a reiceadh nach robh e na dʼ chomas fhein? Car-son a dhealbh thu so na dʼ chridhe? Cha n-ann do dhaoine, ach, do Dhia a rinn thu briag.</verse>
			<verse number="5">Us Ananias a cluinntinn nam facal so, thuit e sios, agus thilg e an anail. Us thuit eagal mor orrasan uile a chuala e.</verse>
			<verse number="6">ʼS na daoine oga a g-eirigh suas, thug iad air falbh e, ʼs ga ghiulan a mach, dhʼ adhlaic iad e.</verse>
			<verse number="7">Agus mu thri uairean an deigh sin, thainig a bhean a stigh, ʼs i gun fhios aice ciod a bhʼ air tachairt.</verse>
			<verse number="8">Us thuirt Peadar rithe: Innis dhomh, a bhoirionnaich, an ann air an urad so a reic sibh am fearann? Agus thuirt ise: ʼSann air an urad sin.</verse>
			<verse number="9">An sin thuirt Peadar rithe: Car-son a chord sibh ri cheile gu Spiorad an Tighearna a bhuaireadh? Faic aig an dorus casan na feadhnach a thiodhlaic tʼ fhear, us giulanaidh iad a mach thusa.</verse>
			<verse number="10">Agus ghrad-thuit i sios aig a chasan, us thilg i an anail. Agus na daoine oga a tighinn a stigh, fhuair iad marbh i; us ghiulain iad a mach i, agus thiodhlaic iad i lamh ri a fear.</verse>
			<verse number="11">Us thuit eagal mor air an eaglais uile, us orrasan uile a chuala na nichean so.</verse>
			<verse number="12">Agus le lamhan nan ostal rinneadh ioma miarailt agùs comharradh am measg a phobuill. Us bha iad uile a dhʼ aon inntinn ann am for-dhorus Sholomoin.</verse>
			<verse number="13">Ach cha robh a chridhe aig aon de chàch dol ʼnan cuideachd: ach bha an sluagh gam moladh gu mor.</verse>
			<verse number="14">Us bha aireamh nan daoine ʼs nam mnathan, a chreid anns an Tighearna, a sior-mhiadachadh;</verse>
			<verse number="15">Ionnus gun tug iad a mach na daoine tinn thun nan straidean, agus gun do chuir iad air leabaichean ʼs air uirighean iad, los, air tighinn do Pheadar, gun cuireadh fhaileas an car is lugha sgàil air feareigin dhiu, ʼs gum biodh iad air an leigheas bho ʼn eugailean.</verse>
			<verse number="16">Agus ghreas mor-shluagh mar an ciadna as na bailtean sa choimhearsnachd gu Ierusalem, a toirt leo nan daoine tinne, agus iadsan a bha air an sarachadh le spioraid neo-ghlan; us chaidh an leigheas uile.</verse>
			<verse number="17">An sin dhʼ eirich an t-ard-shagart agus iadsan uile a bha comhla ris (se sin eiriceachd nan Sadusach), us lionadh iad le gamhlas;</verse>
			<verse number="18">Agus chuir iad na h-ostail an laimh, us chuir iad sa phriosan chumanta iad.</verse>
			<verse number="19">Ach dhʼ fhosgail aingeal an Tighearna am priosan san oidhche, ʼs gan toirt a mach, thuirt e:</verse>
			<verse number="20">Falbhaibh, us labhraibh ʼnur seasamh san teampull ris an t-sluagh briathran uile na beatha so.</verse>
			<verse number="21">Chaidh iadsan, air dhaibh so chluinntinn, much sa mhaduinn a stigh do ʼn teampull, agus theagaisg iad. Ach thainig an t-ard-shagart us iadsan a bha comhla ris, agus ghairm iad a chomhairle agus seanairean chlann Israil uile ri cheile; us chuir iad do ʼn phriosan gus an toirt ʼnan lathair.</verse>
			<verse number="22">Ach air do na maoir a ruighinn ʼs am priosan fhosgladh, cha dʼ fhuair iad ann iad, agus a tilleadh air ais, dhʼ innis iad,</verse>
			<verse number="23">A g-radh: Am priosan gu dearbh fhuair sinn duinte gu ro-thiaruinte, ʼs an luchd-faire ʼnan seasamh aig na dorsan: ach ga fhosgladh, cha dʼ fhuair sinn duine a stigh.</verse>
			<verse number="24">A nis nuair a chuala riaghladair an teampuill ʼs na h-ardʼ-shagairt na facail so, bha iad an teagamh mu ʼn deidhinn, ciod a thachradh.</verse>
			<verse number="25">Ach thainig duine, us dhʼinnis e dhaibh: Seall, na daoine a chuir sibh am priosan, tha iad ʼnan seasamh san teampull ʼsa teagasg an t-sluaigh.</verse>
			<verse number="26">An sin chaidh an riaghladair cuide ris na maoir, agus thug iad leo iad gun ainneart: oir bha fiamh an t-sluaigh orra eagal gun clachte iad.</verse>
			<verse number="27">ʼS air dhaibh an toirt leo, chuir iad air bialaobh na comhairle iad; agus dhʼ fharraid an t-ard-shagart dhiu,</verse>
			<verse number="28">A g-radh: A g-orduchadh nach tug sinn ordugh dhuibh gun bhith teagasg san ainm so; agus, seall, tha sibh air Ierusalem a lionadh le ʼr teagasg; agus tha mhiann oirbh fuil an duine so leagadh oirnne.</verse>
			<verse number="29">Ach thuirt Peadar ʼs na h-ostail, ʼs iad a freagairt: Is còir dhuinn a bhith umhailt do Dhia a raghainn air daoine.</verse>
			<verse number="30">Thog Dia ar n-aithrichean Iosa suas, a chuir sibhse gu bàs ga chrochadh ri crann.</verse>
			<verse number="31">Dhʼardaich Dia esan le ʼlaimh dheis ʼna phrionns agus ʼna shlanair, gu aithreachas a thoirt do Israel, us mathanas pheacannan.</verse>
			<verse number="32">Agus tha sinne ʼnar fianuisean air na nichean so, agus an Spiorad Naomh, a thug Dia dhaibhse uile a tha umhailt dha.</verse>
			<verse number="33">Nuair chuala iad na nichean so, bha iad air an gonadh, agus smaoinich iad an cur gu bàs.</verse>
			<verse number="34">Ach dhʼeirich sa chomhairle Phairiseach araid, dha ʼm bʼ ainm Gamaliel, fear-teagaisg an lagha, ʼsa bha measail aig an t-sluagh uile, agus dhʼorduich e na daoine a chur mach car tamuill;</verse>
			<verse number="35">Us thuirt e riu: Fheara Israil, thugaibh an aire dhuibh fhein, ciod a tha ʼnur beachd a dhianamh a thaobh nan daoine so.</verse>
			<verse number="36">Oir romh na laithean so dhʼeirich Theodas, a g-radh, gum bu neach-eigin mor e fhein, leis-san dhʼaontaich aireamh dhaoine mun cuairt do cheithir chiad: chaidh esan a mharbhadh; agus sgaoileadh iadsan uile a bha creidsinn ann, us thainig iad gu neoni.</verse>
			<verse number="37">As a dheighse dhʼeirich Iudas bho Ghalile, ann an laithean gabhail nan ainmean, us tharruinne sluagh ʼna dheigh: chaidh esan cuideachd a dhith; agus sgapadh iad uile a mhiad ʼsa dhʼaontaich leis.</verse>
			<verse number="38">ʼSa nis ma ta, tha mise g-radh ribh: Sguiribh dhe na daoine so, agus leigibh leo: oir ma tha chomhairle so, ʼno an obair so bho dhaoine, thig e gu neoni:</verse>
			<verse number="39">Ach ma tha e bho Dhia; cha n-urrainn duibh cur as da, air eagal gum faighear sibh ma dhʼfhaoidte a cath an aghaidh Dhe. Agus dhʼ aontaich iad leis.</verse>
			<verse number="40">ʼSa gairm nan ostal a stigh, an deigh an sgiursadh, bhac iad dhaibh labhairt idir an ainm Iosa, agus leig iad as iad.</verse>
			<verse number="41">ʼS gu dearbh chaidh iadsan bho bhialaobh na comhairle lan aighir air son gum bʼairidh iad air taire fhulang air son ainm Iosa.</verse>
			<verse number="42">ʼSa h-uile latha san teampull, ʼs bho thigh gu tigh, cha do sguir iad a theagasg ʼsa shearmonachadh Iosa Criosta.</verse>
		</chapter>
		<chapter number="6">
			<verse number="1">Agus anns na laithean sin, nuair bha aireamh nan deisciopul a miadachadh, dhʼeirich monmhur nan Greigeach an aghaidh nan Eabhrach, a thaobh gun dʼrinneadh dearmad air am bantraichean anns an riarachadh lathail.</verse>
			<verse number="2">An sin ghairm na dhà-dhiag mor-bhuidhean nan deisciopul cruinn, us thuirt iad: Cha n-eil e ceart sinne dhʼfhagail facal De, ʼsa fhrithealadh do bhuird.</verse>
			<verse number="3">Air an aobhar sin, a bhraithre, seallaibh ʼnur measg fhein air son seachdnar dhaoine aig am beil deagh ainm, agus lan de ʼn Spiorad Naomh, ʼs de ghliocas, a dhʼ orduicheas sinn thairis air an obair so.</verse>
			<verse number="4">Ach leagaidh sinne ar n-aire gu buileach air urnaigh, ʼs air frithealadh an fhacail.</verse>
			<verse number="5">Us thaitinn an seanachas ris a chuideachda uile. Agus thagh iad Stephan, duine lan de chreideamh ʼs de ʼn Spiorad Naomh, us Philip, us Prochorus, us Nicanor, us Timon, us Parmenas, us Nicolas á Antioch, fear a thionndaidh.</verse>
			<verse number="6">Iad so chuir iad air bialaobh nan ostal, us iadsan a dianamh urnaigh, chuir iad an lamhan orra.</verse>
			<verse number="7">Agus chinnich facal an Tighearna, us lionoraicheadh aireamh nan deisciopul ann an Ierusalem gu ro-mhor; agus bha buidhean mhor de na sagairt umhailt do ʼn chreideamh.</verse>
			<verse number="8">Agus rinn Stephan, ʼs e lan de ghrasan ʼs de neart, miarailtean, agus comharran mor am measg an t-sluaigh.</verse>
			<verse number="9">A nis dhʼeirich cuid de ʼn t-sinagog, ris an abrar na Saoranaich, ʼs na Cirenich, ʼs na h-Alesandraich, agus dhiusan a bha bho Shilicia, agus Asia, a dheaspud ri Stephan;</verse>
			<verse number="10">ʼS cha bʼ urrainn daibh cur an aghaidh a ghliocais, ʼs an spioraid a bha labhairt.</verse>
			<verse number="11">An sin thug iad ceannach do dhaoine a theireadh, gun cuala iad e a g-radh facail bhlaisbheum an aghaidh Mhaois ʼs an aghaidh Dhe.</verse>
			<verse number="12">Mar sin ghluais iad an sluagh, ʼs na seanairean, ʼs na Sgriobhaich; ʼsa ruith cuideachd, rug iad air, ʼs thug iad air bialaobh na comhairle e.</verse>
			<verse number="13">Agus thug iad a stigh fianuisean-breige, a thuirt: Cha n-eil tamh air an duine so ach a labhairt bhriathran an aghaidh an ionaid naoimh agus an lagha.</verse>
			<verse number="14">Oir chuala sinn e g-radh, gun sgrios Iosa so bho Nasareth an t-aite so, ʼs gun atharraich e na bial-aithrisean, a liubhair Maois dhuinn.</verse>
			<verse number="15">Us chunnaic iadsan uile, a bha ʼnan suidhe sa chomhairle, ʼs iad a g-amharc air, ʼaodann mar aodann aingil.</verse>
		</chapter>
		<chapter number="7">
			<verse number="1">An sin thuirt an t-ard-shagart: An ann mar so tha chuis?</verse>
			<verse number="2">Fhreagair esan: A dhaoine a bhraithre, agus aithrichean, eisdibh: Thaisbean Dia na glorach e fhein dha ʼr n-athair Abraham, nuair bha e ann am Mesopotamia, mun do thuinich e ann an Caran,</verse>
			<verse number="3">Agus thuirt e ris: Falbh a mach á do dhuthaich fhein us á do chinneadh, agus thig gus an talamh a dhʼ fhiachas mi dhut.</verse>
			<verse number="4">An sin chaidh e mach á talamh nan Caldéanach, us thamh e ann an Caran. ʼS an deigh bàs athar, chuir e air imrich á sin e gus an talamh sam beil sibhse a nis a tamh.</verse>
			<verse number="5">ʼS cha tug e oighreachd dha ann, cha tug uibhir ʼs ceum coise: ach gheall e a thoirt ʼna sheilbh dha, agus dha shliochd ʼna dheigh, ʼs e fhathast gun mhac.</verse>
			<verse number="6">Us thuirt Dia ris: Gun tuinicheadh a shliochd ann an duthaich choigrich; ʼs gun dianadh iad traillean dhiu, ʼs gun dianadh iad droch càradh orra fad cheithir chiad bliadhna:</verse>
			<verse number="7">ʼS air a chinneadh, dha ʼn dian iad seirbhis, bheir mise binn, os an Tighearna; agus ʼnan deigh so theid iad a mach, us ni iad seirbhis dhomhsa san aite so.</verse>
			<verse number="8">Us thug e dhaibh cumhnant an timchioll-ghearraidh; ʼs mar sin ghineadh Isaac dha, us thimchioll-ghearr e e air an ochdamh latha, agus do Isaac ghineadh Iacob; agus do Iacob an dà phriomh-athair dhiag.</verse>
			<verse number="9">Agus le brosnachadh an fharmaid reic na priomh-aithrichean Ioseph do ʼn Eiphit; us bha Dia maille ris-san.</verse>
			<verse number="10">Agus liubhair e e bho chruaidh chàsan uile; ʼs thug e meas us gliocas dha an lathair Pharao righ na h-Eiphit, us dhʼorduich esan e ʼna uachdran air an Eiphit, agus air a thigh uile.</verse>
			<verse number="11">A nis thainig gorta air an Eiphit uile, ʼs air Canaan, agus amhghar mor, ʼs cha robh biadh ri fhaighinn le ʼr n-aithrichean.</verse>
			<verse number="12">Ach nuair chuala Iacob gun robh arbhar san Eiphit, chuir e air falbh ar n-aithrichean an toiseach;</verse>
			<verse number="13">ʼS an ath thurus rinneadh Ioseph aithnichte dha bhraithrean, agus rinneadh a chinneadh aithnichte do Pharao.</verse>
			<verse number="14">ʼSa cur fios bhuaithe, ghairm Ioseph ʼathair, Iacob, ʼsa chinneadh uile, tri fichead anam ʼsa coig diag.</verse>
			<verse number="15">Mar sin chaidh Iacob sios do ʼn Eiphit, us fhuair e fhein agus ar n-aithrichean bàs.</verse>
			<verse number="16">Agus dhʼatharraicheadh iad gu Sichem, us chuireadh iad anns an uaigh, a cheannaich Abraham air suim airgid bho mhic Hemoir ʼic Shichem.</verse>
			<verse number="17">ʼS nuair a tharruinn àm a ghealltanais faisg, a gheall Dia do Abraham, chinn an sluagh us dhʼ fhas iad lionor san Eiphit,</verse>
			<verse number="18">Gus an dʼ eirich righ eile anns an Eiphit, dha nach bʼ aithne Ioseph.</verse>
			<verse number="19">Chaith e so foill air a chinneadh againne, agus shàraich e ar n-aithrichean, a toirt orra an naoidheana chur a mach gus nach biodh iad air an cumail beo.</verse>
			<verse number="20">ʼS an àm chiadna rugadh Maois, us thaitinn e ri Dia, agus chaidh altrum tri miosan an tigh ʼathar.</verse>
			<verse number="21">Agus nuair a chuireadh a mach e, thog nighean Pharao e, us bheathaich i e mar a mac fhein.</verse>
			<verse number="22">ʼS bha Maois air ionnsachadh ann an uile ghliocas nan Eiphiteach; ʼs bha e cumhachdach ʼna bhriathran ʼs ʼna ghniomhran.</verse>
			<verse number="23">ʼS nuair a lan-choimhlion e dàfhichead bliadhna dhʼ aois, thainig e ʼna chridhe dhol a shealltuinn air a bhraithrean, clann Israil.</verse>
			<verse number="24">ʼS nuair chunnaic e fear àraidh a fulang eucoire, dhion e e, ʼsa bualadh an Eiphitich, rinn e diughaltas dhasan, a dhʼ fhuilig an eucoir.</verse>
			<verse number="25">Us bha e am beachd gun robh a bhraithrean a tuigsinn gur h-ann le laimhse a shaoradh Dia iad: ach cha do thuig iadsan.</verse>
			<verse number="26">ʼS an ath latha dhʼ fhiach e e fhein dhaibh, ʼs iad a consachadh; agus bha e gan reiteachadh gu sith, a g-radh: A dhaoine, is braithrean sibh, car-son tha sibh a dochnadh a cheile?</verse>
			<verse number="27">Ach dhʼ ùp am fear, a rinn an eucoir air a choimhearsnach, air falbh e, a g-radh: Co dhʼ orduich thusa na tʼ uachdran ʼs na dʼ bhritheamh fos ar cionn?</verse>
			<verse number="28">An e gur aill leat mise mharbhadh, mar a mharbh thu an t-Eiphiteach an dé?</verse>
			<verse number="29">Theich Maois as leth an fhacail so; us bha e ʼna choigreach ann an tir Mhadiain, far na ghineadh dithis mhac dha.</verse>
			<verse number="30">ʼS air do dhàfhichead bliadhna ruith, chunnacas leis ann am fasach beinn Shina aingeal ann an lasair theine ann am preas.</verse>
			<verse number="31">Us ghabh Maois, ri faicinn so, ioghnadh as an t-sealladh; ʼs air da tarruinn dluth gu beachd a ghabhail air, thainig guth an Tighearna ga ionnsuidh, a g-radh:</verse>
			<verse number="32">Is mise Dia tʼ aithrichean, Dia Abrahaim, Dia Isaic, agus Dia Iacoib. Agus bu dàna le Maois, ʼs e fo bhall-chrith, amharc.</verse>
			<verse number="33">Us thuirt an Tighearna ris: Fuasgail do bhrogan dhe dʼ chasan: oir is talamh naomh an t-aite sam beil thu na dʼ sheasamh.</verse>
			<verse number="34">A faicinn chunnaic mi amhghar mo phobuill a tha san Eiphit, us chuala mi an osnaich, agus thainig mi nuas gus an saoradh. Agus a nis thig, us cuiridh mi do ʼn Eiphit thu.</verse>
			<verse number="35">ʼSa cheart Mhaois so, a dhiult iad, a g-radh: Co dhʼ orduich thusa gu bhith na dʼ phrionns ʼs na dʼ bhritheamh? Esan chuir Dia, le laimh an aingil, a chunnacas leis sa phreas, gu bhith ʼna phrionns ʼs ʼna fhear-saoraidh.</verse>
			<verse number="36">Thug esan a mach iad, a dianamh mhiarailtean us chomharran an talamh na h-Eiphit, agus anns a Mhuir ruaidh, agus anns an fhasach fad dàfhichead bliadhna.</verse>
			<verse number="37">Se so cheart Mhaois, a thuirt ri clann Israil: Togaidh Dia suas dhuibh faidh dhe ʼr braithrean fhein coltach riumsa, eisdidh sibh ris-san.</verse>
			<verse number="38">Se so esan a bha san eaglais anns an fhasach maille ris an aingeal, a labhair ris air sliabh Shina, us ri ʼr n-aithrichean, a fhuair facail na beatha gus an toirt dhuinne.</verse>
			<verse number="39">Dha nach bʼ aill le ʼr n-aithrichean a bhith umhailt; ach dhʼ ùp iad bhuapa e, agus ʼnan cridheachan thill iad do ʼn Eiphit,</verse>
			<verse number="40">A g-radh ri Aaron: Dian diathan dhuinn a theid romhainn: oir a thaobh a Mhaois so, a thug a mach sinn á talamh na h-Eiphit, cha n-eil fhios againn ciod a dhʼ eirich dha.</verse>
			<verse number="41">Us rinn iad laogh sna laithean sin, agus thairg iad suas iobairt do ʼn iodhol, ʼs ghabh iad toileachadh á gniomhran an lamhan fhein.</verse>
			<verse number="42">Agus thionndaidh Dia, us thug e thairis iad gu aoradh a dhianamh do dhʼ armailt neamh, mar tha sgriobhte an leabhar nam faidh: Na thairg sibh tobhartasan agus iobairtean dhomhsa ré dhàfhichead bliadhna san fhasach, O thigh Israil?</verse>
			<verse number="43">ʼS ghabh sibh h-ugaibh paillion Mholoich, agus neul ur dè Rempham, iomhaighean a rinn sibh gu aoradh a thoirt daibh. Us cuiridh mi air fogradh sibh gu taobh thall Bhabiloin.</verse>
			<verse number="44">Bha paillion an teisteanais maille ri ʼr n-aithrichean anns an fhasach, mar a dhʼ òrduich Dia dhaibh, ʼs e labhairt ri Maois, gun dianadh e e a reir an t-samplair a bha e air fhaicinn.</verse>
			<verse number="45">ʼS ar n-aithrichean ga ghabhail, thug iad stigh e maille ri Iosa gu sealbh nan cinneach, a thilg Dia mach romh ghnuis ar n-aithrichean, gu laithean Dhài,</verse>
			<verse number="46">A fhuair meas an lathair Dhe, ʼsa bha an geall air paillion fhaighinn do Dhia Iacoib.</verse>
			<verse number="47">Ach thog Solomon tigh dha.</verse>
			<verse number="48">Ach cha n-eil an Tì is airde a tamh ann an tighean a thogar le lamhan, mar a tha am faidh a g-radh:</verse>
			<verse number="49">Se neamh mo chathair, agua an talamh stol mo chas. Ciod an tigh a thogas tu dhomhsa, os an Tighearna? no ciod e aite mʼ fhoise?</verse>
			<verse number="50">Nach i mo lamh a rinn na nichean so uile?</verse>
			<verse number="51">Tha sibhse, a dhaoine rag-mhuinealach, neo-thimchioll-ghearrte an cridhe ʼs an cluasan, daonnan a cur an aghaidh an Spioraid Naoimh; mar a rinn ur n-aithrichean, is amhuil sin sibhse cuideachd.</verse>
			<verse number="52">Co de na faidhean air nach dʼ rinn ur n-aithrichean geur-leanmhuinn? Agus mharbh iad an fheadhainn a dhʼ innis roimh laimh mu thighinn an Aon Naoimh, air a bheil sibhse a nis ʼnur brathadairean ʼs ʼnur murtairean;</verse>
			<verse number="53">A fhuair an lagh le frithealadh ainglean, ʼs nach do chuin e.</verse>
			<verse number="54">A nis a cluinntinn nan nichean so, bha iad air an gonadh ʼnan cridhe, us chas iad am fiaclan ris.</verse>
			<verse number="55">Ach air dhasan, ʼs e lan de ʼn Spiorad Naomh, amharc gu durachdach suas gu neamh, chunnaic e gloir Dhe, Iosa ʼna sheasamh air deas laimh Dhe. Us thuirt e: Seall, tha mi faicinn neamh fosgailte, agus Mac an duine ʼna sheasamh air deas laimh Dhe.</verse>
			<verse number="56">Agus iadsan, a g-eigheach le guth ard, dhuin iad an cluasan, ʼsa dhʼ aon run leum iad air ʼnan deann.</verse>
			<verse number="57">ʼS ga thilgeadh a mach as a bhaile, chlach iad e, agus leag na fianuisean sios an aodach aig casan oganaich, dha ʼm bʼ ainm Saul.</verse>
			<verse number="58">Agus chlach iad Stephan, us esan a guidhe ʼsa g-radh: A Thighearna Iosa, glac mo spiorad.</verse>
			<verse number="59">ʼSa tuiteam air a ghluinean, dhʼ eigh e le guth ard, a g-radh: A Thighearna, na cuir am peacadh so as an leth. Agus nuair thuirt e so, chaidil e san Tighearna. Us bha Saul a g-aontachadh ri bhàs.</verse>
		</chapter>
		<chapter number="8">
			<verse number="1">Agus rinneadh anns an àm sin geur-leanmhuinn mhor an aghaidh na h-eaglais a bha ann an Ierusalem, agus sgapadh iad uile, ach na h-ostail, air feadh dhuchannan Iudéa us Shamaria.</verse>
			<verse number="2">Agus ghabh daoine crabhach curam dhe Stephan thaobh a thiodhlaiceadh, us rinn iad moran caoidh fos a chionn.</verse>
			<verse number="3">Ach bha Saul a sgriosadh na h-eaglais, a dol bho thigh gu tigh ʼsa slaodadh a mach fhirionnach agus bhoirionnach, ʼs gan sparradh am priosan.</verse>
			<verse number="4">Chaidh iadsan ma ta, a sgapadh, mun cuairt a searmonachadh facal De.</verse>
			<verse number="5">Agus Philip a dol sios gu baile Shamaria, theagaisg e Criosta dhaibh.</verse>
			<verse number="6">Agus leag an sluagh an aire air na nichean bha Philip a labhairt, gan eisdeachd a dhʼ aon aigne, ʼsa faicinn nam miarailtean a rinn e.</verse>
			<verse number="7">Oir chaidh na spioraid neoghlan a mach á moran anns an robh iad, a glaodhaich le guth ard.</verse>
			<verse number="8">ʼS chaidh moran air an robh an tinneas-critheach, ʼsa bha bacach, a leigheas.</verse>
			<verse number="9">Uime sin bha aoibhneas mor anns a bhaile sin. A nis bha duine araid, dha ʼm bʼ ainm Simon, a bha roimh sin ʼna dhraoidh sa bhaile sin, a mealladh muinntir Shamaria, a g-radh gum bu neach-eigin mor e fhein;</verse>
			<verse number="10">Dha ʼn tug iad uile cluas bho ʼn bheag gus a mhor, a g-radh: Se am fear so cumhachd Dhe, ris an abrar mor.</verse>
			<verse number="11">Agus thug iad eisdeachd dha, a chionn ʼs gun robh e air am buidseachadh fad moran uine le dhraoidheachd.</verse>
			<verse number="12">Ach nuair a chreid iad Philip a teagasg mu rioghachd Dhe, bhaisteadh iad eadar dhaoine us mhnathan ann an ainm Iosa Criosta.</verse>
			<verse number="13">An sin chreid Simon fhein; ʼs an deigh dha bhith air a bhaisteadh, dhluth-lean e ri Philip. ʼS ri faicinn nan comharran ʼs nam miarailtean a rinneadh, ghlac ioghnadh us uamhas e.</verse>
			<verse number="14">A nis nuair a chuala na h-ostail, a bha ann an Ierusalem, gun do ghlac Samaria facal De, chuir iad Peadar us Eoin gan ionnsuidh.</verse>
			<verse number="15">ʼS nuair a thainig iad, ghuidh iad air an son gum faigheadh iad an Spiorad Naomh:</verse>
			<verse number="16">Oir cha tainig e fhathast air a h-aon diu, ach bha iad air am baisteadh a mhain an ainm an Tighearna Iosa.</verse>
			<verse number="17">An sin leag iad an lamhan orra, us ghlac iad an Spiorad Naomh.</verse>
			<verse number="18">ʼS nuair a chunnaic Simon gun robhas a toirt seachad an Spioraid Naoimh le leagadh lamhan nan ostal, thairg e airgiod dhaibh,</verse>
			<verse number="19">A g-radh: Thugaibh dhomhsa cuideachd a chumhachd so, gun glac neach air bith air an cuir mi mo lamhan an Spiorad Naomh. Ach thuirt Peadar ris:</verse>
			<verse number="20">Rachadh tʼ airgiod a dhith maille riut fhein: a chionn gun do shaoil thu gum faoidte gibht Dhe a cheannach le airgiod.</verse>
			<verse number="21">Cha n-eil cuid no crannchur agad san teagasg so: oir cha n-eil do chridhe treibhdhireach an lathair Dhe.</verse>
			<verse number="22">Gabh aithreachas ma ta as do dhrochbheart so; agus guidh air Dia, fiach ma dhʼ fhaoidte gum mathar dhut smaoineachadh so do chridhe.</verse>
			<verse number="23">Oir tha mi faicinn gum beil thu ann an domblas na seirbhe ʼs an cuibhrichean an uilc.</verse>
			<verse number="24">An sin Simon a freagairt, thuirt e: Guidhibhse an Tighearna as mo leth, gus nach tig ni orm de na nichean sin a thuirt sibh.</verse>
			<verse number="25">ʼ S gu deimhinn an deigh dhaibh fianuis a thoirt, us facal an Tighearna labhairt, thill iad gu Ierusalem, agus shearmonaich iad an soisgeul ann am moran de dhuchannan nan Samaritanach.</verse>
			<verse number="26">An sin labhair aingeal an Tighearna ri Philip, a g-radh: Eirich, us theirig gu deas thun an rathaid a tha gabhail sios bho Ierusalem do Ghasa: a tha ʼna fhasach.</verse>
			<verse number="27">ʼSa g-eirigh, dhʼ fhalbh e. Agus seall, bha fear á Ethiopia, caillteanach ro chumhachdach fo Chandase, banrighn nan Ethiopianach, a bha fos cionn a h-iuntasan uile, air tighinn gu Ierusalem a thoirt aoraidh:</verse>
			<verse number="28">Agus bha e tilleadh ʼna shuidhe ʼna charbad, ʼsa leughadh an fhaidh Isaias.</verse>
			<verse number="29">Us thuirt an Spiorad ri Philip: Theirig am faisg, agus dluthaich ris a charbad sin.</verse>
			<verse number="30">ʼS air do Philip ruith ga ionnsuidh, chual e e leughadh an fhaidh Isaias, us thuirt e: An saoil thu gum beil thu tuigsinn na tha thu leughadh?</verse>
			<verse number="31">Thuirt esan: Ciamar is urrainn domh, mar seol cuideigin mi? Us dhʼ iarr e air Philip tighinn an aird, agus suidhe comhla ris.</verse>
			<verse number="32">Agus bʼ e so an t-aite de ʼn sgriobtur a bha e leughadh: Thugadh e mar chaora thun na casgairt; ʼs mar uan gun ghuth romh an rusgadair, mar sin cha dʼfhosgail e bhial.</verse>
			<verse number="33">Ann an irioslachd thugadh air falbh a bhreitheanas. Co dhʼ innseas a ghinealach, oir bheirear a bheatha dhe ʼn talamh?</verse>
			<verse number="34">ʼS thuirt an Caillteanach, ʼs e freagairt Philip: Guidheam ort, co uime a tha ʼm faidh a labhairt so? an ann mu dheidhinn fhein, no mu neach-eigin eile?</verse>
			<verse number="35">An sin dhʼ fhosgail Philip a bhial, ʼsa toiseachadh aig an sgriobtur so, theagaisg e Iosa dha.</verse>
			<verse number="36">Agus rainig iad, ʼs iad a gabhail an rathaid, uisge araid; us thuirt an Caillteanach: Seall uisge, ciod tha bacadh mi bhith air mo bhaisteadh?</verse>
			<verse number="37">Us thuirt Philip: Ma tha thu creidsinn le tʼ uile chridhe, tha e ceadaichte. Us thuirt esan, ʼs e freagairt: Tha mi creidsinn gur e Iosa Criosta Mac De.</verse>
			<verse number="38">Agus dhʼ orduich e do ʼn charbad stad; us theirinn iad le cheile sios do ʼn uisge, Philip agus an Caillteanach, agus bhaist e e.</verse>
			<verse number="39">ʼS air dhaibh tighinn a nios as an uisge, thug Spiorad an Tighearna Philip air falbh, ʼs cha n-fhaca an Caillteanach e tuilleadh. Us ghabh e air a shlighe le aoibhneas.</verse>
			<verse number="40">Agus fhuaras Philip ann an Asotos, ʼsa gabhail air adhart, shearmonaich e an soisgeul do na bailtean uile, gus an dʼ rainig e Cesaréa.</verse>
		</chapter>
		<chapter number="9">
			<verse number="1">Agus chaidh Saul, ʼs e fhathast a seideadh bhagradh us casgairt an aghaidh deisciopuil an Tighearna, thun an ard-shagairt,</verse>
			<verse number="2">Agus dhʼ iarr e litrichean air gu Damascus thun nan sinagog; los, nam faigheadh e firionnaich us boirionnaich de ʼn aidmheil so, gun tugadh e an geimhlean iad do Ierusalem.</verse>
			<verse number="3">ʼS nuair a bha e air a thurus, thachair gun robh e teannadh air Damascus; us air ball dhealraich solus bho neamh mun cuairt da.</verse>
			<verse number="4">ʼSa tuiteam air an làr, chual e guth a cantuinn ris: A Shauil, a Shauil, car-son a tha thu dianamh geur-leanmhuinn ormsa?</verse>
			<verse number="5">Thuirt esan: Co thu, a Thighearna? Us fhreagair e: Is mi Iosa, air a bheil thusa dianamh geur-leanmhuinn. Is cruaidh dhut breabadh an aghaidh a ghatha.</verse>
			<verse number="6">Thuirt esan, ʼs e air chrith agus fo fhuathas: A Thighearna, ciod is aill leat mi dhianamh?</verse>
			<verse number="7">Us thuirt an Tighearna ris: Eirich, us falbh a stigh do ʼn bhaile, agus innsear dhut an sin ciod is còir dhut a dhianamh. Us bha na daoine a bha comhla ris ʼnan seasamh lan ioghnaidh, a cluinntinn guth gu dearbh, ach gun duine fhaicinn.</verse>
			<verse number="8">Agus dhʼ eirich Saul bho ʼn talamh, ʼs ged dhʼ fhosgail a shuilean cha bu leir dha ni. Ach a breith air laimh air, stiuir iadsan e gu Damascus.</verse>
			<verse number="9">ʼS bha e an sin tri laithean gun fhradharc, agus cha dʼ ith e agus cha dʼ ol.</verse>
			<verse number="10">A nis bha deisciopul araid ann an Damascus, dha ʼm bʼ ainm Ananias: us thuirt an Tighearna ris ann an sealladh: Ananiais. Us thuirt esan: Seall mi ʼn so, a Thighearna.</verse>
			<verse number="11">Us thuirt an Tighearna ris: Eirich, us falbh gus an t-straid ris an canar Direach, us iarr ann an tigh Iudais fear ris an abrar Saul bho Tharsus: oir seall, tha e ri urnaigh.</verse>
			<verse number="12">(Agus chunnaic e fear, Ananias air ainm, a tighinn a stigh, ʼsa cur a lamhan air, los gum faigheadh e a fhradharc.)</verse>
			<verse number="13">Ach fhreagair Ananias: A Thighearna, chuala mi bho mhoran mu ʼn duine so a mhiad ʼsa rinn e dhʼ olc air do naoimh ann an Ierusalem;</verse>
			<verse number="14">Agus tha ordugh an so aige bho na h-ard-shagairt air a h-uile h-aon a cheangal, a tha gairm air tʼ ainmse.</verse>
			<verse number="15">Ach thuirt an Tighearna ris: Falbh: oir is saghach taghte an duine so dhomhsa, gu mʼ ainm a ghiulan air bialaobh chinneach, us righrean, us chlann Israil.</verse>
			<verse number="16">Oir fiachaidh mise dha cia mor na nichean a dhʼ fheumas e fhulang as leth mʼ ainmse.</verse>
			<verse number="17">Us dhʼ fhalbh Ananias, agus chaidh e stigh do ʼn tigh; ʼsa leagadh a lamhan air, thuirt e: A bhrathair Shauil, chuir an Tighearna Iosa, a nochd e fhein dhut san rathad air an robh thu tighinn, mise gus thu dhʼ fhaighinn do fhradhairc, ʼsa bhith air do lionadh leis an Spiorad Naomh.</verse>
			<verse number="18">Agus ghrad-thuit bho shuilean mar gum biodh ann lannan, agus fhuair e fhradharc, ʼsa g-eirigh suas, bhaisteadh e.</verse>
			<verse number="19">ʼS nuair a ghabh e biadh, fhuair e furtachd. Us bha e beagan laithean comhla ris na deisciopuil, a bha ann an Damascus.</verse>
			<verse number="20">ʼS air ball shearmonaich e Iosa sna sinagogan, gur e esan Mac Dhe.</verse>
			<verse number="21">ʼS bha iadsan uile, a chual e fo ioghnadh, ʼsa g-radh: Nach e so esan a bha toirt sgriosa ann an Ierusalem orrasan, a bha gairm air an ainm so, ʼsa thainig an so a dhʼ aona ghnothach gus an tarruinn an geimhlean thun nan ard-shagart?</verse>
			<verse number="22">Ach ʼsann bu treasa gu mor a chinn Saul, agus chuir e na h-Iudhaich ann an Damascus ʼnam breislich, a comhdach orra gur e so an Criosta.</verse>
			<verse number="23">Agus air do mhoran laithean a ruith, chuir na h-Iudhaich an comhairle ri cheile gum marbhadh iad e.</verse>
			<verse number="24">Ach rinneadh am feall-fhalach aithnichte do Shaul. Oir chum iad faire air na geataichean a latha ʼsa dhʼ oidhche, los a bheatha ghabhail.</verse>
			<verse number="25">Ach na deisciopuil ga thoirt leo san oidhche, ʼs ga chur ann an cliabh, leig iad sios thar a bhalla e.</verse>
			<verse number="26">ʼS air dha Ierusalem a ruighinn, thug e ionnsuidh air dol an cuideachda nan deisciopul: ach bha sgàth orra uile roimhe, thaobh ʼs nach robh iad a creidsinn gum bu deisciopul e.</verse>
			<verse number="27">Ach ghabh Barnabas e, us thug e thun nan ostal e; us dhʼ aithris e dhaibh mar a chunnacas leis air an t-slighe an Tighearna, a labhair ris cuideachd, agus mar dhʼ oibrich e gu misneachail ann an Damascus an ainm Iosa.</verse>
			<verse number="28">Agus bha e dol a stigh ʼsa dol a mach cuide riu ann an Ierusalem, ʼsa g-oibreachadh gu misneachail an ainm an Tighearna.</verse>
			<verse number="29">Labhair e ris na cinnich cuideachd, agus bha e deaspud ris na Greigich: ach bha iadsan an geall air a mharbhadh.</verse>
			<verse number="30">Nuair fhuair na braithrean fios air so, thug iad sios e do Chesaréa, agus chuir iad air falbh e gu Tarsus.</verse>
			<verse number="31">A nis bha sith aig an eaglais air feadh Iudéa uile, us Ghalile, us Shamaria, agus chinn i a g-imeachd an eagal an Tighearna, agus lionadh i le sòlas an Spioraid Naoimh.</verse>
			<verse number="32">Us thachair, nuair bha Peadar a falbh gan coimhead uile, gun dʼ rainig e na naoimh, a bha tamh an Lidda.</verse>
			<verse number="33">ʼS fhuair e duine araid an sin, dha ʼm bʼ ainm Enéas, ʼna laidhe air a leabaidh bho chionn ochd bliadhna, air an robh a chrith.</verse>
			<verse number="34">Us thuirt Peadar ris: Enéais, tha ʼn Tighearna Iosa Criosta ga dʼ leigheas: eirich, us càirich do leaba. Agus dhʼ eirich e san uair.</verse>
			<verse number="35">Agus chunnaic luchd-comhnuidh Lidda us Sharoin uile e; agus thionndaidh iad ris an Tighearna.</verse>
			<verse number="36">Agus bha ban-dheisciopul araid ann an Ioppe, dha ʼm bʼ ainm Tabitha, se sin ri radh air eadar-theangachadh Dorcas. Bha i so lan de dheagh oibrichean, ʼs de dheirc a bha i toirt seachad.</verse>
			<verse number="37">Agus thachair anns na laithean sin, air do thinneas a bualadh, gun do chaochail i. ʼS an deigh dhaibh a nigheadh, chuir iad ann an seomar uachdrach i.</verse>
			<verse number="38">Agus bho na bha Lidda teann air Ioppe, chuir na deisciopuil, ʼs iad air cluinntinn gun robh Peadar an sin, dithis ga ionnsuidh, a guidhe air: Na dian moille na dʼ thighinn ga ʼr n-ionnsuidh.</verse>
			<verse number="39">Agus Peadar a g-eirigh, chaidh e comhla riu. ʼS nuair a rainig e, thug iad e gus an seomar uachdrach; agus sheas na bantraichean uile mun cuairt da a gal, ʼsa fiachuinn dha nan cotaichean, ʼs nan deiseachan a rinn Dorcas dhaibh.</verse>
			<verse number="40">ʼS an deigh an cur uile mach, chaidh Peadar air a ghluinean, agus rinn e urnaigh; ʼsa tionndadh ris a chorp, thuirt e: Thabitha, eirich. Us dhʼ fhosgail i a suilean; ʼsa faicinn Pheadair, dhʼ eirich i ʼna suidhe.</verse>
			<verse number="41">ʼSa toirt dhi a laimhe, thog e suas i. ʼS air dha na naoimh ʼs na bantraichean a ghairm, liubhair e dhaibh i beo.</verse>
			<verse number="42">Us rinneadh so follaiseach feadh Ioppe uile; agus chreid moran anns an Tighearna.</verse>
			<verse number="43">Agus thachair gun dʼ fhuirich e moran laithean ann an Ioppe comhla ri Simon araid, fear-cartadh-leathrach.</verse>
		</chapter>
		<chapter number="10">
			<verse number="1">Agus bha duine araid ann an Cesaréa, dha ʼm bʼ ainm Cornelius, ceannard-ciad na buidhne, ris an abrar Eadailteach,</verse>
			<verse number="2">Duine crabhach, ʼs duine anns an robh eagal De maille ri thigh uile, a bha toirt moran deirce seachad do ʼn t-sluagh, ʼsa dianamh urnaigh ri Dia gun lasachadh:</verse>
			<verse number="3">Chunnaic esan gu soilleir ann an sealladh, mun cuairt do ʼn naoitheamh uair de ʼn latha, aingeal De a tighinn ga ionnsuidh, ʼsa g-radh ris: A Chorneliuis.</verse>
			<verse number="4">Agus ri fhaicinn ghlacadh esan le eagal, us thuirt e: Ciod e, a Thighearna? Us thuirt e ris: Dhʼ eirich tʼ urnaighean ʼs do dheirc suas mar chuimhneachan an lathair Dhe.</verse>
			<verse number="5">Agus cuir daoine a nis gu Ioppe, us gairm an so Simon àraid, dha ʼn co-ainm Peadar:</verse>
			<verse number="6">Tha e ʼna aoidh aig Simon araid, fear-cartadh-leathrach, aig a bheil a thigh ri taobh na mara: innsidh esan dhut ciod is còir dhut a dhianamh.</verse>
			<verse number="7">ʼS nuair a dhʼ fhalbh an t-aingeal a labhair ris, ghairm e dithis de fhir-muinntir a thighe, agus saighdear anns an robh eagal an Tighearna, dhiusan a bha fo ʼriaghladh.</verse>
			<verse number="8">Agus air dha a chuis uile aithris dhaibh, chuir e iad gu Ioppe.</verse>
			<verse number="9">ʼS air an ath latha nuair a bha iad a triall air an turus ʼsa tarruinn teann air a bhaile, chaidh Peadar mu ʼn t-siathamh uair do bhraighe an tighe a dhianamh urnaigh.</verse>
			<verse number="10">ʼSa faireachduinn an acrais, bha toil aige blasad air rudeigin. Ach nuair a bha iadsan a deasachadh, thainig plathadh-inntinn air.</verse>
			<verse number="11">Agus chunnaic e neamh fosgailte, us seorsa de shaghach a tearnadh mar lionart mhor air a leigeil sios bho neamh gu talamh air a ceithir oisinnean,</verse>
			<verse number="12">Anns an robh a h-uile seorsa de bheathaichean ceithir-chasach, ʼs de bheistean snàgach an talmhuinn, ʼs de dhʼ eoin an athair.</verse>
			<verse number="13">Agus thainig guth ga ionnsuidh: Eirich, a Pheadair, marbh, agus ich.</verse>
			<verse number="14">Ach thuirt Peadar: Gum bu fada bhuam e, a Thighearna: oir cha dʼ ich mi riamh ni coichionta no neo-ghlan.</verse>
			<verse number="15">ʼSa rithist an darna uair labhair an guth ris: Na ghlan Dia, na gairm thusa coichionta.</verse>
			<verse number="16">Agus rinneadh so tri uairean; us ghrad-thogadh an saghach suas gu neamh.</verse>
			<verse number="17">ʼSam feadh a bha Peadar an teagamh ann fhein ciod bu bhrigh do ʼn t-sealladh a chunnaic e, seall, bha na daoine, a chuireadh bho Chornelius, aig an dorus, a faighneachd air son tigh Shimoin.</verse>
			<verse number="18">ʼS nuair a rinn iad guth, dhʼ fharraid iad an robh Simon, dha ʼn co-ainm Peadar, a fuireach an sin.</verse>
			<verse number="19">Ach san àm san robh Peadar a smaoineachadh air an t-sealladh, thuirt an Spiorad ris: Seall, tha triuir dhaoine ga dʼ shireadh:</verse>
			<verse number="20">Eirich ma ta, gabh sios, us falbh comhla riu gun ag air bith: oir is mise a chuir iad air adhart.</verse>
			<verse number="21">An sin Peadar a dol sios thun nan daoine, thuirt e: Seall, is mise an duine a tha sibh a sireadh: Ciod e an t-aobhar mun tainig sibh?</verse>
			<verse number="22">Thuirt iad: Fhuair Cornelius, ceannard-ciad, duine ceart agus anns a bheil eagal De, ʼs aig a bheil deagh theisteanas bho chinneadh nan Iudhach uile, rabhadh bho aingeal naomh cur ga tʼ iarraidh gu thigh, agus facail a chluinntinn bhuat.</verse>
			<verse number="23">An sin gan toirt a stigh, thug e fardach dhaibh. ʼS an ath latha dhʼ eirich e, us dhʼ fhalbh e comhla riu; agus chaidh cuid de na braithrean bho Ioppe maille ris.</verse>
			<verse number="24">ʼS air an ath latha chaidh e stigh do Chesaréa. Agus bha Cornelius a feitheamh riu, ʼs e air gairm ri cheile a luchd-cinnidh ʼsa chairdean bu dilse.</verse>
			<verse number="25">Us thachair, nuair bha Peadar a dol a stigh, gun deach Cornelius ʼna choinneamh, ʼsa tuiteam aig a chasan rinn e aoradh.</verse>
			<verse number="26">Ach thog Peadar suas e, a g-radh: Eirich: is duine mi fhein cuideachd.</verse>
			<verse number="27">ʼSa comhradh ris, chaidh e stigh, ʼs fhuair e moran a bha air cruinneachadh.</verse>
			<verse number="28">Us thuirt e riu: Is aithne dhuibh cho graineil ʼsa tha e do dhuine a tha ʼna Iudhach companas a chumail ri coigreach, no tighinn ga ionnsuidh: ach dhʼ fhiach Dia dhomhsa, gun duine air bith a ghairm coichionta no neoghlan.</verse>
			<verse number="29">Air an aobhar sin thainig mi gun ag air bith, nuair a chuireadh gam shireadh. Uime sin farraideam car-son a chuir sibh gam iarraidh?</verse>
			<verse number="30">Us thuirt Cornelius: Bho chionn cheithir latha gus an uair so, bha mi aig an naoitheamh uair ri urnaigh na mʼ thigh; agus, seall, sheas duine am lathair an eideadh geal, us thuirt e:</verse>
			<verse number="31">A Chorneliuis, dhʼ eisdeadh ri tʼ urnaigh, agus chuimhnicheadh do dheirc an lathair Dhe.</verse>
			<verse number="32">Cuir ma ta gu Ioppe, agus gairm an so Simon, dha ʼn co-ainm Peadar: tha e ʼna aoidh an tigh Shimoin, fear-cartadh-leathrach, aig taobh na mara.</verse>
			<verse number="33">Uime sin chuir mi gun dàil ga dʼ shireadh; agus is math rinn thu tighinn. A nis ma ta tha sinn uile ad lathair a dhʼ eisdeachd ris a h-uile ni a dhʼ orduicheadh dhut leis an Tighearna.</verse>
			<verse number="34">An sin dhʼ fhosgail Peadar a bhial, us thuirt e: Gu firinneach tha mi tuigsinn nach eil Dia dianamh leth-bhreth air duine seach duine.</verse>
			<verse number="35">Ach anns a h-uile cinneadh, tha am fear anns am beil fhiamh, ʼsa tha cur ceartais an gniomh, taitneach leis.</verse>
			<verse number="36">Chuir Dia am facal gu cloinn Israil, a searmonachadh sithe tromh Iosa Criosta (is esan Tighearna gach ni).</verse>
			<verse number="37">Is aithne dhuibh ciod am facal a tha air fhoillseachadh feadh Iudéa uile: oir thòisich e bho Ghalile, an deigh a bhaistidh a shearmonaich Eoin:</verse>
			<verse number="38">Mar a dhʼ ung Dia Iosa bho Nasareth leis an Spiorad Naomh, agus le cumhachd; chaidh esan mun cuairt a dianamh math, ʼsa leigheas gach aon a bha air an sàrachadh leis an deomhan: a chionn bha Dia maille ris.</verse>
			<verse number="39">Agus tha sinne ʼnar fianuisean air na nichean sin uile, a rinn e ann an duthaich nan Iudhach, agus ann an Ierusalem; esan mharbh iadsan ga chrochadh ri crann.</verse>
			<verse number="40">Thog Dia e so suas air an treas latha, agus dheonaich e a dhianamh follaiseach,</verse>
			<verse number="41">Cha n-ann do ʼn t-sluagh uile, ach do dhʼ fhianuisean roimh-orduichte le Dia, dhuinne a dhʼ ich ʼsa dhʼ ol comhla ris an deigh dha eirigh bho na mairbh.</verse>
			<verse number="42">Us dhʼ àithn e oirnn searmonachadh do ʼn t-sluagh agus fianuis a thoirt, gur esan a bha air orduchadh le Dia gu bhith ʼna bhritheamh air bheo ʼs air mhairbh.</verse>
			<verse number="43">Air-san tha na faidhean uile toirt teisteanais gum faigh iadsan uile, a tha creidsinn ann, mathanas pheacannan ʼna ainm.</verse>
			<verse number="44">ʼS nuair a bha Peadar a labhairt nam briathran so, thuirlinn an Spiorad Naomh orrasan uile a bha g-eisdeachd ris an fhacal.</verse>
			<verse number="45">Agus ghabh creidich an timchioll-ghearraidh a thainig comhla ri Peadar ioghnadh, gun deach grasan an Spioraid Naoimh a dhoirteadh air na cinnich mar an ciadna.</verse>
			<verse number="46">Oir bha iad gan cluinntinn a labhairt le teanganan, ʼsa toirt ard-urraim do Dhia.</verse>
			<verse number="47">An sin fhreagair Peadar: An urrainn do dhuine air bith uisge a bhacail, los nach baistear iad so, a fhuair an Spiorad Naomh cho math ruinne?</verse>
			<verse number="48">Agus dhʼ orduich e am baisteadh an ainm an Tighearna Iosa Criosta. An sin ghuidh iad air gum fuiricheadh e comhla riu beagan laithean.</verse>
		</chapter>
		<chapter number="11">
			<verse number="1">Agus chuala na h-ostail ʼs na braithrean, a bha an Iudéa, gun do ghabh na cinnich fhein ri facal De.</verse>
			<verse number="2">ʼS nuair chaidh Peadar suas gu Ierusalem, rinn an fheadhainn a bha de ʼn timchioll-ghearradh consachadh ris,</verse>
			<verse number="3">A g-radh: Car-son chaidh thu stigh gu daoine neo-thimchioll-ghearrte, ʼsa dhʼ ith thu comhla riu?</verse>
			<verse number="4">Ach thòisich Peadar, agus mhinich e dhaibh ann an ordugh, a g-radh:</verse>
			<verse number="5">Bha mi ann am baile Ioppe ri urnaigh, ʼs ann am plathadh-inntinn chunnaic mi sealladh, saghach araid a tearnadh, mar lionart mhor air a leigeadh a nuas bho neamh air a ceithir oisinnean, us thainig i gu ruig mise.</verse>
			<verse number="6">A toirt sula innte, ghabh mi beachd, agus chunuaic mi beathaichean ceithir-chasach na talmhuinn, us ainmhidhean, us beistean snàgach, agus eoin an athair.</verse>
			<verse number="7">Agus chuala mi cuideachd guth a g-radh rium: Eirich, a Pheadair; marbh, agus ith.</verse>
			<verse number="8">Us thuirt mise: Na dianar leam sin, a Thighearna: oir cha deach aiteal coichionta no neoghlan riamh a stigh air mo bhial.</verse>
			<verse number="9">Agus fhreagair an guth an darna uair bho neamh: Na ghlan Dia, na gairm thusa coichionta.</verse>
			<verse number="10">Agus rinneadh so tri uairean; us ghabhadh a rithist an t-iomlan suas gu neamh.</verse>
			<verse number="11">Agus seall, ʼsa cheart uair thainig triuir dhaoine thun an tighe anns an robh mi, a chuireadh h-ugam á Cesaréa.</verse>
			<verse number="12">Us thuirt an Spiorad rium, mi dhol comhla riu gun ag air bith. Agus thainig mar an ciadna an t-siathnar bhraithrean so cuide rium, ʼs chaidh sinn a stigh do thigh an duine.</verse>
			<verse number="13">Agus dhʼ innis e dhuinn mar a chunnaic e aingeal ʼna thigh, ʼna sheasamh ʼsa g-radh ris: Cuir gu Ioppe, agus gairm an so Simon, dha ʼn co-ainm Peadar,</verse>
			<verse number="14">A labhras riut briathran leis an sabhailear thu fhein agus do thigh uile.</verse>
			<verse number="15">ʼS nuair a theann mi ri labhairt, thuirlinn an Spiorad Naomh orra, mar oirnn fhein an toiseach.</verse>
			<verse number="16">Agus chuimhnich mi air facal an Tighearna, mar a thuirt e: Bhaist Eoin gu dearbh le uisge, ach baistear sibhse leis an Spiorad Naomh.</verse>
			<verse number="17">A nis ma thug Dia dhaibhse na grasan ciadna, a thug e dhuinne, a chreid anns an Tighearna Iosa Criosta, co mise gum bʼ urrainn domh Dia bhacadh?</verse>
			<verse number="18">Nuair chual iad so, dhʼ fhan iad samhach; ʼs thug iad gloir do Dhia, a g-radh: Mar so thug Dia do na cinnich cuideachd aithreachas gu beatha.</verse>
			<verse number="19">A nis shiubhail iadsan, a chaidh sgapadh leis a gheur-leanmhuinn a dhʼ eirich as leth Stephain, gu ruig Phenice, us Ciprus, us Antioch, gun am facal a labhairt ach ris na h-Iudhaich a mhain.</verse>
			<verse number="20">Ach bha daoine araid dhiu bho Chiprus, agus bho Chiréné, a labhair, air dhaibh dol a stigh do dhʼ Antioch, ris na Greigich cuideachd, a searmonachadh an Tighearna Iosa.</verse>
			<verse number="21">Agus bha lamh an Tighearna leo: us thionndaidh aireamh mhor de chreidich ris an Tighearna.</verse>
			<verse number="22">Us thainig iomradh air so gu cluasan na h-eaglais a bha ann an Ierusalem; agus chuir iad Barnabas gu ruig Antioch.</verse>
			<verse number="23">Air dhasan ruigheachd, us grasan De fhaicinn, ghabh e toileachas; agus bhrosnaich e iad uile gus an Tighearna leanail gu buan le run an cridhe.</verse>
			<verse number="24">Oir bu duine e, a bha math agus lan de ʼn Spiorad Naomh ʼs de chreideamh. Us chuireadh moran sluaigh ris an Tighearna.</verse>
			<verse number="25">Us chaidh Barnabas gu Tarsus a shireadh Shauil: ʼsan deigh dha fhaighinn, thug e e gu Antioch.</verse>
			<verse number="26">Us bha iad an conaltradh ris an eaglais sin bliadhna shlan; us theagaisg iad moran sluaigh, air dhoigh ʼs gur h-ann an Antioch a thugadh Criostaidhean mar ainm air na deisciopuil an toiseach.</verse>
			<verse number="27">Agus anns na laithean sin thainig faidhean bho Ierusalem gu Antioch.</verse>
			<verse number="28">Us fear dhiu, dha ʼm bʼ ainm Agabus, a g-eirigh suas, dhʼ fhiach e tromh ʼn Spiorad gum biodh gorta mhor air feadh an domhain gu leir, ni a thachair ri linn Chlaudiuis.</verse>
			<verse number="29">Agus chuir na deisciopuil rompa, gach aon a reir a chomais, cobhair a chur a dhʼ ionnsuidh nam braithrean a bha tamh ann an Iudéa:</verse>
			<verse number="30">Ni mar an ciadna a rinn iad, ga chur le lamhan Bharnabais us Shauil thun nan seanair.</verse>
		</chapter>
		<chapter number="12">
			<verse number="1">San àm chiadna, shìn righ Herod a mach a lamh gu cuid dhe ʼn eaglais a dhochnadh.</verse>
			<verse number="2">ʼS mharbh e Seumas, brathair Eoin, leis a chlaidheamh.</verse>
			<verse number="3">ʼSa faicinn gun do thaitinn so ris na h-Iudhaich, chuir e roimhe Peadar a ghlacadh cuideachd. A nis bʼ iad laithean an arain neo-ghoirtichte a bhʼ ann.</verse>
			<verse number="4">ʼS an deigh dha a ghlacadh, thilg e am priosan e, ga liubhairt do cheithir cheathrar shaighdearan gus a ghleidheadh, a cur roimhe a thoirt a mach do ʼn t-sluagh an deigh na casga.</verse>
			<verse number="5">Ghleidheadh Peadar uime sin ann am priosan. Ach bha ʼn eaglais cur suas urnaigh gun lasachadh ri Dia air a shon.</verse>
			<verse number="6">Us nuair bha Herod gu thoirt a mach, an oidhche sin fhein bha Peadar ʼna chadal eadar dà shaighdear ceangailte le dà shlabhruidh; ʼs bha an luchd-faire air bialaobh an doruis a gleidheadh a phriosain.</verse>
			<verse number="7">Agus, seall, sheas aingeal an Tighearna lamh ris, agus shoillsich solus san t-seomar; ʼsa bualadh Pheadair san taobh, dhuisg e e, a g-radh: Eirich gu luath. Agus thuit na slabhruidhean dhe lamhan.</verse>
			<verse number="8">Us thuirt an t-aingeal ris: Crioslaich thu fhein, ʼs cuir ort do chuarain. Us rinn e sin: Us thuirt e ris: Cuir tʼ eideadh umad, ʼs lean mise.</verse>
			<verse number="9">ʼSa dol a mach lean e e, ʼs cha do mhuthaich e gun robh e fior na rinneadh leis an aingeal: ach shaoil leis gum fac e sealladh.</verse>
			<verse number="10">ʼSa dol seachad air a chiad ʼs air an darna freiceadan, thainig iad thun a gheata iaruinn, a tha gabhail a dhʼ ionnsuidh a bhaile, a dhʼ fhosgail dhaibh leis fhein. ʼSa dol a mach, chaidh iad tromh aon straid; agus san uair dhealaich an t-aingeal ris.</verse>
			<verse number="11">Agus thuirt Peadar, ʼs e tighinn h-uige fhein: Tha mi nis a lan-thuigsinn, gun do chuir an Tighearna aingeal bhuaithe, ʼs gun do shaor e mi á laimh Heroid, ʼs bho uile dhuil pobull nan Iudhach.</verse>
			<verse number="12">ʼSa gabhail gu smaoineachadh, thainig e gu tigh Mairi mathair Eoin, dha ʼm bu cho-ainm Marcus, far an robh moran cruinn ʼs ri urnaigh.</verse>
			<verse number="13">ʼS nuair a bha e bualadh aig dorus a gheata, thainig cailin, dha ʼm bʼ ainm Rodé, a dhʼ eisdeachd.</verse>
			<verse number="14">Cha luaithe dhʼ aithnich i guth Pheadair, na ruith i le sòlas a stigh, gun an geata fhosgladh, a dhʼ innseadh gun robh Peadar ʼna sheasamh romh ʼn gheata.</verse>
			<verse number="15">Ach thuirt iad rithe: Tha ʼn caothach ort. Ach chomhdaich ise gun robh a chuis mar sin. Thuirt iadsan an sin: Se an t-aingeal aige a thʼ ann.</verse>
			<verse number="16">Ach bha Peadar a sior-bhualadh. ʼS air dhaibh fosgladh, chunnaic iad e, agus ghabh iad iongantas.</verse>
			<verse number="17">Ach a smeideadh orra le ʼlaimh iad a bhith ʼnan tosd, dhʼ aithris e mar a thug an Tighearna mach as a phriosan e, us thuirt e: Innsibh na nichean so do Sheumas ʼs do na braithrean. ʼSa dol a mach, chaidh e gu aite eile.</verse>
			<verse number="18">ʼS air tighinn do ʼn latha, bha upraid nach bu bheag am measg nan saighdearan, ciod a dhʼ eirich do Pheadar.</verse>
			<verse number="19">Agus air do Herod a shireadh, ʼs nach dʼ fhuair e e, an deigh an luchd-faire a rannsachadh, dhʼ orduich e an cur gu bàs; ʼsa dol sios bho Iudéa do Chesaréa, rinn e comhnuidh an sin.</verse>
			<verse number="20">ʼS bha fearg aige ri muinntir Thiruis us Shidoin. Ach thainig iadsan a dhʼ aon aigne ga ionnsuidh, ʼs air dhaibh Blastus, seomarlan an righ, a chosnadh dha ʼn taobh, dhʼ iarr iad sith, a chionn gun robh an duchannan air an àrach leis.</verse>
			<verse number="21">ʼS air latha suidhichte, shuidh Herod sgeadaichte an earradh rioghail air cathair a bhreitheanais, ʼs rinn e deas-labhairt riu.</verse>
			<verse number="22">Agus thog iad iolach: Se guth De a thʼ ann, ʼs cha ghuth duine.</verse>
			<verse number="23">ʼS ghrad-bhuail aingeal an Tighearna e, a chionn nach tug e an onair do Dhia; agus dhʼ itheadh le cnuimheagan e, us thilg e an anail.</verse>
			<verse number="24">Ach chinnich facal an Tighearna, agus lionsgair e.</verse>
			<verse number="25">Us thill Barnabas agus Saul bho Ierusalem, ʼs iad air an seirbhis a choimhlionadh, a toirt leo Eoin, dha ʼn co-ainm Marcus.</verse>
		</chapter>
		<chapter number="13">
			<verse number="1">A nis bha san eaglais a bha an Antioch faidhean agus ollamhan, ʼnam measg sin bha Barnabas, agus Simon, ris an abrar Niger, agus Lucius bho Chirené, agus Manahen, a bha ʼna chomhalta Heroid an Tetrarch, agus Saul.</verse>
			<verse number="2">ʼS nuair a bha iad a frithealadh do ʼn Tighearna, ʼsa trasgadh, thuirt an Spiorad Naomh riu: Cuiribh Saul ʼs Barnabas air leth dhomh air son na h-oibre, gus na shonraich mi iad.</verse>
			<verse number="3">An sin air dhaibh trasgadh, ʼs urnaigh a dhianamh, agus an lamhan a chur orra, leig iad air falbh iad.</verse>
			<verse number="4">Us chaidh iadsan, ʼs iad air an cur air an adhart mar so leis an Spiorad Naomh, do Sheleucia, agus á sin sheol iad gu Ciprus.</verse>
			<verse number="5">ʼS nuair a thainig iad gu Salamina, shearmonaich iad facal De ann an Sinagogan nan Iudhach. ʼS bha Eoin aca cuideachd san fhrithealadh.</verse>
			<verse number="6">Us nuair a shiubhail iad tromh ʼn eilean uile gu ruig Paphos, fhuair iad feareigin, a bha ʼna dhraoi, ʼna fhaidh-breige, ʼna Iudhach, dha ʼm bʼ ainm Bariésu,</verse>
			<verse number="7">A bha comhla ris an uachdran Sergius Paulus, duine tuigseach. Air dhasan Barnabas agus Saul a ghairm ga ionnsuidh, bha toil aige facal De chluinntinn.</verse>
			<verse number="8">Ach chuir Elimas an draoi (oir se sin an t-ainm aige air eadar-theangachadh,) ʼnan aghaidh, a sireadh an t-uachdran a thionndadh air falbh bho ʼn chreideamh.</verse>
			<verse number="9">Ach Saul, se sin Pol, ʼs e lan de ʼn Spiorad Naomh, a leagail giar shula air,</verse>
			<verse number="10">Thuirt e: O thusa, a tha lan de ʼn h-uile foill, ʼs de ʼn h-uile ceilg, a mhic an deomhain, a namhaid a h-uile ceartais, cha n-eil thu sgur de shlighean cearta an Tighearna fhiaradh.</verse>
			<verse number="11">Us, seall, a nis tha lamh an Tighearna ort, ʼs bithidh thu dall, gun a ghrian fhaicinn car uine. ʼS ghrad-thuit ceo agus dubhar air; ʼsa dol mun cuairt shir e cuideigin a stiuradh air laimh e.</verse>
			<verse number="12">An sin nuair chunnaic an t-uachdran na rinneadh, chreid e, a gabhail ioghnaidh ri teagasg an Tighearna.</verse>
			<verse number="13">ʼS nuair sheol Pol us iadsan a bha cuide ris bho Phaphos, thainig iad gu Pergé ann am Pamphilia. Ach dhealaich Eoin riu, us thill e gu Ierusalem.</verse>
			<verse number="14">Ach iadsan a gabhail tromh Phergé, thainig iad gu Antioch ann am Pisidia; ʼsa dol a stigh do ʼn t-sinagog air latha na sàbaid, rinn iad suidhe.</verse>
			<verse number="15">ʼS an deigh leughadh an lagha, ʼs nam faidhean, chuir riaghladairean an t-sinagoig gan ionnsuidh, a g-radh: A dhaoine ʼsa bhraithre, ma tha facal air bith de dhʼ earail agaibh do ʼn t-sluagh, abraibh e.</verse>
			<verse number="16">An sin Pol a g-eirigh, ʼsa smeideadh le ʼlaimh iad a bhith samhach, thuirt e: A dhaoine Israil, us sibhse air a bheil eagal De, eisdibh:</verse>
			<verse number="17">Thagh Dia pobull Israil ar n-aithrichean, ʼs dhʼ ardaich e am pobull, nuair a bha iad a tamh an talamh na h-Eiphit, ʼs le gairdean treun thug e mach iad aisde.</verse>
			<verse number="18">Agus fad dà fhichead bliadhna chuir e suas ri ʼm beusan anns an fhasach.</verse>
			<verse number="19">ʼS nuair a sgrios e seachd cinnidhean an talamh Chanaain, roinn e am fearann-sa orra le crannchur,</verse>
			<verse number="20">Mar gum bʼ eadh an ceann ceithir chiad agus leth-chiad bliadhna; ʼs an deigh so thug e dhaibh britheamhan gu Samuel am faidh.</verse>
			<verse number="21">ʼS an deigh sin dh ʼiarr iad righ; us thug Dia dhaibh Saul mac Chis, fear dhà fhichead bliadhna, de threibh Bheniamin.</verse>
			<verse number="22">ʼS nuair thugadh esan air falbh, thog e suas dhaibh Dài gu bhith ʼna righ: air an tug e teisteanas a g-radh: Fhuair mi Dài mac Iesse, duine a reir mo chridhe, a ni mʼ uile thoil.</verse>
			<verse number="23">De shliochd-sa, a reir a gheallaidh, thog Dia suas do dhʼ Israel Slanair, Iosa,</verse>
			<verse number="24">An deigh do Eoin, roimh a thighinn-sa, baisteadh an aithreachais a shearmonachadh do shluagh Israil uile.</verse>
			<verse number="25">ʼS nuair bha Eoin a coimhlionadh a thuruis, thuirt e: Cha mhise esan a tha sibh a saoilsinn gur mi, ach seall, tha neach a tighinn as mo dheigh, nach airidh mi air brogan a chas fhuasgladh.</verse>
			<verse number="26">Fheara ʼsa bhraithre, a chlann-stuic Abrahaim, ʼs gach aon ʼnur measg anns a bheil eagal De, ʼsann gu ʼr n-ionnsuidhse chaidh facal an t-sabhalaidh so a chur.</verse>
			<verse number="27">Oir luchd-tuinidh Ierusalem, agus an riaghladairean, le cion eolais air-san, ʼs air facail nam faidhean, a thathas a leughadh gach sàbaid, le toirt binn air-san choimhlion iad iad.</verse>
			<verse number="28">ʼS ged nach dʼ fhuair iad cuis-bhàis air bith ann, dhʼ iarr iad cead air Pilat a chur gu bàs.</verse>
			<verse number="29">ʼS nuair a choimhlion iad a h-uile ni a bha sgriobhte mu dheidhinn, thug iad nuas bho ʼn chrann e, ʼs chuir iad ann an uaigh e.</verse>
			<verse number="30">Ach thog Dia suas e bho na mairbh air an treas latha; agus chunnacas e fad moran laithean leo-san,</verse>
			<verse number="31">A thainig suas comhla ris bho Ghalile do Ierusalem, a tha ʼnam fianuisean dha do ʼn t-sluagh gus an latha an diugh.</verse>
			<verse number="32">Agus tha sinn a g-innse dhuibhse a gheallaidh sin a thugadh dha ʼr n-aithrichean:</verse>
			<verse number="33">Gun do choimhlion Dia e dhuinne an clann-sa, le Iosa a thogail suas, mar a tha e sgriobhte san darna salm: Is tu mo mhac, an diugh ghin mi thu.</verse>
			<verse number="34">Ach gun do thog e e bho na mairbh gun e a thilleadh bho sin suas tuille gu truailleachd, thuirt e mar so: Ni mi firinneach dhuibh geallaidhnean naomha Dhài.</verse>
			<verse number="35">Us uime sin tha e g-radh an aite eile: Cha leig thu le tʼ Aon Naomh truailleachd fhaicinn.</verse>
			<verse number="36">Oir an deigh do Dhài ʼna linn fhein frithealadh do thoil De, chaidil e; ʼs chuireadh e ri ʼaithrichean, agus chunnaic e truailleachd.</verse>
			<verse number="37">Ach cha n-fhac esan a thog Dia bho na mairbh truailleachd.</verse>
			<verse number="38">Biodh fios agaibh ma ta, fheara ʼsa bhraithre, gur ann troimhse a tha mathanas pheacannan air a shearmonachadh dhuibh; agus bho ʼn h-uile ni, bho nach bʼ urrainn duibh a bhith air ur naomhachadh le lagh Mhaois,</verse>
			<verse number="39">Tha gach aon, a chreideas, air a naomhachadh leis-san.</verse>
			<verse number="40">Thugaibh an aire ma ta nach eirich dhuibh na chaidh innse leis na faidhean:</verse>
			<verse number="41">Faicibh, a luchd-taire, ʼs gabhaibh iongantas, agus theirigibh a dhith: oir oibrichidh mi obair ʼnur laithean, obair nach creid sibh, ged dhʼ innseadh duine air bith dhuibh e.</verse>
			<verse number="42">ʼS nuair a bha iad a dol a mach, ghuidh iad orra na briathran ciadna labhairt riu air an ath shàbaid.</verse>
			<verse number="43">Agus nuair a sgaoil an sinagog, lean moran de na h-Iudhaich, ʼs de na coigrich chrabhach Pol agus Barnabas: a labhair riu, gan comhairleachadh iad a sheasamh buan ann an grasan De.</verse>
			<verse number="44">Ach air an ath shàbaid chruinnich am baile uile ach beag a dhʼ eisdeachd ri facal De.</verse>
			<verse number="45">Ach air do na h-Iudhaich leithid de shluagh fhaicinn, lionadh iad le farmad, ʼs le blaisbheum chuir iad an aghaidh nan nichean a bha air an radh le Pol.</verse>
			<verse number="46">An sin thuirt Pol us Barnabas gu misneachail: ʼSann dhuibhse a thigeadh oirnn facal De a labhairt an toiseach: ach a chionn gum beil sibh ga dhiultadh, ʼs gu ʼr meas fhein neo-thoillteanach air beatha shiorruidh, seall, tha sinn a tionndadh ris na cinnich.</verse>
			<verse number="47">Oir ʼsann mar sin a dhʼ àithn an Tighearna oirnn: Chuir mi thu na dʼ sholus do na cinnich, gus thu bhith na dʼ shabhaladh gu iomall an talmhuinn.</verse>
			<verse number="48">ʼS nuair chuala na cinnich so, ghabh iad toilinntinn, ʼs ghloraich iad facal an Tighearna; agus chreid a mhiad ʼsa bha air an roimh-orduchadh gu beatha shiorruidh.</verse>
			<verse number="49">Agus bha facal an Tighearna air a sgaoileadh feadh na ducha gu leir.</verse>
			<verse number="50">Ach bhrosnaich na h-Iudhaich boirionnaich chrabhach agus uasal, agus priomh-dhaoine a bhaile, us thog iad geur-leanmhuinn an aghaidh Phoil agus Bharnabais: us thilg iad a mach iad as an criochan.</verse>
			<verse number="51">Ach chrath iadsan duslach an cas ʼnan aghaidh, agus thainig iad gu Iconium.</verse>
			<verse number="52">Agus bha na deisciopuil air an lionadh le sòlas agus leis an Spiorad Naomh.</verse>
		</chapter>
		<chapter number="14">
			<verse number="1">Agus thachair ann an Iconium gun deach iad le cheile stigh do shinagog nan Iudhach, agus gun do labhair iad ann an seol ʼs gun do chreid ro-mhoran sluaigh de na h-Iudhaich araon ʼs de na Greigich.</verse>
			<verse number="2">Ach bhrosnaich na h-Iudhaich, a bha mi-chreideach, us bhorbnaich iad gu feirg inntinn nan cinneach an aghaidh nam braithrean.</verse>
			<verse number="3">A dhʼ aindeoin sin dhʼ fhuirich iad moran uine, a g-oibreachadh gu misneachail san Tighearna, a thug teisteanas do fhacal a ghras le deonachadh comharraidhnean, agus miarailtean a bhith diante le ʼn lamhan.</verse>
			<verse number="4">ʼS bha sluagh a bhaile air an roinn; bha cuid gu dearbh air taobh nan Iudhach, agua cuid air taobh nan ostal.</verse>
			<verse number="5">Ach nuair thugadh ionnsuidh leis na cinnich, us leis na h-Iudhaich maille ri ʼn riaghladairean, le beachd am maslachadh agus an clachadh,</verse>
			<verse number="6">Bha iad ʼnam faireachadh, agus theich iad gu Listra agus Derbè, bailtean ann an Licaonia, ʼs gus an duthaich uile mun cuairt, agus bha iad ri obair an t-soisgeil an sin.</verse>
			<verse number="7">ʼS bha duine araid ann an Listra ʼna shuidhe, gun lùs ʼna chasan, ʼs na chripleach bho bhroinn a mhathar, ʼs nach do choisich riamh.</verse>
			<verse number="8">Chual am fear so Pol a labhairt. Agus esan a g-amharc air, ʼsa faicinn gun robh creideamh aige gu bhith air a leigheas,</verse>
			<verse number="9">Thuirt e le guth ard: Eirich direach air do chasan. Us leum e suas, agus choisich e.</verse>
			<verse number="10">ʼS nuair chunnaic an sluagh ciod a rinn Pol, thog iad an guth a cantuinn ann an canan Licaonia: Theirinn na diathan nuas gaʼr n-ionnsuidh an riochd dhaoine.</verse>
			<verse number="11">Agus thug iad Iupiter air Barnabas, agus Mercurius air Pol: a chionn ʼs gum bʼ e am priomh fhear-labhairt e.</verse>
			<verse number="12">A bharr air sin thug sagart Iupiteir, a bha mu choinneamh a bhaile, tairbh us fleasgan leis gu bialaobh a gheata, us bʼaill leis iobairt a thairgse suas comhla ris an t-sluagh.</verse>
			<verse number="13">Ach cho luath ʼsa chuala na h-ostail, Barnabas agus Pol, so, riab iad an aodach, agus leum iad am measg an t-sluaigh, a glaodhaich,</verse>
			<verse number="14">ʼSa g-radh: Fheara, car-son a tha sibh a dianamh so? Is daoine bàsmhor sinne, coltach ribh fhein, a tha teagasg dhuibh tionndadh bho na nichean faoin sin gus an Dia beo, a rinn neamh, agus talamh, agus a mhuir, agus gach ni a thʼ unnta:</verse>
			<verse number="15">A leig, anns na linntinn a chaidh seachad, leis na cinnich uile imeachd ʼnan slighean fhein.</verse>
			<verse number="16">An deigh sin uile cha dʼ fhag e e fhein gun theisteanas, a buileachadh math bho neamh, a toirt uisge agus aimsirean torach; a lionadh ar cridheachan le biadh ʼs le aoibhneas.</verse>
			<verse number="17">Agus leis na nichean so radh, ʼsann air eiginn a chàisg iad an sluagh bho iobairt a thairgse dhaibh.</verse>
			<verse number="18">A nis thainig Iudhaich araid á Antioch ʼs á Iconium; ʼs air dhaibh an sluagh a thoirt air an comhairle, chlach iad Pol, agus shlaod iad a mach as a bhaile e an dùil gun robh e marbh.</verse>
			<verse number="19">Ach air cruinneachadh do na deisciopuil mun cuairt da, dhʼ eirich e, ʼs chaidh e stigh do ʼn bhaile; ʼs air an ath latha dhʼ imich e maille ri Barnabas gu Derbè.</verse>
			<verse number="20">ʼS an deigh dhaibh an soisgeul a shearmonachadh do ʼn bhaile sin, us moran a theagasg, thill iad a rithist do Listra, ʼs do Iconium, ʼs do Antioch,</verse>
			<verse number="21">A neartachadh anmannan nan deisciopul, ʼs gam brosnachadh gu leantuinn ris a chreideamh; ʼs gur ann tromh mhoran anshocair a dhʼ fheumas sinn dol a stigh do rioghachd Dhe.</verse>
			<verse number="22">ʼS nuair a shuidhich iad sagairt daibh anns a h-uile eaglais, ʼsa chuir iad suas urnaigh le traisg, dhʼearb iad iad ris an Tighearna, anns na chreid iad.</verse>
			<verse number="23">ʼSa gabhail tromh Phisidia, thainig iad gu Pamphilia.</verse>
			<verse number="24">ʼS an deigh dhaibh facal an Tighearna a labhairt am Pergè, chaidh iad sios gu Attalia;</verse>
			<verse number="25">Agus sheol iad á sin do Antioch, as na liubhradh iad do ghrasan De thun na h-oibre, a choimhlion iad.</verse>
			<verse number="26">ʼS nuair a rainig iad, ʼsa chruinnich iad an eaglais, dhʼ aithris iad a mhiad sa rinn Dia leo, ʼs mar dhʼ fhosgail e dorus a chreidimh do na cinnich.</verse>
			<verse number="27">Agus dhʼ fhuirich iad; uine nach bu bheag comhla ris na deisciopuil.</verse>
		</chapter>
		<chapter number="15">
			<verse number="1">Agus theagaisg cuid, a thainig a nuas bho Iudéa, do na braithrean: Mur teid ur timchioll-ghearradh a reir gnath Mhaois, cha n-urrainn duibh a bhith sabhailte.</verse>
			<verse number="2">ʼS an deigh do Phol ʼs do Bharnabas consachadh nach bu bheag a chumail riu, chuir iad rompa, gun rachadh Pol agus Barnabas, us feadhainn araid bho ʼn taobh eile, suas do Ierusalem thun nan ostal ʼs nan sagart mu dheidhinn na ceisde so.</verse>
			<verse number="3">Air dhaibhse ma ta bhith air an toirt air an adhart leis an eaglais, ghabh iad tromh Phenice agus Shamaria, a g-aithris tionndadh nan cinneach; agus thug iad toileachadh mor do na braithrean uile.</verse>
			<verse number="4">Agus nuair a rainig iad Ierusalem, ghabhadh riu leis an eaglais, ʼs leis na h-ostail, agus leis na seanairean, ʼs iad a g-aithris nan nichean mora a rinn Dia leo.</verse>
			<verse number="5">Ach dhʼ eirich cuid de dhʼeiriceachd nam Phairiseach, a bha sa chreideamh, a g-radh: Gum bu chòir an timchioll-ghearradh, agus orduchadh dhaibh cuideachd lagh Mhaois a chumail.</verse>
			<verse number="6">Agus thionail na h-ostail ʼs na seanairean gus a chuis so rannsachadh:</verse>
			<verse number="7">ʼS an deigh moran deaspuid, air eirigh do Pheadar, thuirt e riu: A dhaoine ʼsa bhraithrean, tha fios agaibh gun dʼ rinn Dia sna laithean bho shean raghainn ʼnar measg-ne, gun cluinneadh na cinnich facal an t-soisgeil á bhialsa, ʼs gun creideadh iad.</verse>
			<verse number="8">Agus thug Dia, do ʼn aithne cridheachan, teisteanas, leis an Spiorad Naomh a thoirt dhaibh, direach mar dhuinne.</verse>
			<verse number="9">ʼS eadar-dhealachadh sa bith cha dʼ rinn e eadar sinne agus iadsan, a glanadh an cridheachan le creideamh.</verse>
			<verse number="10">A nis ma ta, car-son tha sibh a buaireadh Dhe, a cur cuinge air amhuichean nan deisciopul, nach bʼ urrainn ar n-aithrichean no sinne a ghiulan?</verse>
			<verse number="11">Ach tha sinn a creidsinn gur ann tromh ghrasan an Tighearna Iosa Criosta a shabhailear sinn, amhuil us iadsan.</verse>
			<verse number="12">Ach dhʼ fhan a chuideachda uile samhach; us dhʼ eisd iad ri Barnabas agus ri Pol a g-innse miad nan comharraidhnean ʼs nam miarailtean, a rinn Dia leo am measg nan cinneach.</verse>
			<verse number="13">Agus an deigh dhaibhse bhith samhach, fhreagair Seumas, a g-radh: A dhaoine agus a bhraithrean, eisdibh riumsa:</verse>
			<verse number="14">Dhʼ innis Simon mar a sheall Dia an toiseach, gu pobull a ghabhail de na cinnich dha ainm fhein.</verse>
			<verse number="15">Agus ri so tha briathran nam faidhean a cordadh, mar tha e sgriobhte:</verse>
			<verse number="16">ʼNan deigh so tillidh mi, us togaidh mi as ùr paillion Dhài, a thuit sios; agus togaidh mi rithist na tha leagte dheth, agus cuiridh mi suas e,</verse>
			<verse number="17">Los gun iarr a chuid eile de dhaoine an Tighearna, agus na cinnich gu leir air an gairmear mʼ ainm, os an Tighearna a tha dianamh nan nichean so.</verse>
			<verse number="18">Bho thoiseach an t-saoghail bʼ aithne doʼ n Tighearna obair fhein.</verse>
			<verse number="19">Air an aobhar sin tha mise toirt breth, nach eil dragh ri chur orrasan, a tha air tionndadh ri Dia, de na cinnich:</verse>
			<verse number="20">Ach sinn a sgriobhadh gan ionnsuidh, iad a sheachnadh truailleachd iodholan, agus striopachais, agus nichean tachdte, agus fala.</verse>
			<verse number="21">Oir bho chian tha feadhainn aig Maois anns gach baile, a tha ga theagasg anns na sinagogan, far a bheileas ga leughadh air a h-uile sàbaid.</verse>
			<verse number="22">A nis bʼ i toil nan ostal ʼs nan seanairean, maille ris an eaglais uile, daoine dhiu fhein a thaghadh, agus an cur do Antioch maille ri Pol us Barnabas, bʼ iad sin Iudas, dha ʼn co-ainm Barsabas, agus Silas, priomh-dhaoine am measg nam braithrean;</verse>
			<verse number="23">A cur an sgriobhaidh so leo: Tha na h-ostail, ʼs na seanairean braithrean, a cur bheannachd a dhʼ ionnsuidh nam braithrean de na cinnich a tha an Antioch, ʼs an Siria, agus an Cilicia.</verse>
			<verse number="24">A chionn gun cuala sinn gun do chuir daoine araid, a chaidh mach bhuainn, bruaidlein oirbh le ʼm briathran, a cur ur n-anman air aimhreidh, dha nach tug sinn ordugh air bith:</verse>
			<verse number="25">Chunnacas iomchuidh leinne, air dhuinn a bhith cruinn a dhʼ aon bheachd, daoine a thaghadh, ʼs an cur gu ʼr n-ionnsuidh maille ri Barnabas us Pol, a tha ro ionmhuinn leinn,</verse>
			<verse number="26">Daoine, a thug seachad am beatha air son ainm ar Tighearna Iosa Criosta.</verse>
			<verse number="27">Chuir sinn ma ta Iudas agus Silas, agus innsidh iadsan dhuibh na nichean ciadna le cainnt beoil.</verse>
			<verse number="28">Oir chunnacas ceart leis an Spiorad Naomh agus leinne, gun tuilleadh eallaich a leagadh oirbh, ach na nichean riatanach so:</verse>
			<verse number="29">Gun seachnadh sibh nichean, a chaidh iobradh do iodholan, us fuil, us nichean tachdte, agus striopachas; le ʼr cumail fhein bho na nichean sin, ni sibh gu math. Slan leibh.</verse>
			<verse number="30">Nuair chaidh an cur air an adhart ma ta, chaidh iad sios gu Antioch; ʼs an deigh an sluagh a chruinneachadh, liubhair iad an litir.</verse>
			<verse number="31">Nuair a leugh iad i, rinn iad aoibhneas as leth na cofhurtachd.</verse>
			<verse number="32">Ach bho na bha Iudas agus Silas iad fhein ʼnam faidhean, le moran bhriathran dhʼ fhurtaich agus neartaich iad na braithrean.</verse>
			<verse number="33">ʼS an deigh dhaibh beagan uine a chaithe an sin, leigeadh air falbh iad leis na braithrean le sith thun na feadhnach a chuir air an adhart iad.</verse>
			<verse number="34">Ach chunnacas iomchuidh le Silas fuireach an sin: us chaidh Iudas ʼna aonar do Ierusalem.</verse>
			<verse number="35">Agus dhʼ fhan Pol us Barnabas an Antioch, a teagasg ʼsa searmonachadh facal an Tighearna comhla ri moran de dhʼ fheadhainn eile.</verse>
			<verse number="36">ʼS an deigh beagan laithean, thuirt Pol ri Barnabas: Tillemid a shealltuinn air ar braithrean anns gach baile, far na shearmonaich sinn facal an Tighearna, los fhaicinn ciamar a tha iad.</verse>
			<verse number="37">Agus bha Barnabas deidheil air Eoin, dha ʼn co-ainm Marc, a thoirt leo cuideachd.</verse>
			<verse number="38">Ach bʼ e iarratas Phoil nach bu chòir esan a ghabhail (a chionn gun robh e air dealachadh riu aig Pamphilia, ʼs nach deach e comhla riu thun na h-oibre).</verse>
			<verse number="39">Agus dhʼ eirich eas-aontas, air chor ʼs gun do dhealaich iad ri cheile, ʼs gun do sheol Barnabas, a toirt Mhairc leis, gu Ciprus.</verse>
			<verse number="40">Ach Pol a taghadh Shilais, dhʼ imich e, ʼs e air a liubhairt leis na braithrean do ghrasan De.</verse>
			<verse number="41">Us shiubhail e tromh Shiria agus Chilicia, a daingneachadh nan eaglaisean, a g-àithneadh orra reachdan nan ostal agus nan seanairean a chumail.</verse>
		</chapter>
		<chapter number="16">
			<verse number="1">Agus thainig e gu Derbè ʼs gu Listra. Us, seall, bha deisciopul araid an sin, dha ʼm bʼ ainm Timoti, mac ban-Iudhaich a bha creidsinn, ach bʼ ann de na cinnich ʼathair.</verse>
			<verse number="2">Thug na braithrean, a bha an Listra ʼs an Iconium, deagh theisteanas air an duine so.</verse>
			<verse number="3">Bʼ aill le Pol an duine so a dhol comhla ris; agus ga ghabhail, thimchioll-ghearr e e as leth nan Iudhach, a bha sna h-aitean sin. Oir bʼ aithne dhaibh uile gum bʼ ann de na cinnich ʼathair.</verse>
			<verse number="4">ʼS mar a thriall iad troimh na bailtean, liubhair iad dhaibh na h-achdannan ri ʼn cumail, a bha air an orduchadh leis na h-ostail ʼs na seanairean a bha ann an Ierusalem.</verse>
			<verse number="5">Agus gu dearbh bha na h-eaglaisean air an daingneachadh sa chreideamh, ʼsa dol nas mua gu mor an airimh a h-uile latha.</verse>
			<verse number="6">Ach air dhaibh dol tromh Phrigia ʼs dhuthaich Ghalatia, bhacadh dhaibh leis an Spiorad Naomh facal De a labhairt an Asia.</verse>
			<verse number="7">ʼS nuair thainig iad gu Misia, thug iad ionnsuidh air dol do Bhithinia; ʼs cha do leig Spiorad Iosa leo.</verse>
			<verse number="8">Agus nuair a chaidh iad tromh Mhisia, ghabh iad sios gu Troas;</verse>
			<verse number="9">ʼS dhʼ fhiachadh do Phol sealladh san oidhche: Bha fear araid de Mhacedonia ʼna sheasamh, agus a guidhe air, a g-radh: Gabh thairis do Mhacedonia, us cuidich sinne.</verse>
			<verse number="10">Agus cho luath ʼsa chunnaic e an sealladh, dhʼ iarr sinn san uair dol gu Macedonia, lan-chinnteach gun do ghairm Dia sinn, gus an soisgeul a shearmonachadh dhaibh.</verse>
			<verse number="11">ʼSa seoladh bho Throas, thainig sinn le seoladh direach gu Samothracia, ʼs an ath latha gu Neapolis;</verse>
			<verse number="12">Agus as a sin gu Philippi, ceann-bhaile de ʼn chuid sin de Mhacedonia, a tha ʼna ùr-àiteachas. Us bha sinn sa bhaile so beagan laithean a comhradh ri cheile.</verse>
			<verse number="13">ʼS air latha na sàbaid chaidh sinn mach air a gheata ri taobh na h-aibhne, far am bu choltach urnaigh a bhith; agus a suidhe sios, labhair sinn ris na boirionnaich a bhʼ air cruinneachadh.</verse>
			<verse number="14">Agus dhʼ eisd boirionnach araid, dha ʼm bʼ ainm Lidia, bana-cheannaiche purpuir bho bhaile Thiatira, té bha toirt aoraidh do Dhia, dha ʼn dʼfhosgail an Tighearna a cridhe, gu aire a thoirt do na nichean a labhradh le Pol.</verse>
			<verse number="15">ʼS nuair a bhaisteadh i fhein ʼsa teaghlach, ghrios i oirnn, a g-radh: Ma tha sibh gam mheas dileas do ʼn Tighearna, thigibh do mʼ thigh, us fanaibh ann. Agus thug i sin oirnn.</verse>
			<verse number="16">Agus thachair, us sinn a dol gu urnaigh, gun do choinnich nighean araid sinn aig an robh spiorad fiosachd, a thug moran buannachd dha maighistirean le fiosachd.</verse>
			<verse number="17">Lean i so Pol agus sinne, a glaodhaich ʼsa g-radh: ʼSiad na daoine so seirbheisich an De is airde, a tha teagasg dhuibh slighe an t-sabhalaidh.</verse>
			<verse number="18">Agus rinn i so fad moran laithean. Ach air do Phol a bhith duilich, thionndaidh e, us thuirt e ris an spiorad: Tha mi g-orduchadh dhut an ainm Iosa Criosta, thu dhol a mach aisde. ʼS chaidh e mach sa cheart uair.</verse>
			<verse number="19">Ach a maighistirean ri faicinn gun dʼfhalbh earbsa am buannachd, ghlac iad Pol agus Silas, us thug iad iad gu aite a mhargaidh thun nan uachdran;</verse>
			<verse number="20">ʼS gan cur air bialaobh nan riaghladairean, thuirt iad: Tha na daoine so togail aimhreite sa bhaile againn, agus iad ʼnan Iudhaich;</verse>
			<verse number="21">ʼS tha iad a toirt a stigh nos, nach fhaod sinn a ghabhail no chumail, us sinn ʼnar Romanaich.</verse>
			<verse number="22">Agus ruith an sluagh comhla ʼnan aghaidh; agus dhʼorduich na riaghladairean, an deigh an aodach a riabadh dhiu, an sgiursadh le slatan.</verse>
			<verse number="23">Agus an deigh dhaibh am bualadh le iomadh strac, thilg iad am priosan iad, a toirt teann-orduigh do fhear-coimhead a phriosain an gleidheadh gu tiaruinte.</verse>
			<verse number="24">Air dhasan lethid so dhʼ ordugh fhaighinn, chuir e sa phriosan a bʼ fhaide stigh iad, agus theannaich e an casan sna cip.</verse>
			<verse number="25">Agus mu mhiadhon oidhche, air do Phol ʼs do Shilas a bhith g-urnaigh, mhol iad Dia; us chual iadsan a bha sa phriosan iad.</verse>
			<verse number="26">ʼS air ball bha crith-thalmhuinn mhor ann, air chor ʼs gun do ghluaiseadh steidh a phriosain. ʼS ghrad-dhʼfhosgladh na dorsan gu leir; agus dhʼfhuasgladh na cuibhrichean aca uile.</verse>
			<verse number="27">Agus fear-coimhead a phriosain a dusgadh á chadal, ʼsa faicinn dorsan a phriosain fosgailte, tharruinn e a chlaidheamh a brath e fhein a mharbhadh, a saoilsinn gun robh na priosanaich air teicheadh.</verse>
			<verse number="28">Ach dhʼeigh Pol le guth ard, a g-radh: Na dian cron ort fhein: oir tha sinn uile an so.</verse>
			<verse number="29">An sin dhʼiarr e solus, ʼs chaidh e stigh; agus thuit e sios, ʼs e air chrith, aig casan Phoil agus Shilais;</verse>
			<verse number="30">ʼS gan toirt a mach, thuirt e: A mhaighistirean, ciod a dhʼfheumas mi dhianamh gu bhith sabhailte?</verse>
			<verse number="31">Us thuirt iadsan: Creid anns an Tighearna Iosa, us bithidh thu fhein agus do thigh sabhailte.</verse>
			<verse number="32">Agus mhìnich iad facal an Tighearna dha, agus dhaibh-san a bha ʼna thigh.</verse>
			<verse number="33">Agus gan gabhail sa cheart uair sin deʼn oidhche, nigh e an creuchdan; ʼs gun dàil bhaisteadh e fhein ʼsa thigh uile.</verse>
			<verse number="34">ʼS nuair a thug e thun a thighe iad, chuir e biadh air am bialaobh, ʼs rinn e aoibhneas maille ri thigh uile, a creidsinn ann an Dia.</verse>
			<verse number="35">ʼS nuair thainig an latha, chuir na riaghladairean maoir bhuapa, a g-radh: Leig as na daoine sin.</verse>
			<verse number="36">Agus dhʼinnis fear-coimhead a phriosain na briathran sin do Phol: Gun do chuir an luchd-riaghlaidh fios sibhse leigeadh as; falbhaibh ma ta nis, agus imichibh an sith.</verse>
			<verse number="37">Us thuirt Pol riu: sgiurs iad gu follaiseach ʼs gun bhinn daoine a tha ʼnan Romanaich, agus chuir iad am priosan sinn, ʼsa nis am beil iad ga ʼr tilgeadh a mach an uaigneas? Cha n-ann mar sin a bhios: ach thigeadh iad,</verse>
			<verse number="38">Us tilgeadh iad fhein a mach sinn. Agus dhʼinnis na maoir na briathran so do ʼn luchd-riaghlaidh. ʼS ghabh iadsan eagal, a cluinntinn gum bu Romanaich iad:</verse>
			<verse number="39">ʼSa tighinn dhʼaslaich iad orra, ʼs gan toirt a mach, ghuidh iad orra falbh as a bhaile.</verse>
			<verse number="40">Agus air dhaibh dol a mach as a phriosan, chaidh iad a stigh do thigh Lidia; agus air dhaibh na braithrean fhaicinn, thug iad comhfhurtachd dhaibh, ʼs ghabh iad air falbh.</verse>
		</chapter>
		<chapter number="17">
			<verse number="1">ʼS nuair a shiubhail iad tromh Amphipolis us Apollonia, thainig iad gu Thessalonica, far an robh sinagog aig na h-Iudhaich.</verse>
			<verse number="2">ʼS chaidh Pol mar a bʼ abhuist a stigh gan ionnsuidh, us fad tri latha sàbaid mhìnich e dhaibh as na sgriobtuirean,</verse>
			<verse number="3">A soilleireachadh dhaibh, ʼsa, leigeil fhaicinn gum feumadh Criosta fulang, us eirigh rithist bho na mairbh; agus gur e so Iosa Criosta, a tha mise cur an ceill dhuibh.</verse>
			<verse number="4">Us chreid cuid dhiu, agus lean iad ri Pol ʼs ri Silas, agus buidhean mhor de dhaoine crabhach ʼs de na cinnich, agus roinn nach bu bheag de mhnathan uasal.</verse>
			<verse number="5">Ach na h-Iudhaich a gabhail farmaid, ʼsa tional gan ionnsuidh roinn de dhroch dhaoine de ghraisg an t-sluaigh, ʼsa togail buaireis, lion iad am baile le iorghuill; ʼsa cuairteachadh tigh Iasoin, dhʼiarr iad an liubhairt a mach do ʼn t-sluagh.</verse>
			<verse number="6">Agus nuair nach robh iad gam faighinn, tharruinn iad Iason us braithrean araid gu riaghladairean a bhaile, a g-eigheach: Iad so, a tha togail iorghuill air feadh a bhaile, thainig iad an so cuideachd,</verse>
			<verse number="7">Iad so ghabh Iason h-uige; ʼs tha iad uile a cur an aghaidh achdannan Chésair, le bhith g-radh gum beil righ eile ann, Iosa.</verse>
			<verse number="8">Agus bhuair iad an sluagh us riaghladairean a bhaile, ri cluinntinn nan nichean so.</verse>
			<verse number="9">ʼS air dhaibh urras a ghabhail bho Iason, ʼs bho chàch, leig iad as iad.</verse>
			<verse number="10">Ach san uair chuir na braithrean Pol us Silas air falbh san oidhche gu Beréa. Nuair rainig iadsa sin, chaidh iad a stigh do shinagog nan Iudhach.</verse>
			<verse number="11">A nis bha iad so ʼna bʼ uaisle na muinntir Thessalonica: ʼs ghabh iad ris an fhacal leis a h-uile deothas, a rannsachadh nan Sgriobtur gach latha, fiach an ann mar sin a bha.</verse>
			<verse number="12">ʼS gu dearbh chreid moran dhiu-san, agus de mhnathan urramach dhe na cinnich, agus roinn nach bu bheag de dhaoine.</verse>
			<verse number="13">ʼS nuair a fhuair na h-Iudhaich, a bhʼann an Thesslonica, brath gun robh facal De air a shearmonachadh le Pol ann am Beréa, thainig iad an sin cuideachd, a gluasad ʼsa cur roimh cheile an t-sluaigh.</verse>
			<verse number="14">An sin ghrad-chuir na braithrean Pol air falbh, gus e dhol thun na mara: ach dhʼ fhuirich Silas us Timoti an sin.</verse>
			<verse number="15">Us thugadh Pol le luchd-coimhideachd gu ruig Athéne; ʼsa faighinn orduigh bhuaithe gu Silas us Timoti, iad a thighinn h-uige gu ro chabhagach, dhʼ fhalbh iad.</verse>
			<verse number="16">ʼS nuair bha Pol gam feitheamh-san aig Athéne, ghluaiseadh a spiorad ann, a faicinn a bhaile a geilleadh tur do dhʼiodhol-aoradh.</verse>
			<verse number="17">Uime sin rinn e deaspud anns an t-sinagog ris na h-Iudhaich, ʼs ris na daoine crabhach, agus air a mhargadh gach latha riusan a bha san lathair an sin.</verse>
			<verse number="18">ʼS bha feallsanaich araid de na h-Epicurich, us de na Stoicich a deaspud ris; agus thuirt cuid: Ciod is miann leis a ghlagaire so radh? ach cuid eile: Is coltach gur duine e, a tha toirt a stigh dhiathan ùra: a chionn gun do shearmonaich e dhaibh Iosa, agus an aiseirigh.</verse>
			<verse number="19">Agus ga ghabhail, thug iad leo e thun an Areopaguis, a g-radh: Am faod sinn eolas fhaighinn air an teagasg ùra so, a tha thu labhairt?</verse>
			<verse number="20">Oir tha thu toirt nichean araid ùra ga ʼr cluasan: uime sin bu mhath leinn brath a bhith againn ciod is ciall daibh sin.</verse>
			<verse number="21">(A nis cha n-eil muinntir Athéne uile, ʼs na coigrich a tha an sin, a dianamh chaochla, ach a g-innse, no a g-eisdeachd ri uirsgeul air choireigin.)</verse>
			<verse number="22">Ach thuirt Pol, ʼs e ʼna sheasamh am miadhon an Areopaguis: A Mhuinntir Athéne, tha mi faicinn gum beil sibhse anns a h-uile ni ro shaobh-chrabhach.</verse>
			<verse number="23">Oir a gabhail seachad ʼsa faicinn ur n-iodholan, fhuair mi altair air an robh e sgriobhte: Doʼn Dia Neo-aithnichte. Esan ma ta dha ʼm beil sibhse toirt aoraidh, agus sibh gun aithne air, se tha mise teagasg dhuibh:</verse>
			<verse number="24">An Dia, a rinn an saoghal, ʼs gach ni thʼann, ʼs gur Tighearna neamh agus talmhuinn e, cha n-eil e tamh ann an teampuill, a rinneadh le lamhan,</verse>
			<verse number="25">Cha mhua tha e air a sheirbhiseachadh le lamhan dhaoine, mar gum biodh ni a dhʼeasbhuidh air, ʼs gur e fhein a tha toirt do gach aon beatha, us anail, agus gach ni;</verse>
			<verse number="26">Us rinn e bho h-aon an cinneadh-daonda uile, gus comhnuidh a ghabhail air uachdar an talmhuinn gu leir, a suidheachadh amannan sonraichte, agus criochan an aite comhnuidh,</verse>
			<verse number="27">Gus iad Dia a shireadh, fiach am biodh a rath orra a mhothachadh, no fhaighinn, ged nach eil e fada bho gach aon againn.</verse>
			<verse number="28">Oir ʼsann annsan a tha ar beatha, ar gluasad, agus ar bith: mar a thuirt cuideachd cuid dhe ur baird fhein: Oir is sinn cuideachd a ghineal.</verse>
			<verse number="29">Air an aobhar sin bhon is sinne gineal De, cha n-fhaod sinn bhith am beachd, gum beil an Diadhachd coltach ri òr, no ri airgiod, no ri cloich, air an dealbhadh le seoltachd us innleachd dhaoine.</verse>
			<verse number="30">Agus Dia gu dearbh a sealltuinn thairis air linntean an aineolais so, tha e nis a g-innse do dhaoine, iad uile peanas a dhianamh anns gach aite,</verse>
			<verse number="31">A chionn gun do shonraich e latha anns an toir e breth air an t-saoghal le ceartas, leis an duine so, a dhʼ orduich e, a toirt creidimh do ʼn h-uile duine, le a thogail-sa bho na mairbh.</verse>
			<verse number="32">Ach nuair a chual iad mu aiseirigh nam marbh, rinn cuid gu dearbh fanaid, ach thuirt cuid eile: Cluinnidh sinn thu fhathast mu thimchioll so.</verse>
			<verse number="33">Mar sin chaidh Pol a mach as am measg.</verse>
			<verse number="34">Ach dhʼ aontaich cuid de dhaoine leis, us chreid iad: ʼnam measg sin bha Dionisius an t-Areopagach, us boirionnach dha ʼm bʼ ainm Damaris, agus feadhainn eile maille riu.</verse>
		</chapter>
		<chapter number="18">
			<verse number="1">ʼNan deigh so a fagail Athéne, thainig e do Chorint.</verse>
			<verse number="2">ʼSa faighinn Iudhaich araid, do ʼm bʼ ainm Acuila, a rugadh am Pontus, ʼsa thainig beagan roimh sin as an Eadailte maille ri mhnaoi Prisilla (ʼs gun dʼ orduich Claudius do na h-Iudhaich uile an Roimh fhagail), thainig e gan ionnsuidh.</verse>
			<verse number="3">ʼS bho na bʼ ionann ceaird dhaibh, dhʼ fhuirich e comhla riu, agus dhʼ oibrich e (a nis bʼ e dianamh phaillionan bu cheaird daibh).</verse>
			<verse number="4">ʼS bha e reusonachadh anns an t-sinagog a h-uile sàbaid, a toirt iomraidh air ainm an Tighearna Iosa, ʼsa comhairleachadh nan Iudhach ʼs nan Greigeach.</verse>
			<verse number="5">ʼS nuair thainig Silas us Timoti á Macedonia, chinn Pol na bu diana ʼna theagasg, a togail fianuis do na h-Iudhaich gum bʼ e Iosa an Criosta.</verse>
			<verse number="6">Ach nuair bha iadsa cur ʼna aghaidh ʼs ri blaisbheum, chrath e aodach, us thuirt e riu: Biodh ur fuil air ur cinn fhein: tha mise glan, bho so suas theid mi thun nan cinneach.</verse>
			<verse number="7">ʼSa falbh as a sin, chaidh e stigh do thigh duine araid, Titus Iustus bʼ ainm dha, fear a bha toirt aoraidh do Dhia, ʼs aig an robh a thigh an taice ris an t-sinagog.</verse>
			<verse number="8">Us chreid Crispus, riaghladair an t-sinagoig, anns an Tighearna, maille ri thigh uile; agus moran de mhuinntir Chorint ga chluinntinn chreid iad, us bhaisteadh iad.</verse>
			<verse number="9">An sin thuirt an Tighearna ri Pol san oidhche ann an sealladh: Na biodh eagal ort, ach labhair, agus na bi samhach:</verse>
			<verse number="10">Chionn tha mise maille riut: ʼs cha toir duine ionnsuidh ort los do chiurradh: oir tha moran sluaigh agam anns a bhaile so.</verse>
			<verse number="11">Us dhʼ fhuirich e an sin bliadhna agus sia miosan, a teagasg facal De ʼnam measg.</verse>
			<verse number="12">Ach nuair bha Gallio ʼna uachdran air Achaia, dhʼ eirich na h-Iudhaich suas a dhʼ aon inntinn an aghaidh Phoil, ʼs thug iad gu cathair a bhreitheanais e,</verse>
			<verse number="13">A g-radh: Tha an duine so a comhairleachadh dhaoine aoradh a thoirt do Dhia an aghaidh an lagha.</verse>
			<verse number="14">ʼS nuair a bha Pol a teannadh ri bhial fhosgladh, thuirt Gallio ris na h-Iudhaich: Nam bu cuis anaceartais, no cionta ro ghraineil a bhiodh ann, O Iudhaich, bu cheart gun cuirinn suas leibh.</verse>
			<verse number="15">Ach ma ʼs ceisdean mu fhacail, ʼs ainmean, agus ur lagh fhein a thʼ ann, seallaibhse ris: cha mhath leam a bhith am bhritheamh orra sin.</verse>
			<verse number="16">Agus dhʼ fhuadaich e iad bho chathair a bhreitheanais.</verse>
			<verse number="17">An sin rug iad uile air Sosthenes, riaghladair an t-sinagoig, us ghabh iad air an lathair cathair a bhreitheanais: ʼs cha robh omhail aig Gallio do ni dhe so.</verse>
			<verse number="18">Ach Pol, an deigh dha fuireach fhathast fad moran laithean, a gabhail a chead dhe na braithrean, sheol e gu Siria (us Prisilla agus Acuila maille ris), an deigh a cheann a bhearradh aig Ceneris: oir bha e fo bhoid.</verse>
			<verse number="19">Agus thainig e gu Ephesus, us dhʼ fhag e an sin iadsan. Ach chaidh e fhein a stigh do ʼn t-sinagog, agus rinn e deaspud ris na h-Iudhaich.</verse>
			<verse number="20">ʼS cha dʼ aontaich e leo, ʼs iad a g-iarraidh air fuireach na bʼ fhaide:</verse>
			<verse number="21">Ach a gabhail slan leo, ʼsa g-radh: Tillidh mi h-ugaibh a rithist, ma se toil De, dhʼ fhalbh e á Ephesus.</verse>
			<verse number="22">ʼSa dol air tir aig Cesaréa, chaidh e suas, ʼs chuir e fàilt air an eaglais, ʼs an sin ghabh e sios a dhʼ Antioch.</verse>
			<verse number="23">Agus an deigh dha cuid de dhʼ uine a chaithe an sin, dhʼ fhalbh e, a siubhal ann an ordugh tromh dhuthaich Ghalatia us Phrigia, a daingneachadh nan deisciopul uile.</verse>
			<verse number="24">A nis thainig Iudhach araid gu Ephesus, Apollo bʼ ainm dha, a rugadh an Alecsandria, duine fileanta, us cumhachdach anns na sgriobtuirean.</verse>
			<verse number="25">Bha an duine so ionnsuichte ann an slighe an Tighearna; agus le e bhith dian ʼna spiorad, labhair agus theagaisg e gu dichiollach na nichean a bhuineadh do dhʼ Iosa, ʼs fios aige a mhain air baisteadh Eoin.</verse>
			<verse number="26">Thòisich ma ta an duine so ri labhairt gu misneachail anns an t-sinagog. Nuair chual Prisilla agus Acuila e, ghabh iad gan ionnsuidh fhein e, us mhìnich iad slighe an Tighearna dha na bu dichiollaiche.</verse>
			<verse number="27">ʼS nuair a bha mhiann air dol do Achaia, air dhaibh a bhrosnachadh, sgriobh na braithrean thun nan deisciopul iad a ghabhail ris. An deigh dha ruighinn, bu mhor an comhnadh a rinn e riusan a bhʼ air creidsinn.</verse>
			<verse number="28">Oir le mor dhealas chomhdaich e gu follaiseach air na h-Iudhaich, agus dhʼ fhiach e dhaibh bho na sgriobtuirean gum bʼe Iosa an Criosta.</verse>
		</chapter>
		<chapter number="19">
			<verse number="1">Us thachair nuair bha Apollo aig Corint, gun tainig Pol, an deigh dha na braighean a shiubhal, gu Ephesus, ʼs gun dʼ fhuair e deisciopuil araid;</verse>
			<verse number="2">Us thuirt e riu: Na ghlac sibhse an Spiorad Naomh bho na chreid sibh? Ach thuirt iad ris: Cha chuala sinne urad ʼs gum beil Spiorad Naomh ann.</verse>
			<verse number="3">Us thuirt esan: Co ann ma ta a bhaisteadh sibh? Thuirt iad: Am baisteadh Eoin.</verse>
			<verse number="4">An sin thuirt Pol: Bhaist Eoin sluagh le bqisteadh an aithreachais, a g-radh, iad a chreidsinn annsan, a bha gu tighinn ʼna dheigh, se sin, ann an Iosa.</verse>
			<verse number="5">Air dhaibh so chluinntinn, bhaisteadh iad an ainm an Tighearna Iosa.</verse>
			<verse number="6">ʼS nuair a chuir Pol a lamhan orra, thainig an Spiorad Naomh orra, us labhair iad le teanganan, agus rinn iad faisneachd.</verse>
			<verse number="7">ʼS bha na daoine a bhʼ ann uile mun cuairt do dhà dhiag.</verse>
			<verse number="8">ʼSa dol a stigh doʼn t-sinagog, labhair e gu misneachail fad thri miosan, a deaspud, ʼsa comhairleachadh mu rioghachd Dhe.</verse>
			<verse number="9">Ach air do chuid a bhith air an cruadhachadh, ʼs gun a bhith creidsinn, a labhairt gu h-olc air slighe an Tighearna an lathair na cuideachda, gam fagail, chuir e air leth na deisciopuil, ʼs rinn e deaspud gach latha an sgoil Tirannnis araid.</verse>
			<verse number="10">Agus rinneadh so fad dà bhliadhna, air chor ʼs gun cuala iadsan uile, a bha tamh ann an Asia, Iudhaich araon us Cinnich, facal an Tighearna.</verse>
			<verse number="11">ʼS rinn Dia le laimh Phoil miarailtean nach bu chumanta:</verse>
			<verse number="12">Air chor ʼs gun robhas a toirt bho phearsa neapaicean us aprain thun nan daoine tinne, us dhʼ fhalbh an easlaintean bhuapa, us chaidh na droch spioraid a mach asda.</verse>
			<verse number="13">Agus dhʼ fhiach cuid de gheasadairean Iudhach, a bha dol mun cuairt, ri ainm an Tighearna Iosa a ghairm fos cionn na feadhnach anns an robh droch spioraid, a g-radh: Tha mi griosad oirbh tromh Iosa, a tha Pol a searmonachadh.</verse>
			<verse number="14">Agus bʼ iad seachdnar araid, mic Sheva, ard-shagart Iudhach, a bha dianamh so.</verse>
			<verse number="15">Ach thuirt an droch spiorad riu, ʼs e freagairt: Is aithne dhomh Iosa, agus is aithne dhomh Pol: ach co sibhse?</verse>
			<verse number="16">Ach am fear anns an robh an droch spiorad a leum orra, ʼsa faighinn laimh an uachdar air dithis dhiu, cheannsaich e iad, air chor ʼs gun do theich iad as an tigh sin ruisgte agus leointe.</verse>
			<verse number="17">ʼS rinneadh so follaiseach do na h-Iudhaich uile ʼs do na cinnich, a bha tamh an Ephesus; agus thuit eagal orra uile, ʼs bha ainm an Tighearna Iosa air ardachadh.</verse>
			<verse number="18">Us thainig moran chreideach, a g-aideachadh ʼsa g-innse an gniomhran.</verse>
			<verse number="19">Agus thug moran dhiu-san, a chleachd innleachdan neònach, leo an leabhraichean, agus loisg iad iad ʼnan lathair uile; ʼsa meas am prìs, fhuair iad an luach a tighinn gu leth-chiad mile bonn airgid.</verse>
			<verse number="20">Mar so chinn facal De cumhachdach, agus dhaingnicheadh e.</verse>
			<verse number="21">Nuair chriochnaicheadh na nichean so, chuir Pol roimh san Spiorad, gun rachadh e, an deigh triall tromh Mhacedonia ʼs Achaia, gu Ierusalem, a g-radh: An deigh dhomh bhith an sin, feumaidh mi an Roimh fhaicinn cuideachd.</verse>
			<verse number="22">ʼSa cur dithis dhiusan, a bha frithealadh dha, Timoti agus Erastus, air an adhart gu Macedonia, dhʼ fhan e fhein car uine ann an Asia.</verse>
			<verse number="23">A nis mu ʼn àm sin dhʼ eirich iomairt nach bu bheag mu shlighe an Tighearna.</verse>
			<verse number="24">Oir thug ceard-airgid araid, do ʼm bʼ ainm Demetrius, a bha dianamh theampull-airgid do Dhiana, buannachd nach bu ghann do ʼn luchd-cheairde:</verse>
			<verse number="25">ʼS gan gairm ri cheile, agus càch a bha dhʼ aon cheaird riu, thuirt e: Fheara, tha fhios agaibh gur h-ann bho ʼn cheaird so a tha ar cosnadh;</verse>
			<verse number="26">ʼS tha sibh a faicinn ʼsa cluinntinn, gum beil am Pol so le chomhairle air tionndadh moran sluaigh air falbh, cha n-ann a mhain an Ephesus, ach air feadh Asia uile ach beag, a g-radh: Nach diathan idir iad a thathas a dianamh le lamhan:</verse>
			<verse number="27">Air chor ʼs nach i a cheaird so againn a mhain a tha an cunnart tighinn gu neoni, ach measar teampull Diana moire fhein mar neoni, seadh agus tòisichear air cur as da moralachd-sa, dha ʼm beil Asia gu leir, ʼs an domhan a toirt aoraidh.</verse>
			<verse number="28">Air dhaibh so a chluinntinn, lionadh iad le feirg, us ghlaodh iad, a g-radh: Is mor Diana nan Ephesianach.</verse>
			<verse number="29">Agus lionadh am baile le buaireas, ʼsa breith air Gaius ʼs air Aristarchus, Macedonaich, companaich Phoil, dhian-ruith iad a dhʼ aon rùn thun an tigh-chluich.</verse>
			<verse number="30">ʼS ged bha toil aig Pol dol a stigh thun an t-sluaigh, cha do leig na deisciopuil leis.</verse>
			<verse number="31">Us chuir cuid de riaghladairean Asia, a bha ʼnan cairdean dha, fios h-uige a guidhe air, gun e a thighinn thun an tigh-chluich;</verse>
			<verse number="32">A nis ghlaodh cuid aon ni, cuid ni eile. Oir bha an comhthional roimh cheile; ʼs cha robh fios aig an roinn bu mhua car-son a chruinnich iad.</verse>
			<verse number="33">Us tharruinn iad Alastair a mach as an t-sluagh, na h-Iudhaich ga upadh air adhart. Us Alastair a smeideadh le laimh a g-iarraidh samhchair, bha toil aige a chuis a mhineachadh do ʼn t-sluagh.</verse>
			<verse number="34">Ach cho luath ʼsa thuig iad gum bu Iudhach e, ghlaodh iad uile a dhʼ aon ghuth bial ri dà uair a dhʼ uine: Is mor Diana nan Ephesianach.</verse>
			<verse number="35">Agus nuair a chiuinich an cleireach an sluagh, thuirt e: Fheara Ephesuis, co an duine aig nach eil fios, gum beil baile nan Ephesianach a toirt aoraidh do Dhiana mhoir, ʼs do ghineal Iupiteir?</verse>
			<verse number="36">Uime sin bhon is nichean so nach fhaodar aicheadh, bu chòir dhuibh gabhail gu sith, ʼs gun ni dhianamh le braise.</verse>
			<verse number="37">Oir thug sibh na daoine so ʼn so, gun iad a bhith ciontach an naomh-bhraid, no an toibheum an aghaidh ur ban-dé.</verse>
			<verse number="38">Ach ma tha cuis an aghaidh duine air bith aig Demetrius, ʼs aig an luchd-cheairde a tha maille ris, tha na cuirtean-lagha fosgailte, ʼs tha uachdranan ann; agradh iad a cheile.</verse>
			<verse number="39">Agusma se cuis airbith eile a tha ʼnur n-aire, faodar a fuasgladh ann an cruinneachadh laghail.</verse>
			<verse number="40">Oir tha sinn an cunnart gun agrar oirnn buaireas an latha an diugh: gun duine air bith ciontach (air am faod sinn cunntas a thoirt) mu ʼn chruinneachadh so. ʼS an deigh dha so a chantuinn, sgaoil e an comhthional.</verse>
		</chapter>
		<chapter number="20">
			<verse number="1">ʼS an deigh do ʼn upraid sgur, ghairm Pol na deisciopuil ga ionnsuidh, ʼsa toirt chomhairlean orra, ghabh e slan leo, us thriall e gu dol do Mhacedonia.</verse>
			<verse number="2">ʼS nuair a shiubhail e tromh na h-aiteachan sin, ʼsa thug e comhairle orra le moran bhriathran, thainig e do ʼn Ghreig:</verse>
			<verse number="3">An deigh dha tri miosan a chaithe an sin, rinn na h-Iudhaich, ʼs e gu seoladh do Shiria, feall-fhalach air, le sin chuir e roimh tilleadh tromh Mhacedonia.</verse>
			<verse number="4">Agus chaidh ʼna chuideachd Sopater, mac Phirruis á Beréa: ʼs de mhuinntir Thessalonica Aristarchus agus Secundus, us Gaius á Derbe agus Timoti; us á Asia Tichicus agus Trophimus.</verse>
			<verse number="5">Air dhaibh so dol romhainne, dhʼ fheith iad ruinn aig Troas.</verse>
			<verse number="6">Agus an deigh laithean an arain neo-ghoirtichte, sheol sinn bho Philippi, ʼs ann an coig latha thainig sinn gan ionnsuidh aig Troas, far na stad sinn seachd latha.</verse>
			<verse number="7">ʼS air a chiad latha de ʼn t-seachduin, nuair a bha sinn air cruinneachadh gu aran a bhristeadh, reusonaich Pol riu, us aige ri falbh air an là ʼr na mhaireach, agus lean e air labhairt gu miadhon oidhche.</verse>
			<verse number="8">Agus bha moran lochran anns an t-seomar uachdrach, far an robh sinn cruinn.</verse>
			<verse number="9">ʼS bha oganach araid, Eutichus theirte ris, ʼna shuidhe ann an uinneig, us trom chadal a tighinn air (le Pol a bhith fad a teagasg) thuit e, ʼs e ʼna shuain, sios bho ʼn treas lobhta, agus thogadh suas marbh e.</verse>
			<verse number="10">Agus nuair theirinn Pol ga ionnsuidh, shìn e e fhein air ʼuachdar, ʼs ga ghlacail thuirt e: Na biodh furban oirbh: oir tha ʼanam ann.</verse>
			<verse number="11">ʼSa dol suas, ʼsa bristeadh arain, ʼsa blasad, labhair e moran riu gu solus latha, an sin dhʼ fhalbh e.</verse>
			<verse number="12">ʼS thug iad an t-oganach leo beo, ʼs cha bu bheag an toil-inntinn.</verse>
			<verse number="13">Ach a dol air bord saghaich, sheol sinne gu Assos, far an robh againn ri Pol a ghabhail air bord: oir ʼsann mar sin a shuidhich e, ʼs e fhein gus an t-astar a dhianamh air tir.</verse>
			<verse number="14">Agus air dha ar coinneachadh aig Assos, ghabh sinn air bord e, ʼs thainig sinn gu Mitiléne.</verse>
			<verse number="15">ʼSa seoladh as a sin, thainig sinn an ath latha mu chomhair Chiois, ʼs an ath latha rinn sinn Samos, agus an latha an deigh sin rainig sinn Miletus.</verse>
			<verse number="16">Oir bha Pol air cur roimhe seoladh seachad air Ephesus, eagal gun cuirte moille air an ʼAsia. Oir bha e greasad air, gu latha Caingis, nam bʼ urrainn da idir, a chumail ann an Ierusalem.</verse>
			<verse number="17">ʼSa cur fios bho Mhiletus gu Ephesus, ghairm e seanairean na h-eaglais.</verse>
			<verse number="18">ʼS nuair thainig iad ga ionnsuidh, ʼsa bha iad comhla, thuirt e riu: Tha brath agaibh bho ʼn chiad latha a thainig mi do dhʼ Asia, ciamar a ghiulain mi mi fhein maille ribh fad na h-uine,</verse>
			<verse number="19">A seirbhiseachadh an Tighearna leis a h-uile umhlachd, ʼs le deoir, us buairidhnean, a thainig orm le foill nan Iudhach;</verse>
			<verse number="20">Ciamar nach do chum mi aiteal bhuaibh, a bha gu leas dhuibh, gun innseadh dhuibh, ʼs gun a theagasg dhuibh gu follaiseach, ʼs bho thigh gu tigh,</verse>
			<verse number="21">A cur an ceill do na h-Iudhaich, ʼs do na cinnich aithreachais a thaobh Dhe, agus creidimh ann ar Tighearna Iosa Criosta.</verse>
			<verse number="22">Us, seall, a nis ceangailte san spiorad, tha mi dol gu Ierusalem, gun fhios agam ciod a dhʼ eireas dhomh an sin,</verse>
			<verse number="23">Ach gum beil an Spiorad Naomh a dianamh fianuis dhomh anns gach baile, a g-radh, gum beil cuibhrichean agus diachuinnean a feitheamh orm ann an Ierusalem.</verse>
			<verse number="24">Ach cha n-eil ni dhiu sin a cur sgath orm, cha mhua tha mi sealltuinn air mo bheatha nas luachmhoire na mi fhein, ma se ʼs gun criochnaich mi mo chùrsa agus riarachadh an fhacail, a fhuair mi bho ʼn Tighearna Iosa gu teisteanas a thoirt air soisgeul grasan Dhe.</verse>
			<verse number="25">Us, seall, tha fios agam a nis nach fhaic sibh mo ghnuis tuilleadh, sibhse uile am measg na shiubhail mi a searmonachadh rioghachd Dhe.</verse>
			<verse number="26">Air an aobhar sin tha mi gu ʼr gabhail an diugh mar fhianuis, gum beil mi glan bho fhuil dhaoine gu leir.</verse>
			<verse number="27">Oir cha do sheachuinn mi comhairle Dhe air fad innseadh dhuibh.</verse>
			<verse number="28">Seallaibh ribh fhein ʼs ris an treud uile, air na shuidhich an Spiorad Naomh sibh ʼnur n-easbuigean gu riaghladh eaglais De, a cheannaich e le fhuil fhein.</verse>
			<verse number="29">Oir tha fios agam an deigh dhomhsa falbh, gun tig madaidhean-allaidh reubach a stigh ʼnur measg, nach caomhuinn an treud.</verse>
			<verse number="30">Us eiridh daoine dhibh fhein, a labhras nichean coirbte, gu deisciopuil a tharruinn ʼnan deigh.</verse>
			<verse number="31">Uime sin dianaibh faire, a cuimhneachadh nach do lasaich mi, fad thri bliadhna, a chomhairleachadh gach aon agaibh le deoir a dhʼ oidhche ʼsa latha.</verse>
			<verse number="32">A nis tha mi gu ʼr n-earbsa ri Dia, ʼs ri facal a ghras, a tha comasach air togail suas, ʼs air oighreachd a thoirt seachad am measg nan daoine naomhaichte uile.</verse>
			<verse number="33">Cha do shanntaich mi airgiod, no òr, no aodach duine air bith,</verse>
			<verse number="34">Mar tha fios agaibh fhein, a chionn fhritheil na lamhan so do mʼ fheumalachd fhein, agus dhaibhse a bha cuide rium.</verse>
			<verse number="35">Dhʼ fhiach mi dhuibh a h-uile ni, gur còir dhuibh, le saothrachadh mar so, an fheadhainn laga chomhnadh, agus facal an Tighearna Iosa a chuimhneachadh, mar thuirt e: Se toirt seachad is beannaichte na gabhail.</verse>
			<verse number="36">ʼS an deigh na nichean so radh, a dol air a ghluinean, rinn e urnaigh maille riu uile.</verse>
			<verse number="37">Agus rinn iad uile gal gu goirt; ʼsa tuiteam air muineal Phoil, phog iad e,</verse>
			<verse number="38">ʼS iad gu h-araid craiteach as leth an fhacail a thuirt e, nach fhaiceadh iad a ghnuis tuilleadh. Us thug iad coimhideachd dha gu ruig an saghach.</verse>
		</chapter>
		<chapter number="21">
			<verse number="1">ʼS nuair a thachair, ʼs sinn air dealachadh riusan, gun do sheol sinn, thainig sinn le gabhail dhirich gu Coos, ʼs an latha an deigh sin gu Rodes, us á sin gu Patara.</verse>
			<verse number="2">ʼS air dhuinn long fhaighinn, a bha dol thairis gu Phenice, ghabh sinn air bord, agus sheol sinn.</verse>
			<verse number="3">ʼS nuair thainig Ciprus ʼnar fradharc, ga fhagail air an laimh chli, sheol sinn gu Siria, us thainig sinn gu Tirus: oir ʼsann an sin bha luchd an t-saghaich ri chur a mach.</verse>
			<verse number="4">ʼSa faighinn dheisciopul, dhʼ fhuirich sinn an sin seachd latha; thuirt iadsan ri Pol tromh ʼn Spiorad, gun e dhol suas gu Ierusalem.</verse>
			<verse number="5">Agus a triall an deigh do na laithean sin tighinn gu ceann, ghabh sinn air ar n-adhart, us iadsan uile ʼnar cuideachd le ʼm mnathan ʼs le ʼn cloinn gu taobh-mach a bhaile: us chaidh sinn air ar gluinean air a chladach, us rinn sinn urnaigh.</verse>
			<verse number="6">Us nuair ghabh sinn beannachd le gach a cheile, chaidh sinn air bord; us thill iadsa dhachaidh.</verse>
			<verse number="7">Ach a criochnachadh ar turuis-mhara bho Thirus, ghabh sinn sios gu Ptolemais; ʼsa cur fàilt air na braithrean, thamh sinn aon latha comhla riu.</verse>
			<verse number="8">ʼSa togail oirnn an ath latha, thainig sinn gu Cesaréa. ʼSa dol a stigh do thigh Philip, an soisgeulach, fear de ʼn t-seachdnar, dhʼ fhuirich sinn comhla ris.</verse>
			<verse number="9">ʼS bha ceathrar nighean aige, oighean a bha ri faidheadaireachd.</verse>
			<verse number="10">ʼS nuair a thamh sinn an sin beagan laithean, thainig bho Iudéa faidh araid, dha ʼm bʼainm Agabus.</verse>
			<verse number="11">Agus cho luath ʼsa thainig esan ga ʼr n-ionnsuidh, rug e air crios Phoil: ʼsa ceangal a chasan ʼsa lamhan fhein, thuirt e: Iad so tha an Spiorad Naomh a cantuinn: Am fear leis an leis an crios so, ceanglaidh na h-Iudhaich mar so ann an Ierusalem, us liubhraidh iad seachad e do lamhan nan cinneach.</verse>
			<verse number="12">Nuair chuala sinn so, ghrios sinne us muinntir an aite air, gun e dhol suas do Ierusalem.</verse>
			<verse number="13">An sin fhreagair Pol, us thuirt e: Ciod is ciall duibh a gal, ʼsa cradh mo chridhe? Oir tha mise deas cha n-ann gu bhith air mo cheangal a mhain, ach gu bàsachadh ann an Ierusalem air son ainm an Tighearna Iosa.</verse>
			<verse number="14">ʼS nuair nach bʼ urrainn duinn toirt air ar comhairle a ghabhail, sguir sinn, a g-radh: Toil an Tighearna gun robh diante.</verse>
			<verse number="15">ʼS an deigh nan laithean sin, air dhuinn bhith reidh, chaidh sinn suas gu Ierusalem.</verse>
			<verse number="16">Us chaidh cuid dhe na deisciopuil á Cesaréa comhla ruinn, a toirt leo Mnasoin, Ciprianach araid, seann deisciopul, aig an robh sinn gu bhith air aoidheachd.</verse>
			<verse number="17">ʼS nuair thainig sinn do Ierusalem, ghabh na braithrean gu toileach ruinn.</verse>
			<verse number="18">ʼ S air an ath latha chaidh Pol a stigh comhla ruinn gu Seumas, agus chruinnicheadh na seanairean uile.</verse>
			<verse number="19">ʼS nuair a chuir e fàilt orra, dhʼ innis e fos leth na nichean a rinn Dia le mhinistreileachd-sa am measg nan cinneach.</verse>
			<verse number="20">Air dhaibhse so chluinntinn, thug iad gloir do Dhia, us thuirt iad ris: Tha thu faicinn, a bhrathair, a liuthad mile a tha measg nan Iudhach, a chreid, ʼs tha iad uile eudmhor mu ʼn lagh.</verse>
			<verse number="21">Ach chual iad mu dʼ dheidhinn-sa, gum beil thu teagasg nan Iudhach a tha measg nan cinneach, Maois a threigsinn, a g-radh, nach còir daibh an clann a thimchioll-ghearradh, no imeachd a reir an abhuist.</verse>
			<verse number="22">Ciod a nis ma ta? gu cinnteach ʼs fheudar an sluagh a thional: oir cluinnidh iad gun tainig thu.</verse>
			<verse number="23">Dian so ma ta tha sinn a g-radh riut: tha ceathrar dhaoine againn, a tha fo bhòid.</verse>
			<verse number="24">Thoir iad so leat, us naomhaich thu fhein comhla riu, agus cost orra gus an cinn a bhearradh; us bithidh fios aca uile gur briagan na chual iad umad, ʼs gum beil thu fhein na dʼ imeachd a cumail an lagha.</verse>
			<verse number="25">Ach a thaobh nan cinneach a chreid, sgriobh sinne, a toirt breth, iad a sheachnadh a mhain nichean a chaidh iobradh do dhʼ iodholan, us fala, us ni tachdte, agus striopachais.</verse>
			<verse number="26">An sin ghabh Pol na daoine, ʼs air an ath latha, air dha bhith air a ghlanadh maille riu, chaidh e stigh do ʼn teampull, a toirt brath mu choimhlionadh laithean a ghlanaidh, ʼs gus an tairgteadh tobhartas air son gach aon dhiu.</verse>
			<verse number="27">Ach nuair bha na seachd laithean a tarruinn gu ceann, air do na h-Iudhaich, a bha bho Asia, esan fhaicinn san teampull, ghluais iad an sluagh uile, us chuir iad an laimh e, a g-eigheach:</verse>
			<verse number="28">Fheara Israil, cuidichibh: so agaibh an duine a tha teagasg dhaoine uile feadh gach aite an aghaidh an t-sluaigh, ʼs an lagh, agus an aite so, ʼsa bharr air sin thug e cinnich a stigh do ʼn teampull, us thruaill e an t-ionad naomh so.</verse>
			<verse number="29">(Oir bha iad air Trophimus á Ephesus fhaicinn comhla ris sa bhaile, us shaoil leo gun tug Pol e stigh do ʼn teampull.)</verse>
			<verse number="30">Us bha am baile uile fo bhuaireas, agus ruith an sluagh cuideachd. ʼSa breith air Pol, tharruinn iad a mach as an teampull e: us ghrad-dhuineadh na dorsan.</verse>
			<verse number="31">ʼS nuair bha mhiann orra a mharbhadh, chaidh innse do ard-cheannard na cuideachda gun robh Ierusalem uile troimh cheile.</verse>
			<verse number="32">Ruith esan san uair gan ionnsuidh, a toirt leis shaighdearan us cheannardan-ciad. Cho luath ʼsa chunnaic iadsan an t-ard-cheannard ʼs na saighdearan, sgair iad de bhualadh Phoil.</verse>
			<verse number="33">An sin an t-ard-cheannard a tighinn faisg, rug e air, ʼs dhʼ orduich e a cheangal le dà shlabhruidh; agus dhʼ fharraid e, co am fear a bhʼ ann, agus ciod a rinn e.</verse>
			<verse number="34">Us ghlaodh cuid aon rud, cuid rud eile feadh an t-sluaigh. ʼS bho nach bʼurrainn da cinnteas fhaighinn leis an iorghuill, dhʼ orduich e a thoirt do ʼn chaisteal.</verse>
			<verse number="35">ʼS nuair thainig e thun na staidhreach, thachair gun robh e air a ghiulan leis na saighdearan as leth ainneart an t-sluaigh.</verse>
			<verse number="36">Oir lean domhladas sluaigh, a glaodhaich: Cuir as da.</verse>
			<verse number="37">ʼS nuair a bha Pol gu bhith air a thoirt a stigh do ʼn chaisteal, thuirt e ris an ard-cheannard: Am faod mi facal a radh riut? Thuirt esan: Am beil Greigis agad?</verse>
			<verse number="38">Nach tusʼ an t-Eiphiteach, a thog roimh na laithean so buaireas, ʼsa tharruinn a mach do ʼn fhasach ceithir mile fear de mhurtairean?</verse>
			<verse number="39">Us thuirt Pol ris: Is Iudhach mise á Tarsus ann an Silicia, saor-dhuine de bhaile ro ainmeil. Ach se tha mi guidhe ort, gun leig thu dhomh labhairt ris an t-sluagh.</verse>
			<verse number="40">ʼS nuair leig e leis, sheas Pol air an staidhre, us smeid e la laimh ris an t-sluagh, ʼs nuair rinneadh samhchair mhor, labhair e riu sa chanan Eabhrach, a g-radh:</verse>
		</chapter>
		<chapter number="22">
			<verse number="1">A dhaoine, a bhraithrean, us aithrichean, eisdibh a nis ri mo lethsgeul a tha mi dol a thoirt duibh.</verse>
			<verse number="2">ʼS nuair a chual iadsan gur ann sa chanan Eabhrach a labhair e riu; bha iad nas samhaiche.</verse>
			<verse number="3">Us thuirt e: Is Iudhach mise a rugadh ann an Tarsus Chilicia, ach a chaidh àrach sa bhaile so, air mʼ fhaghlum aig casan Ghamalieil a reir firinn lagh nan aithrichean, eudmhor mu ʼn lagh, mar a tha sibh fhein uile an diugh;</verse>
			<verse number="4">A rinn geur-leanmhuinn air an aidmheil so gu bàs, a ceangal ʼsa cur am priosan fhirionnach mar-aon agus bhoirionnach,</verse>
			<verse number="5">Mar a thogas an t-ard-shagart fianuis dhomh, ʼs na seanairean uile, bho ʼn dʼ fhuair mi litrichean cuideachd thun nam braithrean, us chaidh mi gu Damascus, gus an toirt ceangailte as a sin gu Ierusalem, los gun rachadh an smachdachadh.</verse>
			<verse number="6">Agus thachair, ʼs mi triall ʼsa tarruinn teann air Damascus mu mhiadhon latha, gun do shoillsich gu grad solus mor mun cuairt domh bho neamh;</verse>
			<verse number="7">ʼSa tuiteam gu làr, chuala mi guth a g-radh rium: A Shauil, a Shauil, car-son atha thu gam gheur-leanmhuinn-sa?</verse>
			<verse number="8">Agus fhreagair mi: Co thu, a Thighearna? Us thuirt e rium: Is mi Iosa bho Nasareth, air a bheil thusa dianamh geur-leanmhuinn.</verse>
			<verse number="9">Us iadsan, a bha cuide rium, chunnaic iad gu dearbh an solus, ach cha chual iad a ghuthsa, a labhair rium.</verse>
			<verse number="10">Us thuirt mise: Ciod a ni mi, a Thighearna? Us thuirt an Tighearna rium: Eirich, agus falbh gu Damascus; us innsear dhut an sin mu na nichean uile is còir dhut a dhianamh.</verse>
			<verse number="11">Agus bho nach bu leir dhomh le soilleireachd an t-soluis sin, thainig mi gu Damascus air mo stiuradh air laimh le mo chompanaich.</verse>
			<verse number="12">Agus Ananias araid, duine air reir an lagha, ʼs aig an robh deagh theisteanas bho na h-Iudhaich uile, a bha tamh an sin,</verse>
			<verse number="13">A tighinn gam ionnsuidh, ʼsa seasamh lamh rium, thuirt e rium: A bhrathair Shauil, seall naird. Agus sa cheart uair sheall mi naird air.</verse>
			<verse number="14">Ach thuirt esan: Roimh-dhʼorduich Dia ar n-aithrichean thu, los gun tuigeadh tu a thoil, ʼs gum faiceadh tu an t-Aon naomh, ʼs gun cluinneadh tu an guth as a bhial:</verse>
			<verse number="15">Oir bithidh thu do dhaoine uile na dʼ fhianuis dha air na nichean a chunnaic ʼsa chuala tu.</verse>
			<verse number="16">Agus a nis car-son a tha thu dianamh moille? Eirich, ʼs bi air do bhaisteadh, agus nigh dhiot do pheacannan a gairm air ainmse.</verse>
			<verse number="17">Us thachair nuair a thainig mi rithist gu Ierusalem, ʼsa bha mi ri urnaigh san teampull, gun tainig plathadh-inntinn orm,</verse>
			<verse number="18">ʼS gum fac mi e a g-radh rium: Greas ort, us fag Ierusalem gu h-ealamh: a chionn nach gabh iad do theisteanas mu mʼ dheidhinn.</verse>
			<verse number="19">Us thuirt mise: A Thighearna, tha fios aca gun robh mise tilgeadh am priosan, ʼsa sgiursadh anns gach sinagog, na feadhnach a chreid unnadsa;</verse>
			<verse number="20">ʼS nuair a dhoirteadh fuil Stephain, tʼ fhianuis, bha mise san lathair ʼsa g-aontachadh leo, ʼsa gleidheadh am falluinnean-sa a bha ga mharbhadh.</verse>
			<verse number="21">Us thuirt e rium: Bi falbh: oir cuiridh mi thu thun nan cinneach a tha an cein.</verse>
			<verse number="22">Agus dhʼ eisd iad ris gus am facal so, ʼs an sin thog iad an guth, a g-radh: Togaibh bharr an talmhuinn a leithid so de dhuine: oir cha cheart e bhith beo.</verse>
			<verse number="23">ʼS nuair a bha iadsan a g-eigheach, ʼsa tilgeil an aodaich dhiu, ʼsa caitheamh duslaich san athar,</verse>
			<verse number="24">Dhʼ orduich an t-ard-cheannard gun tugteadh do ʼn chaisteal e, ʼs gun rachadh a sgiursadh ʼsa riasladh, gus am faigheadh e mach car-son a bha iad a glaodhaich mar so ʼna aghaidh.</verse>
			<verse number="25">ʼS air dhaibh a cheangal le iallan, thuirt Pol ris a cheannard-chiad a bha lamh ris: Am beil e laghail dhuibh duine a tha ʼna Romanach a sgiursadh, ʼs e neo-dhìte?</verse>
			<verse number="26">Nuair chual an ceannard-ciad so, chaidh e thun an ard-cheannaird, us dhʼ innis e dha, a g-radh: Ciod a tha thu dol a dhianamh? oir is saor Romanach an duine so.</verse>
			<verse number="27">ʼS an t-ard-cheannard a tighinn ga ionnsuidh, thuirt e ris: Innis dhomh an Romanach thu. Ach thuirt esan: Seadh.</verse>
			<verse number="28">Us fhreagair an t-ard-cheannard: Choisinn mise air suim mhoir an t-saorsa so. Us thuirt Pol: Ach rugadh mise saor.</verse>
			<verse number="29">Air an aobhar sin ghrad-dhʼfhag an fheadhainn a bha dol gus a riasladh e. Us bha eagal cuideachd air an ard-cheannard, an deigh dha thuigsinn gum bu shaor Romanach e, agus a thaobh gun do cheangail e e.</verse>
			<verse number="30">Ach an ath latha air dha bhith an geall air fios na bu chinntiche fhaighinn car-son a bha na h-Iudhaich a cur choire as a leth, dhʼ fhuasgail e e, agus dhʼorduich e do na sagairt ʼs do ʼn chomhairle uile tighinn cruinn; ʼsa toirt Phoil a mach, chuir e air am bialaobh e.</verse>
		</chapter>
		<chapter number="23">
			<verse number="1">Agus Pol a g-amharc air a chomhairle, thuirt e: A dhaoine ʼsa bhraithre, ghiulain mise mi fhein leis a h-uile deagh chogais an lathair Dhe gus an latha an diugh.</verse>
			<verse number="2">ʼS dhʼorduich Ananias an t-ard-shagart do ʼn fheadhainn, a bha ʼnan seasamh lamh ris, a bhualadh sa bhial.</verse>
			<verse number="3">An sin thuirt Pol ris: Buailidh Dia thusa, a bhalla ghealaichte. Oir am beil thusa ad shuidhe a thoirt breth ormsa a reir an lagha, ʼs an aghaidh an lagha g-orduchadh mo bhualadh?</verse>
			<verse number="4">Us thuirt iadsan a bha faisg: Am beil thu toirt beum do ard-shagart Dhe?</verse>
			<verse number="5">Us thuirt Pol: Cha robh fhios agam, a bhraithrean, gum bʼ e an t-ard-shagart e. Oir tha e sgriobhte: Cha labhair thu olc air uachdran do phobuill.</verse>
			<verse number="6">Ach thuig Pol, gun robh an darna cuid ʼnan Sadusaich, ʼsa chuid eile ʼnam Phairisich, agus ghlaodh e anns a chomhairle: A dhaoine ʼsa bhraithre, is Phairiseach mise, mac Phairiseach, as leth dochas agus aiseirigh nam marbh tha mise fo bhreth.</verse>
			<verse number="7">Air dha so a radh, dhʼ eirich eas-aontas eadar na Phairisich agus na Sadusaich, agus bha ʼn sluagh air an roinn.</verse>
			<verse number="8">Oir tha na Sadusaich a cantuinn nach eil aiseirigh, no aingeal, no spiorad ann: ach tha na Phairisich a g-aideachadh an dà chuid.</verse>
			<verse number="9">Agus thogadh iolach mhor. Us cuid de na Phairisich a g-eirigh, bha iad a stri, a g-radh: Cha n-eil sinn faighinn coire sam bith do ʼn duine so: ciod ma labhair spiorad ris, no aingeal?</verse>
			<verse number="10">An sin nuair a dhʼ eirich aimhreit mhor, ghabh an t-ard-cheannard eagal gun rachadh Pol a riabadh as a cheile leo, ʼs dhʼ orduich e do na saighdearan a dhol sios, agus Pol a spionadh le laimh laidir as am measg, ʼsa thoirt do ʼn chaisteal.</verse>
			<verse number="11">ʼS an ath oidhche thuirt an Tighearna, ʼs e lamh ris: Seas dileas: oir mar a thug thu teisteanas ormsa ann an Ierusalem, ʼs amhuil a dhʼ fheumas tu teisteanas a thoirt orm san Roimh cuideachd.</verse>
			<verse number="12">ʼS air tighinn do ʼn latha, thionail roinn dhe na h-Iudhaich, us cheangail iad iad fhein le mionnan, a g-radh nach itheadh ʼs nach oladh iad gus am marbhadh iad Pol.</verse>
			<verse number="13">ʼS bha iad corr us dà fhichead fear, a shuidhich a cho-fheall so;</verse>
			<verse number="14">Agus thainig iad thun nan ard-shagart, ʼs nan seanair, us thuirt iad: Bhòidich sinn le bòid mhoir, nach blais sinn air ni, gus am marbh sinn Pol.</verse>
			<verse number="15">A nis ma ta thugaibhse maille ris a chomhairle rabhadh do ʼn ard-cheannard a thoirt a mach dhuibh, mar gum bʼ aill leibh rudeigin na bu chinntiche thuigsinn mu dheidhinn. Agus, mun tig e faisg, tha sinne deas gu mharbhadh.</verse>
			<verse number="16">Cho luath sa chuala mac piuthar Phoil am feall-fhalach so, thainig e, us chaidh e stigh do ʼn chaisteal, agus dhʼinnis e do Phol e.</verse>
			<verse number="17">An sin ghairm Pol a h-aon de na ceannardan-ciad, us thuirt e: Thoir an t-oganach so gus an t-ard-cheannard: oir tha rudeigin aige ri innseadh dha.</verse>
			<verse number="18">Agus esan ga ghabhail, thug e thun an ard-cheannaird e, us thuirt e: Dhʼiarr am priosanach Pol orm an t-oganach so thoirt ga dʼionnsuidh, us rudeigin aige ri radh riut.</verse>
			<verse number="19">ʼS an t-ard-cheannard a breith air laimh air, chaidh e lethtaobh leis, agus dhʼfharraid e dheth: Ciod a thʼ agad ri innseadh dhomh?</verse>
			<verse number="20">Us thuirt esan: Chord na h-Iudhaich mu iarraidh ort, gun tugadh tu Pol am maireach thun na comhairle, mar gu rudeigin na bu chinntiche fhiosrachadh mu dheidhinn:</verse>
			<verse number="21">Ach na creid thusʼ iad: oir tha corr agus dà fhichead fear dhiu am feall-fhalach air, a cheangail iad fhein le mionnan, nach icheadh iad ʼs nach oladh iad gus am marbhadh iad e; ʼs tha iad a nis deas, an duil ri gealladh bhuatsa.</verse>
			<verse number="22">An sin leig an t-ard-cheannard an t-oganach air falbh, a cur mu choinneamh gun e a dhʼinnse do dhuine gun do chuir e na nichean so air shuilean dhasan.</verse>
			<verse number="23">ʼS air do dhà cheannard-chiad a bhith air an gairm, thuirt e riu: Dianaibh deas dà chiad saighdear gu dol gu ruig Cesaréa, agus tri fichead us deich marcaich, agus dà chiad fear-sleagh air son an treas uair de ʼn oidhche:</verse>
			<verse number="24">Agus uidheamaichibh ainmhidhean air an cuirear Pol, gus a thoirt gu tiaruinte thun an uachdrain Felics.</verse>
			<verse number="25">(Oir bha eagal air gum faodadh na h-Iudhaich ma dhʼ fhaoidte a thoirt air falbh le ainneart, ʼsa mharbhadh, agus an deigh sin gum biodh e fhein fo mhichliu, mar gun gabhadh e airgiod,)</verse>
			<verse number="26">Us sgriobh e litir anns an tuirt e mar so: Tha Claudius Lisias a cur bheannachd thun an uachdrain ro urramach Felics.</verse>
			<verse number="27">Thainig mi air an duine so le armailt, ʼs e an sàs aig na h-Iudhaich, ʼs iad air tì a mharbhadh, agus theasraig mi e, a tuigsinn gum bu Romanach e;</verse>
			<verse number="28">ʼS mi an geall air fios fhaighinn air an aobhar a bhʼ aca ʼna aghaidh, thug mi mach e thun an comhairle.</verse>
			<verse number="29">Fhuair mi mach gur ann air son cheisdean mu ʼn lagh aca fhein, a bhathas ga choireachadh, ach gun dad a thoilleadh bàs no cuibhrichean ga chur as a leth.</verse>
			<verse number="30">Ach nuair chaidh innse dhomh muʼn fheall-fhalach a bha iad air suidheachadh air a shon, chuir mi ga dʼ ionnsuidh fhein e, a toirt brath dha luchd-casaid, iad an cuis agairt ad lathair fhein. Slan leat.</verse>
			<verse number="31">An sin na saighdearan a toirt leo Phoil, mar fhuair iad an t-ordugh, thug iad e feadh na h-oidhche gu Antipatris.</verse>
			<verse number="32">Agus an ath latha a fagail nam marcach gu dol leis, thill càch thun a chaisteil.</verse>
			<verse number="33">Air daibh-san Cesaréa a ruighinn, ʼs an litir a liubhairt do ʼn uachdran, chuir iad Pol air a bhialaobh.</verse>
			<verse number="34">ʼS nuair a leugh e i, ʼsa dhʼ fharraid e co an duthaich dhe ʼn robh e, ʼsa tuigsinn gun robh e bho Chilicia:</verse>
			<verse number="35">Eisdidh mi riut, os esan, nuair thig do luchd-casaid. Us dhʼ orduich e a ghleidheadh an talla-breitheanais Heroid.</verse>
		</chapter>
		<chapter number="24">
			<verse number="1">An ceann choig latha chaidh an t-ard-shagart Ananias sios maille ri cuid de na seanairean, agus Tertullus fear-tagraidh araid, us chaidh iad thun an uachdrain an aghaidh Phoil.</verse>
			<verse number="2">ʼS nuair chaidh Pol a ghairm, thòisich Tertullus air a choireachadh, a g-radh: Gu bheil sinn a mealtuinn mor-shithe air do sgath, ʼs gu bheil ioma ni air an ceartachadh le dʼ fhreasdail,</verse>
			<verse number="3">Is nichean so ris a bheil sinn daonnan agus anns gach aite a gabhail, Fhelics ro urramach, leis a h-uile taingealachd.</verse>
			<verse number="4">Ach gun tuille moille chur ort, guidheam, gun eisd thu ruinn, as leth do shuairceis, am beagan bhriathran.</verse>
			<verse number="5">Fhuair sinn an duine so ʼna phlaigh, ʼsa togail cheannairc am measg nan Iudhach uile air feadh an t-saoghail gu h-iomlan, ʼs ʼna cheannard air eiriceachd bhuaireasaich nan Nasarénach;</verse>
			<verse number="6">A thug ionnsuidh cuideachd air an teampull a thruailleadh, air am bʼ aill leinne, an deigh a ghlacadh, breth a thoirt a reir ar lagh fhein.</verse>
			<verse number="7">Ach air do Lisias an t-ard-cheannard tighinn oirnn, spion e e le fior ainneart as ar lamhan,</verse>
			<verse number="8">A g-orduchadh a luchd-casaid a thighinn h-ugadsa: bho ʼm faod thu fhein le cheasnachadh fios a bhith agad air na nichean sin uile a tha sinn a cur as a leth.</verse>
			<verse number="9">Us chuir na h-Iudhaich leis, a g-radh gur ann mar sin a bha a chuis.</verse>
			<verse number="10">An sin fhreagair Pol (an t-uachdran a toirt cead dha labhairt): ʼS mi tuigsinn gum beil thu fad moran bhliadhnaichean na dʼ bhritheamh air a chinneadh so, le mor mhisnich freagraidh mi air mo shon fhein.</verse>
			<verse number="11">Oir faodaidh tu thuigsinn nach eil tuille na dà latha dhiag, bho na chaidh mi suas do Ierusalem a dhʼ aoradh;</verse>
			<verse number="12">ʼS cha dʼfhuair iad mi san teampull a deaspud ri neach air bith, no na mʼ cheann-aobhair air tional an t-sluaigh, anns na sinagogun, no ʼsa bhaile;</verse>
			<verse number="13">Agus cha mhua is urrainn daibh comhdach dhut na tha iad a nis cur as mo leth.</verse>
			<verse number="14">Ach tha mi g-aideach so dhut, gum beil mi air reir an t-seorsa ris an can iadsan eiricich, a dianamh seirbhis do ʼn Athair, ʼs do mo Dhia, a creidsinn gach ni a tha sgriobhte san lagh agus anns na faidhean,</verse>
			<verse number="15">A cur mo dhochais ann an Dia, ris a bheil duil aca fhein mar an ciadna, gum bi aiseirigh nan ionraic agus nan eucorach ann.</verse>
			<verse number="16">As leth so tha mi daonnan a stri, fiach am bi cogais neo-lochdach agam an lathair Dhe, ʼs an lathair dhaoine.</verse>
			<verse number="17">A nis an deigh moran bhliadhnaichean thainig mi a thoirt deirce do mʼ chinneadh, agus tairgsichean, agus bòidean.</verse>
			<verse number="18">Fhuair iad mi, ʼs mi riu so, air mo ghlanadh san teampull; ʼs cha n-ann le sluagh, cha mhua ʼsann le buaireas.</verse>
			<verse number="19">Bʼ iad Iudhaich araid bho Asia, dha ʼm bu chòir a bhith ad lathair, agus a thoirt suas, nam biodh a bheag aca na mʼ aghaidh,</verse>
			<verse number="20">No innseadh iad so fhein, ma fhuair iad coire sam bith unnam, nuair sheas mi air bialaobh na comhairle,</verse>
			<verse number="21">Saor bho ʼn aon fhacal so a mhain, a ghlaodh mi, ʼs mi na mʼ sheasamh ʼnam measg: Gur h-ann as leth aiseirigh nam marbh a tha mise fo bhreth agaibhse an diugh.</verse>
			<verse number="22">Ach chuir Felics, ʼs e ro fhiosrach air an aidmheil so, dàil sa chuis, a g-radh: Nuair thig Lisias an t-ard-cheannard a nuas, eisdidh mi ribh.</verse>
			<verse number="23">Us thug e ordugh do cheannard-ciad a ghleidheadh, agus fois a bhith aige, ʼs gun duine dhe chairdean a bhacadh bho fhrithealadh dha.</verse>
			<verse number="24">ʼS an ceann beagan laithean thainig Felics le mhnaoi Drusilla, a bha ʼna ban-Iudhaich, ʼs chuir e shireadh Phoil, agus chual e bhuaithe an creideamh a thʼ ann an Iosa Criosta.</verse>
			<verse number="25">Us nuair bha e labhairt mu cheartas, ʼs mu gheamnachd, ʼs mu ʼn bhreitheanas ri tighinn, fhreagair Felics, ʼs e fo gheilt-chrith: A thaobh so bi falbh a nis: ach nuair bhios àm freagrach agam, cuiridh mi ga dʼ shireadh.</verse>
			<verse number="26">Bha duil aige cuideachd gun tugte dha airgiod le Pol, as leth so a cur fios air gu tric labhair e ris.</verse>
			<verse number="27">Ach an deigh do dhà bhliadhna dol seachad, thainig Portius Festus an aite Fhelics. Agus dhʼ fhag Felics, le toil comain a chur air na h-Iudhaich, Pol ceangailte.</verse>
		</chapter>
		<chapter number="25">
			<verse number="1">A nis nuair thainig Festus do ʼn mhor-roinn, chaidh e suas an ceann tri latha bho Chesaréa gu Ierusalem.</verse>
			<verse number="2">Agus chaidh na h-ard-shagairt agus priomh-dhaoine nan Iudhach air a bhialaobh an aghaidh Phoil, agus dhʼ aslaich iad air,</verse>
			<verse number="3">A g-iarraidh mar chomain dhaibh ʼna aghaidh, gun orduicheadh e a thoirt gu Ierusalem, iad fhein a dianamh feall-fhalaich air, los a mharbhadh air an t-slighe.</verse>
			<verse number="4">Ach fhreagair Festus, gun robh Pol air a ghleidheadh ann an Cesaréa: ʼs gun rachadh e fhein an sin gu h-aithghearr.</verse>
			<verse number="5">Rachadh ma ta, os esan, an fheadhainn a tha comasach ʼnur measg sios comhla rium-sa, agus ma se ʼs gum beil coire san duine, agaireadh iad sin ʼna aghaidh.</verse>
			<verse number="6">ʼS gun fhuireach ʼnam measg na bʼ fhaide na ochd no deich latha, chaidh e sios do Chesaréa, ʼs an ath latha shuidh e air cathair a bhreitheanais, ʼs dhʼorduich e Pol a thoirt air a bhialaobh.</verse>
			<verse number="7">Nuair a thugadh an sin e, sheas na h-Iudhaich, a bha air tearnadh bho Ierusalem, mun cuairt da, a cur chuisean lionar agus trom as a leth, nach bʼ urrainn daibh a chomhdach,</verse>
			<verse number="8">Us fhreagair Pol, ga shaoradh fhein: Cha n-eil mi coireach ann an ni air bith a tha an aghaidh lagh nan Iudhach, no an aghaidh an teampuill, no an aghaidh Chésair.</verse>
			<verse number="9">Ach le toil comain a chur air na h-Iudhaich, fhreagair Festus Pol, us thuirt e: An aill leat dol suas gu Ierusalem, ʼs an sin dol fo bhreth mu na nichean so am lathair-sa?</verse>
			<verse number="10">Ach thuirt Pol: Tha mi fo bhreth aig cathair Chésair, an sin is còir breth a thoirt orm: air na h-Iudhaich cha dʼ rinn mi dolaidh, mar is math a tha fios agad.</verse>
			<verse number="11">Oir ma rinn mi eucoir orra, no coire sam bith toillteanach air bàs, cha n-eil mi diultadh bàs fhulang: ach mur eil bonn aig na nichean a tha iad so cur as mo leth, cha n-fhaod duine sam bith mo liubhairt dhaibh. Tha mi togail mo chuis gu César.</verse>
			<verse number="12">An sin fhreagair Festus, an deigh dha labhairt ris a chomhairle: Na thog thu do chuis gu César? Gu César theid thu.</verse>
			<verse number="13">ʼS an ceann beagan laithean, thainig righ Agrippa agus Bernicé a nuas gu Cesaréa gu fàilt a chur air Festus.</verse>
			<verse number="14">ʼS air dhaibh fanailt an sin moran laithean, dhʼinnis Festus do ʼn righ mu Phol, a g-radh: Dhʼ fhagadh le Felics duine araid ʼna phriosanach,</verse>
			<verse number="15">Ga thaobh-san, nuair bha mi ann an Ierusalem, thainig ard-shagairt us seanairean nan Iudhach h-ugam, a g-iarraidh binn-ditidh ʼna aghaidh:</verse>
			<verse number="16">Dha ʼn do fhreagair mi: Cha n-eil e ʼna chleachdadh aig na Romanaich duine air bith a dhiteadh, gus am bi esan a thathas a coireachadh ʼsa luchd-casaid an lathair a cheile, agus cead aige-san e fhein a dhion ʼsa shaoradh bho choire.</verse>
			<verse number="17">Uime sin air dhaibh so a ruighinn gun dad de dhàil, shuidh mi an ath latha air cathair a bhreitheanais, ʼs dhʼ orduich mi an duine chur na mʼ lathair.</verse>
			<verse number="18">Nuair a sheas a luchd-casaid suas ʼna aghaidh, cha do chuir iad coire sam bith as a leth, mu nichean a bha mise saoilsinn olc:</verse>
			<verse number="19">Ach bha ceisdean araid dhe ʼn saobh-chreideamh fhein aca ʼna aghaidh, agus mu dhuine araid Iosa a bha marbh, a bha Pol a cumail a mach a bhith beo.</verse>
			<verse number="20">Ann an teagamh ma ta mu ʼn ghné cheisde so, dhʼ fharraid mi an robh e deonach dol gu Ierusalem, agus dol an sin fo bhreth mu na nichean so.</verse>
			<verse number="21">Ach nuair dhʼiarr Pol a ghleidheadh gu breitheanas Augustuis, dhʼorduich mi a ghleidheadh, gus an cuirinn e gu César.</verse>
			<verse number="22">Us thuirt Agrippa ri Festus: Bu toigh leam fhein an duine so chluinntinn. Am maireach, os esan, cluinnidh tu e.</verse>
			<verse number="23">An ath latha ma ta, nuair thainig Agrippa agus Bernicé le mor mhorchuis, ʼsa chaidh iad a stigh do thalla na h-eisdeachd maille ris na h-ard-cheannardan us maithean a bhaile, thugadh Pol air ordugh Fhestuis a stigh.</verse>
			<verse number="24">Us thuirt Festus: A righ Agrippa, agus sibhse a dhaoine uile a tha ʼn so san lathair maille ruinn, tha sibh a faicinn an duine, mu ʼn do ghearain uile shluagh nan Iudhach rium ann an Ierusalem, a g-iarraidh ʼsa glaodhaich nach bu chòir e bhith na bʼ fhaide beo.</verse>
			<verse number="25">Ach cha dʼ fhuair mise mach gun dʼ rinn e ni toillteanach air bàs. Ach bho na thog e fhein a chuis gu Augustus, chuir mi romham a chur an sin.</verse>
			<verse number="26">Ga thaobh cha n-eil ni cinnteach agam ri sgriobhadh gu mo thighearna. As leth so thug mi e ʼnur lathair, ʼs gu h-araid ad lathair-sa, a righ Agrippa, air chor ʼs, an deigh a cheasnachadh, gum bi rudeigin agam a sgriobhas mi.</verse>
			<verse number="27">Oir is neo-reusanta na mʼ shuilean-sa priosanach a chur air adhart, ʼs gun innseadh nan cuisean a thathas a cur as a leth.</verse>
		</chapter>
		<chapter number="26">
			<verse number="1">An sin thuirt Agrippa ri Pol: Tha e na dʼ chead labhairt air do shon fhein. An sin a sineadh mach a laimh, thòisich Pol air freagairt ʼna aobhar fhein.</verse>
			<verse number="2">Tha mi gam shaoilsinn fhein sona, a righ Agrippa, gur ann ad lathair-sa tha mi gu mi fhein a dhion an diugh, a thaobh nan nichean sin uile a tha na h-Iudhaich a cur as mo leth,</verse>
			<verse number="3">Gu h-araid bhon is math is aithne dhutsa gach ni, na cleachdaidhean araon agus na ceisdean a tha measg nan Iudhach: uime sin guidheam ort eisdeachd rium gu faighidneach.</verse>
			<verse number="4">Agus is aithne gu dearbh do na Iudhaich uile mo bheatha bho mʼ oige, ʼs mi air caithe toiseach mo laithean am measg mo chinnidh fhein ann an Ierusalem:</verse>
			<verse number="5">Oir tha eolas aca orm bho thoiseach (ma ʼs aill leo teisteanas a thoirt seachad) gun do chaidh mi mo bheatha am Phairiseach a reir an luchd-leanmhuinn is ro dhearbhte de ʼn chreideamh againne.</verse>
			<verse number="6">ʼSa nis ʼsann as leth dochas a ghealltanais, a thugadh le Dia dha ʼr n-aithrichean, a tha mise fo bhreth.</verse>
			<verse number="7">ʼSann an duil ruighinn air a ghealltanas so a tha ar dà threibh dhiag a seirbhiseachadh a dhʼoidhche sa latha. Air son an dochais so, a righ, tha mise air mʼ agairt leis na h-Iudhaich.</verse>
			<verse number="8">Car-son a mheasar leibhse mar ni nach gabh creidsinn, gun togadh Dia na mairbh?</verse>
			<verse number="9">Agus shaoil leam fhein gu dearbh roimh so, gum bu choir dhomh ioma ni a dhianamh an aghaidh ainm Iosa bho Nasareth:</verse>
			<verse number="10">Ni mar an ciadna a rinn mi ann an Ierusalem, ʼsa faighinn cumhachd bho na h-ard-shagairt, chuir mi moran de na naoimh am priosan; ʼs nuair a chuireadh gu bàs iad, is mise a thug air adhart a bhinn.</verse>
			<verse number="11">ʼS le bhith gam pianadh gu tric anns a h-uile sinagog, thug mi orra blaisbheum a labhairt; ʼs le bhith fhathast na bu chaothaichte ʼnan aghaidh, rinn mi geur-leanmhuinn orra gu ruig bailtean coigreach.</verse>
			<verse number="12">ʼ S mi dol ma ta anns a bheachd so gu Damascus le ughdaras us cead nan ard-shagart,</verse>
			<verse number="13">Chunnaic mi, O righ, am miadhon-latha air an t-slighe, solus bho neamh, na bu ghile na ghrian, a dealradh mun cuairt domh fhein ʼs do na companaich a bha cuide rium.</verse>
			<verse number="14">ʼS air dhuinn uile tuiteam gu làr, chuala mi guth a labhairt rium sa chainnt Eabhraich: A Shauil, a Shauil, car-son a tha thu dianamh geur-leanmhuinn ormsa? Is searbh dhut breabadh an aghaidh a ghatha.</verse>
			<verse number="15">Us thuirt mise: Co thusa, a Thighearna? Us fhreagair an Tighearna: Is mise Iosa, air a bheil thusa dianamh geur-leanmhuinn.</verse>
			<verse number="16">Ach eirich, agus seas air do chasan: oir ʼsann air son so a nochd mi mi fhein dhut, gus an dianainn thu na dʼ fhear-frithealaidh, ʼs na dʼ fhianuis air na nichean a chunnaic thu, ʼs air na nichean anns am foillsich mi mi fhein dhut,</verse>
			<verse number="17">Ga dʼ theasraiginn bho ʼn t-sluagh, ʼs bho na cinnich thun a bheil mi nis ga dʼ chur,</verse>
			<verse number="18">Gus an suilean fhosgladh, los gun tionndaidhear iad bho dhorchadas gu solus, ʼs bho chumhachd Shatain gu Dia, agus gum faigh iad mathanas pheacannan, agus crannchur am measg nan naomh, tromh ʼn chreideamh a tha unnamsa.</verse>
			<verse number="19">Air an aobhar so, a righ Agrippa, cha robh mi na mʼ mhi-chreideach do ʼn taisbeanadh bho neamh:</verse>
			<verse number="20">Ach theagaisg mi an toiseach dhaibh ann an Damascus, ʼs ann an Ierusalem, ʼs ann an duthaich Iudéa air fad, agus do na cinnich, iad a dhianamh peanais, ʼsa thilleadh ri Dia, a dianamh gniomhran an fhior aithreachais.</verse>
			<verse number="21">ʼSann air son so, nuair a bha mi san teampull, a ghlac na h-Iudhaich mi, ʼsa thug iad ionnsuidh air mo mharbhadh.</verse>
			<verse number="22">Ach le comhnadh Dhe gam chuideachadh, tha mi beo gus an latha an diugh, a togail fianuis do ʼn bheag ʼs do ʼn mhor, gun ni a bharrachd a radh, ach na nichean a dhʼ innis na faidhean agus Maois, a bha ri tachairt,</verse>
			<verse number="23">Gum fuiligeadh Criosta, ʼs gum bʼ e a chiad fhear a dhʼ eireadh bho na mairbh, ʼs gun tugadh e solus do ʼn phobull, agus do na cinnich.</verse>
			<verse number="24">Nuair bha e labhairt nan nichean so, ʼsa freagairt ʼna aobhar fhein, thuirt Festus le guth ard: Tha thu na dʼ bhoile, a Phoil; chuir an t-anabarr faghluim an caothach ort.</verse>
			<verse number="25">Us thuirt Pol: Cha n-eil an caothach orm, Fhestuis ro urramach, ach tha mi labhairt facail na firinn ʼs na measarrachd.</verse>
			<verse number="26">Oir is aithne do ʼn righ, ris a bheil mi a labhairt gu misneachail, mu na nichean so: oir tha mi ʼm barail nach eil ni dhiu so am falach air. Oir cha n-ann an cuil a rinneadh a h-aon diubh.</verse>
			<verse number="27">Am beil thu creidsinn nam faidhean, a righ Agrippa? Tha fios agam gum beil.</verse>
			<verse number="28">Us thuirt Agrippa ri Pol: Cha mhor nach eil thu gam ghluasad gu bhith am Chriostaidh.</verse>
			<verse number="29">Us thuirt Pol: Se mo ghuidhe ri Dia gum biodh, ann am beagan us ann am moran, cha n-e mhain thusa, ach mar an ciadna iadsan uile a tha g-eisdeachd rium an diugh, mar a tha mise, saor bho na cuibhrichean so.</verse>
			<verse number="30">Agus dhʼeirich an righ, ʼs an t-uachdran, agus Bernicé, us iadsan a bha ʼnan suidhe comhla riu.</verse>
			<verse number="31">ʼS nuair a chaidh iad a lethtaobh, bhruidhinn iad eatorra fhein, a g-radh: Cha dʼ rinn an duine so ni toillteanach air bàs, no air cuibhrichean.</verse>
			<verse number="32">Us thuirt Agrippa ri Festus: Dhʼ fhaoidteadh an duine so leigeil mu sgaoil, mur biodh e air a chuis a thogail gu César.</verse>
		</chapter>
		<chapter number="27">
			<verse number="1">ʼS nuair shuidhicheadh gun seoladh Pol do ʼn Eadailte, ʼs gun rachadh a liubhairt maille ris na priosanaich eile do cheannard-ciad dha ʼm bʼ ainm Iulius, de chuideach da Augustuis,</verse>
			<verse number="2">Chaidh sinn air bord saghaich a bhuineadh do Adrimetum, us thog sinn a mach, a cur romhainn seoladh ri oirthir Asia, Aristarchus bho Thessalonica ann am Macedonia a fuireach maille ruinn.</verse>
			<verse number="3">ʼS an ath latha thainig sinn do Shidon. Agus Iulius a gabhail le caoimhneas ri Pol, leig e leis dol gu chairdean, ʼsa bhith air a churam fhein.</verse>
			<verse number="4">ʼS nuair a thog sinn a mach as a sin, sheol sinn fo Chiprus: a chionn gun robh a ghaoth ʼnar n-aghaidh.</verse>
			<verse number="5">ʼSa seoladh thar muir Chilicia us Phamphilia, thainig sinn do Listra, a thʼ ann an Licia:</verse>
			<verse number="6">ʼS an ceannard-ciad a faighinn an sin luinge bho Alecsandria a dol do ʼn Eadailte, chuir e sinne air a bordsa.</verse>
			<verse number="7">ʼS air dhuinn a bhith seoladh gu mall fad moran laithean, ʼs gur gann a thainig sinn fa chomhair Ghniduis, leis a ghaoth a bhith ga ʼr bacail, sheol sinn teann air Crete faisg air Salmone:</verse>
			<verse number="8">ʼSa seoladh air eiginn seachad air, thainig sinn gu aite araid, ris an canar an Deaghchala, air an robh baile Thalassa teann.</verse>
			<verse number="9">Bho na uhaidh moran uine seachad, ʼs gun robh an seoladh a nis cunnartach, a thaobh gun deach an traisg cheana seachad, thug Pol misneach dhaibh,</verse>
			<verse number="10">A g-radh riu: Fheara, tha mi faicinn gum beil an seoladh a teannadh air a bhith gu call ʼs gu moran dolaidh, cha n-ann a mhain do ʼn luchd ʼs do ʼn luing, ach dha ʼr beatha cuideachd.</verse>
			<verse number="11">Ach bha an ceannard-ciad a toirt tuilleadh creideis do ʼn stiuradair agus do mhaighistir na luinge, na do na nichean a bha Pol a g-radh.</verse>
			<verse number="12">Agus bho nach robh an cala goireasach gu geamhrachadh ann, bʼ e comhairle na cuid bu mhua seoladh as a sin, fiach am bʼ urrainn daibh an doigh air bith Phenicé thoirt a mach, cala de Chrete a tha sealltuinn ris an iar-dheas agus an iar-thuath, agus geamhrachadh an sin.</verse>
			<verse number="13">ʼS nuair a sheid soirbheas caoin á deas, a saoilsinn gun dʼ fhuair iad an run, thog iad a mach bho Asson, a cumail ri tir Chrete.</verse>
			<verse number="14">Ach beagan an deigh sin, sheid gaoth ghailbheach ʼna h-aghaidh, Euro-acuilo theirte rithe.</verse>
			<verse number="15">ʼS miair a ghlacadh an long leis, ʼs nach bʼ urrainn di cathachadh an aghaidh na gaoithe, a toirt na luinge do ʼn ghaoith, chaidh ar fuadachadh.</verse>
			<verse number="16">ʼSa ruith fo eilein araid, dha ʼm bʼ ainm Cauda, is gann a bʼ urrainn duinn ruighinn air a bhàta.</verse>
			<verse number="17">An deigh a thogail, chuir iad gleusan comhnuidh an uidheam, a criosachadh na luinge foipe, a gabhail eagail gun tigeadh iad sa bheo-ghainmhich, leig iad sios an t-slat-shiuil, ʼs mar sin dhʼ fhuadaicheadh iad.</verse>
			<verse number="18">ʼS nuair a bha sinn air ar luasgadh gu h-anabarrach leis an stoirm, air an ath latha dhʼ aotromaich iad an long;</verse>
			<verse number="19">ʼS air an treas latha thilg iad a mach le ʼn lamhan fhein acfhuinn na luinge.</verse>
			<verse number="20">ʼS nuair nach fhacas grian no reultan fad moran laithean, agus stoirm nach bu bheag a maoidheadh oirnn, thugadh a nis bhuainn a h-uile duil ri tiarnadh.</verse>
			<verse number="21">Agus an deigh dhaibh bhith moran uine ʼnan traisg, thuirt Pol, ʼs e seasamh suas ʼnam miadhon: O dhaoine, bu choir dhuibh gu dearbh a bhith air eisdeachd riumsa, ʼs gun togail a mach á Crete, agus an dolaidh ʼs an call so sheachnadh.</verse>
			<verse number="22">Agus se mo chomhairle dhuibh a nis deagh mhisneach a bhith agaibh: oir cha chaillear beatha duine air bith agaibh, ach caillear an long.</verse>
			<verse number="23">Oir air an oidhche nochd sheas lamh rium aingeal an De, leis an leis mise, agus dha ʼm beil mi dianamh seirbhis,</verse>
			<verse number="24">A g-radh: Na biodh eagal ort, a Phoil, tha e riatanach gun seas thu an lathair Chésair; us, seall, thug Dia dhut iadsan uile a tha seoladh maille riut.</verse>
			<verse number="25">Uime sin, fheara, biodh deagh mhisneach agaibh: oir tha mi creidsinn ann an Dia, gun tachair mar a chaidh a radh rium.</verse>
			<verse number="26">Agus ʼs fheudar gun tig sinn air eilein araid.</verse>
			<verse number="27">ʼS an deigh do ʼn cheathramh oidhche diag tighinn, us sinn a seoladh mu mhiadhon oidhche air muir Adria, shaoil leis na seoladairean gum faca iad tir air choireigin.</verse>
			<verse number="28">ʼSa leigeil sios na luaidhe, fhuair iad fichead aitheamh; ʼsa gabhail beagan air adhart, fhuair iad coig aitheamh diag.</verse>
			<verse number="29">An sin air eagal gum buaileadh sinn air garbhlach, thilg iad ceithir acraichean a mach air a deireadh, ʼs iad deidheil air an latha thighinn.</verse>
			<verse number="30">Ach bho na bha na maraichean a g-iarraidh teicheadh as an luing, ʼsa leig iad sios am bàta do ʼn mhuir, mar gum bʼ ann a thilgeadh a mach acraichean á toiseach na luinge,</verse>
			<verse number="31">Thuirt Pol ris a cheannard-chiad ʼs ris na saighdearan: Mur fuirich iad so san luing, cha n-urrainn duibhse bhith sabhailte.</verse>
			<verse number="32">An sin ghearr na saighdearan buill a bhàta, ʼs leig iad leis tuiteam sios.</verse>
			<verse number="33">ʼS aig bristeadh na fàire, ghuidh Pol orra uile biadh a ghabhail, a g-radh: Se an diugh an ceathramh latha diag a tha sibh a feitheamh ʼsa fuireach ʼnur traisg, gun dad a ghabhail.</verse>
			<verse number="34">Uime sin guidheam oirbh biadh a ghabhail air son ur slainte: oir cha chaillear fuiltean cinn a h-aon agaibh.</verse>
			<verse number="35">ʼS nuair thuirt e so, a glacadh arain, thug e taing do Dhia ʼnan lathair uile; us nuair a bhrist e, thòisich e air iche.</verse>
			<verse number="36">An sin dhʼ fhas iad uile na bu mhisneachaile, us ghabh iad fhein biadh.</verse>
			<verse number="37">Agus bha sinn san luing uile gu leir dà chiad, tri-fichead, us sia-diag de dhʼanmannan.</verse>
			<verse number="38">ʼS nuair a dhʼich iad am foghnadh, dhʼ aotromaich iad an long leis a chruithneachd a thilgeadh sa mhuir.</verse>
			<verse number="39">ʼS nuair thainig an latha cha dʼ aithnich iad am fearann: ach thug iad an aire do shàilean araid, aig an robh cladach, air am bu mhath leo, nam bʼ urrainn daibh an long a thilgeadh.</verse>
			<verse number="40">ʼS nuair a thog iad na h-acraichean, dhʼearb iad iad fhein ris a mhuir, a fuasgladh cuideachd ceanglaichean na stiuire; ʼsa togail suas an t-siuil-mhoir ris a ghaoith, rinn iad air a chladach.</verse>
			<verse number="41">ʼS nuair thuit sinn air aite far na choinnich dà fhairge, bhuail iad an long air a ghrunnd; agus dhʼ fhan a toiseach an sàs gun charachadh, ach bhristeadh a deireadh le neart na mara.</verse>
			<verse number="42">Agus bʼ e comhairle nan saighdearan na priosanaich a mharbhadh, eagal iad a dhʼ fhalbh air an t-snamh, agus teicheadh.</verse>
			<verse number="43">Ach an ceannard-ciad, ʼs e an geall air Pol a thiarnadh, bhac e so dhianamh; us dhʼ orduich e dha ʼn fheadhainn dha ʼm bʼ aithne snamh iad fhein a thilgeadh sa mhuir an toiseach, ʼs tàrsuinn as, agus tir a chosnadh;</verse>
			<verse number="44">ʼSa thaobh chàich, bhathas gan giulan, cuid air buird, cuid air nichean a bhuineadh do ʼn luing. Agus mar so thachair, gun dʼ fhuair a h-uile anam sabhailte gu tir.</verse>
		</chapter>
		<chapter number="28">
			<verse number="1">ʼS nuair a thiarnadh sinn, thuig sinn an sin gum bʼ e ainm an eilein Melita. Ach dhʼfhiach na borbfhearan baighealachd nach bu bheag dhuinn.</verse>
			<verse number="2">Oir, air do theine a bhith air fhadadh, dhʼ fhurtaich iad oirnn uile bho ʼn uisge a bha taomadh, ʼs bho ʼn fhuachd.</verse>
			<verse number="3">Agus nuair thionail Pol dorlach bhioran, ʼsa thilg e air an teine iad, thainig nathair a mach leis an teas, us chaidh i ʼn sàs ʼna laimh.</verse>
			<verse number="4">ʼS nuair a chunnaic na borbfhearan a bheist an crochadh ri laimh, thuirt iad ri cheile: Gun teagamh is murtair an duine so, oir, ged a thàr e as bho ʼn mhuir, cha ʼn eil dioghaltas a leigeil leis a bhith beo.</verse>
			<verse number="5">Ach chrath esan gu dearbh a bheist dheth san teine, ʼs cha dʼ fhuilig e beud.</verse>
			<verse number="6">Ach bha iadsan an duil gun tòisicheadh e air at, ʼs gun tuiteadh e sios gu grad, ʼs gum basaicheadh e. Ach air dhaibh feitheamh fada, us fhaicinn nach dʼ fhuilig e beud, dhʼ atharraich iad beachd, us thuirt iad gum bu dia e.</verse>
			<verse number="7">A nis anns na h-aiteachan sin bha seilbhean aig priomh-fhear an eilein, dha ʼm bʼ ainm Publius, a ghabh a stigh sinn, ʼsa dhʼ fhiach caoimhneas ruinn fad thri latha.</verse>
			<verse number="8">Us thachair do athair Phubliuis a bhith ʼna laidhe air a chlaoidh le teasaich agus le gearraich. Chaidh Pol a stigh ga ionnsuidh; ʼs nuair a rinn e urnaigh, ʼsa leag e lamhan air, leighis e e.</verse>
			<verse number="9">Nuair a rinneadh so, thainig iadsan uile a bha easlainteach feadh an eilein, agus leighiseadh iad.</verse>
			<verse number="10">Thug iad onair dhuinn cuideachd le muirn mhoir, ʼs nuair a bha sinn dol a sheoladh, sholaraich iad gach ni a bha riatanach dhuinn.</verse>
			<verse number="11">Agus an deigh thri miosan sheol sinn ann an luing bho Alecsandria, a gheamhraich san eilein, dha ʼm bu shuaicheantas na Castoir.</verse>
			<verse number="12">ʼS nuair a rainig sinn Siracùsa, dhʼ fhuirich sinn an sin tri latha.</verse>
			<verse number="13">As a sin a stiuradh ri taobh a chladaich, thainig sinn do Regium; ʼs an deigh aon latha, le soirbheas a seideadh á deas, thainig sinn an darna latha do Phutéoli;</verse>
			<verse number="14">ʼSa faighinn bhraithrean an sin, dhʼ iarradh oirnn fuireach comhla riu seachd laithean; ʼs mar so rainig sinn an Roimh.</verse>
			<verse number="15">Agus nuair a chuala na braithrean mu ʼr deidhinn, thainig iad a mach bho sin ʼnar coinneamh gu ruig Appii Forum, ʼs na tri tighean osda. Air do Phol am faicinn, thug e taing do Dhia, agus ghlac e misneach.</verse>
			<verse number="16">ʼS nuair a rainig sinn an Roimh, leigeadh le Pol tamh leis fhein comhla ri saighdear, a bha ga ghleidheadh.</verse>
			<verse number="17">ʼS an deigh an treas latha, ghairm e cruinn maithean nan Iudhach. Agus air dhaibh cruinneachadh, thuirt e riu: A dhaoine ʼsa bhraithrean, gun mi dhianamh ni an aghaidh a phobuill no cleachdadh nan aithrichean, liubhradh mi na mʼ phriosanach bho Ierusalem do lamhan nan Romanach:</verse>
			<verse number="18">ʼS an deigh dhaibhse rannsachadh a dhianamh gam thaobh, bʼ aill leo mo leigeil as, chionn nach robh aobhar sam bith bàis na mʼ aghaidh.</verse>
			<verse number="19">Ach leis na h-Iudhaich a bhith cur an aghaidh so, bʼ fheudar dhomh mo chuis a thogail gu César, cha n-e gu bheil ni sa bith agam ri chur an aghaidh mo chinnidh fhein.</verse>
			<verse number="20">ʼSann air son so ma ta dhʼ iarr mi ur faicinn, us labhairt ribh. Oir ʼsann air son dochas Israil a tha mise ceangailte leis an t-slabhruidh so.</verse>
			<verse number="21">Us thuirt iadsan ris: Cha dʼ fhuair sinn litrichean bho Iudéa mu dʼ dheidhinn, cha mhua thainig neach de na braithrean, a dhʼ aithris no a dhʼ innis sion de dhʼ olc na dʼ aghaidh.</verse>
			<verse number="22">Ach is math leinn do bheachd a chluinntinn bhuat: oir a thaobh na h-aidmheil so, tha fios againn gum beileas a cur ʼna h-aghaidh anns a h-uile h-aite.</verse>
			<verse number="23">ʼS nuair a shuidhich iad latha ris, thainig fior-mhoran ga ionnsuidh gu fhardaich, dha ʼn robh e mineachadh rioghachd Dhe, a togail fianuis, agus gan comhairleachadh a thaobh Iosa á lagh Mhaois us as na faidhean, bho mhaduinn gu feasgar.</verse>
			<verse number="24">Us chreid cuid na nichean a chaidh a radh: agus cuid nach do chreid.</verse>
			<verse number="25">ʼS bho nach robh iad a cordadh ʼnam measg fhein, thog iad orra gu falbh, Pol a cantuinn an aon fhacail so riu: Is math a labhair an Spiorad Naomh ri ʼr n-aithrichean leis an fhaidh Isaias,</verse>
			<verse number="26">A g-radh: Falbh thun a phobuill so, us abair riu: Leis a chluais cluinnidh sibh, ʼs cha tuig sibh; agus a faicinn chi sibh, ʼs cha toir sibh fos-near.</verse>
			<verse number="27">Oir tha cridhe a phobuill so air fàs marbhanta, us dhʼ eisd iad gu mall le ʼn cluasan agus dhuin iad an suilean: air eagal ma dhʼ fhaoidte gum faiceadh iad le ʼn suilean, ʼs gun cluinneadh iad le ʼn cluasan, ʼs gun tuigeadh iad le ʼn cridhe, ʼs gum biodh iad air an iompachadh, agus gun leighisinn iad.</verse>
			<verse number="28">Biodh fios agaibh ma ta gun do chuireadh an sabhaladh so bho Dhia thun nan cinneach, agus eisdidh iadsan ris.</verse>
			<verse number="29">ʼS air dha so a radh, dhʼ fhalbh na h-Iudaich a mach bhuaithe, ri moran de chonsachadh eatorra fhein,</verse>
			<verse number="30">Agus dhʼ fhuirich e dà bhliadhna shlan ʼna chairtealan màil fhein; agus ghabh e riusan uile, a thainig ga ionnsuidh,</verse>
			<verse number="31">A searmonachadh rioghachd Dhe, ʼsa teagasg nan nichean a bhuineas do ʼn Tighearna Iosa Criosta leis a h-uile mhisneach gun bhacadh.</verse>
		</chapter>
	</book>
	<book number="45">
		<chapter number="1">
			<verse number="1">Pol seirbhiseach Iosa Criosta, a chaidh ghairm ʼna ostal, ʼsa chur air leth gu soisgeul De,</verse>
			<verse number="2">A roimh-gheall e le fhaidhean anns na sgriobtuirean naomh,</verse>
			<verse number="3">Mu dheidhinn a Mhic, a rinneadh dha de shiol Dhài a reir na feola,</verse>
			<verse number="4">ʼS bʼ esan Mac roimh-orduichte Dhe ann an cumhachd, a reir spiorad na naomhachd le aiseirigh ar Tighearna Iosa Criosta bho na mairbh,</verse>
			<verse number="5">Tromh ʼn dʼ fhuair sinn grasan us ostalachd gus a h-uile cinneach umhlachadh do ʼn chreideamh air sgath ainmse,</verse>
			<verse number="6">ʼNam measg sin tha sibhse cuideachd air ur gairm le Iosa Criosta:</verse>
			<verse number="7">Dhuibhse uile a tha san Roimh, gradhaichte le Dia, gairmte gu bhith ʼnur naoimh, grasan gun robh dhuibh agus sith bho Dhia ar n-Athair, agus bho ʼn Tighearna Iosa Criosta.</verse>
			<verse number="8">An toiseach tha mi toirt taing do mo Dhia, tromh Iosa Criosta, air ur sonsa uile: a chionn gum beil iomradh air ur creideamh air feadh an domhain gu leir.</verse>
			<verse number="9">Oir se Dia mʼ fhianuis, a tha mi seirbhiseachadh na mʼ spiorad ann an soisgeul a Mhic, gum beil mi gun lasachadh a dianamh cuimhne oirbh,</verse>
			<verse number="10">Daonnan am urnaighean: a guidhe, gum faighinn air chor air choireigin a nis mu dheireadh rathad reidh le toil De air tighinn gu ʼr n-ionnsuidh.</verse>
			<verse number="11">Oir tha deidh agam air ur faicinn, los càileigin a riarachadh oirbh de ghrasan spioradail gus ur daingneachadh:</verse>
			<verse number="12">Se sin ri radh, gu sòlas fhaighinn maille ribhse anns a chreideamh sin, a tha againn le cheile, agaibhse agus agamsa.</verse>
			<verse number="13">Agus cha mhath leam sibh a bhith aineolach, a bhraithrean, gur tric a chuir mi romham tighinn gu ʼr n-ionnsuidh (us bhacadh mi gu so), los cuid de thoradh a bhith agam ʼnur measgsa, mar am measg nan cinneach eile.</verse>
			<verse number="14">Do na Greigich ʼs do na borbfhearan, do dhaoine glic agus do dhaoine gorach tha mi fo fhiachaibh:</verse>
			<verse number="15">Air chor (fhad ʼsa tha e am chomas) gum beil mi deas gus an soisgeul a theagasg dhuibhse cuideachd, a tha san Roimh.</verse>
			<verse number="16">Oir cha n-eil mi gabhail nàire as an t-soisgeul. Oir se cumhachd Dhe e gu sabhaladh a h-uile h-aon a chreideas, an t-Iudhach an toiseach, ʼs an sin an Greigeach.</verse>
			<verse number="17">Oir tha ceartas De air a shoilleireachadh an sin bho chreideamh gu creideamh, mar tha e sgriobhte: Tha an duine ceart a tighinn beo tromh chreideamh.</verse>
			<verse number="18">Oir tha fearg Dhe air a nochdadh bho neamh an aghaidh a h-uile h-ain-diadhachd agus anaceartas na feadhnach sin, a tha cumail firinn De ann an anaceartas:</verse>
			<verse number="19">A chionn gum beil na tha aithnichte thaobh Dhe follaiseach unnta: oir dhʼ fhoillsich Dia dhaibh e.</verse>
			<verse number="20">Oir bho chruthachadh an t-saoghail tha na nichean neo-fhaicinneach aige-san fior-shoilleir, agus air an tuigsinn leis na nichean a rinneadh; a chumhachd shiorruidh cuideachd agus a dhiadhachd: air chor ʼs nach eil leisgeul aca.</verse>
			<verse number="21">A chionn, nuair a bha eolas aca air Dia, nach tug iad gloir dha mar Dhia, no buidheachas: ach dh ʼfhas iad faoin ʼnan smaointean, agus dhorchaicheadh an cridhe amaideach:</verse>
			<verse number="22">Oir a gabhail orra fhein a bhith glic, rinneadh iad ʼnan amadain.</verse>
			<verse number="23">Agus thionndaidh iad gloir an De neo-thruaillidh gu dealbh iomhaigh duine thruaillidh, us ian, us ainmhidhean ceithir-chasach, agus bheistean snàgach.</verse>
			<verse number="24">Air son sin thug Dia thairis iad do thograichean an cridhe fhein, do neo-ghloine: gus an coluinnean fhein a mhaslachadh eatorra fhein:</verse>
			<verse number="25">Dhʼ atharraich iad firinn De gu breig; ʼs thug iad aoradh, agus rinn iad seirbhis do ʼn chreutair a raghainn air a chruthadair, a tha beannaichte gu siorruidh. Amen.</verse>
			<verse number="26">Air son so liubhair Dia seachad iad do dhʼ ana-miannan graineil. Oir dhʼ atharraich na boirionnaich aca an cleachdadh nadurra gus an cleachdadh a tha an aghaidh naduir.</verse>
			<verse number="27">ʼS mar an ciadna na firionnaich, a leigeil dhiubh gnath nadurra a bhoirionnaich, las iad suas ʼnan ana-miannan do gach a cheile, firionnaich ri firionnaich a g-oibreachadh graineileachd, ʼsa faighinn unnta fhein na duaise, a thoill an seachran.</verse>
			<verse number="28">ʼS bho nach robh càil aca air Dia a bhith ʼnan aire, liubhair Dia seachad iad do bheachd eucorach, gus na nichean sin a dhianamh, a tha mi-iomchuidh,</verse>
			<verse number="29">Air an lionadh leis a h-uile olc, gò, striopachas, sannt, droch bheart, lan de dhʼ fharmad, de mhurt, de chonsachadh, de dhʼ fhoill, de dhroch-mheinn, ʼnan cogarsaichean,</verse>
			<verse number="30">Culchainnteach, fuathach le Dia, tailceasach, uaibhreach, ardanach, ʼnan luchd-deilbh nichean olc, as-umhailte do pharantan,</verse>
			<verse number="31">Aimideach, mi-bheusach, gun ghradh, gun dhilseachd, gun iochd.</verse>
			<verse number="32">Daoine, ged a bʼ aithne dhaibh ceartas De, nach do thuig gum beil luchd-dianamh nan leithidean so toillteanach air bàs; ʼs cha n-iad an luchd-dianamh a mhain, ach iadsan cuideachd a tha g-aontachadh leo-san, a tha gan dianamh.</verse>
		</chapter>
		<chapter number="2">
			<verse number="1">Uime sin, tha thu gun leisgeul, O dhuine, co air bith thu a tha toirt breth. Oir leis an ni air a bheil thu toirt breth air an atharrach, tha thu ga dʼ dhiteadh fhein: oir tha thu dianamh nan ceart nichean air a bheil thu toirt breth.</verse>
			<verse number="2">Oir tha fios againn gum beil breitheanas De a reir na firinne ʼnan aghaidhse, a ni na nichean sin.</verse>
			<verse number="3">ʼS am beil thusa an duil, O dhuine, a tha toirt breth orrasan a tha dianamh an leithidean sin, ʼs tu fhein gan dianamh, gun tàr thu as bho bhreitheanas De?</verse>
			<verse number="4">No am beil thu cur suarach saoibhreas a mhathais, us fhaighidin, agus fhad-fhulangais? Nach eil fhios agad gum beil caomhalachd Dhe ga dʼ thaladh gu aithreachas?</verse>
			<verse number="5">Ach a reir do chruais ʼs do chridhe neo-aithreachail, tha thu tasgadh dhut fhein feirge an aghaidh latha na feirge agus taisbeanadh ceart-bhreitheanas De,</verse>
			<verse number="6">A bheir do gach neach air reir oibrichean:</verse>
			<verse number="7">Dhaibhse gu deimhinn, a shireas le faighidin ann an deagh-oibrichean gloir, agus onair, agus neo-thruailleachd, a bheatha shiorruidh:</verse>
			<verse number="8">Ach dhaibh-san a tha aimhreiteach, ʼs nach striochd do ʼn fhirinn, ach a chreideas an t-olc, fearg us corruich.</verse>
			<verse number="9">Anshocair us airc air anam gach duine a tha ris an olc, air an Iudhach an toiseach, ʼs an sin air a Ghreigeach:</verse>
			<verse number="10">Ach gloir, us onair, agus sith do gach neach a tha ris a mhath, do ʼn Iudhach an toiseach, ʼs an sin do ʼn Ghreigeach;</verse>
			<verse number="11">Oir cha n-eil Dia gabhail ri pearsa seach a cheile.</verse>
			<verse number="12">Oir co sa bith a pheacaich gun an lagh, theid iad a dhith gun an lagh; agus co sa bith a pheacaich fo ʼn lagh, bheirear breth orra leis an lagh:</verse>
			<verse number="13">Oir cha n-iad luchd-eisdeachd an lagha a tha naomh an lathair Dhe, ach ʼsiad luchd-cumail an lagha a naomhaichear.</verse>
			<verse number="14">Oir, nuair a tha na cinnich, aig nach eil an lagh, a cumail le tùr naduir riaghailtean an lagha, tha iad, ʼs iad gun an lagh, ʼnan lagh dhaibh fhein:</verse>
			<verse number="15">Tha iadsan a fiachuinn obair an lagha sgriobhte ʼnan cridhe, an cogais fhein a togail fianuis dhaibh, agus an smaointean eatorra fhein gan diteadh, no gan dion,</verse>
			<verse number="16">ʼS an latha air an toir Dia breth air ruin-diomhair dhaoine le Iosa Criosta a reir mo shoisgeil-sa.</verse>
			<verse number="17">Ach ma theirear Iudhach riutsa, ʼs gum beil thu cur do bhuin as an lagh, ʼsa dianamh uaill á Dia,</verse>
			<verse number="18">Agus fiosrach air a thoil, ʼsa raghnachadh nan nichean is feumaile, ʼs tu air do theagasg leis an lagh,</verse>
			<verse number="19">Agus earbsach asad fhein, gum beil thu na dʼ cheann-iuil do na doill, na dʼ sholus dhaibh-san a tha ann an dorchadas,</verse>
			<verse number="20">Na dʼ fhear-faghluim nan amadan, na dʼ fhear-teagaisg leanaban aig a bheil coltas an eolais, ʼs na firinn, anns an lagh.</verse>
			<verse number="21">Thusa ma ta a tha teagasg an atharraich, cha n-eil thu ga dʼ theagasg fhein; thusa a tha teagasg nach fhaodar goid, tha thu goid;</verse>
			<verse number="22">Thusa a tha g-radh nach fhaodar adhaltranas a dhianamh, tha thu dianamh adhaltranais; thusa leis am fuathach iodholan, tha thu ri naomh-ghoid;</verse>
			<verse number="23">Thusa a tha dianamh cùis uaill dhe ʼn lagh, leis an lagh a bhristeadh tha thu toirt as-onair do Dhia.</verse>
			<verse number="24">( Oir tha ainm Dhe a faighinn toibheum bhuaibhse am measg nan cinneach, mar tha e sgriobhte.)</verse>
			<verse number="25">Tha buannachd gu dearbh san timchioll-ghearradh, ma chumas tu an lagh: ach ma ʼs fear-bristeadh an lagha thu, rinneadh do thimchioll-ghearradh ʼna neo-thimchioll-ghearradh.</verse>
			<verse number="26">Uime sin ma chumas an neo-thimchioll-ghearradh reachdan an lagha, nach measar a neo-thimchioll-ghearradh-sa ʼna thimchioll-ghearradh?</verse>
			<verse number="27">Agus nach dit an neo-thimchioll-ghearradh sin, a tha thaobh naduir, ma choimhlionas e an lagh, thusa, a tha tromh ʼn litir us tromh ʼn timchioll-ghearradh na dʼ fhear-bristeadh an lagha?</verse>
			<verse number="28">Oir cha n-Iudhach esan, a tha mar sin air an taobh-mach; ʼs cha mhua is timchioll-ghearradh sin, a tha follaiseach san fheoil:</verse>
			<verse number="29">Ach is fior Iudhach esan, a tha mar sin san taobh stigh; agus se am fior thimchioll-ghearradh, a tha sa chridhe agus san spiorad, cha n-ann san litir; aig a bheil a chliu cha n-ann bho dhaoine, ach bho Dhia.</verse>
		</chapter>
		<chapter number="3">
			<verse number="1">Ciod e ma ta barrachd an Iudhaich? no ciod e math an timchioll-ghearraidh?</verse>
			<verse number="2">Is mor sin sa h-uile doigh. An toiseach gu dearbh, a chionn gur ann riusan a chaidh briathran Dhe earbsadh.</verse>
			<verse number="3">Ciod ma ta ma bha cuid dhiu nach do chreid? an dian am mi-chreideamh-san firinn De gun tairbhe? Na leigeadh Dia.</verse>
			<verse number="4">Oir tha Dia firinneach: ʼs tha h-uile duine ʼna bhriagadair, mar tha e sgriobhte: Los gum firinnichear thu na dʼ bhriathran, ʼs gum buadhaich thu, nuair a bheirear breth ort.</verse>
			<verse number="5">Ach ma bheir an t-ana-ceartas againn cliu do cheartas De, ciod a their sinn? Am beil Dia anaceart, a tha cur feirge an ceill? (tha mi labhairt mar dhuine.)</verse>
			<verse number="6">Fad bho sin: air chaochla doigh ciamar a bheir Dia breth air an t-saoghal so?</verse>
			<verse number="7">Oir ma tha firinn Dhe a cosnadh leasachadh gloire dhasan bho mʼ bhreigse, car-son a thathas fhathast a toirt breth orm mar pheacach?</verse>
			<verse number="8">Ach an aite sin (mar thathas gu briagach a cur as ur leth, ʼs mar tha cuid a g-radh gun abair sinn) dianamaid olc gu math a thighinn as: tha iad sin le ceartas air an diteadh.</verse>
			<verse number="9">Ciod a nis? Am beil sinn toirt barrachd orra? Cha n-eil idir. Oir mhìnich sinn cheana, gum beil araon na h-Iudhaich agus na Greigich fo ʼn pheacadh,</verse>
			<verse number="10">Mar tha e sgriobhte: Cha n-eil duine ionraic sa bith ann.</verse>
			<verse number="11">Cha n-eil a h-aon a tuigsinn, cha n-eil a h-aon a sireadh Dhe.</verse>
			<verse number="12">Chlaon iad uile bharr na slighe, dhʼ fhas iad neo-tharbhach gu leir: cha n-eil a h-aon a tha dianamh math, cha n-eil fiu a h-aon.</verse>
			<verse number="13">Is uaigh fhosgailte an sgornan, le ʼn teanganan labhair iad gu cealgach: tha nimh nan nathraichean fo ʼm bilean:</verse>
			<verse number="14">Tha am bial lan mhollachd us seirbhe:</verse>
			<verse number="15">Tha an casan luath gu dortadh fala:</verse>
			<verse number="16">Tha sgrios agus truaighe ʼnan slighean:</verse>
			<verse number="17">Agus rathad na sithe cha bʼ aithne dhaibh.</verse>
			<verse number="18">Cha n-eil eagal De romh ʼn suilean.</verse>
			<verse number="19">A nis tha fios againn, ciod air bith a their an lagh, gur h-ann riusan a tha fo ʼn lagh a tha e ga labhairt; gu gach bial a dhunadh, ʼs an saoghal uile a dhianamh striochdte do Dhia:</verse>
			<verse number="20">Oir le oibrichean an lagha cha naomhaichear feoil air bith ʼna lathair. Oir ʼsann bho ʼn lagh a tha eolas a pheacaidh.</verse>
			<verse number="21">Ach a nis as aonais an lagha tha ceartas De, air an tug an lagh ʼs na faidhean fianuis, air a shoilleireachadh.</verse>
			<verse number="22">Seadh, ceartas De tromh chreideamh Iosa Criosta do gach neach ʼs air gach neach, a chreideas ann: chionn cha n-eil eadar-dhealachadh ann:</verse>
			<verse number="23">Oir pheacaich iad uile, us tha iad as easbhuidh gloir Dhe.</verse>
			<verse number="24">Air dhaibh a bhith air an naomhachadh a nasgaidh le ghrasan, tromh ʼn t-saoradh a thʼ ann an Iosa Criosta,</verse>
			<verse number="25">A shonraich Dia ʼna reite tromh chreideamh ʼna fhuil, los a cheartas fhiachuinn le mathanas nam peacannan a chaidh seachad,</verse>
			<verse number="26">Tromh fhad-fhulangas De, los a cheartas fhiachuinn san àm so; gus e fhein a bhith ceart, ʼs ga dhianamh-sa ceart, a tha de chreideamh Iosa Criosta.</verse>
			<verse number="27">Càite a nis a bheil dʼ uaill? Chuireadh air chul i. Le ciod an lagh? Le lagh nan gniomhran? Cha n-ann: ach le lagh a chreidimh.</verse>
			<verse number="28">Oir tha sinn a meas gun naomhaichear duine le creideamh, as aonais oibrichean an lagha.</verse>
			<verse number="29">An e Dia nan Iudhach e a mhain? Nach e Dia nan cinneach e mar an ciadna? Seadh nan cinneach mar an ciadna.</verse>
			<verse number="30">Oir is aon Dia gu dearbh, a tha naomhachadh an timchioll-ghearraidh le creideamh a gus an neo-thimchioll-ghearraidh tromh chreideamh.</verse>
			<verse number="31">A bheil sinn ma ta cur as do ʼn lagh tromh chreideamh? Fad bho sin: ach tha sinn a steidheachadh an lagha.</verse>
		</chapter>
		<chapter number="4">
			<verse number="1">Ciod uime sin a their sinn a fhuair Abraham, ar n-athair a reir na feola?</verse>
			<verse number="2">Oir ma naomhaicheadh Abraham le oibrichean, tha aobhar uaill aige, ach cha n-ann a thaobh Dhe.</verse>
			<verse number="3">Oir ciod tha ʼn sgriobtur a g-radh? Chreid Abraham Dia; us mheasadh sin dha gu ceartas.</verse>
			<verse number="4">A nis dhasan a tha g-oibreachadh, cha n-eil an tuarasdal air a mheas mar ghean-math, ach mar fhiachan.</verse>
			<verse number="5">Ach dhasan nach eil a g-oibreachadh, ach a tha creidsinn annsan a tha naomhachadh nan neo-dhiadhaidh, tha a chreideamh air a mheas gu ceartas a reir beachd grasan De.</verse>
			<verse number="6">Mar tha Dài cuideachd a cur an ceill sonas an duine, dha ʼm beil Dia meas ceartais gun oibrichean:</verse>
			<verse number="7">Is beannaichte iadsan, dha ʼn do mhathadh an lochdan, us dha ʼn do dhubhadh as am peacannan.</verse>
			<verse number="8">Is beannaichte an duine nach do chuir an Tighearna peacadh as a leth.</verse>
			<verse number="9">Am beannachadh so ma ta, an ann san timchioll-ghearradh a mhain a tha e fantuinn, no bheil e san neo-thimchioll-ghearradh mar an ciadna? Oir tha sinn a g-radh gun do mheasadh creideamh do Abraham gu ceartas.</verse>
			<verse number="10">Ciamar a mheasadh e ma ta? An ann san timchioll-ghearradh, no san neo-thimchioll-ghearradh? Cha n-ann san timchioll-ghearradh, ach san neo-thimchioll-ghearradh.</verse>
			<verse number="11">Us fhuair e comharradh an timchioll-ghearraidh, seul air ceartas a chreidimh, a bhʼ aige san neo-thimchioll-ghearradh; gus e bhith ʼna athair acasan uile a tha creidsinn gun an timchioll-ghearradh, los gum measar dhaibh-san e cuideachd gu ceartas;</verse>
			<verse number="12">Agus gus e bhith ʼna athair do ʼn timchioll-ghearradh, cha n-ann a mhain do luchd an timchioll-ghearraidh, ach dhaibhse cuideachd a tha leanail ceuman a chreidimh, a tha ann an neo-thimchioll-ghearradh ar n-athar Abraham.</verse>
			<verse number="13">Oir cha bʼ ann tromh ʼn lagh a thugadh an gealladh do Abraham, no dha shliochd, gum biodh e ʼna oighre air an t-saoghal, ach tromh cheartas creidimh.</verse>
			<verse number="14">Oir ma ʼs oighreachan iadsan a tha dhe ʼn lagh, tha creideamh gun bhrigh, tha an gealladh gun stath.</verse>
			<verse number="15">Oir se fearg a tha an lagh a g-oibreachadh. Oir far nach eil lagh, cha n-eil bristeadh lagha.</verse>
			<verse number="16">Mar so ʼsann bho chreideamh a tha e, los, a reir nan gras, gum biodh an gealladh daingeann do ʼn t-sliochd uile; cha n-ann a mhain dhasan a tha dhe ʼn lagh, ach dhasan mar an ciadna, a tha de chreideamh Abrahaim, agus is esan ar n-athair-ne uile,</verse>
			<verse number="17">(Mar tha e sgriobhte: Rinn mi thu na tʼ athair ioma cinnidh ), an lathair Dhe, anns an do chreid e, ʼsa tha beothachadh nam marbh, ʼsa gairm nan nichean nach eil, mar nan nichean a tha.</verse>
			<verse number="18">Chreid esan ann an dochas an aghaidh dochais, gum biodh e ʼna athair ioma cinnidh, a reir ʼs mar a chaidh a radh ris: Mar so bithidh do shliochd.</verse>
			<verse number="19">Agus cha robh e lag ʼna chreideamh, cha mhua sheall e air a chorp fhein a nis marbh, ged a bha e cheana ciad bliadhna ach gann, no air com marbh Sara.</verse>
			<verse number="20">Ann an gealladh Dhe cha do thuislich e le an-earbsa, ach bha e air a neartachadh an creideamh, a toirt gloire do Dhia,</verse>
			<verse number="21">Lan-fhiosrach gum beil esan comasach air ni sa bith a gheall e a choimhlionadh.</verse>
			<verse number="22">Agus uime sin mheasadh e dha gu ceartas.</verse>
			<verse number="23">A nis cha n-ann a mhain air a shonsan a chaidh a sgriobhadh, gun do mheasadh e dha gu ceartas:</verse>
			<verse number="24">Ach air ar son-ne cuideachd, dha ʼn teid a mheas, ma se ʼs gun creid sinn annsan, a thog ar Tighearna Iosa Criosta bho na mairbh,</verse>
			<verse number="25">A liubhradh seachad air son ar ciontan, ʼsa dhʼ eirich a rithist air son ar naomhachaidh.</verse>
		</chapter>
		<chapter number="5">
			<verse number="1">Air dhuinn a bhith uime sin air ar naomhachadh tromh chreideamh, tha sith againn ri Dia tromh ar Tighearna Iosa Criosta:</verse>
			<verse number="2">ʼS troimhse le creideamh tha rathad againn thun nan grasan sin anns a bheil sinn a seasamh, agus a gabhail uaill á dochas gloir chlann Dhe.</verse>
			<verse number="3">ʼS cha n-e so a mhain, ach tha sinn a gabhail uaill á trioblaidean, a tuigsinn gun oibrich trioblaidean faighidin,</verse>
			<verse number="4">Us faighidin diachuinn, agus diachuinn dochas,</verse>
			<verse number="5">Agus cha naraich dochas: a chionn gum beil carrantachd Dhe air a taomadh a mach ʼnar cridheachan leis an Spiorad Naomh, a tha air a thoirt dhuinn.</verse>
			<verse number="6">Oir car-son, nuair bha sinn fhathast lag, dhʼ eug Criosta, a reir an ama, air son nam mi-dhiadhaidh?</verse>
			<verse number="7">Oir is gann a dhʼ fhuiligeas neach bàs air son duine ionraic: ach theagamh gum biodh a mhisneach aig feareigin bàsachadh air son duine mhath.</verse>
			<verse number="8">Ach tha Dia a cliuthachadh a charrantachd dhuinne; a chionn ʼs nuair a bha sinn ʼnar peacaich, a reir an ama.</verse>
			<verse number="9">Gun dʼ fhuilig Criosta air ar son: is mor ma ta nas mua na sin, an deigh a nis a bhith air ar naomhachadh le fhuil, a bhios sinn tiaruinte bho fheirg troimh-san.</verse>
			<verse number="10">Oir ma reiticheadh ri Dia sinn le bàs a Mhic, nuair bu naimhdean sinn, is mua gu mor an deigh an reiteachaidh, a bhios sinn air ar sabhaladh ʼna bheatha-san.</verse>
			<verse number="11">ʼS cha n-e so a mhain: ach tha sinn dianamh uaill cuideachd ann an Dia tromh ar Tighearna Iosa Criosta, tromh ʼn dʼ fhuair sinn a nis reite.</verse>
			<verse number="12">Uime sin mar thainig am peacadh a stigh do ʼn t-saoghal so tromh aon duine, ʼs leis a pheacadh am bàs; ʼs mar so ruith am bàs air daoine gu leir troimh-san, anns na pheacaich iad uile:</verse>
			<verse number="13">Oir gus an lagh bha am peacadh san t-saoghal: ach cha robh am peacadh ri agairt, nuair nach robh an lagh ann.</verse>
			<verse number="14">Ach righich am bàs bho Adhamh gu Maois orrasan cuideachd nach do pheacaich a reir coltas cionta Adhamh, a tha ʼna shamhla air-san a bha ri tighinn.</verse>
			<verse number="15">Ach cha n-ionann a choire ʼs an tiodhlac. Oir ma bhasaich moran le coire a h-aon, is ro phailt na sin gu fad a thaomadh air moran grasan Dhe ʼsa thiodhlac tromh ghrasan aon duine Iosa Criosta.</verse>
			<verse number="16">Agus cha n-ann mar tromh aon pheacadh, a tha an tiodhlac: oir bha breitheanas gu dearbh bho h-aon gu diteadh; ach grasan bho mhoran chiontan gu naomhachadh.</verse>
			<verse number="17">Oir le cionta aon duine ma righich am bàs tromh ʼn aon; is ro mhua gu mor a righicheas iadsan, a gheobh mor-phailteas de ghrasan, de thiodhlac, agus de cheartas, ann am beatha tromh ʼn aon Iosa Criosta.</verse>
			<verse number="18">Uime sin mar a bha cionta a h-aon ʼna aobhar ditidh do dhaoine uile, is amhuil a tha ceartas a h-aon gu naomhachadh beatha dhaoine uile.</verse>
			<verse number="19">Oir mar a rinneadh moran ʼnam peacaich le as-umhlachd aon duine, mar sin cuideachd naomhaichear moran le umhlachd aon duine.</verse>
			<verse number="20">A nis thaing an lagh a stigh gu miadachadh a chionta gu mor. Ach far na mhiadaich an cionta gu mor, bu ro mhua gu mor a mhiadaich grasan.</verse>
			<verse number="21">Air chor ʼs mar a righich am peacadh gu bàs, is amhuil a righicheas grasan tromh cheartas gu beatha shiorruidh, tromh Iosa Criosta ar Tighearna.</verse>
		</chapter>
		<chapter number="6">
			<verse number="1">Ciod ma ta their sinn? An lean sinn sa pheacadh los grasan a leasachadh?</verse>
			<verse number="2">Fad bho sin. Oir sinne a tha marbh do ʼn pheacadh, ciamar a chaitheas sinn ar beatha nas fhaide ann?</verse>
			<verse number="3">Nach eil fhios agaibh gum beil sinn uile, a tha air ar baisteadh ann an Iosa Criosta, air ar baisteadh ʼna bhàs?</verse>
			<verse number="4">Or leis a bhaisteadh tha sinn air ar tiodhlaiceadh maille ris gu bàs; los, mar dhʼ eirich Criosta bho na mairbh tromh ghloir ʼAthar, gun imich sinn mar an ciadna ann an nuadhachd beatha.</verse>
			<verse number="5">Oir ma tha sinn air ar co-shuidheachadh ann an coltas a bhàis, is amhuil a bhios sinn ann an coltas ʼaiseirigh.</verse>
			<verse number="6">Fiosrach air so, gum beil ar seann duine air a cheusadh maille ris, gu corp a pheacaidh a sgrios, agus nach dian sinn seirbhis do ʼn pheacadh nas fhaide.</verse>
			<verse number="7">Oir tha esan, a tha marbh, air a shaoradh bho ʼn pheacadh.</verse>
			<verse number="8">A nis ma tha sinn marbh maille ri Criosta, tha sinn a creidsinn gum bi sinn beo maille ri Criosta:</verse>
			<verse number="9">Us fios againn, an deigh do Chriosta eirigh bho na mairbh, nach fhaigh e bàs tuille, cha bhi tighearnas aig a bhàs air tuille.</verse>
			<verse number="10">Oir a thaobh ʼs gun do bhàsaich e do ʼn pheacadh, bhàsaich e aon uair: ach a thaobh ʼs gum beil e beo, ʼsann do Dhia tha e beo.</verse>
			<verse number="11">Mar an ciadna measaibhse, gum beil sibh fhein marbh gu dearbh do ʼn pheacadh, ach beo do Dhia ann an Iosa Criosta ar Tighearna.</verse>
			<verse number="12">Le sin na righicheadh am peacadh ʼnur coluinn bhàsmhoir, ann an rathad ʼs gun geill sibh dha h-ana-miannan.</verse>
			<verse number="13">Cha mhua liubhras sibh ur buill mar innealan uilc do ʼn pheacadh: ach tairgibh sibh fhein do Dhia, mar dhaoine a tha beo bho na mairbh, us ur buill ʼnan airm a cheartais do Dhia.</verse>
			<verse number="14">Oir cha bhi lamh-an-uachdar aig a pheacadh oirbh: oir cha n-eil sibh fo ʼn lagh, ach fo ghrasan.</verse>
			<verse number="15">Ciod ma ta? Am peacaich sinn bho nach ann fo ʼn lagh, ach fo ghrasan a tha sinn? Na leigeadh Dia.</verse>
			<verse number="16">Nach aithne dhuibh gur h-ann dhasan dha ʼm fiach sibh sibh fhein ʼnur seirbhisich gu umhlachadh dha, dhasan is seirbhisich sibh dha ʼm beil sibh umhailt, co dhiu ʼsann do ʼn pheacadh gu bàs, no do dhʼ umhlachd gu ceartas?</verse>
			<verse number="17">Ach taing do Dhia gun do gheill sibhse, a bha ʼnur seirbhisich do ʼn pheacadh, bho ʼr cridhe do ʼn rian theagaisg sin, dha na liubhradh sibh.</verse>
			<verse number="18">Rinneadh sibh ma ta, us sibh air ur saoradh bho ʼn pheacadh, ʼnur seirbhisich do cheartas.</verse>
			<verse number="19">Tha mi labhairt mar dhuine as leth laigse ur feola: ceart mar liubhair sibh ur buill gu neo-ghloine sheirbhiseachadh, agus drochbheart gu drochbheart: mar sin a nis liubhraibh ur buill gu ceartas a sheirbhiseachadh gu naomhachd.</verse>
			<verse number="20">Oir nuair bha sibh ʼnur seirbhisich do ʼn pheacadh, bha sibh saor bho cheartas.</verse>
			<verse number="21">Ciod an toradh ma ta; bhʼ agaibh an uair sin sna nichean, as a bheil sibh a gabhail nàire nis? Oir se am bàs is crioch dhaibh.</verse>
			<verse number="22">Ach a nis, air dhuibh a bhith air ur saoradh bho ʼn pheacadh, ʼs air ur dianamh ʼnur seirbhisich do Dhia, tha ur toradh agaibh gu naomhachd, ʼs ur deireadh a bheatha shiorruidh.</verse>
			<verse number="23">Oir se tuarasdal a pheacaidh am bàs. Ach grasan De, a bheatha shiorruidh ann an Iosa Criosta ar Tighearna.</verse>
		</chapter>
		<chapter number="7">
			<verse number="1">Nach eil fhios agaibh, a bhraithrean, (oir tha mi labhairt ri feadhainn dha ʼn aithne an lagh) gum beil cumhachd aig an lagh thairis air duine fhad ʼs is beo e?</verse>
			<verse number="2">Oir am boirionnach aig a bheil fear, tha i ceangailte ris an lagh fhad ʼs is beo a fear: ach ma gheobh a fear bàs, tha i fuasgailte bho lagh a fir.</verse>
			<verse number="3">Uime sin, fhad ʼs is beo a fear, theirear ban-adhaltrach rithe, ma bhios i cuide ri fear eile: ach ma gheobh a fear bàs, tha i air a saoradh bho lagh a fir: air chor ʼs nach ban-adhaltrach i, ged a bhiodh i cuide ri fear eile.</verse>
			<verse number="4">Uime sin, mo bhraithrean, tha sibhse mar an ciadna marbh do ʼn lagh tromh chorp Chriosta, los gum buin sibh do aon eile a dhʼ eirich a rithist bho na mairbh, ʼs gun toir sinn a mach toradh do Dhia.</verse>
			<verse number="5">Oir nuair a bha sinn san fheoil, dhʼ oibrich ana-miannan nam peacannan, a bha tromh ʼn lagh, ʼnar buill, gu toradh a thoirt a mach gu bàs.</verse>
			<verse number="6">Ach tha sinn a nis air ar fuasgladh bho lagh a bhàis, anns an robh sinn an sàs, los gun dian sinn seirbhis le urachd spioraid, ʼs cha n-ann le seanachd na litreach.</verse>
			<verse number="7">Ciod ma ta a their sinn? Am peacadh an lagh? Fad bho sin. Ach cha bʼ aithne dhomh am peacadh ach tromh ʼn lagh: oir bha mi gun aithne air sannt, mur abradh an lagh: Na sanntaich.</verse>
			<verse number="8">Ach am peacadh a gabhail fàth bho ʼn fhainte, dhʼ oibrich e unnamsa a h-uile sannt. Oir gun an lagh bha am peacadh marbh.</verse>
			<verse number="9">Us chaith mise mo bheatha uaireigin as aonais an lagh. Ach nuair a thainig an fhainte, bheothaich am peacadh;</verse>
			<verse number="10">Agus bhasaich mise; agus an fhainte a dhʼ orduicheadh gu beatha, fhuaradh dhomhsʼ i ʼna h-aobhar bàis.</verse>
			<verse number="11">Oir am peacadh a gabhail fàth bho ʼn fhainte, mheall e mi, us mharbh e mi leatha.</verse>
			<verse number="12">Air an aobhar sin tha an lagh gu deimhinn naomh, agus an fhainte naomh, agus ceart, agus math.</verse>
			<verse number="13">An dʼ rinneadh ma ta sin a tha math ʼna bhas dhomhsa? Fad bho sin. Ach am peacadh, los gum faicear ʼna pheacadh e, dhʼ oibrich e tromh ʼn mhath am bàs dhomhsa; los gum fàs am peacadh tromh ʼn fhainte fos cionn tomhais peacach.</verse>
			<verse number="14">Oir tha fios againn gum beil an lagh spioradail; ach tha mise feolmhor, air mo reic fo ʼn pheacadh.</verse>
			<verse number="15">Oir an ni tha mi dianamh, cha n-eil mi ga thuigsinn. Oir am math is toigh leam, cha n-e tha mi dianamh: ach an t-olc is fuathach leam, se tha mi dianamh.</verse>
			<verse number="16">Le sin ma tha mi dianamh an ni nach toigh leam, tha mi g-aontachadh leis an lagh, gum beil e ceart.</verse>
			<verse number="17">A nis cha mhise ma ta nas fhaide a tha dianamh sin, ach am peacadh a tha tamh unnam.</verse>
			<verse number="18">Oir is aithne dhomh nach eil am math a tamh unnam, se sin, na mʼ fheoil. Oir tha an toil gu math deas dhomh: ach math a chur an gniomh, cha n-eil mi faotuinn.</verse>
			<verse number="19">Oir cha n-e am math is aill leam, a tha mi dianamh: ach se an t-olc nach math leam, a tha mi dianamh.</verse>
			<verse number="20">A nis ma tha mi a dianamh an ni nach aill leam, cha mhise nas fhaide a tha ga dhianamh, ach am peacadh a tha tamh unnam.</verse>
			<verse number="21">Leis a sin tha mi a faighinn lagha, nuair tha mhiann orm math a dhianamh, gum beil an t-olc a lathair agam.</verse>
			<verse number="22">Oir tha mi gabhail tlachd á lagh Dhe a reir leth-a-stigh an duine:</verse>
			<verse number="23">Ach tha mi faicinn lagh eile na mʼ bhuill a gleachd an aghaidh lagh mʼ inntinn, ʼs gam thoirt fo dhaorsa do lagh a pheacaidh a tha na mʼ bhuill.</verse>
			<verse number="24">Is truagh an duine mi, co a shaoras mi bho chorp a bhàis so?</verse>
			<verse number="25">Grasan De tromh Iosa Criosta ar Tighearna. Uime sin tha mise fhein a geilleadh do lagh Dhe leis an inntinn: ach do lagh a pheacaidh leis an fheoil.</verse>
		</chapter>
		<chapter number="8">
			<verse number="1">Uime sin cha n-eil a nis diteadh idir dhaibhse, a tha ann an Iosa Criosta, ʼs nach eil a g-imeachd a reir na feola.</verse>
			<verse number="2">Oir shaor lagh spiorad na beatha ann an Iosa Criosta mise bho lagh a pheacaidh agus a bhàis.</verse>
			<verse number="3">Oir an ni bu neo-chomasach do ʼn lagh, a thaobh gun robh e lag tromh ʼn fheoil, Dia a cur a Mhic fhein an riochd feola peacaich, agus de ʼn pheacadh dhit e am peacadh san fheoil,</verse>
			<verse number="4">A los gum biodh naomhachd an lagha air a coimhlionadh unnainne, nach eil a g-imeachd a reir na feola, ach a reir an spioraid.</verse>
			<verse number="5">Oir iadsan, a tha air reir na feola, tha an aire leagte air nichean na feola: ach iadsan, a tha air reir an spioraid, tha an aire leagte air nichean spioradail.</verse>
			<verse number="6">Oir is bàs gliocas na feola: ach is beatha agus sith gliocas an spioraid.</verse>
			<verse number="7">A chionn gum beil ghocas na feola ʼna namhaid do Dhia: oir cha n-eil e striochdte do lagh Dhe, ʼs cha mhua is urrainn da bhith.</verse>
			<verse number="8">Iadsan ma ta a tha anns an fheoil cha n-urrainn daibh Dia a thoileachadh.</verse>
			<verse number="9">Ach cha n-eil sibhse san fheoil, ach san spiorad, ma se ʼs gum beil Spiorad De a tamh unnaibh. A nis neach air bith aig nach eil Spiorad Chriosta, cha leis-san e.</verse>
			<verse number="10">Agus ma tha Criosta unnaibh, tha ʼn corp gu dearbh marbh as leth a pheacaidh; ach tha an spiorad beo as leth naomhachd.</verse>
			<verse number="11">ʼS ma tha Spiorad-san, a thog Iosa bho na mairbh, a tamh unnaibh: beothaichidh esan, a thog Iosa Criosta bho na mairbh, ur coluinnean bàsmhor-sa cuideachd, as leth a spioraid-san, a tha tamh unnaibh.</verse>
			<verse number="12">Air an aobhar sin, a bhraithrean, cha n-eil sinn fo fhiachaibh do ʼn fheoil, gus ar caithe-beatha a bhith a reir na feola.</verse>
			<verse number="13">Oir ma bhios ur caithe-beatha a reir na feola, gheobh sibh bàs: ach ma chlaoidheas sibh leis an spiorad gniomhran na feola, bithidh sibh beo.</verse>
			<verse number="14">Oir a mhiad ʼsa tha air an stiuradh le Spiorad Dhe, is mic do Dhia iad.</verse>
			<verse number="15">Oir cha do ghlac sibh spiorad na daorsa rithist le eagal, ach ghlac sibh spiorad uchd-mhacachd cloinne, leis an eigh sinn: Abba (Athair).</verse>
			<verse number="16">Oir tha an Spiorad fhein a toirt teisteanais do ʼn spiorad againne, gur sinn mic Dhe.</verse>
			<verse number="17">Agus ma ʼs mic, oighreachan cuideachd: oighreachan Dhe gu dearbh, us co-oighreachan Chriosta: ach ʼsann ma dhʼ fhuiligeas sinn maille ris, a theid ar glorachadh maille ris.</verse>
			<verse number="18">Oir tha mi a measadh nach fhiach fulangasan na h-aimsir so an samhlachadh ris a ghloir ri tighinn, a thaisbeanar unnainn.</verse>
			<verse number="19">Oir tha duil a chreutair a feitheamh ri taisbeanadh mic Dhe.</verse>
			<verse number="20">Oir thugadh air a chreutair geilleadh do dhʼ fhaoineis, cha n-ann le dheoin, ach air a shonsa, a thug air geilleadh an dochas:</verse>
			<verse number="21">A chionn ʼs gun saorar an creutair fhein bho sglamhachd na truailleachd, gu saorsa gloir chlann Dhe.</verse>
			<verse number="22">Oir tha fios againn gum beil a h-uile creutair a g-osnaich ʼs an cradh mar ri saothair-chloinne gu ruig so.</verse>
			<verse number="23">Agus cha n-e mhain esan, ach sinn fhein mar an ciadna, aig a bheil ciad-thoradh an spioraid; tha sinne cuideachd a g-osnaich unnainn fhein, a feitheamh ri uchd-mhacachd mic Dhe, saorsa ar coluinne.</verse>
			<verse number="24">Oir tha sinn air ar sabhaladh le dochas. Ach an dochas a chithear, cha dhochas e: oir na tha duine a faicinn, cʼ uime tha dochas aige ris?</verse>
			<verse number="25">Ach ma tha dochas againn ris an ni nach leir dhuinn, tha sinn le faighidin a feitheamh air a shon.</verse>
			<verse number="26">Tha an Spiorad fhein mar an ciadna a cuideachadh ar laigse: oir cha n-aithne dhuinn, ciod air son a ghuidheadh sinn mar is còir: ach tha an Spiorad fhein a g-achanaich air ar son le ospagan nach gabh innse.</verse>
			<verse number="27">Agus is aithne dhasan, a tha rannsachadh nan cridheachan, ciod a tha an Spiorad a sireàdh: a chionn gum beil e g-iarraidh air son nan naomh a reir Dhe.</verse>
			<verse number="28">Agus tha fhios againn, gum beil a h-uile ni a co-oibreachadh gu leas dhaibh-san, a tha toirt gaoil do Dhia, dhaibh-san a ghairmeadh gu bhith ʼnan naoimh a reir a bheachdsa.</verse>
			<verse number="29">Oir an fheadhainn a roimh-dhʼaithnich e, iad sin roimh-dhʼorduich e, gu bhith air an dealbhadh an coltas iomhaigh a Mhic, gus e bhith ʼna chiad-ghin am measg moran bhraithrean.</verse>
			<verse number="30">ʼS an fheadhainn a roimh-dhʼorduich e, iad sin ghairm e; ʼs an fheadhainn a ghairm e, iad sin naomhaich e; ʼs an fheadhainn a naomhaich e, iad sin ghloraich e.</verse>
			<verse number="31">Ciod a their sinn ma ta ris na nichean so? Ma tha Dia leinn, co bhios ʼnar n-aghaidh?</verse>
			<verse number="32">Esan nach do chaomhainn a Mhac fhein, ach a liubhair seachad e air ar son uile, ciamar nach tug e dhuinn a h-uile ni maille ris?</verse>
			<verse number="33">Co chuireas coire as leth daoine taghte Dhe? Dia a tha gan naomhachadh.</verse>
			<verse number="34">Co e a dhiteas? Iosa Criosta, a fhuair bàs, seadh, a dhʼ eirich a rithist, a tha air deas laimh Dhe, a tha dianamh eadar-ghuidhe air ar son.</verse>
			<verse number="35">Co uime sin a sgaras sinne bho ghaol Chriosta? An e trioblaid? no airc? no gorta? no lomnochd? no gabhadh? no geur-leanmhuinn? no an claidheamh?</verse>
			<verse number="36">(Mar tha e sgriobhte: Air do shonsa thathas ga ʼr cur gu bàs fad an latha: thathas a sealltuinn oirnn mar chaoraich air son na casgairt.)</verse>
			<verse number="37">Ach tha sinn a toirt buaidh anns na nichean sin uile, as a leth-san a thug gradh dhuinn.</verse>
			<verse number="38">Oir tha mi cinnteach nach urrainn bàs no beatha, no ainglean, no prionnsachdan, no cumhachdan, no nichean a tha lathair, no nichean ri tighinn, no neart,</verse>
			<verse number="39">No airde, no doimhne, no creutair sam bith eile sinne sgaradh bho ghradh Dhe, a tha ann an Iosa Criosta ar Tighearna.</verse>
		</chapter>
		<chapter number="9">
			<verse number="1">Tha mi labhairt na firinn ann an Criosta, ʼs cha bhriag, mo chogais a togail fianuis domh anns an Spiorad Naomh:</verse>
			<verse number="2">Gum beil duilichinn mhor orm agus bron daonnan na mʼ chridhe.</verse>
			<verse number="3">Oir dhuraiginn mi fhein a bhith na mʼ anathema bho Chriosta air son mo bhraithrean, mo dhaimhich a reir na feola,</verse>
			<verse number="4">A tha ʼnan Isralaich, leis an leis uchd-mhacachd cloinne, agus a ghloir, agus an tiomnadh, agus toirt seachad an lagha, agus an umhlachd, agus na geallaidhnean;</verse>
			<verse number="5">Is leo na h-aithrichean, agus bhuapa tha Criosta a reir na feola, a tha fos cionn gach ni, Dia a tha beannaichte a chaoidh. Amen.</verse>
			<verse number="6">Cha n-e gun dʼ fhailnich facal De. Oir cha n-Isralaich iad uile, a tha bho Israel:</verse>
			<verse number="7">Cha mhua a tha iadsan uile ʼnan cloinn, a tha de shiol Abrahaim: Ach ann an Isaac gairmear do shiol:</verse>
			<verse number="8">Se sin, nach iad clann na feola, a tha ʼnan cloinn do Dhia: ach gur iad clann a ghealltanais, a mheasar mar shiol.</verse>
			<verse number="9">Oir se so facal a ghealltanais: A reir an ama so thig mi; us bithidh mac aig Sara.</verse>
			<verse number="10">Agus cha n-ise a mhain: ach Rebecca cuideachd, a ghin dithis comhla bho ʼr n-athair Isaac.</verse>
			<verse number="11">Oir mun dʼ rugadh fhathast a chlann, no mun dʼ rinn iad math no olc (los gun seasadh run Dhe air reir an taghaidh),</verse>
			<verse number="12">Cha n-ann as leth oibrichean, ach as a leth-san a ghairm, a chaidh a radh rithe:</verse>
			<verse number="13">Ni am fear is sine seirbhis do ʼn fhear is oige, mar tha e sgriobhte: Thug mi gradh do Iacob, us fuath do Esau.</verse>
			<verse number="14">Ciod a their sinn ma ta? Am beil anaceartas ann an Dia? Fad bho sin.</verse>
			<verse number="15">Oir tha e g-radh ri Maois: Ni mi trocair airsan dha ʼm beil mi trocaireach; us fiachaidh mi iochd dhasan dha ʼn dian mi trocair.</verse>
			<verse number="16">Mar sin cha n-ann bhuaithse leis an toil, no bhuaithsan a ruitheas, ach bho Dhia a tha fiachuinn trocaire.</verse>
			<verse number="17">Oir tha ʼn Sgriobtur a g-radh ri Pharao: ʼSann as leth so fhein a thog mi suas thu los mo chumhachd a thaisbeanadh unnad, ʼs mʼ ainm a bhith air a luaidh air feadh an t-saoghail uile.</verse>
			<verse number="18">Mar sin tha e fiachuinn trocair dhasan a ʼs aill leis, us esan a ʼs aill tha e cruadhachadh.</verse>
			<verse number="19">Their thu ma ta rium: Car-son ma ta a tha e faighinn coire? Oir co a bhacas a thoil?</verse>
			<verse number="20">O dhuine, co thusa gum freagradh tu Dia? An abair an ni dealbhte ris-san a dhealbh e: Car-son a rinn thu mar so mi?</verse>
			<verse number="21">No as an aon mheall chreadha nach eil e an comas a chriadhadair aon saghach a dhianamh gu onair, agus saghach eile gu as-onair?</verse>
			<verse number="22">Ciod ma tha Dia, an deigh dha cur suas gu ro fhaighidneach ri saghaichean feirge, uidheamaichte gu sgrios, deonach air a chorruich a nochdadh; ʼsa chumhachd a dhianamh aithnichte,</verse>
			<verse number="23">Los saibhreas a ghloire fhiachuinn air saghaichean na trocaire, a dheasaich e gu gloir?</verse>
			<verse number="24">Seadh gu dearbh sinne, a ghairm e cha n-e de na h-Iudhaich a mhain, ach de na cinnich cuideachd,</verse>
			<verse number="25">Mar tha e g-radh ann an Osé: Riusan, nach bu phobull domh, their mi mo phobull; agus ribhse nach bʼ annsa leam, annsachd; us rithse nach dʼ fhuair trocair, ise a fhuair trocair.</verse>
			<verse number="26">Us tachraidh, anns an aite far an deach a radh riu: Cha sibh mo phobull, an sin theirear riu mic an De bheo.</verse>
			<verse number="27">Agus tha Isaias a g-eigheach mu Israel: Ged a bhitheadh aireamh chlann Israil mar ghainmhich na fairge, se fuigheall a bhios sabhailte.</verse>
			<verse number="28">Oir criochnaichidh e fhacal ga ghiorrachadh ann an ceartas: a chionn ni an Tighearna facal goirid air talamh:</verse>
			<verse number="29">ʼS mar a thuirt Isaias roimh laimh: Mur biodh Tighearna nam feachd air siol fhagail againn, dhianteadh sinn mar Shodom, us bhithemid coltach ri Gomorra.</verse>
			<verse number="30">Ciod ma ta a their sinn? Gun do ghlac na cinnich, nach robh leantuinn ceartais, ceartas, seadh, an ceartas sin a tha bho chreideamh.</verse>
			<verse number="31">Ach nach dʼ rainig Israel, le lagh a cheartais a leanail, air lagh a cheartais.</verse>
			<verse number="32">Car-son? a chionn nach ann bho chreideamh, ach mar gum bʼ ann bho oibrichean a shir iad e: oir thuislich iad air a chloich-thuislidh.</verse>
			<verse number="33">Mar tha e sgriobhte: Seall, cuiridh mi clach-thuislidh ann an Sion, us carraig sgainneil; agus co sa bith a chreideas ann, cha naraichear e.</verse>
		</chapter>
		<chapter number="10">
			<verse number="1">A bhraithrean, tha run mo chridhe gu dearbh, agus mʼ achanaich ri Dia air an son, iad a bhith sabhailte.</verse>
			<verse number="2">Oir tha mi toirt teisteanais dhaibh, gum beil eud Dhe unnta, ach cha n-ann a reir eolais.</verse>
			<verse number="3">Oir aineolach air ceartas De agus a sireadh an ceartais fhein a chur air bonn, cha do striochd iad iad fhein do cheartas De.</verse>
			<verse number="4">Oir se Criosta crioch an lagha, gu ceartas do ʼn h-uile h-aon a chreideas.</verse>
			<verse number="5">Oir sgriobh Maois, gum bi an duine, a ni an ceartas a tha bho ʼn lagh, beo leis.</verse>
			<verse number="6">Ach mu ʼn cheartas a tha bho chreideamh, tha e labhairt mar so: Na abair ann do chridhe: Co theid suas gu neamh? se sin, gu Criosta thoirt a nuas.</verse>
			<verse number="7">No co theid sios do ʼn aibheis? se sin, gu Criosta thoirt air ais bho na mairbh.</verse>
			<verse number="8">Ach ciod a tha an sgriobtur a g-radh? Tha am facal teann ort, ann do bhial, agus ann do chridhe: se so facal a chreidimh, a tha sinn a searmonachadh.</verse>
			<verse number="9">A chionn, ma dhʼ aidicheas tu le dʼ bhial an Tighearna Iosa, ʼs ma chreideas tu le dʼ chridhe gun do thog Dia e bho na mairbh, bithidh tu sabhailte.</verse>
			<verse number="10">Oir leis a chridhe creidear gu ceartas: ach leis a bhial aidichear gu sabhaladh.</verse>
			<verse number="11">Oir tha an Sgriobtur a g-radh: Co sa bith a chreideas annsan cha naraichear e.</verse>
			<verse number="12">Oir cha n-eil eadar-dhealachadh eadar Iudhach us Greigeach: oir is ionann Tighearna nan uile, saibhir dhaibh-san uile a ghairmeas air.</verse>
			<verse number="13">Oir gach neach a ghairmeas air ainm an Tighearna, bithidh e sabhailte.</verse>
			<verse number="14">Ach ciamar a ghairmeas iad air-san anns nach do chreid iad? No ciamar a chreideas iad annsan mu nach cual iad? Us ciamar a chluinneas iad gun shearmonaiche?</verse>
			<verse number="15">Agus ciamar a shearmonaicheas iad, mur teid an cur? mar tha e sgriobhte: Nach boidheach casan luchd-teagaisg soisgeul na sithe, luchd-teagaisg nichean matha!</verse>
			<verse number="16">Ach cha n-eil iad uile umhailt do ʼn t-soisgeul. Oir tha Isaias a g-radh: A Thighearna, co chreid ga ʼr n-eisdeachd-ne?</verse>
			<verse number="17">Uime sin tha creideamh bho eisdeachd, agus an eisdeachd tromh fhacal Chriosta.</verse>
			<verse number="18">Ach tha mi g-radh: Nach cual iad? Chuala gu dearbh, chaidh am fuaim a mach air feadh an t-saoghail gu leir, ʼs am briathran gu iomall a chruinne-ché.</verse>
			<verse number="19">Ach tha mi g-radh: An e nach bʼ aithne do Israel? Tha Maois an toiseach a cantuinn: Brosnaichidh mi gu eud sibh le feadhainn nach eil ʼnan cinneadh: us le cinneadh aimideach cuiridh mi fearg oirbh.</verse>
			<verse number="20">Ach tha Isaias a gabhail danadais, ʼsa g-radh: Fhuaireadh mi leo-san nach robh gam shireadh: us nochd mi mi fhein gu follaiseach dhaibh-san nach robh farraid air mo shon.</verse>
			<verse number="21">Ach tha e g-radh ri Israel: Fad an latha shìn mi mach mo lamhan do phobull nach eil a creidsinn, ʼsa tha cur am aghaidh.</verse>
		</chapter>
		<chapter number="11">
			<verse number="1">Uime sin tha mi g-radh: Na thilg Dia bhuaithe a phobull? Fad bho sin: Oir is Isralach mise fhein de shliochd Abrahaim, de threibh Bheniamin.</verse>
			<verse number="2">Cha do thilg Dia bhuaithe a phobull, a roimh-dhʼaithnich e. Nach eil fhios agaibh ciod a tha an Sgriobtur a g-radh mu Elias, mar tha e gairm air Dia an aghaidh Israil?</verse>
			<verse number="3">A Thighearna, mharbh iad tʼ fhaidhean, leag iad tʼ altairean; ʼs tha mise air mʼ fhagail am aonar, ʼs tha iad a g-iarraidh mo bheatha.</verse>
			<verse number="4">Ach ciod a tha an fhreagairt dhiadhaidh a g-radh ris? Dhʼ fhag mi dhomh fhein seachd mile fear, nach do lub an glun do Bhaal.</verse>
			<verse number="5">Mar sin cuideachd sa cheart àm so tha fuigheall air an sabhaladh a reir tagha nan gras.</verse>
			<verse number="6">Agus ma ʼsann le gras, cha n-ann a nis le oibrichean: air-neo cha n-eil gras tuille ʼna ghras.</verse>
			<verse number="7">Ciod ma ta? Na bha Israel a sireadh, cha dʼ rainig e air: ach rainig an taghadh air: agus dhalladh càch,</verse>
			<verse number="8">Mar tha e sgriobhte: Thug Dia dhaibh spiorad neo-mhothachail, suilean los nach faic iad, us cluasan los nach cluinn gus an latha an diugh.</verse>
			<verse number="9">Agus tha Dài g-radh: Biodh am bord ʼna ribe, ʼs ʼna ghoisne, ʼs ʼna cheap-tuislidh, ʼs ʼna dhiol-fiach dhaibh.</verse>
			<verse number="10">Biodh sgleo air an suilean los nach faic iad; us crom-sa sios an druim daonnan.</verse>
			<verse number="11">Tha mi ma ta a g-radh: Na thuislich iad mar so air sheol ʼs gun do thuit iad? Na leigeadh Dia. Ach le an coire-san thainig sabhaladh thun nan cinneach, gus iad a bhith eudmhor mar iadsan.</verse>
			<verse number="12">A nis ma se an coire-san saibhreas an t-saoghail, agus an laghdachadh-sa beartas nan cinneach, cia mor na ʼs mua na sin an lanachd?</verse>
			<verse number="13">Oir tha mi g-radh ribhse, a chinnich: Fhad ʼs is ostal nan cinneach mi, gun toir mi urram do ʼm dhriachd,</verse>
			<verse number="14">Fiach am brosnaich mi air sheol sa bith luchd-mʼ fheola fhein gu eud, ʼs gun sabhail mi cuid dhiu.</verse>
			<verse number="15">Oir ma se an call-sa reite an t-saoghail: ciod an gabhail a rithist, ach beatha bho na mairbh?</verse>
			<verse number="16">Oir ma tha an ciad thoradh naomh, tha ʼm meall ann cuideachd; agus ma tha ʼm friamh naomh, na meoir cuideachd.</verse>
			<verse number="17">Agus ma bhristeadh cuid de na meoir, ʼs ma shuidhicheadh thusa a bha na dʼ chrann-ola fiadhaich ʼnam measg ʼs gun dʼ rinneadh thu na dʼ chomh-pairteach de ʼn fhriamh agus de bhrigh na craoibh-ola:</verse>
			<verse number="18">Na dian uaill an aghaidh nam miar. Ach ma tha thu gabhail uaille, cha tu a tha giulan an fhriamha, ach am friamh thusa.</verse>
			<verse number="19">Their thu ma ta: Bhristeadh na meoir los gun suidhichteadh mise ʼnan aite.</verse>
			<verse number="20">Ro mhath: ʼsann as leth am mi-chreidimh a bhristeadh air falbh iad. Ach ʼsann tromh chreideamh a tha thusa na dʼ sheasamh: na bi ard-inntinneach, ach fo fhiamh.</verse>
			<verse number="21">Oir mur do chaomhainn Dia na meoir nadurra: gabh eagal nach caomhainn e theagamh thusa nas mua.</verse>
			<verse number="22">Faic le sin mathas agus cruas De: dhaibhse gu dearbh a thuit cruas: ach dhutsa mathas De, ma se ʼs gum fan thu ann am mathas, air-neo sgathar thusa dheth cuideachd.</verse>
			<verse number="23">Agus suidhichear iadsan cuideachd, mur fan iad ʼnam mi-chreideamh: oir tha Dia comasach air an suidheachadh a rithist.</verse>
			<verse number="24">Oir ma ghearradh thusa as a chrann-ola fhiadhaich nadurra, ʼs an aghaidh naduir ma shuidhicheadh thu san deagh chrann-ola: cia mor is docha na sin a shuidhichear iadsan, a tha ʼnam meoir nadurra, ʼnan crann-ola fhein?</verse>
			<verse number="25">Oir cha mhath leam, a bhraithrean, sibh a bhith aineolach air an run-dhiomhair so (air eagal sibh a bhith glic ʼnur beachd fhein), gun do thachair ann am pairt doille ann an Israel, gus an tigeadh lanachd nan cinneach a stigh,</verse>
			<verse number="26">Agus mar sin bithidh Israel uile sabhailte, mar tha e sgriobhte: Thig á Sion esan a spionas ʼsa thionndaidheas air falbh ain-diadhachd bho Iacob.</verse>
			<verse number="27">Agus se so mo chumhnanta riu, nuair a bheir mi air falbh am peacannan.</verse>
			<verse number="28">A thaobh an t-Soisgeil gu dearbh is naimhdean iad as ur lethse: ach a thaobh an taghaidh is ro-ionmhuinn iad as leth nan aithrichean.</verse>
			<verse number="29">Oir tha tiodhlaicean agus gairm Dhe gun aithreachas.</verse>
			<verse number="30">Oir mar a bha sibhse uair nach do chreid sibh Dia, ach fhuair sibh a nis trocair troimh am mi-chreideamh-san:</verse>
			<verse number="31">Is amhuil iadsan a nis, cha do chreid iad gum faigheadh sibhse trocair, gus iad fhein mar an ciadna a ruighinn air trocair.</verse>
			<verse number="32">Oir dhruid Dia h-uile ni ann am mi-chreideamh, gus ʼiochd fhiachuinn do ʼn h-uile h-aon.</verse>
			<verse number="33">O doimhne saibhreas gliocas, agus eolas De: nach do-thuigsinneach a bhreitheanasan, ʼs do-rannsaichte a rathaidean!</verse>
			<verse number="34">Oir co dha ʼm bʼ aithne beachd an Tighearna? No co bʼ fhear-comhairle dha?</verse>
			<verse number="35">No co thug dha an toiseach, us diolar dha?</verse>
			<verse number="36">Oir ʼsann bhuaith-san, agus troimh-san, agus annsan a tha h-uile ni: dhasan gun robh gloir gu siorruidh. Amen.</verse>
		</chapter>
		<chapter number="12">
			<verse number="1">Guidheam oirbh uime sin, a bhraithrean, tromh iochd Dhe, gun tairg sibh ur coluinnean mar iobairt bheo, naoimh, thaitnich do Dhia, ur seirbhis reusonta.</verse>
			<verse number="2">Na bithibh air ur cumadh ris an t-saoghal so, ach bithibh air ur n-ath-chumadh ann an urachd ur n-inntinn, los gun dearbh sibh ciod e toil mhath, agus thaitneach, agus choimhlion Dhe.</verse>
			<verse number="3">Oir leis na grasan a thugadh dhomh, tha mi g-radh riusan uile, a tha ʼnur measg, gun iad a bhith nas glice na ʼs còir a bhith glic, ach a bhith glic ann am measarrachd; ʼsa reir mar a roinn Dia tomhas a chreidimh air gach aon.</verse>
			<verse number="4">Oir mar a tha moran bhall againn ann an aon chorp, ach nach e an t-aon dhriachd a thʼ aig a h-uile ball:</verse>
			<verse number="5">Mar an ciadna, ge lionar sinn, is aon chorp sinn ann an Criosta, agus is buill sinn gach aon da cheile;</verse>
			<verse number="6">Ach is eugsamhuil na gibhtean a thʼ againn, a reir nan gras a thugadh dhuinn: ma ʼs faidhdearachd, biodh e air reir riaghailt a chreidimh,</verse>
			<verse number="7">No frithealadh, ann am frithealadh, no esan a tha teagasg, ann an teagasg.</verse>
			<verse number="8">Esan a tha brosnachadh ann am brosnachadh, esan a tha buileachadh ann an aon-fhillteachd, esan a tha riaghladh le mor-churam, esan a tha fiachuinn trocaire le suilbhireachd.</verse>
			<verse number="9">Biodh gradh gun fhoill: a toirt grain do ʼn olc, a dluth-leanail ris a mhath;</verse>
			<verse number="10">A toirt gaoil da cheile le carrantachd bhraithreil; ann an urram a toirt toisich do gach a cheile;</verse>
			<verse number="11">Curamach, gun leisg; deothasach san spiorad; a seirbhiseachadh an Tighearna.</verse>
			<verse number="12">Ri aoibhneas ann an dochas; faighidneach fo thrioblaid; dìan ri urnaigh;</verse>
			<verse number="13">A cobhair air uireasuidh nan naomh; a cleachdadh aoidheachd.</verse>
			<verse number="14">Beannaichibh ur luchd-geur-leanmhuinn: beannaichibh; agus na mollaichibh.</verse>
			<verse number="15">Bithibh aighearach comhla riusan a tha ri aighear, agus a gal comhla riusan a tha gal;</verse>
			<verse number="16">A dhʼ aon inntinn do gach a cheile; neo-dheidheil air nichean arda, ach a g-aontachadh leis na h-iriosail. Na bithibh glic ʼnur barail fhein;</verse>
			<verse number="17">Na diolaibh olc air son uilc do neach sa bith; solairibh nichean matha, cha n-ann a mhain an lathair Dhe, ach an lathair dhaoine uile mar an ciadna.</verse>
			<verse number="18">Ma ghabhas e dianamh, cho fad ʼsa dhʼ fhaodas sibh, biodh sith agaibh ri daoine uile;</verse>
			<verse number="19">Na dianaibh diughaltas air ur son fhein, a chuideachda mo ruin, ach thugaibh aite do dhʼ fheirg: oir tha e sgriobhte: Is leamsa diughaltas; diolaidh mise, os an Tighearna.</verse>
			<verse number="20">Ach ma bhios do namhaid air acras, thoir biadh dha; ma bhios pathadh air, thoir deoch dha: oir le so dhianamh carnaidh tu eibhlean teine air a cheann.</verse>
			<verse number="21">Na faigheadh an t-olc buaidh ort, ach thoir buaidh air an olc leis a mhath.</verse>
		</chapter>
		<chapter number="13">
			<verse number="1">Biodh a h-uile anam umhailt do na cumhachdan is airde: oir cha n-eil cumhachd ach bho Dhia: ʼs na cumhachdan a thʼann, tha iad air an orduchadh le Dia.</verse>
			<verse number="2">Air an aobhar sin esan a chuireas an aghaidh na cumhachd, tha e cur an aghaidh ordugh Dhe. Agus iadsan a chuireas ʼna h-aghaidh, tha iad a cosnadh ditidh dhaibh fhein.</verse>
			<verse number="3">Oir cha n-eil prionnsachan ʼnan culaidh-eagail do dheagh ghniomh, ach do dhrochbheart. An aill leat ma ta a bhith gun eagal romh ʼn chumhachd? Dian am math; us gheobh thu moladh bhuaipe:</verse>
			<verse number="4">Oir is seirbhiseach Dhe dhut i air son do mhath. Ach ma ni thu an t-olc, gabh eagal: oir cha n-eil i giulan a chlaidhimh gun aobhar. Oir is seirbhiseach Dhe i; ʼna diughladair feirge air-san, a ni olc.</verse>
			<verse number="5">Uime sin feumaidh sibh bhith umhailt, cha n-ann a mhain air son feirge, ach air son cogais cuideachd.</verse>
			<verse number="6">ʼSann air son so cuideachd a tha sibh a paidheadh cìse: oir is seirbhisich Dhe iad, ri seirbhis air son a cheart aobhair so.</verse>
			<verse number="7">Thugaibh ma ta a dhlighe fhein do ʼn h-uile duine: cis dha ʼn dlighe cis; càin dha ʼn dlighe càin; eagal dha ʼn dlighe eagal; ʼonair dha ʼn dlighe onair.</verse>
			<verse number="8">Na biodh fiachan aig neach sa bith oirbh, mur bi gun toir sibh gradh dha cheile: oir esan aig a bheil gaol dha choimhearsnach, choimhlion e an lagh.</verse>
			<verse number="9">Oir: Na dian adhaltras: Na dian marbhadh: Na dian goid: Na tog fianuis bhreige: Na sanntaich; no ma tha fainte sa bith eile ann, tha i air a toirt a stigh fo ʼn fhacal so: Bheir thu gaol dha dʼ choimhearsnach mar dhut fhein.</verse>
			<verse number="10">Cha n-oibrich gaol coimhearsnaich olc. Mar sin se gaol coimhlionadh an lagha.</verse>
			<verse number="11">ʼSa g-aithneachadh na h-aimsire: gur mithich dhuinn a nis eirigh á cadal. Oir tha ar sabhaladh a nis nas teinne, na nuair a chreid sinn.</verse>
			<verse number="12">Dhʼ fhalbh an oidhche, tha an latha air tighinn faisg. Tilgemid ma ta dhinn oibrichean an dorchadais, agus cuireamaid oirnn armachd an t-soluis.</verse>
			<verse number="13">Gluaisemid gu suairc mar san latha: cha n-ann an raoitearachd ʼs am misg, cha n-ann an cuiltearachd ʼs am baois, cha n-ann an comhstri ʼs am farmad:</verse>
			<verse number="14">Ach cuiribh oirbh an Tighearna Iosa Criosta, agus na tugaibh a h-ailleas do ʼn choluinn ʼna h-ana-miannan.</verse>
		</chapter>
		<chapter number="14">
			<verse number="1">A nis gabhaibh ris an fhear a tha lag sa chreideamh, cha n-ann le deaspud mu bharalaichean.</verse>
			<verse number="2">Oir tha fear a creidsinn gum faod e a h-uile ni ithe: ach am fear a tha lag, itheadh e luibhean.</verse>
			<verse number="3">Na tugadh am fear a tha g-icheadh tàire dhasan nach eil a g-icheadh; ʼs am fear nach eil a g-icheadh, na tugadh e breth air-san a tha g-icheadh: oir ghabh Dia ris.</verse>
			<verse number="4">Thusa, co thu a tha toirt breth air seirbhiseach fir eile? Dha mhaighistir fhein seasaidh no tuitidh e: ach seasaidh e: oir tha Dia comasach air a chumail ʼna sheasamh.</verse>
			<verse number="5">Oir tha fear a toirt breth eadar latha agus latha: ʼs tha fear eile a toirt an aon bhreth air a h-uile latha; biodh gach duine dìan ʼna bheachd fhein.</verse>
			<verse number="6">Am fear a tha gabhail suime de ʼn latha, tha e gabhail suime dheth do ʼn Tighearna: ʼs am fear a tha g-icheadh, tha e g-icheadh do ʼn Tighearna: oir tha e toirt taing do Dhia. ʼS am fear nach eil a g-icheadh, ʼsann do ʼn Tighearna nach eil e a g-icheadh, agus tha e toirt taing do Dhia.</verse>
			<verse number="7">Cha n-eil duine againn beo dha fhein, ʼs cha n-eil duine a faighinn a bhàis dha fhein.</verse>
			<verse number="8">Oir ma ʼs beo sinn, ʼsann do ʼn Tighearna a tha sinn beo; no ma ʼs bàs duinn, ʼsann do ʼn Tighearna is bàs duinn. Uime sin co-dhiu is beatha, no bàs duinn, is leis an Tighearna sinn.</verse>
			<verse number="9">ʼSann air son so fhein a fhuair Criosta bàs ʼsa dhʼ eirich e a rithist, los a bhith ʼna Thighearna air mhairbh ʼs air bheo.</verse>
			<verse number="10">Ach ciod h-uige a tha thusa a toirt breth air do bhrathair? No car-son a tha thusa sealltuinn sios air do bhrathair? Oir seasaidh sinn uile air bialaobh cathair-bhreitheanais Chriosta.</verse>
			<verse number="11">Oir tha e sgriobhte: Mar is beo mise, os an Tighearna, lubaidh gach glun dhomhsa, agus aidichidh gach teanga do Dhia.</verse>
			<verse number="12">Mar sin bheir a h-uile h-aon againn cunntas air a shon fhein do Dhia.</verse>
			<verse number="13">A so suas ma ta na tugamaid breth, air a cheile, ach gum bu docha a bhreth so thoirt, nach cuir sibh ceap-tuislidh no sgainneal an rathad ur brathar.</verse>
			<verse number="14">Oir is fiosrach agus lan-earbsach mi anns an Tighearna Iosa, nach eil ni air bith neoghlan deth fhein, ach tha e neoghlan dhasan, a tha ga shaoilsinn neoghlan.</verse>
			<verse number="15">Ach ma ʼs cuis-dhuilichinn biadh do dʼ bhrathair, cha n-eil thu an sin a g-imeachda reir na carrantachd. Na cuir a dhith le dʼ bhiadh duine air son an dʼ fhuilig Criosta am bàs.</verse>
			<verse number="16">Na biodh ma ta ar math fo dhroch iomradh.</verse>
			<verse number="17">Oir cha bhiadh ʼs cha dheoch rioghachd Dhe, ach ceartas, agus sith, agus aoibhneas anns an Spiorad Naomh.</verse>
			<verse number="18">Oir esan a tha dianamh seirbhis do Chriosta unnta so, tha e taitinn ri Dia agus measail aig daoine.</verse>
			<verse number="19">Mar so leanamaid na nichean a tha gu sith; agus gleidhemid na nichean a bheir deagh shamhla do gach a cheile.</verse>
			<verse number="20">Na cuir as do obair Dhe as leth bhiadh. Oir gu dearbh tha h-uile ni glan: ach is olc e do ʼn duine, a dhʼ icheas le sgainneal.</verse>
			<verse number="21">Is math an ni gun fheoil icheadh, ʼs gun fhion ol, no ni eile a dhianamh a bheir oilbheum no sgainneal dha dʼ bhrathair, no a lagaicheas e.</verse>
			<verse number="22">Am beil creideamh agad? Biodh e agad dhut fhein an lathair Dhe. Is beannaichte esan nach eil ga dhiteadh fhein san ni sin a tha e meas a bhith ceadaichte dha.</verse>
			<verse number="23">Ach esan a bheir an aire, tha e air a dhiteadh, ma dhʼ icheas e: a chionn nach ann bho chreideamh. Oir is peacadh gach ni nach eil bho chreideamh.</verse>
		</chapter>
		<chapter number="15">
			<verse number="1">A nis is còir dhuinne, a tha nas treasa, anfhannachd na feadhnach a tha lag a ghiulan, ʼs cha n-e sinn fhein a thoileachadh.</verse>
			<verse number="2">Toilicheadh gach aon agaibh a choimhearsnach gu mhath, a thaobh deagh shamhla.</verse>
			<verse number="3">Oir cha do thoilich Criosta e fhein, ach mar tha e sgriobhte: Thuit masladh na feadhnach, a bha ga dʼ mhaslachadhsa, ormsa.</verse>
			<verse number="4">Oir nichean sa bith a chaidh sgriobhadh, sgriobhadh iad gu sinne theagasg, los le faighidin ʼs le furtachd nan Sgriobtur, gum biodh dochas againn.</verse>
			<verse number="5">A nis gun tugadh Dia na faighidin agus na furtachd dhuibh a bhith a dhʼ aon inntinn a thaobh a cheile a reir Iosa Criosta;</verse>
			<verse number="6">Air chor ʼs gun toir sibh le aon inntinn ʼs le aon bhial gloir do Dhia, ʼs do Athair ar Tighearna Iosa Criosta.</verse>
			<verse number="7">As leth sin gabhaibh ri cheile, ceart mar ghabh Iosa Criosta ribhse gu gloir Dhe.</verse>
			<verse number="8">Oir tha mi g-radh gum bʼ e Iosa Criosta fear-frithealaidh an timchioll-ghearraidh air son firinn Dhe, gus na geallaidhnean do na h-aithrichean a dhaighneachadh.</verse>
			<verse number="9">Ach gum beil aig na cinnich ri gloir a thoirt do Dhia as leth a throcaire, mar tha e sgriobhte: As leth so aidichidh mi dhut am measg nan cinneach, O Thighearna, agus seinnidh mi dha tʼ ainm.</verse>
			<verse number="10">Agus tha e rithist a g-radh: Biodh aighear oirbh, a chinnich, maille ri phobull.</verse>
			<verse number="11">ʼS a rithist: Molaibh an Tighearna, a chinnich uile; us miadaichibh a chliu, a phobuill gu leir.</verse>
			<verse number="12">ʼS tha Isaias a rithist a g-radh: Bithidh friamh bho Iesse, us annsan, a dhʼ eireas suas a riaghladh nan cinneach, cuiridh na cinnich an dochas.</verse>
			<verse number="13">A nis gun lion Dia an dochais sibh leis a h-uile sòlas agus sith ʼnur creideamh; gus sibh a bhith lan phailt ann an dochas, ʼs an cumhachd an Spioraid Naoimh.</verse>
			<verse number="14">ʼS tha mise fhein, mo bhraithrean, cinnteach asaibh, gum beil sibh lan graidh, air ur lionadh leis a h-uile eolas, air sheol ʼs gur urrainn duibh a cheile a chomhairleachadh.</verse>
			<verse number="15">Ach sgriobh mi h-ugaibh, a bhraithrean, nas dàine ann an seol, mar gum bʼ ann gus ur cur an cuimhne: as leth nan gras a bhuilich Dia orm,</verse>
			<verse number="16">Gus mi bhith na mʼ fhear-frithealaidh aig Iosa Criosta measg nan cinneach: a naomhachadh soisgeul De, gus tairgse nan cinneach a bhith taitneach agus naomhaichte san Spiorad Naomh.</verse>
			<verse number="17">Uime sin tha aobhar uaill agam ann an Iosa Criosta a thaobh Dhe.</verse>
			<verse number="18">Oir cha dàna leam guth a radh mu na nichean nach dʼ rinn Criosta leamsa, chum umhlachd nan cinneach leis an fhacal ʼs le gniomhran:</verse>
			<verse number="19">Le neart chomharraidhnean us mhiarailtean, le cumhachd an Spioraid Naoimh: air chor ʼs gun do chraobh-sgaoil mi Soisgeul Chriosta, bho Ierusalem mun cuairt gu ruig Illiricum.</verse>
			<verse number="20">ʼS mar sin shearmonaich mi an soisgeul so, cha n-ann far an robh Criosta air ainmeachadh, eagal gun togainn air steidh fir eile, ach mar a tha e sgriobhte:</verse>
			<verse number="21">Chi iadsan, ris nach do labhradh uime: us tuigidh iadsan, nach cuala.</verse>
			<verse number="22">Se so an t-aobhar a chuir eis ro-mhor orm bho thighinn gu ʼr n-ionnsuidh, ʼsa bhac mi gu so.</verse>
			<verse number="23">Ach a nis bho nach eil cion-fàth agam fuireach sna duchannan sin nas fhaide, ʼs mi ro fhada an geall bho chionn moran bhliadhnaichean air tighinn gu ʼr n-ionnsuidh,</verse>
			<verse number="24">Nuair theannas mi ri mʼ thurus a ghabhail do ʼn Spainnt, tha mi an dochas gum faic mi sibh san dol seachad, agus gun stiuir sibh mi gu ruig sin, ma se ʼs gum bi mi ʼn toiseach air mealtuinn roinn dhe ʼr conaltradh.</verse>
			<verse number="25">Ach tha mi nis a dol do Ierusalem a fhrithealadh do na naoimh.</verse>
			<verse number="26">Oir dheonaich muinntir Mhacedonia ʼs Achaia roinn de chuideachadh a dhianamh ri bochdan nan naomh, a thʼ ann an Ierusalem.</verse>
			<verse number="27">Oir bʼ e so an toil: agus tha iad fo fhiachan dhaibh. Oir ma rinneadh na cinnich ʼnan comhpairtich de na nichean spioradail aca-san thigeadh orra frithealadh dhaibhse sna nichean aimsireil.</verse>
			<verse number="28">Nuair ma ta a choimhlionas mi so, ʼsa liubras mi dhaibh an toradh so, triallaidh mi ur rathad-sa do ʼn Spainnt.</verse>
			<verse number="29">ʼS tha fios agam, nuair thig mi h-ugaibh, gun tig mi ann am pailteas de bheannachdan soisgeul Chriosta.</verse>
			<verse number="30">Guidheam oirbh ma ta, a bhraithrean, tromh ar Tighearna Iosa Criosta, ʼs tromh charrantachd an Spioraid Naoimh, gun cuidich sibh mi le ʼr n-urnaighean ri Dia air mo shon,</verse>
			<verse number="31">Los gun saorar mi bho na h-ana-creidich a tha ann an Iudéa, ʼs gum bi tairgse mo sheirbhis taitneach do na naoimh ann an Ierusalem,</verse>
			<verse number="32">ʼS gun tig mi h-ugaibh an aoibhneas le toil De, ʼs gum faigh mi cofhurtachd maille ribh.</verse>
			<verse number="33">A nis gun robh Dia na sithe maille ribh uile. Amen.</verse>
		</chapter>
		<chapter number="16">
			<verse number="1">ʼS tha mi g-earbsa ribh ar peathar Phebe, a tha seirbhiseachadh na h-eaglais a tha an Cenchre;</verse>
			<verse number="2">Gun gabh sibh rithe anns an Tighearna, mar a thigeadh do naoimh; ʼs gun cuidich sibh i ann an ni air bith sam bi feum aice oirbh: oir chuidich i fhein moran, agus mise fhein cuideachd.</verse>
			<verse number="3">Cuiribh fàilt air Prisca ʼs air Acuila, mo luchd-comhnaidh ann an Iosa Criosta;</verse>
			<verse number="4">(A chuir an amhaichean fhein an sàs air son mo bheatha-sa: ʼs cha mhise a mhain a tha toirt taing dhaibh, ach eaglaisean nan cinneach air fad cuideachd),</verse>
			<verse number="5">ʼS air an eaglais a tha ʼnan tigh. Cuiribh fàilt air fear mo ghraidh Epenetus, ʼs gur e ciad thoradh Asia ann an Criosta.</verse>
			<verse number="6">Cuiribh fàilt air Mairi, a shaothraich moran ʼnur measg.</verse>
			<verse number="7">Cuiribh fàilt air Andronicus ʼs air Iunias, mo dhaimhich ʼs mo cho-phriosanaich; a tha ainmeil measg nan ostal, ʼsa bha romhamsa ann an Criosta.</verse>
			<verse number="8">Cuiribh fàilt air Ampliatus, aʼs ro ionmhuinn leam anns an Tighearna.</verse>
			<verse number="9">Cuiribh fàilt air Urbanus, ar fear-cobhair ann an Iosa Criosta, ʼs air Stachis mo ghraidh.</verse>
			<verse number="10">Cuiribh fàilt air Apelles, a tha dearbhte ann an Criosta.</verse>
			<verse number="11">Cuiribh fàilt orrasan, a tha de theaghlach Aristoboluis. Cuiribh fàilt air Herodion, mo dhaimheach. Cuiribh fàilt orrasan, a tha de theaghlach Narcissuis, a tha anns an Tighearna.</verse>
			<verse number="12">Cuiribh fàilt air Triphéna, ʼs air Triphosa a tha ri saothair anns an Tighearna. Cuiribh fàilt air Persis, fear a mhor ghraidh, a ghabh moran saothair anns an Tighearna.</verse>
			<verse number="13">Cuiribh fàilt air Rufus, taghte san Tighearna, ʼs air a mhathair, ʼs mo mhathair fhein.</verse>
			<verse number="14">Cuiribh fàilt air Asincritus, Phlegon, Hermas, Patrobas, Hermes, ʼs air na braithrean, a tha maille riu.</verse>
			<verse number="15">Cuiribh fàilt air Philologus, us Iulia, air Nereus agus a phiuthar, ʼs air Olimpias, agus air na naoimh uile, a tha maille riu.</verse>
			<verse number="16">Cuiribh fàilt air a cheile le poig naoimh. Tha eaglaisean Chriosta uile cur bheannachdan gu ʼr n-ionnsuidh.</verse>
			<verse number="17">A nis tha mi g-achanaich oirbh, a bhraithrean, sibh a chomharrachadh na feadhnach, a tha togail aimhreite ʼsa toirt sgainneil, a tha an aghaidh an teagaisg a dhʼ ionnsuich sibh, agus seachnaibh iad.</verse>
			<verse number="18">Oir iadsan, a tha de ʼn t-seorsa so, cha n-eil iad a seirbhiseachadh Chriosta ar Tighearna, ach am bronna fhein; ʼs le cainnt mhilis agus shodalaich tha iad a mealladh cridheachan nan neochiontach.</verse>
			<verse number="19">Ach tha ur n-umhlachdsa air a foillseachadh anns a h-uile h-aite. Uime sin tha toil-inntinn agam asaibh. Ach bu mhath leam sibh a bhith glic sa mhath, ʼs aon-fhillte san olc.</verse>
			<verse number="20">ʼS gum brùth Dia na sithe Satan gu h-ealamh fo ʼur casan. Grasan ar Tighearna Iosa Criosta gun robh maille ribh.</verse>
			<verse number="21">Tha Timoti, mo cho-oibriche, a cur bheannachd gu ʼr n-ionnsuidh, agus Lucius, agus Iason, agus Sosipater, mo dhaimhich.</verse>
			<verse number="22">Tha mise Tertius, a sgriobh an litir so, a cur bheannachd gu ʼr n-ionnsuidh anns an Tighearna.</verse>
			<verse number="23">Tha Caius, aig a bheil mi na mʼ aoidh, a cur fàilt oirbh, mar tha an eaglais uile. Tha Erastus, iuntasair a bhaile, agus Cuartus, brathair, a cur bheannachd h-ugaibh.</verse>
			<verse number="24">Grasan ar Tighearna Iosa Criosta gun robh maille ribh uile. Amen.</verse>
			<verse number="25">A nis dhasan, a ʼs urrainn ur daingneachadh a reir mo shoisgeil-sa ʼsa reir teagasg Iosa Criosta, a reir foillseachadh na mistire a bha am falach bho ʼn t-siorruchd,</verse>
			<verse number="26">(Ach a rinneadh a nis soilleir bho sgriobtuirean nam faidhean a reir ordugh an De shiorruidh, gu umhlachd creidimh) aithnichte do ʼn h-uile cinneadh,</verse>
			<verse number="27">Do Dhia, glic ʼna aonar, dhasan gun robh tromh Iosa Criosta onair agus gloir fad shaoghal nan saoghal. Amen.</verse>
		</chapter>
	</book>
	<book number="46">
		<chapter number="1">
			<verse number="1">Pol a ghairmeadh gu bhith ʼna ostal Iosa Criosta le toil De, agus Sosthenes, brathair,</verse>
			<verse number="2">Gu eaglais De a thʼ ann an Corint, gan ionnsuidh-san a tha air an naomhachadh ann an Iosa Criosta, air an gairm gu bhith ʼnan naoimh, maille riusan uile a tha gairm air ainm ar Tighearna Iosa Criosta, anns gach aite acasan agus againn,</verse>
			<verse number="3">Grasan gun robh dhuibh agus sith bho Dhia ar n-Athair, ʼs bho ʼn Tighearna Iosa Criosta.</verse>
			<verse number="4">Tha mi daonnan a toirt taing do mo Dhia air ur son, as leth grasan De a thugadh dhuibh ann an Iosa Criosta:</verse>
			<verse number="5">Air son gum beil sibh air ur dianamh saibhir ʼs gach ni annsan, anns a h-uile labhairt agus a h-uile eolas,</verse>
			<verse number="6">Mar a tha teisteanas Chriosta air a dhaingneachadh unnaibh:</verse>
			<verse number="7">Air chor ʼs nach eil ni a dhìth oirbh ann an grasan air bith, a feitheamh ri taisbeanadh ar Tighearna Iosa Criosta,</verse>
			<verse number="8">A dhaingnicheas sibh mar an ciadna gus a chrioch gun lochd, ann an latha tighinn ar Tighearna Iosa Criosta.</verse>
			<verse number="9">Tha Dia dileas, leis a bheil sibh air ur gairm gu comunn a Mhic, ar Tighearna Iosa Criosta.</verse>
			<verse number="10">A nis tha mi guidhe oirbh, a bhraithrean, ann an ainm ar Tighearna Iosa Criosta, gun labhair sibh uile an t-aon ni ciadna, ʼs nach bi eas-aontachd ʼnur measg: ach gum bi sibh coimhlionta anns an aon bheachd agus anns an aon bhreth.</verse>
			<verse number="11">Oir dhʼ innseadh dhomhsa mu ʼr deidhinn, mo bhraithrean, leo-san a tha de theaghlach Chloé, gum beil consachdh ʼnur measg.</verse>
			<verse number="12">A nis tha mi g-radh so, gun abair gach aon agaibh: Is le Pol gu fior mise: agus is le Apollo mise: agus is le Cephas mise: agus is le Criosta mise.</verse>
			<verse number="13">Am beil Criosta air a roinn? Na cheusadh Pol air ur son? No na bhaisteadh sibh an ainm Phoil?</verse>
			<verse number="14">Tha mi toirt taing do Dhia nach do bhaist mi gin dhibh, ach Crispus us Caius:</verse>
			<verse number="15">Eagal neach a radh gun do bhaisteadh na mʼ ainmse sibh.</verse>
			<verse number="16">Bhaist mi mar an ciadna teaghlach Stephanais: a bharrachd air so cha n-aithne dhomh gun do bhaist mi aon ghin eile.</verse>
			<verse number="17">Oir cha do chuir Criosta mi a bhaisteadh, ach a shearmonachadh an t-soisgeil: cha n-ann an gliocas cainnte, air eagal gun dianteadh crois Chriosta gun stàth.</verse>
			<verse number="18">Oir dhaibh-san gu dearbh, a tha dol a dhìth, is aimideachd facal na croise: ach dhaibh-san a thiaruinnear, se sin dhuinne, is cumhachd Dhe e.</verse>
			<verse number="19">Oir tha e sgriobhte: Sgriosaidh mi gliocas nan daoine glic, agus tuigse nan daoine tuigseach cuiridh mi air chul.</verse>
			<verse number="20">Càit a bheil an duine glic? Càit a bheil an sgriobhach? Càit a bheil fear-deaspuid an t-saoghail so? Nach dʼ rinn Dia gliocas an t-saoghail so ʼna aimideachd?</verse>
			<verse number="21">Oir a chionn, ann an gliocas De, nach bʼ aithne do ʼn t-saoghal Dia tromh ghliocas, dheonaich Dia le aimideachd an teagaisg na creidich a shabhaladh.</verse>
			<verse number="22">Oir tha na h-Iudhaich a g-iarraidh chomharraidhnean, ʼs tha na Greigich a sireadh gliocais:</verse>
			<verse number="23">Ach tha sinn a searmonachadh Chriosta a cheusadh: ʼna cheap-tuislidh gu dearbh do na h-Iudhaich, ach ʼna ghoraiche do na cinnich,</verse>
			<verse number="24">Ach dhaibh-san a ghairmeadh, Iudhaich mar-aon agus Greigich, Criosta cumhachd Dhe agus gliocas Dhe:</verse>
			<verse number="25">Chionn gu bheil an ni, a shaoilear ʼna amaideachd ann an Dia, nas glice na daoine; agus an ni, a shaoilear lag ann an Dia, nas treasa na daoine.</verse>
			<verse number="26">Oir faicibh, a bhraithrean, ur gairm, cha n-eil moran glic a reir na feola, cha n-eil moran cumhachdach, cha n-eil moran uasal:</verse>
			<verse number="27">Oir nichean gorach an t-saoghail so thagh Dia, gus na daoine glice a chur gu nàire; us nichean laga an t-saoghail thagh Dia, gus na nichean laidir a chur gu nàire;</verse>
			<verse number="28">Us nichean diblidh an t-saoghail so, us nichean suarach thagh Dia, us nichean nach eil, gus na nichean a tha a thoirt gu neoni:</verse>
			<verse number="29">Gus nach gabh feoil air bith uaill ʼna lathair.</verse>
			<verse number="30">Ach ʼsann bhuaithe tha sibhse ann an Iosa Criosta, a rinneadh le Dia dhuinne ʼna ghliocas, ʼs ʼna cheartas, ʼs ʼna naomhachd, ʼs ʼna shaorsa;</verse>
			<verse number="31">Ceart mar tha e sgriobhte: Esan a ghabhas uaill, gabhadh e uaill anns an Tighearna.</verse>
		</chapter>
		<chapter number="2">
			<verse number="1">Agus mise, a bhraithrean, nuair thainig mi gu ʼr n-ionnsuidh, cha bʼ ann an doimhneachd cainnte agus gliocais a thainig mi, a cur air shuilean dhuibh teisteanas Chriosta.</verse>
			<verse number="2">Oir cha do ghabh mi orm ni a thuigsinn ʼnur measg ach Iosa Criosta, us esan air a cheusadh.</verse>
			<verse number="3">Agus bha mi ʼnur measg ann an laigse, ʼs an eagal, ʼs am mor bhall-chrith;</verse>
			<verse number="4">Agus cha robh mo sheanachas no mo shearmonachadh ann am briathran druighteach gliocas dhaoine, ach ann am foillseachadh spioraid agus cumhachd:</verse>
			<verse number="5">Gus nach biodh ur creideamh ann an gliocas dhaoine, ach ann an cumhachd Dhe.</verse>
			<verse number="6">Ach tha sinn a labhairt gliocais am measg dhaoine coimhlion: ach cha n-e gliocas an t-saoghail so, no prionnsachan an t-saoghail so, a chaidh gu neoni:</verse>
			<verse number="7">Ach tha sinn a labhairt gliocas Dhe ann am mistire, a tha am falach, a shonraich Dia roimh na linntean gu gloir dhuinne,</verse>
			<verse number="8">Nach bʼ aithne do h-aon de phrionnsachan an t-saoghail so: oir nam biodh aithne air bith aca air, cha bhiodh iad a chaoidh air ceusadh Tighearna na gloire.</verse>
			<verse number="9">Ach mar tha e sgriobhte: Cha n-fhaca suil, cha chuala cluas, cha mhua chinn e an cridhe duine, na nichean a dhʼ uidheamaich Dia dhaibh-san, a tha toirt gaoil dha.</verse>
			<verse number="10">Ach dhʼ fhoillsich Dia dhuinn iad le a Spiorad fhein: oir tha an Spiorad a rannsachadh a h-uile ni, seadh nichean domhain Dhe.</verse>
			<verse number="11">Oir co measg dhaoine dha ʼn aithne nichean an duine, ach spiorad an duine a thʼ ann fhein? Air an t-seol chiadna cha n-aithne do dhuine sa bith, ach do Spiorad Dhe, nichean De.</verse>
			<verse number="12">A nis fhuair sinne cha n-e spiorad an t-saoghail so, ach an Spiorad a tha bho Dhia, los gun aithnich sinn na nichean, a bhuilich Dia gu saor oirnn;</verse>
			<verse number="13">Nichean cuideachd a tha sinn a labhairt, cha n-ann am briathran faghluimte gliocas dhaoine, ach ann an teagasg an Spioraid, a samhlachadh nichean spioradail ri nichean spioradail.</verse>
			<verse number="14">Ach cha mhuthaich an duine feolmhor nichean Spiorad Dhe: oir is goraiche iad ʼna shuilean, ʼs cha n-urrainn dha an tuigsinn: a chionn ʼsann air mhodh spioradail a tha iad ri ʼm fiachuinn.</verse>
			<verse number="15">Ach bheir an duine spioradail breth air a h-uile ni; ʼs cha toirear breth air fhein le duine air bith.</verse>
			<verse number="16">Oir co dha ʼm bʼ aithne beachd an Tighearna, gus a sheoladh? Ach tha beachd Chriosta againn.</verse>
		</chapter>
		<chapter number="3">
			<verse number="1">Agus, a bhraithrean, cha bʼ urrainn domhsa labhairt ribh mar ri daoine spioradail, ach mar ri daoine feolmhor. Mar ri leanabanan ann an Criosta,</verse>
			<verse number="2">Thug mi bainne dhuibh ri ol, cha n-e biadh: oir cha robh sibh fhathast comasach air: ʼs cha mhua tha sibh comasach air a nis fhein: oir tha sibh fhathast feolmhor.</verse>
			<verse number="3">Oir nuair tha farmad agus consachadh ʼnur measg, nach ann feolmhor a tha sibh, ʼs gu ʼr giulan fhein a reir gnath dhaoine?</verse>
			<verse number="4">Oir nuair tha fear a g-radh: Gu dearbh is le Pol mise: us fear eile: Is le Apollo mise, nach daoine sibh? Ciod is e ma ta Apollo? Agus ciod Pol?</verse>
			<verse number="5">Seirbhisich dhasan anns na chreid sibh, ʼs mar thug an Tighearna do gach aon.</verse>
			<verse number="6">Shuidhich mise, dhʼuisgich Apollo; ach se Dia a thug an cinneachadh.</verse>
			<verse number="7">Le sin cha ni air bith esan a shuidhicheas, no esan a dhʼ uisgicheas, ach Dia, a tha toirt a chinneachduinn.</verse>
			<verse number="8">A nis is aon esan a shuidhicheas, agus esan a dhʼ uisgicheas. ʼS gheobh gach aon a dhuais fhein a reir oibre fhein.</verse>
			<verse number="9">Oir is sinne luchd-cuideachaidh Dhe: is sibhse treabhachas Dhe, is sibh aitreabh Dhe.</verse>
			<verse number="10">A reir grasan Dhe, a thugadh dhomh, shuidhich mise mar ard-chlachair glic an steidh: ʼs tha fear eile a togail oirre. Ach thugadh a h-uile fear an aire ciamar a thogas e oirre.</verse>
			<verse number="11">Oir steidh eile cha n-urrainn do dhuine air bith a shuidheachadh, ach an steidh a thʼ air a suidheachadh, si sin Iosa Criosta.</verse>
			<verse number="12">A nis ma thogas duine air bith air an steidh so òr, airgiod, clachan-priseil, fiodh, fiar, connlach,</verse>
			<verse number="13">Nithear follaiseach obair gach duine: oir innsidh latha an Tighearna i: a chionn gun nochdar ann an teine i; us fiachaidh an teine obair gach duine ciod a thʼ innte.</verse>
			<verse number="14">Ma sheasas an obair a thog duine air bith, gheobh e duais.</verse>
			<verse number="15">Ma loisgeas obair duine air bith, fuiligidh e call: ach sabhailear e fhein: ach mar gum bʼ ann le teine.</verse>
			<verse number="16">Nach eil fhios agaibh gur sibh teampull De, ʼs gum beil Spiorad De a tamh unnaibh?</verse>
			<verse number="17">Ach ma thruailleas duine air bith teampull De, sgriosaidh Dia e. Oir tha teampull De naomh, agus is sibhse e.</verse>
			<verse number="18">Na mealladh duine air bith e fhein: ma tha duine air bith ʼnur measg a gabhail air fhein a bhith glic san t-saoghal so, fàsadh e gorach, gus e chinntinn glic.</verse>
			<verse number="19">Oir tha gliocas an t-saoghail so ʼna ghoraiche aig Dia. Oir tha e sgriobhte: Glacaidh mi na daoine glice ʼnan seoltachd fhein,</verse>
			<verse number="20">ʼSa rithist: Is aithne do Dhia smaointean nan daoine glice, gum beil iad faoin.</verse>
			<verse number="21">Uime sin na gabhadh neach air bith uaill á daoine.</verse>
			<verse number="22">Oir is leibhse a h-uile ni, co-dhiu se Pol, no Apollo, no Cephas, no an saoghal, no beatha, no bàs, no nichean a lathair, no nichean ri tighinn: oir is leibhse a h-uile ni:</verse>
			<verse number="23">Ach is le Criosta sibhse: agus le Dia Criosta.</verse>
		</chapter>
		<chapter number="4">
			<verse number="1">Sealladh duine oirnn mar luchd-frithealaidh Chriosta, ʼs mar luchd-riarachaidh mhistirean Dhe.</verse>
			<verse number="2">A nis thathas a sireadh ann an luchd-riarachaidh, gum faighear duine dileas.</verse>
			<verse number="3">Ach is ro bheag an ni leamsa gun tugteadh breth orm leibhse, no le latha duine: ʼs cha mhua tha mi toirt breth orm fhein.</verse>
			<verse number="4">Oir cha n-fhiosrach mi mu ni na mʼ aghaidh fhein: ach cha n-eil mi le sin air mo nochdadh ionraic: ach esan a tha toirt breth orm, se an Tighearna.</verse>
			<verse number="5">Uime sin na tugaibh breth romh ʼn àm, gus an tig an Tighearna: bheir esan am fradharc nichean diomhair an dorchadais, mar-aon agus soilleirichidh e comhairlean chridheachan; ʼs an sin bithidh moladh aig gach neach bho Dhia.</verse>
			<verse number="6">Ach thionndaidh mi, a bhraithrean, na nichean so gam ionnsuidh fhein agus; Apollo ann an samhla air ur sonsa; gus sibh a dhʼ ionnsachadh bhuainn, gun a h-aon a bhith air a sheideadh suas an aghaidh fir air son fir eile, fos cionn na tha sgriobhte:</verse>
			<verse number="7">Oir co tha ga dʼ chomharrachadh-sa mach? No ciod a thʼ agad nach dʼ fhuair thu? Agus ma fhuair, ciod h-uige tha thu dianamh uaille mar nach bitheadh tu air faighinn?</verse>
			<verse number="8">Tha sibh a nis lan-riaraichte, tha sibh a nis beairteach: tha sibh a righeachadh as ar n-aonais-ne: agus dhuraiginn gun righicheadh sibh, los gun righicheadh sinne maille ribh.</verse>
			<verse number="9">Oir tha mi saoilsinn gun do chuir Dia sinne na h-ostail a mach mar dhiù an t-sluaigh, mar dhaoine orduichte gubàs: oir rinneadh culaidh-bhuirt dhinn do ʼn t-saoghal, ʼs do dhʼ ainglean, ʼs do dhaoine.</verse>
			<verse number="10">Tha sinn n-ar n-amadain air son Chriosta, ach tha sibhse glic ann an Criosta; tha sinn lag, ach sibhse laidir; tha sibhse urramach, ach sinne gun urram.</verse>
			<verse number="11">Gus a cheart uair so tha sinn araon acrach, agus paiteach, agus ruisgte, ʼs air ar pronnadh le buillean, ʼs gun dachaidh shuidhichte,</verse>
			<verse number="12">Agus tha sinn ri saothair a g-obair le ʼr lamhan fhein; thathas ga ʼr molluchadh, us tha sinn a beannachadh; tha sinn fo gheur-leanmhuinn, us tha sinn ga ghiulan;</verse>
			<verse number="13">Tha sinn a faighinn toibheum, us tha sinn a guidhe; mar shalachar an t-saoghail so rinneadh sinn, farrusg dhaoine uile gu ruig so.</verse>
			<verse number="14">Cha n-ann gus ur narachadh, a tha mi sgriobhadh mar so, ach gus mo chlann ro ghaolach a chomhairleachadh.</verse>
			<verse number="15">Oir ged a bhiodh deich mile fear-teagaisg agaibh ann an Criosta, cha n-eil moran aithrichean: oir ann an Iosa Criosta tromh ʼn t-soisgeul ghin mise sibh.</verse>
			<verse number="16">Uime sin tha mi guidhe oirbh, sibh a bhith ʼnur luchd-leanmhuinn ormsa, mar tha mise air Criosta.</verse>
			<verse number="17">Air son so chuir mi h-ugaibh Timoti, mo mhac ro ionmhuinn agus dileas anns an Tighearna; a bheir gu ʼr cuimhne mo dhoighean, a tha ann an Iosa Criosta, mar tha mi teagasg ʼs gach eaglais anns a h-uile aite.</verse>
			<verse number="18">Tha cuid air at le prois mar nach bithinn a dol a thighinn gu ʼr n-ionnsuidh.</verse>
			<verse number="19">Ach thig mi h-ugaibh gu goirid, ma se toil an Tighearna; agus bithidh fios agam cha n-ann air labhairt na feadhnach, a tha air an seideadh suas, ach air an cumhachd.</verse>
			<verse number="20">Oir cha n-eil rioghachd Dhe ann an labhairt, ach ann an cumhachd.</verse>
			<verse number="21">Ciod is aill leibh? An tig mi h-ugaibh le slait, no le carrantachd agus le spiorad na ciuineachd?</verse>
		</chapter>
		<chapter number="5">
			<verse number="1">Chualas gu dearbh gum beil striopachas ʼnur measg, agus striopachas nach eil a leithid am measg nam paganach fhein, gum biodh aig duine bean ʼathar.</verse>
			<verse number="2">Us tha sibhse air ur seideadh suas; ʼs cha bʼ e bròn a ghabh sibh, los gun tugteadh am fear a rinn an gniomh so a mach as ur measg.</verse>
			<verse number="3">Gu deimhinn, ged tha mise as an lathair an coluinn, ach anns an lathair san spiorad, thug mi cheana binn mar san lathair air an fhear, a rinn a leithid,</verse>
			<verse number="4">An ainm an Tighearna Iosa Criosta, air dhuibhse agus mo spiorad-sa a bhith comhla maille ri cumhachd ar Tighearna Iosa,</verse>
			<verse number="5">A leithid so de dhuine a liubhairt do shatan gu sgrios na feola, gus an spiorad a bhith sabhailte ann an latha ar Tighearna Iosa Criosta.</verse>
			<verse number="6">Cha n-eil ur n-uaill math. Nach fhiosrach sibhgun goirtich beagan de thaois-ghoirt am meall uile?</verse>
			<verse number="7">Glanaibh air falbh an t-seann thaois-ghoirt, gus sibh a bhith ʼnur n-iob ùr, ʼs gum beil sibh neo-ghoirtichte. Oir tha Criosta ar càisg air iobradh.</verse>
			<verse number="8">Uime sin dianamaid cuilm, cha n-ann leis an t-seann thaois-ghoirt, no le taois-ghoirt a mhi-ruin ʼs an uilc, ach le aran neo-ghoirtichte na treibhdhireachd ʼs na firinn.</verse>
			<verse number="9">Sgriobh mi gu ʼr n-ionnsuidh ann an litir: gun sibh a chumail cuideachda ri luchd-striopachais:</verse>
			<verse number="10">Cha n-iad gu dearbh luchd-striopachais an t-saoghail so, no a luchd-sannta, no a luchd-foirneart, no a luchd-iodhol-aoraidh: air neo dhʼ fheumadh sibh dol as an t-saoghal so.</verse>
			<verse number="11">Ach a nis sgriobh mi gu ʼr n-ionnsuidh: gun sibh a chumail cuideachda ri fear air bith, a tha fo ainm brathar, ma se ʼs gur fear-striopachais e, no fear sanntach, no fear iodhal-aoraidh, no fear-cainidh, no misgear, no foireigniche, cuide ri fear dhe ʼn t-seorsa na dianaibh urad us iche.</verse>
			<verse number="12">Oir ciod mo ghnothach-sa ris an fheadhainn a tha mach, breth a thoirt orra? Nach ann air an fheadhainn, a tha stigh, a tha sibhse a toirt breth?</verse>
			<verse number="13">Oir air an fheadhainn, a tha mach, bheir Dia breth. Thugaibh an droch fhear air falbh as ur measg fhein.</verse>
		</chapter>
		<chapter number="6">
			<verse number="1">Am beil a dhanadas aig duine agaibh, aig a bheil cuis lagha an aghaidh duine eile, dol fo bhreth air bialaobh nan daoine eucorach, ʼs cha n-ann air bialaobh nan naomh?</verse>
			<verse number="2">Am beil sibh an aineolas gun toir na naoimh breth air an t-saoghal so? Agus ma bheirear breth air an t-saoghal leibhse, nach airidh sibh air breth a thoirt air na cuisean is neonaiche?</verse>
			<verse number="3">Nach eil fhios agaibh gun toir sinn breth air ainglean? Nach mua na sin air nichean saoghalta?</verse>
			<verse number="4">Air an aobhar sin ma tha cuisean agaibh mu nichean saoghalta, cuiribh an fheadhainn is suaraiche san eaglais ʼnam britheamhan orra.</verse>
			<verse number="5">ʼSann gu ʼr nàire a tha mi g-radh so. An e nach eil duine glic air bith ʼnur measg, a ʼs urrainn breth a thoirt eadar a bhraithrean?</verse>
			<verse number="6">Ach tha brathair a dol gu lagh ri brathair; agus sin air bialaobh nam mi-chreideach?</verse>
			<verse number="7">A nis gu cinnteach tha coire ʼnur measg, nuair tha cuisean lagha agaibh ri cheile. Car-son nach docha leibh eucoir a ghiulan? Car-son nach docha leibh call fhulang?</verse>
			<verse number="8">Ach tha sibh a dianamh croin us mealltaireachd; agus sin air braithrean.</verse>
			<verse number="9">Am beil sibh an aineolas nach sealbhaich eucoraich rioghachd Dhe? Na rachaibh iomrall: cha shealbhaich luchd-striopachais, no luchd-iodhol-aoraidh, no luchd-adhaltrais,</verse>
			<verse number="10">No luchd-druis, no daoine, a tha ri neo-ghloine mhi-nadurra, no meirlich, no daoine sanntach, no misgearan, no luchd-cainidh, no luchd-foimeirt, rioghachd Dhe.</verse>
			<verse number="11">ʼS bha cuid dhibhse mar sin: ach tha sibh air ur nighe, ach tha sibh air ur naomhachadh, ach tha sibh air ur dianamh ionraic an ainm ar Tighearna Iosa Criosta, agus ann an Spiorad ar De-ne.</verse>
			<verse number="12">Tha h-uile ni ceadaichte dhomh, ach cha n-eil a h-uile ni iomchuidh. Tha h-uile ni ceadaichte dhomh, ach cha chuirear mise fo chumhachd duine air bith.</verse>
			<verse number="13">Biadh air son na bronn, ʼsa bhru air son a bhìdh: ach sgriosaidh Dia i sin agus e so; ach cha n-ann air son striopachais a tha choluinn, ach air son an Tighearna, agus an Tighearna air son na coluinne.</verse>
			<verse number="14">A nis thog Dia suas an Tighearna, us togaidh e sinne suas cuideachd le chumhachd.</verse>
			<verse number="15">Nach eil fhios agaibh gur iad ur cuirp buill Chriosta? An gabh mi ma ta buill Chriosta, ʼs an dian mi buill striopaich dhiu? Na leigeadh Dia.</verse>
			<verse number="16">Nach eil fhios agaibh, gum beil esan, a tha ceangailte ri striopaich, ʼna aon chorp rithe? Oir bithidh iad (os esan) ʼnan dithis ann an aon fheoil.</verse>
			<verse number="17">Ach esan a tha ceangailte ris an Tighearna, is aon spiorad ris e.</verse>
			<verse number="18">Teichibh bho striopachas. Tha h-uile peacadh eile a ni duine air taobh-mach na, coluinne; ach am fear a ni striopachas, tha e peacachadh an aghaidh a choluinne fhein.</verse>
			<verse number="19">Am beil sibh an aineolas gur iad ur buill teampull an Spioraid Naoimh, a tha unnaibh, a tha agaibh bho Dhia, ʼs cha leibh fhein sibh?</verse>
			<verse number="20">Oir cheannaicheadh sibh le prìs mhoir. Gloraichibh, us giulainibh Dia ʼnur coluinn.</verse>
		</chapter>
		<chapter number="7">
			<verse number="1">A nis a thaobh nan nichean mu ʼn do sgriobh sibh h-ugam: Is math do dhuine gun bheantuinn do bhoirionnach:</verse>
			<verse number="2">Ach eagal striopachais biodh a bhean fhein aig a h-uile fear, agus biodh a fear fhein aig a h-uile té.</verse>
			<verse number="3">Thugadh am fear dha mhnaoi a dlighe; ʼs mar an ciadna a bhean dha fear.</verse>
			<verse number="4">Cha n-eil cumhachd aig a mhnaoi air a coluinn fhein, ach aig an fhear. Agus mar an ciadna cha n-eil cumhachd aig an fhear air a choluinn fhein, ach aig a mhnaoi.</verse>
			<verse number="5">Na diultaibh a cheile, mur h-ann le aonta a cheile car seal theagamh, los sibh fhein a thoirt do dhʼurnaigh; us tillibh a rithist ri cheile, air eagal satan ur buaireadh a thaobh ur mi-gheamnachd.</verse>
			<verse number="6">Ach tha mi cantuinn so mar ni ceadaichte, ʼs cha n-ann mar fhainte.</verse>
			<verse number="7">Oir bʼ aill leam sibhse uile a bhith mar tha mi fhein: ach tha a ghibht fhein aig gach duine bho Dhia: fear gu dearbh mar so, agus fear mar sin.</verse>
			<verse number="8">Ach tha mi g-radh riu-san nach eil posda ʼs ri bantraichean: gur math dhaibh ma dhʼ fhanas iad mar sin, amhuil mar a tha mise.</verse>
			<verse number="9">Ach mur cum iad iad fhein geamnaidh, posadh iad. Oir is fhearr posadh, na losgadh.</verse>
			<verse number="10">Ach a thaobh na feadhnach a tha posda, tha an Tighearna, cha mhise, a g-àithneadh gun a bhean a dhealachadh ri fear:</verse>
			<verse number="11">Agus ma dhealaicheas i, fuiricheadh i gun phosadh, no cordadh i ri ʼfear. Agus na cuireadh am fear air falbh a bhean.</verse>
			<verse number="12">Ach a thaobh chàich, tha mise g-radh, cha n-e an Tighearna. Ma tha aig brathair air bith bean nach eil a creidsinn, ʼs i g-aontachadh tamh maille ris, na cuireadh e air falbh i.</verse>
			<verse number="13">ʼS ma tha aig mnaoi sa bith fear nach eil a creidsinn, ʼs gun aontaich e tamh maille rithe, na cuireadh i air falbh a fear:</verse>
			<verse number="14">Oir tha am fear neo-chreideach air a naomhachadh leis a mhnaoi chreidich, ʼs tha a bhean neo-chreideach air a naomhachadh leis an fhear chreideach: air-neo bhiodh ur clann neoghlan, ach a nis tha iad naomh.</verse>
			<verse number="15">Ach ma dhʼ fhalbhas an neo-chreideach, falbhadh e: oir cha n-eil brathair no piuthar ri bhith fo sglamhachd sna càsan so: oir ghairm Dia sinn gu sith.</verse>
			<verse number="16">Oir ciamar tha fios agadsa, a bhean, gun sabhail thu dʼ fhear? No, a dhuine, ciamar tha fios agadsa gun sabhail thu do bhean?</verse>
			<verse number="17">Ach mar a roinn an Tighearna air gach neach, mar a ghairm Dia gach neach, a reir sin imicheadh e: ʼs mar sin tha mise teagasg anns na h-eaglaisean uile.</verse>
			<verse number="18">Na ghairmeadh neach sa bith, ʼs e timchioll-ghearrte? na coisneadh e a bhith neo-thimchioll-ghearrte. Na ghairmeadh neach sa bith, ʼs e neo-thimchioll-ghearrte? na biodh e air a thimchioll-ghearradh.</verse>
			<verse number="19">Oir is neoni an timchioll-ghearradh, agus is neoni an neo-thimchioll-ghearradh; ach cumail faintean Dhe.</verse>
			<verse number="20">Fanadh gach duine anns a ghairm sin anns an do ghairmeadh e.</verse>
			<verse number="21">An do ghairmeadh thu na dʼ thraill? na gabh suim dhe sin: ach ma ʼs urrainn dhut a bhith saor, gum bʼ e do raghainn e.</verse>
			<verse number="22">Oir esan a ghairmeadh leis an Tighearna, ʼs e ʼna thraill, is saoranach an Tighearna e: mar an ciadna neach a ghairmeadh, ʼs e saor, se fear-muinntir Chriosta e.</verse>
			<verse number="23">Cheannaicheadh le pris sibh, na bithibh ʼnur traillean aig daoine.</verse>
			<verse number="24">A bhraithrean, fanadh a h-uile duine ann an Dia san staid anns na ghairmeadh e.</verse>
			<verse number="25">A thaobh oighean cha n-eil fainte sa bith agam bho ʼn Tighearna: ach tha mi toirt comhairle seachad, mar dhuine a fhuair trocair bho ʼn Tighearna gu bhith firinneach.</verse>
			<verse number="26">Tha mi saoilsinn ma ta gum beil so math air son feumalachd na h-uarach, gur math do dhuine a bhith mar so.</verse>
			<verse number="27">Am beil thu ceangailte ri mnaoi? Na sir fuasgladh. Am beil thu fuasgailte bho mhnaoi? Na iarr bean.</verse>
			<verse number="28">Ach ma ghabhas tu bean, cha pheacadh dhut e. Us ma phosas oigh, cha do pheacaich i: a dhʼ aindeoin sin bithidh trioblaid na feola aig an leithidean so. Ach tha mise gu ʼr caomhnadh.</verse>
			<verse number="29">Tha mi g-radh so ma ta, a bhraithrean. Tha an uine goirid: se leanas bho so, biodh iadsan cuideachd aig am beil mnathan, mar nach biodh iad aca:</verse>
			<verse number="30">Us iadsan a tha gal, mar nach biodh iad a gal; us iadsan a tha aighearach, mar nach biodh iad aighearach; agus iadsan a tha ceannach, mar nach biodh iad a sealbhachadh ni;</verse>
			<verse number="31">Us iadsan a tha mealtuinn an t-saoghail so, mar nach biodh iad ga mhealtuinn: oir theid dealbh an t-saoghail so seachad.</verse>
			<verse number="32">Ach is aill leam sibh a bhith gun iomaguin. Esan a tha gun mhnaoi, tha e curamach mu nichean an Tighearna, fiach an toilich e Dia.</verse>
			<verse number="33">Ach esan aig a bheil bean, tha e iomaguineach mu nichean an t-saoghail, fiach an toilich e a bhean, ʼs tha e air a roinn.</verse>
			<verse number="34">ʼS tha am boirionnach nach eil posda, agus an oigh, a smaoineachadh air nichean an Tighearna, gus i bhith naomh an coluinn ʼs an spiorad. Ach tha ise, a tha posda, a smaoineachadh air nichean an t-saoghail, fiach an toilich i a fear.</verse>
			<verse number="35">Agus tha mi g-radh so gu buannachd dhuibhse: cha n-ann gus ur cur an ribe, ach air son an ni a tha dealbhach, ʼsa bheir cothrom dhuibh air freasdal do ʼn Tighearna gun obadh.</verse>
			<verse number="36">Ach ma tha duine air bith a saoilsinn gu bheil e ʼna mhasladh dha a thaobh ʼoighe, gu bheil i thar aois, ʼs gum feum a chuis a bhith mar sin; dianadh e a thoil fhein; cha pheacadh dha, ma phosas i.</verse>
			<verse number="37">Ach esan a chuir roimhe gu daingeann ʼna chridhe, gun eiginn sa bith air, ach e ʼna mhaighistir air a thoil fhein, ʼsa shuidhich so ʼna chridhe fhein a mhaighdean a ghleidheadh, tha e dianamh gu math.</verse>
			<verse number="38">Mar sin am fear a tha toirt seachad a mhaighdein gu posadh, tha e dianamh gu math; ʼs am fear cuideachd nach eil ga toirt seachad, tha e dianamh nas fhearr.</verse>
			<verse number="39">Tha boirionnach ceangailte leis an lagh fhad ʼsa tha a fear beo: ach ma gheobh a fear bàs, tha i fuasgailte; posadh i co is aill leatha: ach anns an Tighearna a mhain.</verse>
			<verse number="40">Ach bithidh i nas beannaichte ma dhʼfhuiricheas i mar a tha i, a reir mo chomhairle-sa: agus tha mi am beachd gum beil Spiorad Dhe agam.</verse>
		</chapter>
		<chapter number="8">
			<verse number="1">A nis a thaobh nan nichean a thathas a g-iobradh do iodholan, tha fios againn gum beil eolas againn uile. Seididh faghlum suas; ach bheir a charrantachd deagh shamhla.</verse>
			<verse number="2">Ach ma tha neach air bith am barail gur aithne dha ni sa bith, cha dʼ aithnich e fhathast mar bu chòir dha aithneachadh.</verse>
			<verse number="3">Agus ma tha gaol aig duine air bith air Dia, tha esan air aithneachadh leis.</verse>
			<verse number="4">Ach a thaobh bhiadhan a thathas a g-iobradh do iodholan, tha fios againn gur neoni iodhol anns an t-saoghal, ʼs nach eil Dia ann ach a h-aon.</verse>
			<verse number="5">Oir ged a tha iad ann ris an abrar diathan, air neamh no air talamh (oir tha ioma dia, us ioma tighearn ann):</verse>
			<verse number="6">Ach dhuinne cha n-eil ann ach aon Dia, an t-Athair, bho bheil a h-uile ni, agus sinne ann; agus aon Tighearna Iosa Criosta, bho bheil a h-uile ni, agus sinne troimh-san.</verse>
			<verse number="7">Ach cha n-eil eolas aig a h-uile h-aon. Oir gu so fhein tha cuid le fiosrachadh air an iodhol a g-ithe na chaidh iobradh do iodhol; ʼs tha an cogais, bhon a tha i lag, air a truailleadh.</verse>
			<verse number="8">Ach cha n-eil biadh ga ʼr dianamh taitneach do Dhia. Oir ged a dhʼitheas sinn, cha bhi sinn nas pailte; cha mhua, ged nach ith, a bhitheas sinn nas gainne.</verse>
			<verse number="9">Ach gabhaibh toighe, air eagal theagamh gum bi ur cead so ʼna cheap-tuislidh dhaibh-san, a tha lag.</verse>
			<verse number="10">Oir ma chi fear esan aig a bheil eolas ʼna shuidhe aig bord an teampull iodhoil, nach gabh a chogais, ʼs e lag, danadas gu icheadh nichean a dhʼiobradh do iodholan?</verse>
			<verse number="11">Agus an teid le dʼ eolas-sa brathair lag a dhith air son an dʼ fhuilig Criosta am bàs?</verse>
			<verse number="12">Agus mar so le peacachadh an aghaidh nam braithrean, agus le an cogais lag a lotadh, tha sibh a peacachadh an aghaidh Chriosta.</verse>
			<verse number="13">Uime sin ma tha biadh a toirt sgainneil dha mʼ bhrathair, cha n-ith mi feoil am feasd, air eagal gun toir mi sgainneal dha mʼ bhrathair.</verse>
		</chapter>
		<chapter number="9">
			<verse number="1">Nach eil mise saor? Nach eil mi am ostal? Nach fhaca mi Iosa Criosta ar Tighearna? Nach sibhse mʼ obair anns an Tighearna?</verse>
			<verse number="2">Mur eil mi am ostal do dhʼ fheadhainn eile, ach dhuibhse co-dhiu tha mi: oir is sibhse seul mʼ ostalachd anns an Tighearna.</verse>
			<verse number="3">Se so mo dhion ʼnan lathair-san, a tha gam cheasnachadh.</verse>
			<verse number="4">Nach eil e ʼnar comas ithe agus ol?</verse>
			<verse number="5">Nach eil e ʼnar comas boirionnach piuthar a thoirt leinn mun cuairt, mar na h-ostail eile, agus braithrean an Tighearna, agus Cephas?</verse>
			<verse number="6">No am mise a mhain, agus Barnabas, aig nach eil comas a leithid so dhianamh?</verse>
			<verse number="7">Co idir a tha ri saighdearachd air a chostus fhein? Co a shuidhicheas fion-lios, ʼs nach ith dhe a mheas? Co a bheathaicheas treud, ʼs nach ith de bhainne na treuda?</verse>
			<verse number="8">An ann a reir duine a tha mi cantuinn so? No nach eil an lagh fhein a g-radh nan nichean so mar an ciadna?</verse>
			<verse number="9">Oir tha e sgriobhte ann an lagh Mhaois: Cha cheangail thu bial an daimh, a tha saltairt an arbhair. An e gum beil curam aig Dia de dhaimh?</verse>
			<verse number="10">An ann ga rireamh air ar son-ne tha e g-radh so? Oir ʼsann air ar son-ne a sgriobhadh iad: chionn am fear a threobhas, is còir dha treobhadh ann an dochas; ʼs am fear a bhuaileas, ann an dochas toradh fhaighinn.</verse>
			<verse number="11">Ma chuir sinn nichean spioradail dhuibhse, am mor an ni ma bhuaineas sinn ur nichean corporra?</verse>
			<verse number="12">Ma tha feadhainn eile a g-agairt còir air roinn dhe ʼr cuid fhaighinn, nach mor is mua na sin ar còir-ne? Ach cha do chuir sinne an gniomh a chòir so: ach tha sinn a cur suas ris a h-uile ni, air eagal a bheag a dhʼ éis a chur air soisgeul Chriosta.</verse>
			<verse number="13">Nach eil fhios agaibh gum beil iadsan, a tha ri seirbhis anns an ionad naomh, a g-iche de nichean an ionaid naoimh; ʼs iadsan a tha frithealadh do ʼn altair a faighinn de chuid na h-altrach?</verse>
			<verse number="14">ʼSann mar so cuideachd a dhʼ orduich an Tighearna, gun tigeadh luchd-teagaisg an t-soisgeil beo air an t-soisgeul.</verse>
			<verse number="15">Ach cha do chleachd mise a h-aon dhiu so. Cha mhua sgriobh mi so, los gun dianteadh mar so dhomh: oir is math dhomh am bàs fhaighinn, seach gun cuireadh neach air bith mo ghloir a dhith orm.</verse>
			<verse number="16">Oir ged a theagaisgeas mi an soisgeul, cha ghloir dhomh e: oir is fheudar dhomh dhianamh: oir se mo thruaighe mise, mur teagaisg mi an soisgeul.</verse>
			<verse number="17">Ma tha mi dianamh so gu deonach, tha duais agam: ach ma ʼsann a dhʼ aindeoin, tha an riarachadh so air earbsa rium.</verse>
			<verse number="18">Ciod i an sin mo dhuais? Gun liubhair mi, ʼs mi teagasg an t-soisgeil, an soisgeul gun chostus, ʼs nach mi-bhuilich mi mo chumhachd san t-soisgeul.</verse>
			<verse number="19">Oir ged bha mi saor a thaobh dhaoine uile, rinn mi seirbhiseach dhiom fhein dhaibh uile, gus am barrachd a chosnadh.</verse>
			<verse number="20">Agus do na h-Iudhaich rinneadh mi mar Iudhach gus na h-Iudhaich a chosnadh.</verse>
			<verse number="21">Dhaibh-san, a tha fo ʼn lagh, bha mi mar gum bithinn fo ʼn lagh (ged nach robh mi fhein fo ʼn lagh), gus an coisninn iadsan a tha fo ʼn lagh; dhaibh-san, a bha gun an lagh, bha mi mar gun an lagh (ged nach robh mi gun lagh Dhe, ach bha mi ann an lagh Chriosta), gus an coisninn iadsan a bha gun an lagh.</verse>
			<verse number="22">Do na laig bha mi lag, gus na laig a chosnadh. Do dhaoine uile bha mi am h-uile ni, gu daoine uile shabhaladh.</verse>
			<verse number="23">Agus tha mi dianamh gach ni air son an t-soisgeil, gus mi bhith na mʼ chomhphairtiche dheth.</verse>
			<verse number="24">Nach eil fhios agaibh gum beil iadsan, a tha ruith reis, a ruith gu dearbh uile, ach se aon fhear a choisneas an geall? Ruithibhse ann an rathad ʼs gum buidhinn sibh.</verse>
			<verse number="25">Agus tha gach aon, a tha stri air son laimh-an-uachdar, seachnach air a h-uile ni; agus iadsan gu dearbh gu crun truaillidh a chosnadh: ach sinne gu crun neo-thruaillidh.</verse>
			<verse number="26">Tha mise ma ta a ruith, cha n-ann mar gum bʼ eadh air son ni nach cinnteach; tha mi gleachd, cha n-ann mar gum bʼ eadh a bualadh an athair:</verse>
			<verse number="27">Ach tha mi ciosnachadh mo choluinne, ʼs ga smachdachadh, air eagal, ma dhʼ fhaoidte, an deigh dhomh searmonachadh do chàch, gun tilgear mi fhein air chul.</verse>
		</chapter>
		<chapter number="10">
			<verse number="1">Oir cha mhath leam, a bhraithrean, sibh a bhith aineolach, gun robh ar n-aithrichean uile fo ʼn nial, ʼs gun deach iad uile tromh ʼn mhuir,</verse>
			<verse number="2">ʼS gun do bhaisteadh iad uile ann am Maois anns an nial, agus anns a mhuir;</verse>
			<verse number="3">ʼS gun dʼ ith iad uile de ʼn aon bhiadh spioradail,</verse>
			<verse number="4">ʼS gun dʼ ol iad uile an aon dheoch spioradail: (us dhʼ ol iad de ʼn chreig spioradail a bha gan leantuinn: agus bʼ i a chreag Criosta).</verse>
			<verse number="5">Ach cha robh Dia ro thoilichte leis a chuid bu mhua dhiu: oir sgriosadh iad san fhàsach.</verse>
			<verse number="6">A nis rinneadh iad so mar shamhla dhuinne, gus nach miannaich sinne nichean olc, mar a mhiannaich iadsan.</verse>
			<verse number="7">ʼS na bithibh ʼnur luchd-iodhol-aoraidh, mar cuid dhiusan, a reir ʼs mar tha e sgriobhte: Shuidh an sluagh sios a dhʼ ithe agus a dhʼ ol, us dhʼ eirich iad a chluith.</verse>
			<verse number="8">ʼS na dianamaid striopachas, mar a rinn cuid dhiu-san striopachas, agus thuit tri mile thar fhichead an aon latha.</verse>
			<verse number="9">Agus na buairemid Criosta, mar a bhuair cuid dhiusan, agus bhàsaich iad leis na nathraichean.</verse>
			<verse number="10">Na dianaibh monmhur cuideachd, mar a rinn cuid diusan monmhur, agus sgriosadh iad leis an sgriosadair.</verse>
			<verse number="11">A nis thachair iad so uile dhaibhse mar shamhla: us tha iad air an sgriobhadh mar achasan dhuinne, air an tainig deireadh an t-saoghail.</verse>
			<verse number="12">Uime sin am fear a tha ga shaoilsinn fhein ʼna sheasamh, thugadh e ʼn aire nach tuit e.</verse>
			<verse number="13">Na glacadh buaireadh sibh ach a leithid ʼsa tha buailteach do ʼn duine: oir tha Dia dileas, nach leig leibh a bhith air ur buaireadh fos cionn ur neart, ach leis a bhuaireadh bheir e seol air dol as, los gur urrainn duibh a ghiulan.</verse>
			<verse number="14">Uime sin, a mhuinntir mo ghraidh, teichibh bho sheirbhis iodholan.</verse>
			<verse number="15">Tha mi labhairt mar ri daoine glice, thugaibh fhein breth air an ni a tha mi g-radh.</verse>
			<verse number="16">Cailis nam beannachd, a tha sinn a beannachadh, nach i comanachadh fuil Chriosta? ʼS an t-aran, a tha sinn a bristeadh, nach e comanachadh corp an Tighearna a thʼ ann?</verse>
			<verse number="17">Oir ge lionor, is aon aran, aon chorp, sinn uile, a tha gabhail de ʼn aon aran.</verse>
			<verse number="18">Seallaibh Israel a reir na feola: nach co-phairtich ris an altair iadsan, a tha g-iche nan iobairt?</verse>
			<verse number="19">Ciod dhe sin? A bheil mi g-radh gur ni air bith na tha air iobradh do iodholan? No gur ni air bith iodhol?</verse>
			<verse number="20">Ach na nichean a tha na cinnich a g-iobradh, tha iad gan iobradh do dheomhain, agus cha n-ann do Dhia. Agus cha n-aill leam comunn a bhith agaibhse ri deomhain: cha n-urrainn duibh cailis an Tighearna ol, agus cailis dheomhan:</verse>
			<verse number="21">Cha n-urrainn duihh a bhith ʼnur co-pairtich de bhord an Tighearna, ʼs de bhord dheomhan.</verse>
			<verse number="22">Am beil sinn a brosnachadh an Tighearna gu eud? An treasa sinne na esan? Tha h-uile ni ceadaichte dhomh, ach cha n-eil a h-uile ni freagrach.</verse>
			<verse number="23">Tha h-uile ni ceadaichte dhomh, ach cha toir a h-uile ni deagh leasan.</verse>
			<verse number="24">Na sireadh duine air bith a bhuannachd fhein, ach buannachd an atharraich.</verse>
			<verse number="25">Ni sam bith a thathas a reic sa mhargadh ithibh, gun cheisd fhaighneachd a thaobh cogais.</verse>
			<verse number="26">Is leis an Tighearna an talamh, ʼsa lanachd.</verse>
			<verse number="27">Ma bheir neach nach eil a creidsinn cuireadh dhuibh, us toil agaibh a dhol, ithibh de gach ni a chuirear air ur bialaobh, gun cheisd a chur a thaobh cogais.</verse>
			<verse number="28">Ach ma their duine air bith: Chaidh so iobradh do iodholan: na ithibh dheth as leth an fhir a dhʼ innis, agus as leth cogais:</verse>
			<verse number="29">Cha n-i do chogais fhein a tha mi g-radh, ach cogais an fhir eile. Oir ciod h-uige a tha mo shaorsa air a breth le cogais an atharraich?</verse>
			<verse number="30">Oir ma tha mise a gabhail le buidheachas, car-son a thathas a labhairt gu h-olc orm air son ni mu bheil mi a toirt tainge?</verse>
			<verse number="31">Air an aobhar sin co-dhiu dhʼ itheas sibh, no dhʼ olas sibh, no aon ni eile a ni sibh, dianaibh gach ni gu gloir Dhe.</verse>
			<verse number="32">Bithibh gun ghiomh an lathair nan Iudhach, agus nan cinneach, agus eaglais Dhe:</verse>
			<verse number="33">Mar tha mise fhein a toileachadh dhaoine uile anns gach ni, cha n-ann le bhith sireadh na tha gu buannachd dhomh fhein, ach do mhoran, gus iad a bhith sabhailte.</verse>
		</chapter>
		<chapter number="11">
			<verse number="1">Bithibhse ʼnur luchd-leanmhuinn ormsa, mar tha mise air Criosta.</verse>
			<verse number="2">Tha mi nis gu ʼr moladh, a bhraithrean, a chionn gum beil sibh cuimhneach orm anns gach ni; ʼsa cumail mʼ orduighean mar a liubhair mi dhuibh iad.</verse>
			<verse number="3">Ach is math leam brath a bhith agaibh, gur e ceann a h-uile duine Criosta: agus ceann a bhoirionnaich an duine: agus ceann Chriosta Dia.</verse>
			<verse number="4">A h-uile fear a tha ri urnaigh no ri fàisneachd, us ceann-aodach air, tha e toirt maslaidh dha cheann.</verse>
			<verse number="5">ʼSa h-uile boirionnach a tha ri urnaigh no ri faisneachd gun cheann-aodach, tha i toirt maslaidh dha ceann: oir is ionann ʼs ged a bhiodh i air a bearradh.</verse>
			<verse number="6">Oir mur bi boirionnach comhdaichte, biodh i air a bearradh. Ach ma ʼs nàire do bhoirionnach a bhith air a bearradh, no air a maoladh, cuireadh i ceann-aodach oirre.</verse>
			<verse number="7">Cha chòir do dhuine gu dearbh a cheann a chuibhrigeadh: a chionn gur e iomhaigh agus gloir Dhe e, ach si am boirionnach gloir an duine.</verse>
			<verse number="8">Oir cha n-eil an duine bho ʼn bhoirionnach, ach am boirionnach bho ʼn duine.</verse>
			<verse number="9">Oir cha do chruthaicheadh an duine air son a bhoirionnaich, ach am boirionnach air son an duine.</verse>
			<verse number="10">Uime sin is còir do ʼn bhoirionnach cumhachd a bhith aice air a ceann as leth nan aingeal.</verse>
			<verse number="11">Ach dhʼ aindeoin so cha n-eil an duine gun am boirionnach, no am boirionnach gun an duine anns an Tighearna.</verse>
			<verse number="12">Oir mar a tha am boirionnach bho ʼn duine, is amhuil a tha an duine tromh ʼn bhoirionnach: ach tha h-uile ni bho Dhia.</verse>
			<verse number="13">Thugaibh fhein breth: am beil e dealbhach do bhoirionnach urnaigh a dhianamh ri Dia gun cheann-aodach?</verse>
			<verse number="14">Nach eil nadur fhein gu ʼr teagasg, gur cuis nàire e gu dearbh do dhuine e bhith giullachd ʼfhuilt:</verse>
			<verse number="15">Ach gur gloir e do bhoirionnach, ma ghiullaicheas i ʼfalt: oir thugadh a gruag dhi mar cheann-uidheam?</verse>
			<verse number="16">Ma tha fear air bith deas gu consachadh: cha n-eil a leithid de chleachdadh againue, no aig eaglais De.</verse>
			<verse number="17">A nis tha mi g-àithneadh so; cha n-ann gu ʼr moladh, gum beil sibh a cruinneachadh, cha n-ann gus ur feobhas ach gus ur call.</verse>
			<verse number="18">ʼSa chiad dol a mach, an àm dhuibh tional san eaglais, tha mi cluinntinn gum beil eas-aontas ʼnur measg, agus am pairt tha mi ga chreidsinn.</verse>
			<verse number="19">Oir is fheudar do eiriceachd a bhith ann, gus iadsan, a tha dearbhte, a bhith air an dianamh follaiseach ʼnur measg.</verse>
			<verse number="20">Air dhuibh ma ta tional an aon aite, cha n-ann a nis gu suipeir an Tighearna ithe.</verse>
			<verse number="21">Oir tha gach aon a toirt leis roimh laimh a shuipreach fhein gus a h-ithe. Agus tha fear gu dearbh air acras; ʼs fear eil air mhisg.</verse>
			<verse number="22">Ciod, nach eil tighean agaibh gus ithe us ol? No am beil sibh cur suarach eaglais Dhe, ʼsa cur gu nàire iadsan aig nach eil? Ciod a their mi ribh? Am mol mi sibh? A thaobh so cha mhol.</verse>
			<verse number="23">Oir fhuair mi bho ʼn Tighearna na liubhair mi mar an ciadna dhuibhse, gun do ghlac an Tighearna Iosa, air a cheart oidhche san deach a bhrath, aran,</verse>
			<verse number="24">ʼSa toirt taing, bhrist e, us thuirt e: Gabhaibh, agus ithibh: se so mo chorpsa, a theid a liubhairt air ur son: dianaibh so mar chuimhneachan ormsa.</verse>
			<verse number="25">Mar an ciadna a chailis, an deigh na suipreach, a g-radh: Si a chailis so an tiomnadh nuadh ann am fhuilse: dianaibh so cho tric ʼsa dhʼ olas sibh mar chuimhneachan ormsa.</verse>
			<verse number="26">Oir cho tric ʼsa dhʼ itheas sibh an t-aran so, ʼsa dhʼ olas sibh a chailis, taisbeanaidh sibh bàs an Tighearna gus an tig e.</verse>
			<verse number="27">Air an aobhar sin co sa bith a dhʼ itheas an t-aran so, no dhʼ olas cailis an Tighearna gu mi-iomchuidh, bithidh e ciontach an corp ʼs am fuil an Tighearna.</verse>
			<verse number="28">Ach dearbhadh duine e fhein; agus an sin itheadh e de ʼn aran so, us oladh e de ʼn chailis.</verse>
			<verse number="29">Oir co sa bith a dhʼ icheas ʼsa dhʼ olas gu mi-iomchuidh, tha e g-ithe ʼsa g-ol ditidh dha fhein, le cion aire a thoirt do chorp an Tighearna.</verse>
			<verse number="30">Mar sin tha moran lag us anfhann ʼnur measg, agus moran ʼnan cadal.</verse>
			<verse number="31">Oir nan tugadh sinn breth oirnn fhein, cha rachadh breth a thoirt oirnn.</verse>
			<verse number="32">Ach nuair a bheirear breth oirnn, tha sinn air ar smachdachadh leis an Tighearna, los nach ditear sinn comhla ris an t-saoghal so.</verse>
			<verse number="33">Uime sin, mo bhraithrean, nuair a thionaileas sibh gus ithe, feithibh ri cheile.</verse>
			<verse number="34">Ma tha fear air bith air acras, itheadh e aig an tigh, gus nach ann gu breitheanas a thig sibh cuideachd. Agus cuiridh mi chuid eile air rian nuair a thig mi.</verse>
		</chapter>
		<chapter number="12">
			<verse number="1">A nis, a bhraithrean, cha mhath leam sibh a bhith aineolach mu nichean spioradail.</verse>
			<verse number="2">Is aithne dhuibh, nuair a bha sibh ʼnur cinnich, gun deach sibh gu iodholan balbha, mar a bhatar gu ʼr stiuradh.</verse>
			<verse number="3">Uime sin tha mi toirt dhuibh ri thuigsinn, nach abair duine air bith, a tha labhairt le Spiorad Dhe, Anathema ri Iosa. Agus cha n-urrainn do dhuine an Tighearn Iosa a radh, ach leis an Spiorad Naomh.</verse>
			<verse number="4">A nis tha caochla seorsa de ghrasan ann, ach an t-aon Spiorad:</verse>
			<verse number="5">ʼS tha caochla seorsa de fhrithealadh ann, ach an t-aon Tighearna:</verse>
			<verse number="6">ʼS tha caochla seorsa de ghniomhran ann, ach an t-aon Dia, a tha g-oibreachadh gach ni anns gach aon.</verse>
			<verse number="7">Agus tha soilleireachadh an Spioraid air a thoirt do ʼn h-uile neach gu bhuannachd.</verse>
			<verse number="8">Do h-aon gu dearbh tha facal a ghliocais air a thoirt leis an Spiorad; ʼs do fhear eile facal an eolais leis an Spiorad chiadna;</verse>
			<verse number="9">ʼS do fhear eile creideamh leis an Spiorad chiadna; do fhear eile grasan leighis leis an aon Spiorad;</verse>
			<verse number="10">Do fhear eile dianamh mhiarailtean, do fhear eile faidhdearachd, do fhear eile aithneachadh spiorad, do fhear eile ioma gné theanganan, do fhear eile eadar-theangachadh bhriathran.</verse>
			<verse number="11">Ach se an t-aon Spiorad ciadna a tha dianamh nan nichean so uile, a roinn air gach aon a reir a thoil.</verse>
			<verse number="12">Oir mar is aon a choluinn, agus ioma ball aice; agus an deigh sin is aon choluinn uile bhuill na coluinne, ged is lionor iad: is amhuil sin Criosta.</verse>
			<verse number="13">Oir anns an aon Spiorad bhaisteadh sinn uile gu aon chorp, co-dhiu is Iudhaich no cinnich, co-dhiu is daoranaich no saoranaich sinn; agus anns an aon Spiorad thugadh dhuinn ri ol.</verse>
			<verse number="14">Oir cha n-aon bhall a choluinn, ach ioma ball.</verse>
			<verse number="15">Nan abradh a chas: Bho nach mi an lamh, cha n-eil mi de ʼn choluinn: nach eil i de ʼn choluinn a dhʼ aindeoin sin?</verse>
			<verse number="16">ʼS nan abradh a chluas: Bho nach mi an t-suil, cha n-eil mi de ʼn choluinn: nach eil i de ʼn choluinn a dhʼ aindeoin sin?</verse>
			<verse number="17">Nam biodh a choluinn uile ʼna suil, càit am biodh a chlaistinn? Nam biodh a choluinn uile ʼna claistinn, càit am biodh am fàileadh?</verse>
			<verse number="18">Ach a nis shuidhich Dia na buill, a h-uile h-aon dhiu anns a choluinn mar a bʼ aill leis.</verse>
			<verse number="19">Agus nam bʼ aon bhall iad uile, càit am biodh a choluinn?</verse>
			<verse number="20">Ach a nis is ioma ball iad a rireadh, ach aon chorp.</verse>
			<verse number="21">ʼS cha n-urrainn do ʼn t-suil a radh ris an laimh: Cha n-eil feum agam air do shaothair; no an ceann a rithist ris na casan: Cha n-eil feum agam oirbh.</verse>
			<verse number="22">Ach an aite sin ʼsiad na buill de ʼn choluinn is laige gu mor a thaobh coltais, is mua feum;</verse>
			<verse number="23">Agus na buill a tha sinn a meas is mi-urramaiche dhe ʼr coluinn, tha sinn a cuairteachadh leis a bharrachd mhor a dhʼ onair; agus iadsan is neo-eireachdaile dhinn, ʼsiad tha faighinn gu mor am barrachd eireachdais.</verse>
			<verse number="24">Ach air ar buill dhealbhach cha n-eil ni dhe so a dhith: ach rian Dia a choluinn, a buileachadh am barrachd urraim far an robh e dhith,</verse>
			<verse number="25">Gus nach biodh ar-amach anns a choluinn, ach gum freasdaladh na buill air a cheile.</verse>
			<verse number="26">Agus ma tha aon bhall am pein, tha na buill uile am pein maille ris; no ma tha aon bhall sunndach, tha na buill uile an aoibhneas maille ris.</verse>
			<verse number="27">A nis is sibhse corp Chriosta, agus buill de bhall.</verse>
			<verse number="28">Agus gu fior shuidhich Dia teadhainn anns an eaglais, ostail an toiseach, san ath aite faidhean, san treas aite ollamhan, an deigh sin miarailtean, an sin grasan leighis, luchd-cobhair, uachdranachd, ioma gné theanganan, eadar-mhineachadh bhriathran.</verse>
			<verse number="29">Am beil iad uile ʼnan ostail? am beil iad uile ʼnam faidhean? am beil iad uile ʼnan ollamhan?</verse>
			<verse number="30">An dian iad uile miarailtean? am beil grasan leighis aca uile? an labhair iad uile le teanganan? an eadar-theangaich iad uile?</verse>
			<verse number="31">Ach bithibh titheach air na gibhtean is fhearr. Agus tha mi dol a dhʼ fhiachuinn dhuibh slighe nas barraichte fhathast.</verse>
		</chapter>
		<chapter number="13">
			<verse number="1">Ged a labhruinn le teanganan dhaoine agus aingeal, gun a charrantachd a bhith agam, cha bhithinn ach mar phràis fhuaimnich, agus mar chiombal gliongach.</verse>
			<verse number="2">Agus ged a bhiodh faisneachd agam, ʼs gum bʼ aithne dhomh a h-uile mistire, agus a h-uile eolas, ʼs ged a bhiodh a h-uile creideamh agam ionnus gun caraichinn na beanntan, ʼs nach biodh a charrantachd agam, is neoni mi.</verse>
			<verse number="3">Agus ged a bhuilichinn mo chuid uile am biadh air na bochdan, ʼs ged a liubhrainn mo choluinn gus mo losgadh, ʼs nach biodh a charrantachd agam, cha n-eil buannachd ann domh.</verse>
			<verse number="4">Tha charrantachd faighidneach, tha i caoimhneil: cha n-eil a charrantachd farmadach, cha n-eil giomh ʼna dianadas, cha n-at i le prois,</verse>
			<verse number="5">Cha n-eil i deidheil air ard-inbhe, cha n-iarr i a buannachd fhein, cha n-eil i feargach, cha smaoinich i olc,</verse>
			<verse number="6">Cha ghabh i toileachadh as an olc, ach gabhaidh i toileachadh as an fhirinn:</verse>
			<verse number="7">Giulanaidh i a h-uile ni, creididh i a h-uile ni, earbaidh i as a h-uile ni, fuiligidh i a h-uile ni.</verse>
			<verse number="8">Cha n-fhàilnich a charrantachd a chaoidh: ged a thig faisneachd gu neo-bhrigh, no ged a sguireas teanganan, no ged a theid eolas bho fheum.</verse>
			<verse number="9">Oir tha eolas againn ann am pairt, agus tha faisneachd againn am pairt.</verse>
			<verse number="10">Ach nuair a thig an ni a tha coimhlionta, cuirear an ni a tha am pairt air chul.</verse>
			<verse number="11">Nuair a bha mi am leanabh, labhair mi mar leanabh, thuig mi mar leanabh, smaoinich mi mar leanabh. Ach nuair dhʼ fhas mi am dhuine, leig mi doighean leinibh dhiom.</verse>
			<verse number="12">Tha sinn an drasda a faicinn tromh ghloine an seol doilleir: ach an sin aghaidh ri aghaidh. An drasda tha mi g-aithneachadh ann an roinn: ach an sin aithnidh mi, ceart mar a tha aithne orm.</verse>
			<verse number="13">An drasda tha creideamh, dochas, carrantachd ann, na tri so: ach dhiu so si a charrantachd is mua.</verse>
		</chapter>
		<chapter number="14">
			<verse number="1">Leanaibh a charrantachd, bithibh titheach air gibhtean spioradail: ach gu h-araid air faisneachd.</verse>
			<verse number="2">Oir esan a labhras ann an teangaidh, cha n-ann ri daoine a tha e bruidhinn, ach ri Dia: oir cha n-eil duine a g-eisdeachd ris. Oir is ruintean-diomhair a tha e labhairt leis an Spiorad.</verse>
			<verse number="3">Ach esan a tha dianamh faisneachd, tha e labhairt ri daoine gus an teagasg, gus an comhairleachadh, gus am furtachadh.</verse>
			<verse number="4">Esan a labhras ann an teangaidh, tha e dianamh a mhath fhein: ach esan a tha ri faisneachd, tha e dianamh math eaglais Dhe.</verse>
			<verse number="5">Is math leam sibh uile labhairt le teanganan: ach sibh a dhianamh faisneachd se bu docha leam. Oir is mua esan a tha ri faisneachd, na esan a tha labhairt le teanganan: nas lugha na dhʼ eadar-theangaicheas e gu oileanachadh na h-eaglais.</verse>
			<verse number="6">Ach a nis, a bhraithrean, ma thig mi h-ugaibh a labhairt le teanganan, ciod is fheairrde sibh mi, nas lugha na labhras mi ribh le taisbeanadh, no le eolas, no le faisneachd, no le teagasg?</verse>
			<verse number="7">Nichean fhein gun anam aig a bheil fuaim, co-dhiu se phiob no chlarsach, mur atharraich iad am fuaimean, ciamar a dhʼ aithnear na tha iad a seinn air a phiob no air a chlarsaich?</verse>
			<verse number="8">Oir ma bheir an trombaid seachad fuaim neo-chinnteach, co ni e fhein deas air son a chatha?</verse>
			<verse number="9">Is amhuil cuideachd sibhse mur abair sibh leis an teangaidh briathran soilleir, ciamar a dhʼ aithnear ciod a thʼ air a labhairt? oir ʼsann ris an athar a bhios sibh a bruidhinn.</verse>
			<verse number="10">Tha, mar is fior, cho liuthad seorsa theanganan anns an t-saoghal; agus cha n-eil a h-aon gun ghuth.</verse>
			<verse number="11">Mur tuig mi ma ta seagh a ghutha, bithidh mi na mʼ choigreach dhasan ris a bheil mi labhairt; us esan tha labhairt rium ʼna choigreach dhomhsa.</verse>
			<verse number="12">Is amhuil sin sibhse, bho na tha sibh eudmhor mu spioraid, iarraibh a bhith lan-phailt gu buannachd na h-eaglais.</verse>
			<verse number="13">Agus uime sin guidheadh esan, a tha labhairt le teangaidh, gun eadar-theangaich e.</verse>
			<verse number="14">Oir ma ni mi urnaigh le teangaidh, se mo spiorad a tha g-urnaigh, ʼs tha mo thuigse gun toradh.</verse>
			<verse number="15">Ciod e ma ta? Ni mi urnaigh leis an spiorad, ni agus urnaigh leis an tuigse; seinnidh mi leis an spiorad, agus seinnidh mi cuideachd leis an tuigse.</verse>
			<verse number="16">Air chaochla cor ma bheannaicheas tu leis an spiorad, ciamar their esan a tha an aite nan aineolach: Amen ri dʼ bheannachadh, ʼs nach aithne dha ciod a tha thu g-radh?</verse>
			<verse number="17">Oir tha thusa gu dearbh a toirt taing gu math; ach cha n-eil sin gu buannachd fir eile.</verse>
			<verse number="18">Tha mi toirt taing do mo Dhia gun labhair mi ur teanganan uile.</verse>
			<verse number="19">Ach bʼ fhearr leam coig facail a labhairt san eaglais le mʼ thuigse, gu feadhainn eile a theagasg, na deich mile facal ann an teangaidh.</verse>
			<verse number="20">A bhraithrean, na bithibh ʼnur cloinn an tuigse, ach ann an gò bithibh ʼnur cloinn: ach bithibh coimhlion an tuigse.</verse>
			<verse number="21">Tha e sgriobhte san lagh: Ann an teanganan eile, ʼs am bilean eile labhraidh mi ris a phobull so: agus an deigh sin uile cha n-eisd iad rium, os an Tighearna.</verse>
			<verse number="22">Uime sin tha teanganan ʼnan comharradh cha n-ann do chreidich, ach do mhi-chreidich: ach faisneachd cha n-ann do mhi-chreidich, ach do chreidich.</verse>
			<verse number="23">Uime sin ma chruinnicheas an eaglais uile an aon aite, agus ma labhras iad uile le teanganan, ʼs gun tig daoine aineolach, no mi-chreideach a stigh, nach abair iad gum beil an caothach oirbh?</verse>
			<verse number="24">Ach ma ni iad uile faisneachd, ʼs gun tig duine mi-chreideach no aineolach a stigh, tha e faighinn dearbhaidh bhuapa uile, ʼs air a bhreithneachadh leo uile:</verse>
			<verse number="25">Soilleirichear nichean diomhair a chridhe; ʼs le sin a tuiteam sios air aghaidh, bheir e aoradh do Dhia, a g-aideachadh gum beil Dia a rireadh ʼnur measg.</verse>
			<verse number="26">Ciod ma ta a thʼ ann, a bhraithrean? nuair a thig sibh comhla, tha salm, tha teagasg, tha taisbeanadh, tha teanga, tha eadar-theangachadh aig gach aon agaibh fos leth: biodh a h-uile ni diante gu deagh shamhladh.</verse>
			<verse number="27">Ma labhras a h-aon sa bith le teangaidh, na biodh iad ach dithis no ʼn car is mua triuir, agus an deigh a cheile; agus eadar-theangaicheadh fear.</verse>
			<verse number="28">Ach mur bi eadar-theangair ann, biodh e ʼna thosd san eaglais; ach labhradh e ris fhein ʼs ri Dia.</verse>
			<verse number="29">Ach labhradh dithis no triuir de na faidhean, agus breithnicheadh càch.</verse>
			<verse number="30">Ach ma thaisbeanar ni air bith do dhʼ fhear a tha ʼna shuidhe, biodh a chiad fhear ʼna thosd.</verse>
			<verse number="31">Oir is urrainn duibh uile faidhdearachd a dhianamh lion fear us fear; los gun ionnsuich daoine uile, ʼs gum faigh iad uile cofhurtachd;</verse>
			<verse number="32">Us tha spioraid nam faidhean umhailt do na faidhean fhein.</verse>
			<verse number="33">Oir cha Dhia na h-aimhreite Dia, ach na sithe; mar tha mise cuideachd a teagasg ann an uile eaglaisean nan naomh.</verse>
			<verse number="34">Biodh boirionnaich ʼnan tosd anns na h-eaglaisean: oir cha n-eil e ceadaichte dhaibh labhairt, ach a bhith umhailt mar tha an lagh fhein a cantuinn.</verse>
			<verse number="35">Ma tha toil aca ni air bith ionnsachadh, faighnicheadh iad dhe ʼm fir aig an tigh. Oir is nàire do bhoirionnach labhairt san eaglais.</verse>
			<verse number="36">No n-ann bhuaibhse thainig facal De? no n-ann gu ʼr n-ionnsuidhse a mhain a thainig e?</verse>
			<verse number="37">Ma tha ʼcholtas air fear sam bith gur faidh, no gur duine spioradail e, tuigeadh e gur iad na nichean a tha mi sgriobhadh h-ugaibh faintean an Tighearna.</verse>
			<verse number="38">Ach ma tha duine air bith aineolach, bithear aineolach air.</verse>
			<verse number="39">Uime sin, a bhraithrean, bithibh titheach air faisneachd: ʼs na bacaibh labhairt le teanganan.</verse>
			<verse number="40">Ach biodh a h-uile ni diante gu dealbhach ʼs le rian.</verse>
		</chapter>
		<chapter number="15">
			<verse number="1">A nis, a bhraithrean, cuiridh mi an ceill dhuibh an soisgeul a theagaisg mi dhuibh, us ris na ghabh sibh, us anns a bheil sibh a seasamh,</verse>
			<verse number="2">Us leis a bheil sibh air ur sabhaladh, ma tha sibh a cumail an rian theagaisg a thug mi dhuibh, nas lugha na chreid sibh gu diomhain.</verse>
			<verse number="3">Oir liubhair mi dhuibh an toiseach na fhuair mi fhein: gun dʼ fhuair Criosta bàs air son ar peacannan a reir nan Sgriobtur;</verse>
			<verse number="4">Agus gun do thiodhlaiceadh e, ʼs gun dʼ eirich e rithist an treas latha a reir nan Sgriobtur;</verse>
			<verse number="5">Agus gum facas e le Cephas, ʼs an deigh sin leis na h-aon-diag;</verse>
			<verse number="6">An sin chunnacas e le corr us coig ciad brathair comhla; dhe ʼm beil moran maireann gu so, us chaidil cuid;</verse>
			<verse number="7">An deigh sin chunnacas e le Seumas, an sin leis na h-ostail uile;</verse>
			<verse number="8">Agus mu dheireadh uile chunnacas leamsa e, mar neach a rugadh an an-àm.</verse>
			<verse number="9">Oir is mi is lugha dhe na h-ostail, nach fhiach ostal a chantuinn rium: a chionn gun dʼ rinn mi geur-leanmhuinn air eaglais De.</verse>
			<verse number="10">Ach le grasan De is mi an ni is mi, ʼs cha robh a ghrasan gun bhuil unnam, ach dhʼ oibrich mi na bu mhuà air phailte na iad uile: cha mhise gu dearbh, ach grasan De maille rium:</verse>
			<verse number="11">Ach co-dhiu is mise no iadsan: mar so tha sinn a searmonachadh, mar so chreid sibhse.</verse>
			<verse number="12">A nis ma thathas a teagasg gun dʼ eirich Criosta bho na mairbh, ciamar a tha cuid ʼnur measg a g-radh, nach eil aiseirigh nam marbh ann?</verse>
			<verse number="13">A nis mur eil aiseirigh nam marbh ann, cha dʼ eirich Criosta fhein a rithist.</verse>
			<verse number="14">ʼS mur dʼ eirich Criosta rithist, is diomhain mar sin ar searmonachadh, is diomhain ur creideamh-sa cuideachd;</verse>
			<verse number="15">Seadh, agus gheobhar sinn ʼnar fianuisean-breige air Dia: a chionn gun tug sinn fianuis an aghaidh Dhe gun do thog e Criosta, nach do thog e, mur eirich na mairbh a rithist.</verse>
			<verse number="16">Oir mur eirich na mairbh a rithist, cha mhua dhʼ eirich Criosta rithist.</verse>
			<verse number="17">Agus mur dʼ eirich Criosta rithist, is diomhain ur creideamh-sa: oir tha sibh fhathast ʼnur peacannan.</verse>
			<verse number="18">Agus a reir sin chaidh iadsan, a chaidil ann an Criosta, a dhith.</verse>
			<verse number="19">Ma ʼsann sa bheatha so a mhain a tha ar dochas ann an Criosta, is sinn is truaighe de dhaoine uile.</verse>
			<verse number="20">Ach a nis dhʼ eirich Criosta bho na mairbh ʼna chiad thoradh na feadhnach a tha ʼnan cadal:</verse>
			<verse number="21">Oir mar is ann tromh dhuine thainig am bàs, ʼsann tromh dhuine aiseirigh nam marbh cuideachd.</verse>
			<verse number="22">Agus mar a tha iad uile bàsachadh an Adhamh, mar sin cuideachd beothaichear iad uile ann an Criosta.</verse>
			<verse number="23">Ach a h-uile h-aon ʼna ordugh fhein: Criosta a chiad thoradh; an sin iadsan is le Criosta, a chreid ʼna thighinn.</verse>
			<verse number="24">An sin a chrioch, nuair a liubhras e seachad an rioghachd do Dhia ʼs do ʼn Athair, nuair a bheir e gu neoni a h-uile uachdranachd, agus cumhachd, agus feart.</verse>
			<verse number="25">Oir is còir da righeachadh, gus an cuir e naimhdean uile fo chasan.</verse>
			<verse number="26">Ach se am bàs an namhaid mu dheireadh a sgriosar: oir chuir e h-uile ni fo chasan. Ach nuair tha e g-radh:</verse>
			<verse number="27">Chuireadh a h-uile ni fodha; gun teagamh saor bhuaithe san, a chuir a h-uile ni fodha.</verse>
			<verse number="28">Us nuair a chuirear a h-uile ni fodha, bithidh am Mac fhein fodha-san, a chuir a h-uile ni fodha, gu Dia a bhith ʼna h-uile ni anns a h-uile ni.</verse>
			<verse number="29">Air neo ciod a ni iadsan a thʼ air am baisteadh air son nam marbh, mur eil na mairbh gu eirigh a rithist idir? ciod h-uige idir a thathas gam baisteadh air an son?</verse>
			<verse number="30">Cʼ uime a tha sinn fhein cuideachd an cunnart gach uair?</verse>
			<verse number="31">A h-uile latha, a bhraithrean, tha mi bàsachadh air son ur gloire, a tha agam ann an Iosa Criosta ar Tighearna.</verse>
			<verse number="32">Ma ghleac mi (a labhairt mar dhuine) ri beistean ann an Ephesus, ciod an stà dhomh e, mur eil na mairbh gu eirigh a rithist? Ithemid us olamaid: oir am maireach gheobh sinn bàs.</verse>
			<verse number="33">Na bithibh air ur mealladh: Truaillidh droch comhradh deagh bheusan.</verse>
			<verse number="34">Duisgibh, a dhaoine cearta, ʼs na peacaichibh: oir aig cuid cha n-eil eolas De, tha mi cantuinn so gu ʼr nàire.</verse>
			<verse number="35">Ach their cuideigin: Ciamar a tha na mairbh gu eirigh a rithist? no ciod a ghné coluinne san tig iad?</verse>
			<verse number="36">A dhuine gun thoinisg, cha chinn na tha thu cur, mur bàsaich e an toiseach.</verse>
			<verse number="37">Agus an ni a tha thu cur, cha n-e an corp a bhitheas ann a tha thu cur, ach lom ghrainne, mar de chruithneachd, no de sheorsaichean eile.</verse>
			<verse number="38">Ach bheir Dia corp dha mar is aill leis, us do ʼn h-uile seorsa sil a chorp fhein.</verse>
			<verse number="39">Cha n-aon fheoil a h-uile feoil: ach tha feoil aig daoine, feoil eile aig spreidh, feoil eile aig eoin, feoil eile aig iasg.</verse>
			<verse number="40">Agus tha cuirp neamhaidh, us cuirp thalmhaidh ann: ach cha n-ionann gloir nan corp neamhaidh, agus gloir nan corp talmhaidh.</verse>
			<verse number="41">Cha n-ionann gloir na greine, agus gloir na gealaiche, agus gloir nan reul. Agus tha atharrachadh eadar reul us reul an gloir:</verse>
			<verse number="42">Is amhuil sin cuideachd aiseirigh nam marbh. Tha i air a cur an truailleachd, eiridh i ann an neo-thruailleachd.</verse>
			<verse number="43">Tha i air a cur an as-onair, eiridh i an gloir. Tha i air a cur an laigse, eiridh i an cumhachd.</verse>
			<verse number="44">Tha i air a cur ʼna coluinn thalmhaidh, eiridh i ʼna coluinn spioradail. Ma tha coluinn thalmhaidh ann, tha coluinn spioradail ann mar an ciadna, mar tha e sgriobhte:</verse>
			<verse number="45">Rinneadh a chiad duine Adhamh ʼna anam beo, an t-Adhamh deireannach ʼna spiorad beothachail.</verse>
			<verse number="46">Ach cha bʼe sin a tha spioradail a bha an toiseach, ach sin a tha corporra: agus a rithist sin a tha spioradail.</verse>
			<verse number="47">Bha chiad duine bho ʼn talamh, talmhaidh: an ath dhuine bho neamh, neamhaidh.</verse>
			<verse number="48">Mar an duine talmhaidh, is amhuil na daoine talmhaidh: ʼs mar an duine neamhaidh, is amhuil na daoine neamhaidh.</verse>
			<verse number="49">Uime sin mar a ghiulain sinn iomhaigh an duine thalmhaidh, giulainemid cuideachd iomhaigh an duine neamhaidh.</verse>
			<verse number="50">A nis tha mi g-radh so, a bhraithrean: nach urrainn do dhʼ fheoil ʼs do dhʼ fhuil rioghachd Dhe a shealbhachadh, ʼs cha mhua shealbhaicheas truailleachd neo-thruailleachd.</verse>
			<verse number="51">Seall, tha mi labhairt ruin-dhiomhair ribh: Eiridh sinn gu dearbh uile rithist, ach cha mhuthar sinn uile.</verse>
			<verse number="52">Ann am mionaid, am priobadh na sula, aig an trombaid dheireannaich (oir seinnidh an trombaid) eiridh na mairbh gu neo-thruaillidh, agus muthar sinne.</verse>
			<verse number="53">Oir feumaidh an ni truaillidh so neo-thruailleachd a chur uime, ʼs an ni bàsmhor so neo-bhàsmhorachd a chur uime.</verse>
			<verse number="54">ʼS nnair a chuireas an ni bàsmhor so neo bhàsmhorachd uime, an sin tachraidh am facal a tha sgriobhte: Shluigeadh am bàs suas leis a bhuaidh.</verse>
			<verse number="55">O bhàis, càit a bheil do bhuaidh? O bhàis, càit a bheil do ghath?</verse>
			<verse number="56">A nis se am peacadh gath a bhàis: agus neart a pheacaidh, an lagh.</verse>
			<verse number="57">Ach taing do Dhia, a thug a bhuaidh dhuinne tromh ar Tighearna Iosa Criosta.</verse>
			<verse number="58">Uime sin, mo bhraithrean gradhach, bithibh steidheil agus neo-luasganach, nas pailte daonnan an obair an Tighearna, a tuigsinn nach eil ur saothair diomhain anns an Tighearna.</verse>
		</chapter>
		<chapter number="16">
			<verse number="1">A nis a thaobh an tionail a thathas a dianamh air son nan naomh, dianaibhse cuideachd a reir ʼs mar dhʼ orduich mi do eaglaisean Ghalatia.</verse>
			<verse number="2">Air a chiad latha de ʼn t-seachduin, cuireadh a h-uile h-aon agaibh seachad an tasgadh na lan-thaitneas ris fhein; air chor ʼs nach bi an tional ri dhianamh nuair a thig mise.</verse>
			<verse number="3">Agus nuair a bhios mi maille ribh, feadhainn sa bith dhe ʼn dian sibh raghainn le litrichean, iad sin cuiridh mi a thoirt ur tiodhlaic air adhart gu Ierusalem.</verse>
			<verse number="4">Agus ma bhios e iomchuidh gum falbhainnse, theid iad comhla rium.</verse>
			<verse number="5">A nis thig mi gu ʼr n-ionnsuidh, nuair a ghabhas mi tromh Mhacedonia: oir gabhaidh mi tromh Mhacedonia.</verse>
			<verse number="6">Agus fanaidh mi treis theagamh comhta ribh, no ma dhʼ fhaoidte ré a gheamhraidh: los gun dian sibh iul domh air an t-sligh taobh sa bith an teid mi.</verse>
			<verse number="7">Oir cha n-aill leam ur faicinn san dol seachad a mhain: oir tha dochas agam fuireach treis a dhʼ uine maille ribh, ma leigeas an Tighearna leam.</verse>
			<verse number="8">Ach fanaidh mi an Ephesus gu Caingis.</verse>
			<verse number="9">Oir tha dorus mor agus follaiseach fosgailte dhomh, agus moran naimhdean.</verse>
			<verse number="10">A nis ma thig Timoti, seallaibh nach bi e fo eagal maille ribh: oir tha e g-oibreachadh obair an Tighearna, mar tha mise.</verse>
			<verse number="11">Uime sin na sealladh duine air bith sios air: ach thugaibh air aghaidh e an sith los gun tig e gam ionnsuidhse: oir tha duil agam ris maille ris na braithrean.</verse>
			<verse number="12">A thaobh ar brathar Apollo, tha mi toirt dhuibh ri thuigsinn, gun do ghrios mi gu cruaidh air, e thighinn gu ʼr n-ionnsuidh comhla ris na braithrean; ʼs gu deimhinn cha robh e idir toileach air tighinn san àm so: ach thig e nuair a gheobh e cothrom.</verse>
			<verse number="13">Dianaibh faire, seasaibh steidheil anns a chreideamh, oibrichibh gu fearail, agus bithibh sgairteil.</verse>
			<verse number="14">Biodh ur n-uile ghniomhran diante ann an carrantachd.</verse>
			<verse number="15">Guidheam oirbh, a bhraithrean, is aithne dhuibh tigh Stephanais, us Fhortunatuis, agus Achaicuis: ʼs gur iad ciad thoradh Achaia, ʼs gun tug iad iad fhein seachad gu freasdal air na naoimh,</verse>
			<verse number="16">G um bi sibhse cuideachd umhailt dha ʼn leithidean so, ʼs do ʼn h-uile h-aon a tha ri obair ʼs ri saothair comhla ruinne.</verse>
			<verse number="17">Agus tha aoibhneas orm an lathair Stephanais, us Fhortunatuis, ʼs Achaicuis, a chionn gun dʼ rinn iad suas an ni a bha dhith air ur taobhsa:</verse>
			<verse number="18">Oir thug iad furtachd dha mʼ spiorad-sa, thug agus dha ʼr spiorad fhein. Cuiribh eolas ma ta air an leithidean sin.</verse>
			<verse number="19">Tha eaglaisean Asia a cur bheannachd gu ʼr n-ionnsuidh. Tha Acuila us Priscilla a cur moran bheannachdan, anns an Tighearna, gu ʼr n-ionnsuidh maille ris an eaglais a tha ʼnan tigh, ʼs gur ann aca a tha mi fhein air aoidheachd.</verse>
			<verse number="20">Tha na braithrean uile a cur bheannachdan h-ugaibh. Cuiribh fàilt air a cheile le poig naoimh.</verse>
			<verse number="21">Tha mise Pol a cur mo bheannachd le mo laimh fhein.</verse>
			<verse number="22">Neach air bith nach toir gaol dha ʼr Tighearna Iosa Criosta, biodh e ʼna anathema, Maran Atha.</verse>
			<verse number="23">Grasan ar Tighearna Iosa Criosta gun robh maille ribh.</verse>
			<verse number="24">Gun robh mo charrantachd maille ribh uile ann an Iosa Criosta. Amen.</verse>
		</chapter>
	</book>
	<book number="47">
		<chapter number="1">
			<verse number="1">Pol, ostal Iosa Criosta le toil De, agus Timoti, brathair, gu eaglais Dhe a tha an Corint, maille ris na naoimh uile, a tha ann an Achaia gu leir.</verse>
			<verse number="2">Grasan gun robh dhuibhse agus sibh bho Dhia ar n-Athair, ʼs bho ʼn Tighearna Iosa Criosta.</verse>
			<verse number="3">Beannaichte gun robh Dia us Athair ar Tighearna Iosa Criosta, Athair nan trocair, agus Dia gach furtachd,</verse>
			<verse number="4">A tha furtachadh oirnn ʼnar n-uile chàs; gus sinn a bhith comasach air furtachadh orrasan, a tha ann an gàbhadh sa bith, tromh ʼn bhrosnachadh leis a bheil sinn fhein air ar brosnachadh bho Dhia.</verse>
			<verse number="5">Oir mar a tha fulangasan Chriosta pailt unnainne, mar sin tromh Chriosta is pailt ar furtachd cuideachd.</verse>
			<verse number="6">A nis ma tha sinn an trioblaid, ʼsann gu sibhse a chur h-uige ʼsa shabhaladh, no ma tha sinn air ar furtachadh, ʼsann gu sibhse fhurtachadh, no ma tha sinn air ar brosnachadh, ʼsann gu sibhse a bhrosnachadh ʼsa shabhaladh, ni tha toirt seachad faighidin gu giulan leis na ceart fhulangasan a tha sinn fhein a fulang;</verse>
			<verse number="7">Gus ar dochas a bhith daingeann as ur leth: us fios againn mar tha comh-phairt agaibh sna fulangasan, gum bi sin agaibh cuideachd san aoibhneas.</verse>
			<verse number="8">Oir cha mhath leinn, a bhraithrean, sibh a bhith aineolach air an trioblaid a thainig oirnn an Asia, gun robh sinn air ar sarachadh thar tomhas agus fos cionn ar neart, ann an rathad ʼs gun robh sinn sgith dhe ʼr beatha.</verse>
			<verse number="9">Ach bha binn a bhàis againn unnainn fhein, gus nach cuiremid earbsa asainn fhein, ach á Dia, a thogas na mairbh:</verse>
			<verse number="10">A shaor sinn, ʼsa tha ga ʼr saoradh bho chunnartan cho mor; as a bheil sinn a g-earbsa gun saor e sinn fhathast,</verse>
			<verse number="11">Le ur n-urnaigh-sa air ar son a bhith ga ʼr cuideachadh; air chor ʼs gun toirear buidheachas seachad le moran air ar son, as leth na gibht so a fhuaradh dhuinn le moran sluaigh.</verse>
			<verse number="12">Oir si so ar gloir, teisteanas ar cogais, gur h-ann an aon-fhillteachd cridhe, ʼs an treibhdhireachd Dhe, cha n-ann an gliocas feolmhor, ach an grasan De, a bha ar comhradh anns an t-saoghal so: agus gu mor nas pailte dha ʼr taobhsa.</verse>
			<verse number="13">Oir cha n-eil sinn a sgriobhadh nichean eile gu ʼr n-ionnsuidh, ach na leugh sibh agus a bʼ aithne dhuibh. Agus tha mi an dochas gun aithnich sibh gus a chrioch,</verse>
			<verse number="14">Ceart mar dhʼ aithnich sibh sinn am pairt, gur sinne ur gloir, mar is sibhse ar gloir-ne, ann an latha ar Tighearna Iosa Criosta.</verse>
			<verse number="15">Us anns an earbsa so bha toil agam tighinn gu ʼr n-ionnsuidh, los gum faigheadh sibh an ath ghras;</verse>
			<verse number="16">ʼSa gabhail ur rathaid-sa do Mhacedonia; us tighinn a rithist bho Mhacedonia gu ʼr n-ionnsuidh, gun dian sibh iul dhomh na mʼ thurus do Iudéa.</verse>
			<verse number="17">Nuair ma ta bha ʼm; beachd so agam, na chleachd mi luaineachas? No n-ann a reir na feola tha mi cur romham, na tha mi cur romham, air chor ʼs gum bi agam, Se, us Cha n-e?</verse>
			<verse number="18">Ach tha Dia firinneach, oir anns an teagasg a thug sinn dhuibhse, cha n-eil Se, agus, Cha n-e.</verse>
			<verse number="19">Oir Mac Dhe, Iosa Criosta, a chaidh shearmonachadh ʼnur measg leinne, leamsa, ʼs le Silbhanus, ʼs le Timoti, cha bʼ esan Se, us, Cha n-e, ach annsan bʼe Se.</verse>
			<verse number="20">Oir annsan tha gealltanasan uile Dhe ʼnan Se: agus uime sin troimh-san ʼnan Amen do Dhia gus ar gloir-ne.</verse>
			<verse number="21">A nis esan a tha ga ʼr neartachadh maille ribhse ann an Criosta, ʼsa dhʼung sinn, se Dia;</verse>
			<verse number="22">Agus a sheul sinn cuideachd, ʼsa thug earlas an Spioraid dhuinn ʼnar cridheachan.</verse>
			<verse number="23">Ach tha mi gairm Dhe ʼna fhianuis air mʼ anam, gur h-ann gus ur caomhnadh-sa, nach tainig mi tuille do Chorint: cha n-e gum beil sinn a gabhail uachdranachd air ur creideamh, ach gur sinn luchd-cuideachaidh ur sòlais: oir tha sibh steidheil sa chreideamh.</verse>
		</chapter>
		<chapter number="2">
			<verse number="1">Ach shuidhich mi so agam fhein, nach tiginn a rithist gu ʼr n-ionnsuidh am bròn.</verse>
			<verse number="2">Oir ma ni mi sibhse brònach, co bheir sòlas dhomh fhein, mur toir esan a rinneadh brònach leam?</verse>
			<verse number="3">Agus so fhein sgriobh mi h-ugaibh, air chor ʼs nuair a thig mi, nach bi bròn orm air muin bròin, as an leth-san dha ʼm bu chòir mo dhianamh subhach: ʼs mi earbsach asaibh uile, gum beil mo shòlas-sa ʼna shòlas dhuibh gu leir.</verse>
			<verse number="4">Oir le moran arrabain us bristidh-cridhe, ʼs le ioma deur sgriobh mi h-ugaibh, cha n-ann gus ur dianamh dubhach, ach gu fios a bhith agaibh air ro-phailteas na carrantachd a thʼ agam dhaʼr taobh.</verse>
			<verse number="5">Agus ma bha h-aon sa bith ʼna aobhar bròin, cha do chuir e bròn ormsa; ach ann an roinn, gus nach cuir mi eallach oirbh uile.</verse>
			<verse number="6">Dhasan, a tha ʼna leithid so de dhuine, is leoir an t-achasan so, a thugadh dha le moran:</verse>
			<verse number="7">Ionnus air an laimh eile gur e mathanas us furtachd a thoirt dha is ro iomchuidh dhuibh, eagal theagamh gun sluigear sios a leithid de dhuine le tuille ʼsa chòir de mhulad.</verse>
			<verse number="8">Air an aobhar so tha mi guidhe oirbh, sibh ur carrantachd a neartachadh ga thaobh.</verse>
			<verse number="9">ʼSann air son so cuideachd a sgriobh mi, los diachuinn a chur oirbh, a dhʼ fhios am beil sibh umhailt anns a h-uile ni.</verse>
			<verse number="10">Agus an neach dha ʼn do mhath sibh ni air bith, mhath mise cuideachd: oir an ni a mhath mi, ma mhath mi ni air bith, ʼsann air ur sonsa a rinn mi e am pearsa Chriosta,</verse>
			<verse number="11">Los nach meall satan sinn: oir cha n-eil sinn aineolach air a chuilbheartan.</verse>
			<verse number="12">Agus nuair thainig mi gu Troas air son soisgeul Chriosta, ʼsa dhʼ fhosgladh dorus domh anns an Tighearna,</verse>
			<verse number="13">Cha robh fois aig mo spiorad, a chionn nach dʼ fhuair mi Titus mo bhrathair: ach a gabhail slan leo, ghabh mi air mʼ adhart do Mhacedonia.</verse>
			<verse number="14">Ach taing do Dhia, a tha daonnan a toirt buaidh dhuinn ann an Iosa Criosta, ʼsa fiachuinn cubhraidheachd ʼeolais anns gach àite leinne:</verse>
			<verse number="15">Oir is deagh fhàile Chriosta sinn do Dhia, unntasan a shabhailear, agus unntasan a theid a dhith:</verse>
			<verse number="16">Do ʼn darna cuid gu dearbh fàileadh a bhàis gu bàs, ach do ʼn chuid eile fàileadh na beatha gu beatha. Agus h-uige so co cho freagrach?</verse>
			<verse number="17">Oir cha n-eil sinn, mar tha moran, a truailleadh facal De: ach le treibhdhireas, ach mar bho Dhia, an lathair Dhe tha sinn a labhairt ann an Criosta.</verse>
		</chapter>
		<chapter number="3">
			<verse number="1">Am beil sinn a tòiseachadh a rithist air sinn fhein a mholadh? no bheil feum againn (mar a thʼ aig cuid) air litrichean molaidh h-ugaibh no bhuaibh?</verse>
			<verse number="2">Is sibhse an litir againne sgriobhte ʼnar cridheachan, a dhʼ aithnichear ʼsa leughar le daoine gu leir:</verse>
			<verse number="3">ʼS gur ni soilleir, gur sibh litir Chriosta air a frithealadh leinne, ʼs air a sgriobhadh cha n-ann le dubh, ach le Spiorad an De bheo: cha n-ann air clar cloiche, ach air clar feolmhor a chridhe.</verse>
			<verse number="4">Agus tha leithid so de earbsa againn tromh Chriosta ann an Dia:</verse>
			<verse number="5">Cha n-e gum foghainn sinn gu ni sam bith a smaoineachadh bhuainn fhein, mar bhuainn fhein: ach tha ar foghnadh bho Dhia;</verse>
			<verse number="6">A rinn sinn cuideachd ʼnar luchd-frithealaidh iomchuidh an tiomnaidh nuaidh, cha n-ann san litir, ach san Spiorad: oir marbhaidh an litir, ach bheir an Spiorad beatha.</verse>
			<verse number="7">A nis ma bha frithealadh a bhàis, dealbhte le litrichean air clachan, glormhor; ann an rathad ʼs nach bʼ urrainn clann Israil sealltuinn air gnuis Mhaois le gloir ʼaghaidh a tha air teireachduinn:</verse>
			<verse number="8">Ciamar nach mua na sin a bhios frithealadh an Spioraid glormhor?</verse>
			<verse number="9">Oir ma bha frithealadh an ditidh glormhor, is mua na sin gu mor a bhios frithealadh a cheartais glormhor.</verse>
			<verse number="10">Oir sin fhein a bha glormhor anns a chàs so, cha do ghloraicheadh e, an coimeas ris a ghloir bharraichte.</verse>
			<verse number="11">Oir ma bha an ni a theirig glormhor, is fhada nas mua na sin gloir an ni, a tha gu mairsinn.</verse>
			<verse number="12">Tha sinn ma ta, agus a leithid so de dhochas againn, a cleachdadh moran danadais:</verse>
			<verse number="13">ʼS cha n-ionann us Maois a chuir sgailein air ʼaodann, gus nach sealladh clann Israil gu giar air aghaidh an ni tha air teireachduinn;</verse>
			<verse number="14">Ach mhaolaicheadh an ceudan. Oir gus an latha an diugh fhein an àm leughadh an t-seann tiomnaidh, tha an sgailein ciadna fantuinn gun a thoirt air falbh (a chionn thig crioch air ann an Criosta):</verse>
			<verse number="15">Ach, gus an latha an diugh fhein, nuair a leughar Maois, thà an sgailein air an cridhe.</verse>
			<verse number="16">Ach, nuair a thionndaidhear iad ris an Tighearna, bheirear air falbh an sgailein.</verse>
			<verse number="17">A nis is spiorad an Tighearna; agus far a bheil Spiorad an Tighearna, an sin tha saorsuinn.</verse>
			<verse number="18">Ach sinne uile a g-amharc air gloir an Tighearna le aghaidh nochdte, tha sinn air ar n-atharrachadh gus an iomhaigh chiadna bho ghloir gu gloir, mar le Spiorad an Tighearna.</verse>
		</chapter>
		<chapter number="4">
			<verse number="1">Uime sin leis an fhrithealadh so a bhith againn a reir ʼs mar fhuair sinn trocair, cha n-eil sinn a fannachadh,</verse>
			<verse number="2">Ach tha sinn leigeil dhinn nichean falaichte na mi-chiatachd, us cha n-eil sinn a g-imeachd am foill, no a truailleadh facal De, ach le cur na firinn an ceill ga ʼr moladh fhein do chogais a h-uile duine an lathair Dhe.</verse>
			<verse number="3">Ach ma tha ar soisgeul-ne am falach, ʼsann orra-san, a tha dol a dhith, a tha e am falach:</verse>
			<verse number="4">Anns an do dhall dia an t-saoghail so inntinnean nam mi-chreideach, gus nach dearrsadh orra solus soisgeil gloir Chriosta, agus is esan iomhaigh Dhe.</verse>
			<verse number="5">Oir cha sinn fhein a tha sinn a searmonachadh, ach Iosa Criosta ar Tighearna; agus gur sinn ur seirbhisich-sa tromh Iosa.</verse>
			<verse number="6">Oir Dia, a dhʼ orduich do ʼn t-solus soillseachadh as an dorchadas, dhealraich e ʼnar cridheachan, a thoirt solus eolais gloir Dhe, ann an aodann Iosa Criosta.</verse>
			<verse number="7">Ach tha an ulaidh so againn ann an saghaichean creadha, gus an oirdheirceas a bhith bho chumhachd Dhe, ʼs cha n-ann bhuainne.</verse>
			<verse number="8">Anns a h-uile ni tha sinn a fulang trioblaide, ach cha n-eil sinn an imcheist; tha sinn air ar teannachadh, ach cha n-eil sinn gun fhuasgladh;</verse>
			<verse number="9">Tha sinn a fulang geur-leanmhuinn, ach cha n-eil sinn air ar treigsinn; tha sinn air ar tilgeadh sios, ach cha bhàs duinn:</verse>
			<verse number="10">A sior-ghiulan mun cuairt ʼnar coluinn bàsachadh Iosa, gu beatha Iosa cuideachd a dhianamh follaiseach ʼnar coluinnean.</verse>
			<verse number="11">Oir tha sinne a tha beo air ar liubhairt seachad an comhnuidh gu bàs air son Iosa; gu beatha Iosa fhiachuinn gu soilleir mar an ciadna ʼnar feoil bhasmhoir-ne.</verse>
			<verse number="12">Mar sin tha am bàs a g-oibreachadh unnainne, ach a bheatha unnaibhse.</verse>
			<verse number="13">Ach air do ʼn spiorad chiadna creidimh a bhith againn, mar tha e sgriobhte: Chreid mi, as leth sin labhair mi: tha sinne cuideachd a creidsinn, as leth sin tha sinn a labhairt:</verse>
			<verse number="14">Le fios gun tog esan, a thog Iosa, sinne cuideachd maille ri Iosa, ʼs gun suidhich e sinn cuide ribhse.</verse>
			<verse number="15">Oir tha h-uile ni air ur sonsa: los pailteas nan gras, le breth-buidheachais morain, a chinntinn pailt gu gloir Dhe.</verse>
			<verse number="16">Air an aobhar sin cha n-eil sinn a failneachadh: oir ged a tha ar fear an leth-a-mach air a thruailleadh; dhʼ àindeoin sin tha fear an leth-a-stigh air ùrachadh bho latha gu latha.</verse>
			<verse number="17">Oir tha sin, a tha dhuinn an drasda ʼna thrioblaid dhiomain agus aotruim, a dianamh suas unnainn cudthruim shiorruidh de ghloir, a tha fada mor thar tomhas,</verse>
			<verse number="18">Unnainn nach eil a coimhead air na nichean a chithear, ach air na nichean nach fhaicear. Oir tha na nichean a chithear aimsireil: ach tha na nichean nach fhaicear siorruidh.</verse>
		</chapter>
		<chapter number="5">
			<verse number="1">Oir tha fios againn ma leagar tigh talmhaidh ar tuinidh an so, gum beil aitreabh againn bho Dhia, tigh siorruidh air neamh, nach dʼ rinneadh le lamhan.</verse>
			<verse number="2">Oir ann an so tha sinn a g-osnaich, an geall air a bhith air ar n-eideadh leis an tigh a tha bho neamh:</verse>
			<verse number="3">Ma se ʼs gum faighear sinn sgeadaichte, ʼs cha n-ann ruisgte.</verse>
			<verse number="4">Oir tha sinne, a tha sa phaillinn so, a g-osnaich fo shac: a chionn nach math leinn a bhith air ar rusgadh, ach air ar n-eideadh air uachdar, gu sin a tha bàsmhor a bhith air a shlugadh suas leis a bheatha.</verse>
			<verse number="5">A nis esan, a tha ga ʼr dianamh reidh air son so, se Dia e, a thug dhuinn earlas an Spioraid.</verse>
			<verse number="6">Uime sin tha sinn daonnan misneachail, a tuigsinn gum beil sinn an cein bho ʼn Tighearna fhad ʼsa tha sinn sa choluinn so:</verse>
			<verse number="7">(Oir tha sinn a triall tromh chreideamh, ʼs cha n-ann tromh shealladh soilleir)</verse>
			<verse number="8">Ach tha sinn am misnich, agus tha deagh thoil againn a bhith air fogradh bho ʼn choluinn, ʼsa bhith lathair maille ris an Tighearna.</verse>
			<verse number="9">Uime sin tha sinn a stri, co-dhiu ʼsann san lathair no as an lathair, ri thoileachadh.</verse>
			<verse number="10">Oir feumar ar foillseachadh uile air bialaobh cathair-bhreitheanais Chriosta, gus am faigh a h-uile h-aon na tha dligheach do ʼn choluinn, a reir ʼs mar a rinn e, biodh e math no olc.</verse>
			<verse number="11">A g-aithneachadh ma ta eagal an Tighearna, tha sinn a brosnachadh dhaoine; ach is follaiseach do Dhia sinn. Seadh, agus tha mi an dochas gum beil sinn follaiseach do na cogaisean agaibhse.</verse>
			<verse number="12">Cha n-ann ga ʼr moladh fhein dhuibh a rithist a tha sinn, ach gu aobhar uaill a thoirt duibh as ar leth; gu freagairt a bhith agaibh do ʼn fheadhainn a tha gabhail uaill anns an aodann, ʼs cha n-ann sa chridhe.</verse>
			<verse number="13">Oir ma tha sinn dol thar ar beachd, ʼsann do Dhia: no ma tha sinn stuama, ʼsann dhuibhse.</verse>
			<verse number="14">Chionn tha carrantachd Chriosta ga ʼr cur h-uige: a measadh so, ma fhuair a h-aon bàs air son dhaoine uile, a reir sin bha iad uile marbh;</verse>
			<verse number="15">Agus fhuair Criosta bàs air son dhaoine uile; gus nach biodh iadsan, a tha beo, nas fhaide beo dhaibh fhein, ach dhasan a bhàsaich air an son, ʼsa dhʼ eirich a rithist.</verse>
			<verse number="16">Uime sin á so suas cha n-aithne dhuinn duine a reir na feola. Agus ged a bʼ aithne dhuinn Criosta a reir na feola, a nis cha n-aithne dhuinn e mar sin nas fhaide.</verse>
			<verse number="17">Ma tha h-aon air bith ma ta ann an Criosta, is creutair ùr e, dhʼ fhalbh na seann nichean: seall, rinneadh a h-uile ni ùr.</verse>
			<verse number="18">Ach tha h-uile ni bho Dhia, a reitich ris fhein sinn tromh Chriosta; ʼsa thug riarachadh na reite dhuinn.</verse>
			<verse number="19">Oir bha Dia gu deimhinn ann an Criosta a reiteachadh an t-saoghail ris fhein, gun bhith cur an ciontan as an leth; agus bhuilich e oirnne facal na reite.</verse>
			<verse number="20">Air son Chriosta ma ta tha sinn ʼnar teachdairean, Dia mar gum bʼ eadh a comhairleachadh tromhainn. An ainm Chriosta ma ta tha sinn a guidhe oirbh, dianaibh reite ri Dia.</verse>
			<verse number="21">Oir rinn e esan, do nach bʼ aithne peacadh, ʼna pheacadh air ar son-ne, los gun dianteadh sinne ʼnar ceartas De annsan.</verse>
		</chapter>
		<chapter number="6">
			<verse number="1">Mar luchd-cuideachaidh ma ta tha sinn gu ʼr brosnachadh, nach gla sibh grasan De gu diomhain.</verse>
			<verse number="2">Oir tha e g-radh: Ann an àm taitneach dhʼeisd mi riut, agus ann an latha an t-sabhalaidh chuidich mi thu. Seall a nis an t-àm taitneach, seall a nis latha an t-sabhalaidh.</verse>
			<verse number="3">Gun a bhith toirt aobhar sgainneil do neach air bith, gus nach faighear coire dha ʼr frithealadh:</verse>
			<verse number="4">Ach anns a h-uile ni fiachamaid sinn fhein mar luchd-frithealaidh Dhe, ann am mor fhaighidin, an trioblaidean, an uireasuidh, an airc,</verse>
			<verse number="5">An sgiursaidhean, am priosanan, am buaireasan, an saothair, am faire, an traisg,</verse>
			<verse number="6">Ann an geamnachd, an eolas, am fad-fhulangas, an caoimhneas, anns an Spiorad Naomh, an carrantachd gun fhoill,</verse>
			<verse number="7">Ann am facal na firinne, an cumhachd Dhe: le airm a cheartais air an laimh dheis agus chli,</verse>
			<verse number="8">Tromh onair agus as-onair, tromh dhroch iomradh agus dheagh iomradh; mar mhealltairean, ach firinneach; mar neo-aithnichte, ach aithnichte;</verse>
			<verse number="9">Mar a dol bàs, ach, seall, tha sinn beo; air ar smachdachadh, ach gun ar marbhadh;</verse>
			<verse number="10">Mar fo bhròn, ach daonnan aighearach; mar ann an uireasuidh, ach a dianamh moran beairteach: mar gun aiteal againn, ach a sealbhachadh a h-uile ni.</verse>
			<verse number="11">Tha ar bial fosgailte dhuibh, O mhuinntir Chorint, tha ar cridhe air fàs farsuinn.</verse>
			<verse number="12">Cha n-eil sibh air ur teannachadh unnainne: ach tha sibh air ur teannachadh ʼnur n-innibh fhein.</verse>
			<verse number="13">Ach bhon is ionann duais dhuinn (tha mi labhairt mar ri mo chloinn): Fasaibhse cuideachd farsuinn.</verse>
			<verse number="14">Na giulainibh a chuing marris na mi-chreidich. Oir ciod an companas a thʼ aig ceartas ri eucoir? ciod an comunn a thʼ aig solus ri dorchadas?</verse>
			<verse number="15">Agus ciod an cordadh eadar Criosta us Belial? no ciod a chuid a thʼ aig creideach ri mi-chreideach?</verse>
			<verse number="16">Agus ciod an t-aontachadh eadar teampull De agus iodholan? Oir is sibhse teampull an De bheo, mar tha Dia g-radh: Gabhaidh mi comhnuidh unnta, us imichidh mi ʼnam measg, agus bithidh mise na mʼ Dhia dhaibh, agus bithidh iadsan ʼnam pobull dhomhsa.</verse>
			<verse number="17">Air an aobhar so falbhaibh a mach as am miadhon, agus dealaichibh riu, os an Tighearna, agus na beanaibh do ʼn ni shalach:</verse>
			<verse number="18">Agus gabhaidh mise sibh; us bithdh mi na mʼ Athair dhuibh, agus bithidh sibhse ʼnur mic, ʼs ʼnur nigheanan dhomhsa, os an Tighearna uile-chumhachdach.</verse>
		</chapter>
		<chapter number="7">
			<verse number="1">Bhon a tha na gealltanasan so againn ma ta, a chuideachda mo ghraidh, glanamaid sinn fhein bho ʼn h-uile sailche feola agus spioraid, a coimhlionadh naomhachd ann an eagal De.</verse>
			<verse number="2">Gabhaibh ruinne. Cha do dhochainn sinn duine air bith, cha do thruaill sinn duine air bith, cha do mheall sinn duine air bith.</verse>
			<verse number="3">Cha n-ann gus ur diteadh a tha mi cantuinn so. Oir thuirt sinn a cheana, gum beil sibh ʼnar cridheachan, gu bàsachadh comhla, no gu bhith beo comhla.</verse>
			<verse number="4">Is mor mʼ earbsa asaibh, is mor mʼ uaill asaibh, tha mi air mo lionadh le sòlas, tha mʼ aoibhneas ʼnar n-uile thrioblaid pailt thar tomhas.</verse>
			<verse number="5">Oir nuair thainig sinn gu Macedonia, cha robh fois aig ar feoil, ach dhʼ fhuilig sinn a h-uile trioblaid: cath air an leth-a-mach, eagal air an leth-a-stigh.</verse>
			<verse number="6">Ach Dia, a tha furtachadh orrasan a tha iriosal, dhʼ fhurtaich e oirnn le tighinn Thituis.</verse>
			<verse number="7">ʼS cha n-ann le thighinn a mhain, ach leis an toil-inntinn cuideachd leis na thoilicheadh e unnaibhse, a g-innse dhuinn ur deidh, ur bròin, ur n-eud as mo lethse, ann an rathad ʼs gun robh mo shòlas na bu mhua.</verse>
			<verse number="8">Oir ged a rinn mi brònach sibh le mo litir, cha n-eil aithreachas orm a nis: ged bha aithreachas orm, ʼs mi faicinn gun do chuir an litir sin mulad (ged bu tacan e) oirbh,</verse>
			<verse number="9">A nis tha aoibhneas orm: cha n-ann gun dʼ rinneadh muladach sibh, ach gun dʼ rinneadh muladach sibh gu aithreachas. Oir rinneadh muladach sibh a reir Dhe, air sheol ʼs nach fuilig sibh dochann bhuainne ann an ni air bith.</verse>
			<verse number="10">Oir cinnidh an cianalas, a tha a reir Dhe, gu aithreachas steidheil gu sabhaladh: ach cinnidh cianalas an t-saoghail gu bàs.</verse>
			<verse number="11">Oir, seall, a cheart ni so a rinn muladach sibh a reir Dhe, nach mor an curam tha e g-oibreachadh unnaibh, seadh agus dion, agus doimheadas, agus fiamh, agus déidh, agus eud, agus aicheamhail: anns a h-uile ni dhʼ fhiach sibh sibh fhein neo-thruaillidh sa chuis.</verse>
			<verse number="12">Uime sin ged a sgriobh mi h-ugaibh, cha n-ann air a shonsan a rinn an t-olc, no air a shonsan a dhʼ fhuilig e, ach a dhʼ fhiachuinn a churaim a thʼ againn dhibh.</verse>
			<verse number="13">An lathair Dhe: mar sin fhuair sinn furtachd. Ach ʼn ar toil-inntinn, ghabh sinn an ro-bharrachd sòlais á aighear Thituis, a chionn gun robh a spiorad-san air fhurtachadh leibhse uile.</verse>
			<verse number="14">Agus ma rinn mi uaill sam bith asaibh ris-san, cha nàire dhomh e: ach mar a labhair sinn a h-uile ni ribh ann am firinn, rinneadh mac an ciadna ʼna firinn ar n-uaill asaibh do Thitus.</verse>
			<verse number="15">Agus tha innibh-san nas ro phailt dhuibhse, ʼs e cuimhneachadh ur n-umhlachd gu leir, ʼs mar a ghabh sibh ris le fiamh agus le ball-chrith.</verse>
			<verse number="16">Tha mi gabhail toileachaidh gum beil earbsa agam asaibh anns a h-uile ni.</verse>
		</chapter>
		<chapter number="8">
			<verse number="1">Tha sinn a nis, a bhraithrean, a toirt fios dhuibh air grasan De, a thugadh seachad ann an eaglaisean Mhacedonia:</verse>
			<verse number="2">Se sin, gun robh an aoibhneas pailt ann am mor dhiachuinn na trioblaide, ʼs gun robh an trom bhochduinn pailt gu beartas an aon-fhillteachd aca:</verse>
			<verse number="3">Oir a reir an comais (tha mi toirt teisteanais dhaibh), us fos cionn an comais, bha iad deonach,</verse>
			<verse number="4">A griosad oirnn le cruaidh achanaich an tiodhlaicean a ghabhail, agus roinn a bhith aca dhe ʼn fhrithealadh a thathas a dianamh do na naoimh.</verse>
			<verse number="5">Agus cha n-ann mar bha duil againn, ach thug iad iad fhein an toiseach do ʼn Tighearna, an sin dhuinne le toil De,</verse>
			<verse number="6">Ann an rathad ʼs gun dʼ iarr sinn air Titus, bhon is e a thòisich, gun criochnaicheadh e an tobhartas so ʼnur measg.</verse>
			<verse number="7">Agus mar a tha sibh lan-phailt anns a h-uile ni, an creideamh, ʼs am facal, ʼs an eolas, agus anns a h-uile curam, ʼsa bharrachd air so ʼnur carrantachd dhuinne, mar sin gum bi sibh lan-phailt anns an tobhartas so cuideachd.</verse>
			<verse number="8">Cha n-eil mi g-radh so mar a toirt orduigh: ach le deothas feadhnach eile a brosnachadh deagh thogradh ur carrantachd.</verse>
			<verse number="9">Oir is aithne dhuibh grasan ar Tighearna Iosa Criosta, ged a bha e beairteach, gun dʼ fhas e bochd air ur sonsa, gus sibhse a bhith beairteach tromh bhochdainn-san.</verse>
			<verse number="10">Agus air so tha mi toirt mo chomhairle: oir tha so gu buannachd dhuibhse, a thòisich cha n-e mhain air dianamh, ach air a bhith deonach cuideachd bho chionn bliadhna.</verse>
			<verse number="11">A nis ma ta coimhlionaibh e ann an gniomh; air chor ʼs mar a tha ur n-inntinn dìan ann an togradh, gum bi i sin cuideachd ann an dianadas a reir ʼs mar a thʼ agaibh.</verse>
			<verse number="12">Oir ma tha an toil adhartach, bithidh i taitneach a reir na thʼ aice, ʼs cha n-ann a reir an ni nach eil aice.</verse>
			<verse number="13">Oir cha n-ann gu aotromachadh air feadhainn eile, agus lethtrom a chur oirbhse: ach a reir a cheile.</verse>
			<verse number="14">San àm so dianadh am pailteas agaibhse suas an t-uireasuidh acasan, los gun dian am pailteas acasan suas an t-uireasuidh agaibhse, gus sibh a bhith a reir a cheile, mar tha e sgriobhte:</verse>
			<verse number="15">Esan aig an robh moran, cha robh barrachd aige; us esan aig an robh beagan, cha robh gainne air.</verse>
			<verse number="16">Ach taing do Dhia, a chuir an curam ciadna as ur lethse an cridhe Thituis,</verse>
			<verse number="17">Oir ghabh e gu dearbh a chomhairle: ach le bhith na bu churamaiche chaidh e h-ugaibh le thoil fhein.</verse>
			<verse number="18">Chuir sinn comhla ris cuideachd am brathair, a tha cliuiteach anns an t-soisgeul feadh nan eaglaisean gu leir:</verse>
			<verse number="19">Us cha so uile, ach dhʼ orduicheadh e leis na h-eaglaisean ʼna chompanach ar turuis air son a mhathais so, a tha air a riarachadh leinne gu gloir an Tighearna, ʼs gus ar beachd suidhichte-ne:</verse>
			<verse number="20">A seachnadh so, gus nach faigheadh duine air bith coire dhuinn as leth a phailteis, a tha air a riarachadh leinn.</verse>
			<verse number="21">Oir tha sinn a beachdachadh roimh laimh air na tha math, cha n-ann a mhain an lathair Dhe, ach an lathair dhaoine cuideachd.</verse>
			<verse number="22">Us chuir sinn cuide riu ar brathair, a dhearbh sinn gu tric a bhith dichiollach ann am moran nichean: ach a nis nas dichiollaiche air fad le a mhor earbsa asaibhse,</verse>
			<verse number="23">Co-dhiu ʼsann as leth Thituis, a tha ʼna chompanach agamsa agus ʼna fhear-cuideachaidh gu ʼr taobhsa, no as leth ar braithrean, ostail nan eaglaisean, gloir Chriosta.</verse>
			<verse number="24">Uime sin thugaibh lan-dhearbhadh air ur carrantachd, ʼs air an uaill againne asaibh, dhaibhse an lathair nan eaglaisean.</verse>
		</chapter>
		<chapter number="9">
			<verse number="1">Oir a thaobh an riarachaidh, a thathas a dianamh do na naoimh, is tur diomhain dhomhsa sgriobhadh gu ʼt n-ionnsuidh.</verse>
			<verse number="2">Oir is aithne dhomh ur n-inntinn thograch; as leth a bheil mi gabhail uaill asaibh an lathair muinntir Mhacedonia. Gun robh Achaia deas an uiridh, agus gun do bhrosnuich ur n-eudsa moran.</verse>
			<verse number="3">Ach chuir mi na braithrean, gus nach bi na tha sinn a cur bosd asainn mu ʼr deidhinn gun dianamh sa chàs so, ach (mar a thuirt mi) gum bi sibh deas:</verse>
			<verse number="4">Air eagal, air do na Macedonaich us mise ruigheachd, ʼs ur faighinn neo-uidheamaichte, gum bi sinne (gun tighinn oirbhse) air ar narachadh sa ghnothach so.</verse>
			<verse number="5">Uime sin mheas mi riatanach iarraidh air na braithrean dol h-ugaibh roimh laimh, ʼs am beannachd so, a ghealladh a cheana, a dhianamh deas mar bheannachd, ʼs cha n-ann le an-toil.</verse>
			<verse number="6">Ach tha mi g-radh so: Gum bi esan, a tha gann sa chur, gann cuideachd sa bhuain; agus esan a chuireas am beannachdan, buainidh e ann am beannachdan mar an ciadna.</verse>
			<verse number="7">Gach neach mar a shuidhich e ʼna chridhe fhein, cha n-ann le duilichinn, no air eiginn: Oir is toigh le Dia fear-buileachaidh suilbhir.</verse>
			<verse number="8">Oir tha Dia comasach air a h-uile gras a bhuileachadh gu mor-phailt oirbh; air chor ʼs, le lan-fhoghnadh a bhith daonnan agaibh anns a h-uile ni, gum bi sibhse lan-phailt anns gach deagh ghniomh,</verse>
			<verse number="9">Mar tha e sgriobhte: Sgap e, thug e do na bochdan: mairidh a cheartas gu linn nan linn.</verse>
			<verse number="10">Us esan a tha buileachadh an t-sìl air an fhear-chuir, bheir e cuideachd aran gus ithe, agus leasaichidh e ur siol, agus miadaichidh e fàs us toradh ur ceartais:</verse>
			<verse number="11">Los, air dhuibh bhith saibhir anns a h-uile ni, gun cinnich sibh gu mor anns a h-uile aon-fhillteachd, a tha cur an ceill tromhainn taingealachd clo Dhia.</verse>
			<verse number="12">A thaobh gum beil riarachadh an driachd so, cha n-e mhain a fuasgladh air uireasuidh nan naomh, ach tha e lan phailt cuideachd ann an ioma buidheachas do ʼn Tighearna,</verse>
			<verse number="13">A toirt, mar a dhearbhas an riarachadh so, gloire do Dhia ann an umhlachd ur n-aideachaidh do shoisgeul Chriosta, agus ann an aon-fhillteachd ur co-phairteachaidh riusan, agus ri daoine uile,</verse>
			<verse number="14">Agus ʼnan urnaighean air ur son, ʼs iad an deidh oirbh as leth grasan sonraichte Dhe unnaibh.</verse>
			<verse number="15">Buidheachas do Dhia air son na gibhte do-labhairt so.</verse>
		</chapter>
		<chapter number="10">
			<verse number="1">A nis tha mise fhein Pol a guidhe oirbh á uchd ciuineachd us stuamachd Chriosta, mise a tha san lathair diblidh ʼnur measg, ach as an lathair dana oirbh.</verse>
			<verse number="2">Ach tha mi guidhe oirbh, gus nach fheum mi bhith dana san lathair leis a mhisnich sin, leis a bheileas gam shaoilsinn dana an aghaidh cuid de dhʼ fheadhainn, a tha coimhead oirnn mar gum bithemid a g-imeachd a reir na feola.</verse>
			<verse number="3">Oir ged tha sinn a g-imeachd san fheoil, cha n-eil sinn a cogadh a reir na feola.</verse>
			<verse number="4">Oir cha n-eil airm ar cogaidh feolmhor, ach cumhachdach fo Dhia gu leagadh dhaingnichean, a cur as do chomhairlean,</verse>
			<verse number="5">ʼS do ʼn h-uile airde, a thogas e fhein suas an aghaidh eolas De, ʼsa toirt fo chuing a h-uile tuigse gu umhlachd do Chriosta,</verse>
			<verse number="6">Agus glan-deas gu diughaltas a dhianamh air a h-uile as-umhlachd, nuair a choimhlionar ur n-umhlachd-sa.</verse>
			<verse number="7">Faicibh na nichean a tha air reir coltais. Ma tha duine air bith a g-earbsa as fhein, gur le Criosta e, smaoinicheadh e air so ann fhein a rithist, ceart mar is le Criosta esan, gur leis sinne cuideachd.</verse>
			<verse number="8">Agus, ged a ghabhainn roinn de bharrachd uaill as ar cumhachd, a thug an Tighearna dhuinn gu ʼr leas ʼs cha n-ann gu ʼr n-aimhleas, cha bu nàire leam.</verse>
			<verse number="9">Ach gus nach saoilear gum beil mi, mar gum bʼ e, a cur eagail oirbh le litrichean:</verse>
			<verse number="10">Oir tha a litrichean gu dearbh cudthromach agus laidir, their iad: ach tha a lathaireachd chorporra anfhann, agus a labhairt gun diù:</verse>
			<verse number="11">Am fear a tha sa bharail so tuigeadh e so, gum bi sinn san lathair ann an gniomh, mar tha sinn as an lathair ann am facal le litrichean.</verse>
			<verse number="12">Oir cha n-eil a dhanadas againn sinn fhein a choimeas no shamhlachadh ri cuid a dhʼ fheadhainn, a tha gam moladh fhein: ach tha sinn ga ʼr tomhas fhein ruinn fhein, ʼs ga ʼr samhlachadh fhein ruinn fhein.</verse>
			<verse number="13">Ach cha dian sinn uaill fos cionn tomhais, ach a reir tomhas na riaghailte, leis na thomhais Dia dhuinn, tomhas cuideachd leis an ruigear sibhse.</verse>
			<verse number="14">Oir cha n-eil sinn ga ʼr sineadh fhein fos cionn ar tomhais, mar nach bitheadh sinn gu ʼr ruighinn-sa: oir rainig sinn sibhse le soisgeul Chriosta:</verse>
			<verse number="15">Gun a bhith gabhail uaille thar tomhas á dianadas feadhnach eile: ach ann an earbsa, le leasachadh ur creidimhse, a bhith a reir ar riaghailt air ar n-ardachadh gu pailt unnaibh,</verse>
			<verse number="16">Seadh gus an soisgeul a shearmonachadh sna h-aiteachan a tha seachad oirbh, cha n-ann a dhianamh uaille á riaghailt fir eile anns na nichean a rinneadh deas dha ʼr laimh.</verse>
			<verse number="17">Ach esan a tha dianamh uaille, dianadh e uaill anns an Tighearna.</verse>
			<verse number="18">Oir cha n-e am fear, a tha ga mholadh fhein, a tha taitneach, ach esan a tha Dia moladh.</verse>
		</chapter>
		<chapter number="11">
			<verse number="1">Gun tugadh Dia dhuibh cur suas ri neoni bheag dhe mʼ aimideachd, ach giulanaibh leam:</verse>
			<verse number="2">Oir tha mi eudmhor umaibh le eud Dhe. Oir chuir mi ceangal-posaidh oirbh ri aon fhear, gus ur tairgse mar oigh fhior-ghlain do Chriosta.</verse>
			<verse number="3">Ach tha eagal orm, ceart mar a mheall an nathair Eubha le a ceilg, gun truaillear ur n-inntinn-sa, agus gun tuit sibh bho ʼn aon-fhillteachd a thʼ ann an Criosta.</verse>
			<verse number="4">Oir ma shearmonaicheas am fear a thig Criosta eile, nach do shearmonaich sinne, no ma gheobh sibh spiorad eile nach dʼ fhuair sibh, no soisgeul eile nach do ghlac sibh, is ceart gum fuiligeadh sibh e.</verse>
			<verse number="5">Ach tha mi ʼm barail nach dʼ rinn mi a bheag nas lugha na na h-ostail mhora.</verse>
			<verse number="6">Oir ged a tha mi mi-dheiseil ann an cainnt, cha n-eil mi sin ann an eolas: ach anns a h-uile ni rinneadh sinn follaiseach dhuibhse.</verse>
			<verse number="7">No an dʼ rinn mi coire, gam isleachadh fhein, gu sibhse ardachadh? chionn gun do theagaisg mi soisgeul De dhuibh a nasgaidh?</verse>
			<verse number="8">Chreach mi eaglaisean eile, a gabhail duaise bhuapa gu frithealadh dhuibhse.</verse>
			<verse number="9">ʼS nuair a bha mi ʼnur measgsa, ʼs mi an uireasuidh, cha robh mi na mʼ eallach air duine: oir rinn na braithrean, a thainig bho Mhacedonia suas na bha a dhith orm, us anns gach ni ghleidh mi mi fhein bho bhith na mʼ chudthrom oirbh, agus gleidhidh.</verse>
			<verse number="10">Mar tha firinn Chriosta unnam, cha bhacar an uaill so leamsa ann an duchannan Achaia.</verse>
			<verse number="11">Car-son? An e nach toigh leam sibh? Tha fios aig Dia.</verse>
			<verse number="12">Ach na tha mi dianamh, ni mi, gu fàth na feadhnach a tha g-iarraidh cion-fàth a chasgadh, los gum faighear iad, anns an ni as a bheil iad a dianamh uaille, coltach ruinne.</verse>
			<verse number="13">Oir tha ʼn leithidean sin de dhʼ ostail-bhreige ʼnan luchd-oibre cealgach, a gabhail orra fhein riochd ostail Chriosta.</verse>
			<verse number="14">Agus cha n-ioghnadh: ʼs gum beil satan ga chur fhein an riochd aingeal soluis.</verse>
			<verse number="15">Uime sin cha mhor e, gun gabh a sheirbhisich orra coltas luchd-frithealaidh a cheartais: ach bithidh an crioch a reir an oibrichean.</verse>
			<verse number="16">Theiream a rithist (na saoileadh aon sa bith mi bhith aimideach, air-neo gabhaibh rium mar aimideach, los gun dian mise cuideachd beagan uaille):</verse>
			<verse number="17">Na tha mi labhairt, cha n-eil mi ga labhairt a reir Dhe, ach mar gum bʼ eadh ann an aimideachd, a thaobh cuis na h-uaille so.</verse>
			<verse number="18">Chionn tha moran dianamh uaille a reir na feola, ni agus mise cuideachd.</verse>
			<verse number="19">Oir fuiligidh sibh amadain gu deonach, le sibh fhein a bhith glic.</verse>
			<verse number="20">Oir giulainidh sibh ma bheir neach am braighdeanas sibh, ma dhʼ ichear suas sibh, ma ghabhar ur cuid, ma dhʼ ardaichear neach, ma bheir neach buille dhuibh san aodann.</verse>
			<verse number="21">Tha mi labhairt a reir as-onair, mar gum bithemid lag sa chàs so. Far a bheil aon sa bith dana (tha mi labhairt gu h-amaideach) tha mise dana cuideachd:</verse>
			<verse number="22">Is Eabhraich iad, is amhuil mise; às Isralaich iad, is amhuil mise; ʼsann de shliochd Abrahaim iad, is amhuil sin mise;</verse>
			<verse number="23">Is luchd-frithealaidh Chriosta iad, (tha mi labhairt mar dhuine air bheag ceille) is mua na sin mise: ann am moran shaothraichean, nas tric am priosanan, an sgiursaidhean fos cionn tomhais, am bàsaibh gu minic.</verse>
			<verse number="24">Dhʼ fhuilig mi bho na h-Iudhaich coig uairean dà-fhichead strachd, ach a h-aon.</verse>
			<verse number="25">Tri chuairt sgiursadh mi le slatan, aon uair chlachadh mi, tri uairean bhristeadh an long orm, oidhche agus latha bha mi an doimhne na mara,</verse>
			<verse number="26">Air turusan gu tric, an cunnartan aibhnichean, an cunnartan mheirleach, an cunnartan bho mo chinneadh fhein, an cunnartan bho na cinnich, an cunnartan sa bhaile, an cunnartan san fhasach, an cunnartan air muir, an cunnartan bho bhraithrean foilleil;</verse>
			<verse number="27">An saothair ʼs an trioblaid, am moran faire, an acras ʼs am pathadh, an traisg gu tric, am fuachd ʼs an lomnochd;</verse>
			<verse number="28">A bharrachd air na nichean so a tha an leth-mach, mʼ iomaguin lathail, curam nan eaglaisean uile.</verse>
			<verse number="29">Co tha lag, gun mise a dhʼ fhas lag? Co tha faotuinn sgainneil, ʼs nach eil mise gam losgadh?</verse>
			<verse number="30">Ma ʼs fheudar dhomh uaill a dhianamh; ni mi uaill a thaobh nan nichean a bhuineas dha mʼ laigse.</verse>
			<verse number="31">Tha fios aig Dia ʼs aig Athair ar Tighearna Iosa Criosta, a tha beannaichte gu siorruidh, nach eil mi ri briagan.</verse>
			<verse number="32">Aig Damascus chuir uachdran cinneadh righ Areta freiceadan air baile muinntir Dhamascuis, gus mo ghlacadh;</verse>
			<verse number="33">Agus tromh uinneig leigeadh sios mi leis a bhalla ann an cliabh, ʼs mar sin thàr mi as a lamhan.</verse>
		</chapter>
		<chapter number="12">
			<verse number="1">Ma ʼs fheudar dhomh uaill a dhianamh (cha n-eil sin freagrach gu dearbh), thig mi nis gu seallaidhnean us taisbeanan an Tighearna.</verse>
			<verse number="2">Is aithne dhomh duine ann an Criosta bho chionn cheithir bliadhnʼ-diag (co-dhiu ʼsann sa choluinn cha n-aithne dhomh, no as a choluinn cha n-aithne dhomh, aig Dia tha brath) a leithid so de dhuine ghlacadh suas gus an treas neamh.</verse>
			<verse number="3">Agus is aithne dhomh a leithid so de dhuine (co-dhiu ʼsann sa choluinn no as a choluinn cha n-aithne dhomh, aig Dia tha brath),</verse>
			<verse number="4">Gun do ghlacadh suas do phàrras e; ʼs gun cual e facail dhiomhair nach eil ceadaichte do dhuine innse.</verse>
			<verse number="5">As a leithid so ni mi uaill: ach asam fhein cha dian mi uaill idir mur h-ann as mo laigsichean.</verse>
			<verse number="6">Oir, ged a bhiodh toil agam uaill a dhianamh, cha bhi mi aimideach: oir their mi an fhirinn: ach tha mi cumail orm, eagal duine mo mheas fos cionn na tha e faicinn unnam, no cluinntinn bhuam.</verse>
			<verse number="7">Agus eagal ro-mhiad nan taisbean mo thogail gu ardan, thugadh dhomh bior na mʼ fheoil, aingeal shatain gus mo bheumadh.</verse>
			<verse number="8">Air son so ghuidh mi air an Tighearna tri uairean gum falbhadh e bhuam;</verse>
			<verse number="9">Us thuirt e rium: Foghnaidh mo ghrasan dhut: oir nithear cumhachd coimhlion ann an laigse. Air an aobhar so ni mi uaill gu toileach na mʼ laigsichean, los cumhachd Chriosta a thamh unnam.</verse>
			<verse number="10">As leth sin tha mi gabhail tlachd na mʼ laigsichean, ann an taire, ann an uireasuidh, ann an geur-leanmhuinn, ann an airc air son Chriosta: oir nuair tha mi anfhann, an sin tha mi cumhachdach.</verse>
			<verse number="11">Dhʼ fhas mi aimideach, thug sibhse sin orm. Oir thigeadh dhomh a bhith air mo mholadh leibhse: ʼs nach bu lugha idir mi na iadsan, a tha fos cionn tomhais ʼnan ostail, ged is neoni mi:</verse>
			<verse number="12">Leis a sin rinneadh comharraidhnean mʼ ostalachd soilleir oirbhse anns gach uile fhaighidin, ann an comharraidhnean, ʼs am miarailtean, agus am mor-fheartan.</verse>
			<verse number="13">Oir ciod e a bhʼ agaibh na bu ghainne na na h-eaglaisean eile, mur e nach robh mi fhein na mʼ eallach oirbh? Mathaibh dhomh an cron so.</verse>
			<verse number="14">Seall, so an treas uair a tha mi deas gu tighinn gu ʼr n-ionnsuidh; ʼs cha chuir mi truime oirbh. Oir cha n-e ur cuid a tha bhuam, ach sibh fhein. Oir cha n-iad a chlann dha ʼn còir storas a thasgadh dha ʼm parantan, ach na parantan dha ʼn cloinn.</verse>
			<verse number="15">Oir le mʼ uile thoil caithidh mise, agus caithear mi air son ur n-anmannan: ged, a toirt barrachd gaoil duibh, bheirear nas lugha gaoil domh.</verse>
			<verse number="16">Agus mar sin biodh: cha robh mi trom oirbh: ach le mi bhith seolta, ghlac mi sibh le foill.</verse>
			<verse number="17">Na mheall mi sibh le aon dhiusan, a chuir mi gu ʼr n-ionnsuidh?</verse>
			<verse number="18">Dhʼ iarr mi air Titus a dhol, agus chuir mi brathair comhla ris. An tug Titus an car asaibh? nach do ghluais sinn san spiorad chiadna? agus sna ceuman ciadna?</verse>
			<verse number="19">Roimh so, am beil sibh saoilsinn gum beil sinn a gabhail ar leisgeil ribh? Tha sinn a labhairt an lathair Dhe ann an Criosta: ach, a mhuinntir mo ghraidh, an t-iomlan gu leas duibhse.</verse>
			<verse number="20">Oir tha eagal orm, nuair thig mi nach fhaigh mi sibh theagamh mar bu mhath leam; ʼs gum faighear mi leibhse, mar nach bu mhath leibh: eagal ma dhʼ fhaoidte consachadh, farmad, gamhlas, aimhreit, culchainnt, cogarsaich, prois, upraidean a bhith ʼnur measg:</verse>
			<verse number="21">A rithist air eagal, nuair a thig mi, gun umhlaich Dia mi ʼnur measg; ʼs gun caoidh mi moran dhiusan, a pheacaich roimh so, ʼs nach dʼ rinn peanas air son na neo-ghloine, ʼs an striopachais, ʼs na druise, a rinn iad.</verse>
		</chapter>
		<chapter number="13">
			<verse number="1">Seall, se so an treas uair a tha mi tighinn gu ʼr n-ionnsuidh. Am bial dithis no triuir fhianuisean seasaidh a h-uile facal.</verse>
			<verse number="2">Dhʼ innis mi cheana, ʼs tha mi g-innse roimh laimh, mar a lathair, ach a nis as an lathair, dhaibhse uile a pheacaich roimh, ʼs do chàch uile, nach caomhainn mi, ma thig mi rithist.</verse>
			<verse number="3">Am beil dearbhadh bhuaibh air a Chriosta sin, a tha labhairt unnamsa, nach eil anfhann unnaibhse, ach a tha cumhachdach unnaibh?</verse>
			<verse number="4">Oir ged a cheusadh e tromh laigse, an deigh sin tha e beo tromh chumhachd Dhe. Oir tha sinne cuideachd lag annsan: ach bithidh sinn beo maille ris tromh chumhachd Dhe unnaibhse.</verse>
			<verse number="5">Rannsuichibh sibh fhein, fiach a bheil sibh sa chreideamh: dearbhaibh sibh fhein. An e nach aithne dhuibh sibh fhein, gum beil Iosa Criosta unnaibh? mur do chuireadh theagamh air chul sibh.</verse>
			<verse number="6">Ach tha duil agam gum bi fios agaibh nach do chuireadh air chul sinne.</verse>
			<verse number="7">A nis tha sinn a guidhe air Dia gun sibh ni air olc a dhianamh, cha n-ann gus sinn fhein fhiachuinn dearbhte, ach gus sibhse na tha math a dhianamh: agus gum bi sinne mar air ar cur air chul.</verse>
			<verse number="8">Oir cha n-urrainn duinn ni a dhianamh an aghaidh na firinn, ach air son na firinn,</verse>
			<verse number="9">Oir tha sinn a gabhail toil-inntinn a chionn gum beil sinne lag, agus sibhse laidir. So cuideachd tha sinn a guidhe, sibhse a bhith coimhlionta.</verse>
			<verse number="10">Uime sin tha mi a sgriobhadh nan nichean so as an lathair, air chor ʼs nach bi mi san lathair mua ʼs cruaidh, a reir na cumhachd, a thug an Tighearna dhomh, gu leas, ʼs cha n-ann gu aimhleas.</verse>
			<verse number="11">Mar cheann sguir, a bhraithrean, bithibh aoibhneach, bithibh coimhlion, gabhaibh comhairle, bithibh a dhʼ aon inntinn, bitheadh sith agaibh; agus bithidh Dia na sith agus a ghraidh maille ribh.</verse>
			<verse number="12">Cuiribh fàilt air a cheile le poig naoimh. Tha na naoimh uile a cur bheannachd h-ugaibh.</verse>
			<verse number="13">Gun robh grasan ar Tighearna Iosa Criosta, agus carrantachd Dhe, agus co-chomunn an Spioraid Naoimh maille ribh uile. Amen.</verse>
		</chapter>
	</book>
	<book number="48">
		<chapter number="1">
			<verse number="1">Pol ʼna ostal, cha n-ann bho dhaoine, ʼs cha mhua tromh dhuine, ach tromh Iosa Criosta, ʼs tromh Dhia an t-Athair, a thog bho na mairbh e,</verse>
			<verse number="2">Agus na braithrean uile, a tha maille rium, gu eaglaisean Ghalatia.</verse>
			<verse number="3">Grasan gun robh dhuibhse agus sith bho Dhia an t-Athair, ʼs bho ar Tighearna Iosa Criosta,</verse>
			<verse number="4">A thug e fhein seachad air son ar peacannan, gus ar saoradh bho ʼn droch shaoghal a tha lathair, a reir toil De agus ar n-Athar,</verse>
			<verse number="5">Dha bheil gloir fad shaoghal nan saoghal. Amen.</verse>
			<verse number="6">Is iongantach leam gum beil sibh air ur n-iomain mar so cho grad bhuaithe-san, a ghairm sibh gu grasan Chriosta, gu soisgeul eile:</verse>
			<verse number="7">Nach eil ʼna shoisgeul eile, ach gu bheil feadhainn ann, a tha gu ʼr cur troimh cheile, agus leis an aill soisgeul Chriosta fhiaradh.</verse>
			<verse number="8">Ach ged a theagaisgeadh sinne, no aingeal bho fhlathanas, soisgeul eile, ach an soisgeul a theagaisg sinn dhuibh, biodh e ʼna anathema.</verse>
			<verse number="9">Ceart mar a thuirt sinn roimh, tha mi nis ga chantuinn a rithist: Ma theagaisgeas duine air bith dhuibh soisgeul, ach sin ris na ghabh sibh, biodh e ʼna anathema.</verse>
			<verse number="10">Oir an ann air daoine a tha mi nis a toirt chomhairle, no air Dia? No bheil mi sireadh daoine a thoileachadh? Nam bʼ e toil dhaoine bhithinn fhathast a dianamh, cha bu sheirbhiseach Chriosta mi.</verse>
			<verse number="11">Oir tha mi cur air shuilean dhuibh, a bhraithrean, nach eil an soisgeul, a chaidh a theagasg leamsa, a reir duine:</verse>
			<verse number="12">Cha mhua bʼ ann bho dhuine a fhuair no dhʼ ionnsuich mi e, ach le taisbeanadh Iosa Criosta.</verse>
			<verse number="13">Oir chuala sibh mu mo chaithe-beatha roimh so an creideamh nan Iudhach: mar a bha mi dianamh geur-leanmhuinn thar tomhas air eaglais Dhe, agus ga sgrios,</verse>
			<verse number="14">Agus dhʼ fhas mi nas dìana ann an creideamh nan Iudhach na moran dhe mo chomhaoisean na mʼ chinneadh fhein, agus nas ro-eudmhoir air phailte mu bhial-aithrisean mʼ aithrichean.</verse>
			<verse number="15">Ach nuair a dheonaich esan, a dhealaich mi bho bhroinn mo mhathar, ʼsa ghairm mi le ghrasan,</verse>
			<verse number="16">A Mhac fhein a shoilleireachadh unnam, los gun teagaisginn e am measg nan cinneach; gun dàil cha do sthriochd mi do dhʼ fheoil ʼs do dhʼ fhuil,</verse>
			<verse number="17">Cha mhua chaidh mi do Ierusalem thun nan ostal a bha romham: ach chaidh mi gu Arabia; ʼsa rithist thill mi do Dhamascus:</verse>
			<verse number="18">An sin an ceann thri bliadhna chaidh mi do Ierusalem gu Peadar fhaicinn, agus dhʼ fhuirich mi maille ris coig latha-diag:</verse>
			<verse number="19">ʼS cha n-fhaca mi aon eile de na h-ostail, saor bho Sheumas brathair an Tighearna.</verse>
			<verse number="20">A nis a thaobh nan nichean a tha mi sgriobhadh h-ugaibh, seall, an lathair Dhe, cha n-eil mi dianamh breige.</verse>
			<verse number="21">An deigh sin thainig mi gu criochan Shiria agus Chilicia.</verse>
			<verse number="22">Agus cha bʼ aithne do eaglaisean Iudéa, a bha ann an Criosta, mi ri mʼ fhaicinn:</verse>
			<verse number="23">Ach a mhain bha iad air cluinntinn: Gum beil esan, a rinn geur-leanmhuinn oirnn a chianamh, a nis a teagasg a chreidimh, a bha e air uair a sgriosadh;</verse>
			<verse number="24">Agus thug iad gloir do Dhia as mo leth.</verse>
		</chapter>
		<chapter number="2">
			<verse number="1">An sin an ceann cheithir bliadhnʼ-diag chaidh mi rithist suas do Ierusalem couihla ri Barnabas, a toirt Thituis cuideachd leam.</verse>
			<verse number="2">Agus chaidh mi suas a reir taisbeanaidh: ʼs chuir mi mo chomhairle riu mu ʼn t-soisgeul; a tha mi searmonachadh am measg nan cinneach, ach a lethtaobh riusan air am bu mhua meas: eagal ma dhʼ fhaoidte gun ruithinn, no gun do ruith mi gu diomhain.</verse>
			<verse number="3">ʼS cha mhua thugadh air Titus, a bha comhla rium, ʼs e ʼna chinneach, a bhith air a thimchioll-ghearradh:</verse>
			<verse number="4">Ach air son bhraithrean meallta, a thugadh a stigh, ʼsa ghoid a stigh fos n-iosal gu beachdachadh air an t-saorsuinn, a thʼ againne ann an Iosa Criosta, fiach an tugadh iad fo dhaorsa sinn:</verse>
			<verse number="5">Dha nach do gheill sinn le striochdadh fiu fad uair, gu firinn an t-soisgeil a dhʼ fhantuinn maille ribhse.</verse>
			<verse number="6">Ach bhuatha-san, dhe ʼn robhas a saoilsinn rud-eigin (ciod a bha iad uaireigin, cha bhuin e dhomhsa: cha n-eil Dia dianamh leth-bhreth air pearsa duine), cha dʼ fhuair mise, bhuatha-san, dhe ʼn do shaoileadh rudeigin, a bheag air bith.</verse>
			<verse number="7">Ach an aite sin nuair a chunnaic iad, gun dʼ earbadh riumsa soisgeul an neo-thimchioll-ghearraidh, ceart mar ri Peadar soisgeul an timchioll-ghearraidh:</verse>
			<verse number="8">(Oir esan, a dhʼ oibrich le Peadar ann an ostalachd an timchioll-ghearraidh, dhʼ oibrich e leamsa cuideachd am measg nan cinneach);</verse>
			<verse number="9">Agus nuair a thuig iad na grasan a thugadh dhomhsa, thug Seumas us Cephas us Eoin, a bhathas a meas ʼnan cinn-steidh, deas lamh a chomuinn dhomh agus do Bharnabas, gus sinne dhol thun nan cinneach, ach iadsan thun an timchioll-ghearraidh:</verse>
			<verse number="10">Ach a mhain sinn a bhith cuimhneach air na bochdan, ni gu dearbh a bha mi fhein ro thitheach air a dhianamh.</verse>
			<verse number="11">Ach nuair a thainig Cephas gu Antioch, chuir mi ʼna aghaidh as an aodann: a chionn gun robh e ri choireachadh.</verse>
			<verse number="12">Oir mun tainig feadhainn àraidh bho Sheumas, bha e g-iche comhla ris na cinnich: ach an deigh dhaibh-san tighinn, chaidh e leth-taobh, agus dhealaich e riu, e gabhail fiamh rompasan, a bhuineadh do ʼn timchioll-ghearradh.</verse>
			<verse number="13">ʼS dhʼ aontaich a chuid eile de na h-Iudhaich dha chlaonadh, cho fad ʼs gun robh Barnabas air a tharruinn leo thun a chlaonaidh chiadna.</verse>
			<verse number="14">Ach nuair chunnaic mi nach robh iad a g-imeachd gu treibhdhireach a reir firinn an t-soisgeil, thuirt mi ri Cephas ʼnan lathair uile: Ma tha thusa, ʼs tu na dʼ Iudhach, a tighinn beo a reir caithe-beatha nan cinneach, ʼs cha n-ann mar na h-Iudhaich, car-son a tha thu toirt air na cinnich caithe-beatha nan Iudhach a leantuinn?</verse>
			<verse number="15">Tha sinne thaobh naduir ʼnar n-Iudhaich, ʼs cha n-ann de na cinnich ʼnar peacaich.</verse>
			<verse number="16">Ach a g-aithneachadh nach eil duine air a naomhachadh le oibrichean an lagha, ach le creideamh Iosa Criosta: tha sinne mar sin a creidsinn ann an Iosa Criosta, los gun naomhaichear sinn le creideamh Chriosta, ʼs cha n-ann le oibrichean an lagha: a chionn nach naomhaichear feoil air bith le oibrichean an lagha.</verse>
			<verse number="17">Ach ma gheobhar sinne fhein, a tha sireadh a bhith air ar naomhachadh ann an Criosta, ʼnar peacaich an deigh sin, am beil Criosta le sin ʼna fhear-frithealaidh a pheacaidh? Fad bhuainne sin.</verse>
			<verse number="18">Oir ma se ʼs gun tog mi rithist na nichean a leag mi, tha mi dianamh briagadair dhiom fhein.</verse>
			<verse number="19">Oir tromh ʼn lagh tha mise marbh do ʼn lagh, gus mi bhith beo do Dhia: maille ri Criosta tha mi air mo thairngeadh ris a chrois.</verse>
			<verse number="20">Agus tha mi beo, cha mhi nis; ach tha Criosta beo unnam. Oir gum beil mi nis beo san fheoil, tha mi beo an creideamh Mhic Dhe, a thug gradh dhomh, ʼsa liubhair e fhein seachad air mo shon.</verse>
			<verse number="21">Cha n-eil mi tilgeadh bhuam grasan De. Oir ma tha ceartas tromh ʼn lagh, an sin bu dhiomhain bàs Chriosta.</verse>
		</chapter>
		<chapter number="3">
			<verse number="1">O mhuinntir Ghalatia gun chiall, co chuir buidseachd oirbh, nach striochd sibh do ʼn fhirinn, agus Iosa Criosta air fhiachuinn dhuibh mu choinneamh ur sul, air a cheusadh ʼnur measg?</verse>
			<verse number="2">Is math leam so a mhain a thuigsinn bhuaibh: An ann bho oibrichean an lagha, no bho eisdeachd a chreidimh a fhuair sibh an Spiorad?</verse>
			<verse number="3">Am beil sibh cho gorach, ʼs an deigh tòiseachadh leis an Spiorad, gun criochnaich sibh leis an fheoil?</verse>
			<verse number="4">Na dhʼ fhuilig sibh nichean cho mor gu diomhain? ma se ʼs gur h-ann gu diomhain.</verse>
			<verse number="5">Am beil esan ma ta, a tha toirt dhuibh an Spioraid, ʼsa dianamh mhiarailtean ʼnur measg, a dianamh so le oibrichean an lagha, no an ann le eisdeachd a chreidimh?</verse>
			<verse number="6">Mar tha e sgriobhte: Chreid Abraham Dia, us mheasadh sin da gu ceartas.</verse>
			<verse number="7">Tuigibh ma ta gur iadsan, a tha dhe ʼn chreideamh, is clann do dhʼ Abraham.</verse>
			<verse number="8">Agus an Sgriobtur a faicinn roimh laimh gun naomhaicheadh Dia na cinnich le creideamh, thug e fios roimh laimh do dhʼ Abraham: Beannaichear na cinnich uile unnadsa.</verse>
			<verse number="9">Uime sin bithidh iadsan, a tha dhe ʼn chreideamh, air am beannachadh maille ri Abraham, a chreid.</verse>
			<verse number="10">Oir a mhiad ʼsa tha de dhʼ oibrichean an lagha, tha iad fo mhollachd. Oir tha e sgriobhte: Is mollaichte gach aon nach lean ris na nichean sin uile, a tha sgriobhte ann an leabhar an lagha, gus an dianamh.</verse>
			<verse number="11">Ach nach naomhaichear an lathair Dhe duine air bith leis an lagh, is cuis shoilleir: a chionn gum beil an duine ceart beo tromh chreideamh.</verse>
			<verse number="12">Ach cha n-ann bho chreideamh a tha an lagh, ach: Esan a ni iad sin, bithidh e beo unnta.</verse>
			<verse number="13">Shaor Criosta sinn bho mhollachd an lagha le bhith ʼna mhollachd air ar son: oir tha e sgriobhte: Is mollaichte a h-uile h-aon a chrochar air crann:</verse>
			<verse number="14">Los gun struthadh beannachd Abrahaim air na cinnich tromh Iosa Criosta, ʼs gum faigh sinne gealladh an Spioraid tromh chreideamh.</verse>
			<verse number="15">A bhraithrean (mar dhuine tha mi ga radh), cha chuir aon sa bith tiomnadh daingnichte duine suarach, cha mhua chuireas e ris.</verse>
			<verse number="16">Thugadh na gealltanasan do dhʼ Abraham agus dha shiol. Cha n-eil e g-radh: Dha shil, mar do mhoran, ach mar do h-aon: Agus dha dʼ shiol, se sin Criosta.</verse>
			<verse number="17">A nis tha mi g-radh so, nach eil an lagh, a rinneadh an ceann ceithir chiad us deich bliadhna fichead, a bristeadh an tiomnaidh tha daingnichte le Dia, gus an gealltanas fhagail gun mhath.</verse>
			<verse number="18">Oir ma ʼsann bho ʼn lagh a tha ʼn oighreachd, cha n-eil i a reir sin bho ʼn ghealltanas. Ach thug Dia i do dhʼ Abraham tromh ghealladh.</verse>
			<verse number="19">Car-son ma ta an lagh? Thugadh e air son pheacannan gus an tigeadh an siol, dha ʼn tug e an gealladh, air orduchadh le ainglean an laimh eadar-mhiadhonair.</verse>
			<verse number="20">A nis cha n-eil eadar-mhiadhonair air son aon: ach is aon Dia.</verse>
			<verse number="21">An robh an lagh ma ta an aghaidh geallaidhnean Dhe? Fada bho sin. Oir nan tugteadh lagh seachad a bʼ urrainn beatha thoirt, gu deimhinn ʼsann bho ʼn lagh a bhiodh ceartas.</verse>
			<verse number="22">Ach dhruid an Sgriobtur a h-uile ni fo ʼn pheacadh, los gum biodh an gealltanas tromh chreideamh Iosa Criosta air a thoirt do na creidich.</verse>
			<verse number="23">Ach mun tainig creideamh, ghleidheadh sinn duinte fo ʼn lagh thun a chreidimh sin, a bha ri thaisbeanadh.</verse>
			<verse number="24">Mar sin bʼ e an lagh ar ceann-iuil gu Criosta, los gum bi sinn air ar naomhachadh tromh chreideamh.</verse>
			<verse number="25">Ach air tighinn do ʼn chreideamh, cha n-eil sinn nas fhaide fo cheann-iuil.</verse>
			<verse number="26">Oir tha sibh uile ʼnur cloinn do Dhia tromh ʼn chreideamh, a tha ann an Iosa Criosta.</verse>
			<verse number="27">Oir uibhir ʼsa bhaisteadh dhibh ann an Criosta, chuir sibh Criosta umaibh.</verse>
			<verse number="28">Cha n-eil Iudhach no Greigeach: cha n-eil daor no saor: cha n-eil firionn no boirionn ann. Oir tha sibh uile ʼnur n-aon ann an Iosa Criosta.</verse>
			<verse number="29">Agus ma ʼs le Criosta sibh, tha sibh le sin de shiol Abrahaim, ʼnur n-oighreachan a reir a ghealltanais.</verse>
		</chapter>
		<chapter number="4">
			<verse number="1">A nis tha mi g-radh: Fhad ʼsa tha an t-oighre ʼna leanabh, is ionann e agus seirbhiseach, ged is tighearna nan uile e;</verse>
			<verse number="2">Ach tha e fo mhaighistirean, ʼs fo riaghladairean, gus an t-àm a shonraich ʼathair:</verse>
			<verse number="3">Is amhuil sinne, nuair a bha sinn ʼnar cloinn, bha sinn a seirbhiseachadh fo dhùilean an t-saoghail.</verse>
			<verse number="4">Ach nuair thainig coimhliontachd na h-aimsire, chuir Dia a Mhac diante bho bhoirionnach, diante fo ʼn lagh,</verse>
			<verse number="5">Gus iadsan, a bha fo ʼn lagh, a shaoradh, los sinn a dhʼ fhaighinn uchd-mhacachd cloinne.</verse>
			<verse number="6">Agus a chionn gur mic sibh, chuir Dia Spiorad a Mhic ʼnur cridheachan, a g-eigheach: Abba, Athair.</verse>
			<verse number="7">Le sin cha sheirbhiseach e a nis, ach mac. Agus ma ʼs mac, is oighre cuideachd tromh Dhia.</verse>
			<verse number="8">Ach san àm ud gu dearbh, agus sibh aineolach air Dia, rinn sibh seirbhis dhaibhse, nach eil a thaobh naduir ʼnan diathan.</verse>
			<verse number="9">Ach a nis nuair is aithne dhuibh Dia, no nas docha nuair is aithne do Dhia sibh, ciamar a tha sibh a tilleadh a rithist ris na dùilean anfhann agus uireasach, a tha sibh as ùr an geall a sheirbhiseachadh?</verse>
			<verse number="10">Tha sibh a cumail laithean, us mhiosan, us amannan, agus bhliadhnaichean.</verse>
			<verse number="11">Tha eagal orm asaibh, gun do shaothraich mi ma dhʼ fhaoidte gu diomhain ʼnur measg.</verse>
			<verse number="12">Bithibh mar tha mise, a chionn ʼs gum beil mise mar tha sibhse; tha mi guidhe oirbh; a bhraithrean: dolaidh sam bith cha dʼ rinn sibh ormsa.</verse>
			<verse number="13">Agus is aithne dhuibh, gum bʼ ann an laigse na feola a shearmonaich mi dhuibh an soisgeul roimh so; agus ur buaireadh-sa na mʼ fheoil.</verse>
			<verse number="14">Cha do chuir sibh suarach, ʼs cha do dhiult: ach ghabh sibh rium mar aingeal De, mar Iosa Criosta.</verse>
			<verse number="15">Càite nis a bheil ur sonas? Oir tha mi toirt teisteanais oirbh, nan gabhadh e dianamh, gun spionadh sibh a mach ur suilean, ʼs gun tugadh sibh dhomhsa iad.</verse>
			<verse number="16">An dʼ fhas mi ma ta na mʼ eas-caraid dhuibh le mi an fhirinn innse duibh?</verse>
			<verse number="17">Tha iad eudmhor as ur leth ʼs cha n-ann gu math: ach se ur tearbadh a tha bhuapa, los sibhse bhith eudmhor as an leth fhein.</verse>
			<verse number="18">Agus ann an cuis mhath bithibh daonnan eudmhor mu ni math, ʼs cha n-ann a mhain nuair tha mise san lathair ʼnur measg.</verse>
			<verse number="19">Mo chlann bheag, air a bheil mi ri saothair a rithist, gus an dealbhar Criosta unnaibh.</verse>
			<verse number="20">Ach bu mhath leam a bhith maille ribh sa cheart uair so, agus mo ghuth a chaochladh: a chionn gum beil mi ʼn ioma-chomhairle mu ʼr deidhinn.</verse>
			<verse number="21">Innsibh dhomh, sibhse leis an aill a bhith fo ʼn lagh: nach do leugh sibh an lagh?</verse>
			<verse number="22">Oir tha e sgriobhte, gun robh dithis mhac aig Abraham: a h-aon bho mhnaoi-mhuinntir, ʼsa h-aon bho mhnaoi-shaoir.</verse>
			<verse number="23">Ach rugadh esan, a bha bho ʼn mhnaoi-mhuinntir, a reir na feola: ach esan, a bha bho ʼn mhnaoi-shaoir, tromh ghealladh:</verse>
			<verse number="24">Iad so thuirteadh mar shamhla. Oir ʼsiad so an dà thiomnadh. A h-aon gu dearbh air beinn Shina a breith gu trailleachd: si sin Agar:</verse>
			<verse number="25">Oir is monadh Sina, ann Arabia, aig a bheil cleamhnas ri Ierusalem, a tha nis ann, ʼsa tha fo dhaorsa le a cloinn.</verse>
			<verse number="26">Ach tha ʼn Ierusalem, a tha shuas, saor, agus is ise ar mathair-ne.</verse>
			<verse number="27">Oir tha e sgriobhte: Bi aighearach, thusa a tha eatorrach ʼs nach eil a breith; tog do ghuth agus glaodh, thusa nach eil ri saothair-chloinne: oir is Honor clann na té, a tha leatha fhein, fos a cionn-sa aig a bheil fear,</verse>
			<verse number="28">A nis, a bhraithrean, is sinne, mar Isaac, clann a ghealltanais.</verse>
			<verse number="29">Ach mar a rinn esan, à rugadh a reir na feola, geur-leanmhuinn san àm sin air-san, a bha air reir an spioraid: is amhuil a nis mar an ciadna.</verse>
			<verse number="30">Ach ciod a tha ʼn Sgriobtur a g-radh? Tilg a mach a bhean-mhuinntir agus a mac: oir cha bhi mac na mna-muinntir ʼna oighre comhla ri mac na té saoire.</verse>
			<verse number="31">Mar sin, a bhraithrean, cha sinne clann na mna-muinntir, ach na té saoire; leis an t-saorsuinn leis na shaor Criosta sitm.</verse>
		</chapter>
		<chapter number="5">
			<verse number="1">Seasaibh daingeann, ʼs na bithibh air ur cumail a rithist fo chuing na sglamhachd.</verse>
			<verse number="2">Seall, tha mise Pol a g-innse dhuibh, ma bhios sibh air ur timchioll-ghearradh, nach dian Criosta a bheag de stà dhuibh.</verse>
			<verse number="3">Agus tha mi dianamh fianuis a rithist do gach aon a tha ga thimchioll-ghearradh fhein, gum beil e mar fhiachaibh air an lagh uile a chumail.</verse>
			<verse number="4">Rinneadh sibhse, a tha air ur naomhachadh anns an lagh, falamh de Chriosta; thuit sibh bho ghrasan.</verse>
			<verse number="5">Oir tha sinne san spiorad a feitheamh tromh chreideamh ri dochas a cheartais.</verse>
			<verse number="6">Oir ann an Iosa Criosta, cha leasaich timchioll-ghearradh, no neo-thimchioll-ghearradh a bheag, ach creideamh a dhʼ oibricheas tromh charrantachd.</verse>
			<verse number="7">Ruith sibh gu math: co bhac sibh bho sthriochdadh do ʼn fhirinn?</verse>
			<verse number="8">Cha n-eil a chomhairle so bhuaithe-san, a tha gu ʼr gairm.</verse>
			<verse number="9">Goirtichidh beagan de thaois-ghoirt am meall uile.</verse>
			<verse number="10">Tha mi g-earbsa asaibh san Tighearna nach atharraich sibh aiteal dhe ʼr beachd: ach thig breitheanas air-san, ge bith e, a tha cur bruaidlein oirbh.</verse>
			<verse number="11">Ach, a bhraithrean, ma tha mise fhathast a teagasg an timchioll-ghearraidh, car-son tha mi fhathast a fulang geur-leanmhuinn? Tha sgainneal na croise a reir sin gun bhrigh.</verse>
			<verse number="12">Bʼ fhearr leam gun robh iadsan, a tha gu ʼr cur troimh-cheile, air an sgathadh as.</verse>
			<verse number="13">Oir ghairmeadh sibhse, a bhraithrean, gu saorsuinn; a mhain na dianaibh ur saorsuinn ʼna h-aobhar do ʼn fheoil, ach le carrantachd an spioraid freasdalaibh air a cheile.</verse>
			<verse number="14">Oir tha an lagh uile air a choimhlionadh anns an aon fhacal so: Bheir thu gaol dha do choimhearsnach mar dhut fhein.</verse>
			<verse number="15">Ach ma bhios sibh a cagnadh sa g-ithe a cheile, thugaibh an aire nach cuir sibh as do gach a cheile.</verse>
			<verse number="16">Ach tha mise g-radh: Imichibh a reir an spioraid, ʼs cha chuir sibh an gniomh ana-miannan na feola.</verse>
			<verse number="17">Oir thaʼn fheoil a miannachadh an aghaidh an spioraid: ʼs an spiorad an aghaidh na feola: oir tha iad so an aghaidh a cheile, air sheol ʼs nach iad na nichean is math leibh, a tha sibh a dianamh.</verse>
			<verse number="18">Ach ma tha sibh air ur stiuradh leis an spiorad, cha n-eil sibh fo ʼn lagh.</verse>
			<verse number="19">A nis tha oibrichean na feola soilleir; agus is iad striopachas, neo-ghloine, mi-stuaim, druis,</verse>
			<verse number="20">Iodhol-aoradh, buidseachd, gamhlas, consachadh, comhstri, fearg, trod, aimhreit, eiriceachd,</verse>
			<verse number="21">Farmad, murt, misg, geocaireachd, agus an leithidean sin: mu bheil mi g-innse dhuibh, mar a dhʼ innis mi dhuibh a cheana, nach sealbhaich iadsan, a ni an leithidean sin, rioghachd Dhe.</verse>
			<verse number="22">Ach se toradh an spioraid carrantachd, aoibhneas, sith, faighidin, caoimhneas, mathas, fad-fhulangas,</verse>
			<verse number="23">Ciuineachd, creideamh, stuamachd, measarrachd, geamnachd. An aghaidh an leithidean sin cha n-eil lagh.</verse>
			<verse number="24">Agus iadsan, is le Criosta, cheus iad am feoil le giomhan ʼs le h-ana-miannan.</verse>
			<verse number="25">Ma ʼsann san spiorad a tha sinn beo, imichemid mar an ciadna anns an spiorad.</verse>
			<verse number="26">Na bithemid deidheil air faoin ghloir, a buaireadh a cheile, a gabhail farmaid ri cheile.</verse>
		</chapter>
		<chapter number="6">
			<verse number="1">Agus, a bhraithrean, ma ghlacar duine ann an coire air bith, sibhse, a tha spioradail, teagaisgibh a leithid ann an spiorad na ciuineachd, a sealltuinn riut fhein, eagal gum bi thu fhein cuideachd air do bhuaireadh.</verse>
			<verse number="2">Giulainibh eallaichean a cheile, agus mar sin coimhlionaidh sibh lagh Chriosta.</verse>
			<verse number="3">Oir ma shaoileas duine gur rudeigin e fhein, ʼs gun ann ach neoni, tha e ga mhealladh fhein.</verse>
			<verse number="4">Ach dearbhadh gach aon ʼobair fhein, agus mar sin bithidh uaill aige ann fhein a mhain, ʼs cha n-ann an neach eile.</verse>
			<verse number="5">Oir giulainidh gach aon eallach fhein.</verse>
			<verse number="6">Agus roinneadh esan, a thathas a teagasg san fhacal, ris-san a tha ga theagasg, anns a h-uile ni math.</verse>
			<verse number="7">Na bithibh air ur mealladh: cha dianar fanaid air Dia.</verse>
			<verse number="8">Oir na dearbh nichean a chuireas duine, ʼsiad a bhuaineas e. Oir am fear a chuireas ʼna fheoil, bho ʼn fheoil buainidh e truailleachd: ach am fear a chuireas san spiorad, bho ʼn spiorad buainidh e a bheatha shiorruidh.</verse>
			<verse number="9">Agus na failnichemid ann am math dhianamh: oir, mur failnich, buainidh sinn ʼna thrath.</verse>
			<verse number="10">Uime sin fhad ʼsa tha uine againn dianamaid math do dhaoine uile, ach gu sonraichte dhaibh-san, a tha de theaghlach a chreidimh.</verse>
			<verse number="11">Faicibh ciod an litir a sgriobh mi h-ugaibh le mʼ laimh fhein.</verse>
			<verse number="12">Oir a mhiad ʼsa tha sireadh toileachadh a thoirt san fheoil, tha iad a toirt oirbh a bhith air ur timchioll-ghearradh, a mhain gus nach fuilig iad geur-leanmhuinn air son crois Chriosta.</verse>
			<verse number="13">Oir cha n-eil iadsan fhein, a tha air an timchioll-ghearradh, a cumail an lagha: ach is aill leo sibhse a bhith air ur timchioll-ghearradh, gus iad a dhianamh uaille as ur feoil.</verse>
			<verse number="14">Ach fad bhuamsa uaill a dhianamh á ni air bith, ach á crois ar Tighearna Iosa Criosta, leis na cheusadh an saoghal dhomhsa, agus mise dha ʼn t-saoghal.</verse>
			<verse number="15">Oir ann an Iosa Criosta cha n-eil leas air bith anns an timchioll-ghearradh, no anns an neo-thimchioll-ghearradh, ach ann an creutair ùr.</verse>
			<verse number="16">Agus co sa bith a leanas an riaghailt so, sith dhaibh agus trocair, ʼs do Israel Dhe.</verse>
			<verse number="17">A so suas na cuireadh duine sa bith dragh orm: oir tha mi giulan athailtean an Tighearna Iosa na mʼ chorp.</verse>
			<verse number="18">Gun robh grasan ar Tighearna Iosa Criosta maille ri ʼr spiorad, a bhraithrean. Amen.</verse>
		</chapter>
	</book>
	<book number="49">
		<chapter number="1">
			<verse number="1">Pol, ostal Iosa Criosta tromh thoil Dhe, do na naoimh uile a tha an Ephesus, ʼs do na creidich ann an Iosa Criosta.</verse>
			<verse number="2">Grasan gun robh dhuibh agus sith bho Dhia ar n-Athair, ʼs bho ʼn Tighearna Iosa Criosta.</verse>
			<verse number="3">Beannaichte gun robh Dia agus Athair ar Tighearna Iosa Criosta, a bheannaich sinn le uile bheannachdan spioradail sna h-ardaibh ann an Criosta,</verse>
			<verse number="4">Amhuil mar a thagh e sinn annsan roimh chruthachadh an t-saoghail, gus sinn a bhith naomh ʼs gun smal ʼna lathair ann an carrantachd.</verse>
			<verse number="5">A roimh-dhʼorduich sinne gu uchd-mhacachd cloinne dha fhein, tromh Iosa Criosta a reir beachd a thoil fhein,</verse>
			<verse number="6">Gu moladh gloir a ghrasan, leis an dʼ rinn e sinn taitneach ʼna Mhac gaolach,</verse>
			<verse number="7">Anns a bheil saoradh againn tromh fhuil, mathanas pheacannan, a reir saibhreas a ghrasan,</verse>
			<verse number="8">A tha lan-phailt unnainne anns a h-uile gliocas agus tuigse;</verse>
			<verse number="9">Gu run-diomhair a thoil a nochdadh dhuinn a reir a thoile math fhein, a runaich e annsan,</verse>
			<verse number="10">Ann an riarachadh lanachd na h-aimsire, gu ath-nuadhachadh a h-uile ni, a tha air neamh agus air talamh, ann an Criosta agus annsan a mhain:</verse>
			<verse number="11">Anns na ghairmeadh sinne cuideachd le crannchur, us sinn roimh-orduichte a reir a bheachd-san, a tha g-oibreachadh a h-uile ni a reir comhairle a thoil;</verse>
			<verse number="12">Chum gum bi sinn gu moladh a ghloir, sinne a chuir a cheana ar dochas ann an Criosta:</verse>
			<verse number="13">Anns a bheil sibhse cuideachd, an deigh dhuibh facal na firinn a chluinntinn (soisgeul ur sabhalaidh), agus sibh a creidsinn ann, air ur comharrachadh le Spiorad naomh a ghealltanais,</verse>
			<verse number="14">Agus is esan earlas ar n-oighreachd, gu saorsuinn a chosnadh, gu moladh a ghloir.</verse>
			<verse number="15">Uime sin mise cuideachd, ʼs mi cluinntinn mu ʼr creideamh, a tha san Tighearna Iosa, agus mu ʼr gaol do na naoimh uile,</verse>
			<verse number="16">Tha mi gun lasachadh a toirt taing air ur son, gu ʼr cuimhneachadh na mʼurnaighean;</verse>
			<verse number="17">Gu Dia ar Tighearna Iosa Criosta, Athair na glorach, spiorad a ghliocais agus an taisbeanaidh a thoirt dhuibh, gu eolas air fhein:</verse>
			<verse number="18">Air chor ʼs, le suilean ur cridheachan a bhith air an soilleireachadh, gun aithnich sibh ciod e dochas a ghairm-san, us ciod e saibhreas gloir oighreachd-san sna naoimh,</verse>
			<verse number="19">Us ciod i moralachd ro bharraichte a chumhachd dha ʼr taobh-ne, a tha creidsinn a reir oibreachadh neart a chumhachd,</verse>
			<verse number="20">A dhʼ oibrich e ann an Criosta, ga thogail bho na mairbh, ʼs ga chur ʼna shuidhe air a laimh dheis anns na h-ardaibh,</verse>
			<verse number="21">Fos cionn gach uile phrionnsachd, us chumhachd, us fhearta, agus uachdranachd, ʼsa h-uile ainm, a dhʼ ainmichear cha n-ann san t-saoghal so mhain, ach cuideachd san t-saoghal ri tighinn.</verse>
			<verse number="22">Us chuir e h-uile ni fo chasan; agus rinn e ʼna cheann e air an eaglais uile,</verse>
			<verse number="23">ʼS gur i a chorp-san agus ʼiomlanachd-san a tha lionadh nan uile anns gach uile.</verse>
		</chapter>
		<chapter number="2">
			<verse number="1">Agus sibhse nuair bha sibh marbh ʼnur ciontan ʼs nur peacannan,</verse>
			<verse number="2">Anns an dʼ imich sibh roimh so, a reir abhuist an t-saoghail so, a reir prionns cumhachd an athair so, an spiorad a tha nis a g-oibreachadh ann an cloinn a mhi-chreidimh,</verse>
			<verse number="3">Anns an robh sinn uile mar an ciadna aon uair a caithe ar beatha ann am miannan ar feola, a dianamh toil na feola agus a smaointean, agus a bha sinn a thaobh naduir ʼnar cloinn feirge, mar bha càch:</verse>
			<verse number="4">Ach Dia (a tha saibhir an trocair) le ro mhiad a charrantachd, leis na ghradhaich e sinn,</verse>
			<verse number="5">Agus nuair a bha sinn marbh ann am peacannan, bheothaich e sinn ann an Criosta (ʼs gur ann le ghrasan-sa a tha sibh sabhailte),</verse>
			<verse number="6">Agus thog e suas sinn maille ris, agus thug e oirnn suidhe comhla ris anns na h-ardaibh ann an Iosa Criosta;</verse>
			<verse number="7">A dhʼ fhiachuinn do linntean ri tighinn saibhreas lan-phailt a ghrasan ʼna fhialachd dhuinne ann an Iosa Criosta.</verse>
			<verse number="8">Oir le grasan tha sibh sabhailte tromh chreideamh, agus so cha n-ann bhuaibh fhein: oir is gibht Dhe e,</verse>
			<verse number="9">Cha n-ann bho oibrichean, gus nach dian neach air bith uaill.</verse>
			<verse number="10">Oir is sinne obair a laimh, air ar cruthachadh ann an Iosa Criosta anns na deagh ghniomhan, a dhʼuidheamaich Dia gus sinn a dhʼ imeachd unnta.</verse>
			<verse number="11">Air an aobhar sin cuimhnichibh gun robh sibh aon uair ʼnur cinnich anns an fheoil, ʼs gun canteadh ribh an neo-thimchioll-ghearradh le sin ris an abrar timchioll-ghearradh san fheoil diante le lamhan:</verse>
			<verse number="12">Chionn gun robh sibh an uair sin as aogais Chriosta, ʼnur coigrich do chomunn Israil, aineolach air an tiomnadh, gun dochas ris a ghealltanas, ʼs gun Dia anns an t-saoghal so.</verse>
			<verse number="13">Ach a nis ann an Iosa Criosta tha sibhse, a bha aon uair an cein, air ur toirt faisg le fuil Chriosta.</verse>
			<verse number="14">Oir se esan ar sith, a rinn an dithis ʼnan aon, a bristeadh sios balla-mhiadhoin an dealachaidh, an naimhdeas ʼna fheoil fhein:</verse>
			<verse number="15">A cur air chul lagh nan orduighean le reachdan, gus an dithis a dhianamh ʼnan aon duine ùr ann fhein, a dianamh sithe,</verse>
			<verse number="16">Agus an dithis a reiteachadh ri Dia ann an aon chorp leis a chrois, a sgriosadh an naimhdeis ann fhein.</verse>
			<verse number="17">ʼSa tighinn shoisgeulaich e sith dhuibhse a bha fad as; agus sith dhaibh-san a bha ʼm faisg:</verse>
			<verse number="18">Oir troimh-san tha rathad againn le cheile ann an aon Spiorad thun an Athar.</verse>
			<verse number="19">A nis ma ta cha n-eil sibh nas fhaide ʼnur n-aoidhean ʼs ʼnur coigrich, ach tha sibh an co-chomunn nan naomh, ʼs ʼnur teaghlach aig Dia,</verse>
			<verse number="20">Togte air steidh nan ostal ʼs nam faidhean, Iosa Criosta fhein ʼna chloich-chinn na h-oisne:</verse>
			<verse number="21">Anns a bheil an t-aitreabh uile, ceangailte ri cheile, a g-eirigh suas ʼna theampull naomh san Tighearna,</verse>
			<verse number="22">Anns a bheil sibhse cuideachd togte gu bhith ʼnur n-aros-comhnuidh do Dhia anns an Spiorad.</verse>
		</chapter>
		<chapter number="3">
			<verse number="1">As leth so, tha mise, Pol, na mʼ phriosanach Iosa Criosta, air ur sonsa, a chinnich,</verse>
			<verse number="2">Ma se ʼs gun cuala sibh fhathast mu riarachadh grasan Dhe, a thugadh dhomhsa air ur sonsa:</verse>
			<verse number="3">Chionn gun dʼ rinneadh aithnichte dhomhsa a mhistire le taisbeanadh, mar a sgriobh mi mar-tha am beagan bhriathran,</verse>
			<verse number="4">Mar a dhʼ fhaodas sibh, le leughadh, mʼ eolas ann am mistire Chriosta a thuigsinn,</verse>
			<verse number="5">Mistire, ann an linntean eile, a bha ʼm falach air clann-dhaoine, ach a thaisbeanadh a nis dha ʼostail naomh, ʼs dha fhaidhean anns an Spiorad,</verse>
			<verse number="6">Gum biodh na cinnich ʼnan co-oighreachan, ʼnan aon chorp, ʼs ʼnan luchd-comhpairt ʼna ghealladh-san ann an Iosa Criosta tromh ʼn t-soisgeul,</verse>
			<verse number="7">Dhe ʼn dʼ rinneadh mise na mʼ fhear-frithealaidh a reir tobhartas grasan Dhe, a thugadh dhomhsa a reir oibreachadh a chumhachd.</verse>
			<verse number="8">Dhomhsa, an t-aon is lugha de na naoimh uile, thugadh na grasan so gu ionmhas do-rannsuichte Chriosta a shoisgeulachadh am measg nan cinneach,</verse>
			<verse number="9">ʼSa dhianamh soilleir do dhaoine uile ciod e riarachadh na mistire, a bha ʼm falach bho ʼn t-siorruchd ann an Dia, a chruthaich a h-uile ni;</verse>
			<verse number="10">Gu gliocas iom-fhillteach Dhe a nochdadh tromh ʼn eaglais do phrionnsachan, ʼs do chumhachdan anns na h-ardaibh,</verse>
			<verse number="11">A reir a bheachd shiorruidh, a chuir e an gniomh ann an Iosa Criosta ar Tighearna,</verse>
			<verse number="12">Anns a bheil danadas us rathad againn le misnich ga ionnsuidh tromh chreideamh-san.</verse>
			<verse number="13">Uime sin tha mi g-achanaich, nach toir sibh thairis as leth mo thrioblaidean air ur son: ni is e ur gloir.</verse>
			<verse number="14">Air son so tha mi lubadh mo ghluin do Athair ar Tighearna Iosa Criosta,</verse>
			<verse number="15">Bho bheil a h-uile athaireachd air neamh ʼs air talamh air an ainmeachadh,</verse>
			<verse number="16">Gum builicheadh e oirbh a reir saibhreas a ghloir, sibh a bhith air ur neartachadh le cumhachd tromh a Spiorad-san a thaobh duine an leth-a-stigh,</verse>
			<verse number="17">Gu Criosta a ghabhail comhnuidh tromh chreideamh ʼnur cridheachan, los le bhith air ur friamhachadh ʼs air ur steidheachadh an carrantachd,</verse>
			<verse number="18">Gur urrainn duibh a thuigsinn maille ris na naoimh uile, ciod e liad, us fad, us airde, us doimhne:</verse>
			<verse number="19">Agus carrantachd Chriosta aithneachadh cuideachd, a tha dol fos cionn a h-uile eolais, gus sibh a bhith air ur lionadh le uile lanachd Dhe.</verse>
			<verse number="20">A nis dhasan, a tha comasach air gach ni dhianamh nas pailte gu mor na tha sinn a sireadh no tuigsinn, a reir na cumhachd, a tha g-oibreachadh unnainn,</verse>
			<verse number="21">Dhasan gun robh gloir san eaglais, agus ann an Iosa Criosta anns gach linn fad shaoghal nan saoghal. Amen.</verse>
		</chapter>
		<chapter number="4">
			<verse number="1">Air an aobhar sin tha mise, priosanach an Tighearna, a g-achanaich oirbh, sibh a ghluasad an seol freagrach do ʼn ghairm leis na ghairmeadh sibh,</verse>
			<verse number="2">Leis a h-uile irioslachd agus ciuineachd, le faighidin, a cur suas ri gach a cheile an carrantachd,</verse>
			<verse number="3">A gleidheadh gu curamach aonachd an Spioraid ann an ceangal na sithe.</verse>
			<verse number="4">Aon chorp, agus aon Spiorad, ceart mar ghairmeadh sibh ann an aon dochas ur gairme.</verse>
			<verse number="5">Aon Tighearna, aon chreideamh, aon bhaisteadh.</verse>
			<verse number="6">Aon Dia agus Athair nan uile, a tha fos cionn nan uile, us feadh gach uile, agus unnainn uile.</verse>
			<verse number="7">Ach do ʼn h-uile h-aon againn thugadh grasan, a reir tomhas tobhartas Chriosta.</verse>
			<verse number="8">Air an aobhar so tha e g-radh: A dol suas do na h-ardaibh, thug e braighdeanas an daorsa: thug e gibhtean do dhaoine.</verse>
			<verse number="9">A nis gun deach e suas, ciod eile e, ach gun deach e sios an toiseach gu ionaidean iochdrach an talmhuinn?</verse>
			<verse number="10">Esan a chaidh sios, se cuideachd a chaidh suas fos cionn nan neamh uile, gus a h-uile ni a lionadh.</verse>
			<verse number="11">Agus thug e cuid gu dearbh ʼnan ostail, us cuid ʼnam faidhean, ach cuid eile ʼnan soisgeulaich, agus cuid eile ʼnam buachaillean ʼs ʼnan ollamhan,</verse>
			<verse number="12">Gus na naoimh a dhianamh coimhlionta gu obair an fhrithealaidh, gu corp Chriosta thogail suas:</verse>
			<verse number="13">Gus an coinnich sinn uile ann an aonachd creidimh agus eolas Mhic Dhe, gu duine coimhlionta, gu tomhas aois lanachd Chriosta;</verse>
			<verse number="14">Gus nach bi sinn a nis tuille ʼnar cloinn air ar luasgadh a null ʼsa nall, ʼs air ar n-iomain mu ʼn cuairt leis a h-uile gaoith teagaisg le droch-bheart dhaoine, le seoltachd chealgaich a gabhail fàth gu mealladh.</verse>
			<verse number="15">Ach a cur firinn an gniomh ann an carrantachd, gum fàs sinn suas anns a h-uile ni annsan, agus is e an ceann, Criosta:</verse>
			<verse number="16">Bho bheil an corp uile air a thàthadh, ʼs air a cheangal ri cheile, leis a bheil a h-uile alt a cuideachadh, a reir na h-oibre ann an tomhas gach buill, a faighinn leasachadh cuirp gus a thogail fhein suas ann an carrantachd.</verse>
			<verse number="17">So ma ta tha mi g-radh ʼsa togail fianuis air san Tighearna, nach imich sibh á so suas mar na cinnich, a tha g-imeachd a reir faoineas an inntinn fhein,</verse>
			<verse number="18">Aig am beil an tuigse air a dalladh le tiugh-dhorchadas, iad ʼnan coigrich do bheatha Dhe leis an aineolas a thʼ unnta, a thaobh doille an cridhe.</verse>
			<verse number="19">Muinntir, le dol gu an-dochas, a liubhair iad fhein do dhruis, do dhʼ oibreachadh a h-uile sailche, do shannt.</verse>
			<verse number="20">Ach cha n-ann mar sin a dhʼfhaghluim sibhse Criosta;</verse>
			<verse number="21">Ma se ʼs gun dʼ eisd sibh ris, ʼs gum beil sibh air ur teagasg ann, mar a tha an fhirinn ann an Iosa,</verse>
			<verse number="22">Sibh a chur dhibh an t-seann duine, a tha, a reir ur ciad chaithe-beatha, air a thruailleadh le dheidh air mearachd.</verse>
			<verse number="23">Agus bithibh air ur n-urachadh ann an spiorad ur n-inntinn,</verse>
			<verse number="24">Us cuiribh oirbh an duine ùr, a tha air a chruthachadh a reir Dhe ann an ceartas, agus ann an naomhachd na firinne.</verse>
			<verse number="25">Uime sin a leigeil dhibh bhriagan, labhraibh an fhirinn a h-uile h-aon ri choimhearsnach, oir is buill sinn dha cheile.</verse>
			<verse number="26">Gabhaibh fearg, ʼs na peacaichibh: na laidheadh a ghrian air ur feirg.</verse>
			<verse number="27">Na tugaibh aite do ʼn aibhistear:</verse>
			<verse number="28">Am fear a ghoid, na goideadh e tuilleadh: ach an aite sin dianadh e obair, a saothrachadh le lamhan na tha math, gus am bi aige gu buileachadh air-san, a tha ann an uireasuidh.</verse>
			<verse number="29">Na tigeadh droch cainnt idir a mach as ur bial: ach na tha math gu leasachadh creidimh, chum grasan a thoirt do ʼn luchd-eisdeachd.</verse>
			<verse number="30">Na cuiribh bròn air Spiorad Naomh Dhe, anns an deach ur seuladh thun latha an t-sabhalaidh.</verse>
			<verse number="31">Biodh a h-uile seirbhe, agus fearg, agus corruich, agus gleadhraich, agus blais-bheum air am fuadach fada bhuaibh maille ris a h-uile gamhlas.</verse>
			<verse number="32">Agus bithibh caoimhneil iochdor ri cheile, a mathadh do gach a cheile, mar a mhath Dia dhuibh fhein ann an Criosta.</verse>
		</chapter>
		<chapter number="5">
			<verse number="1">Bithibhse ma ta ʼnur luchd-leanmhuinn air Dia, mar chloinn ro ghaolach;</verse>
			<verse number="2">Agus imichibh ann an gradh, mar thug Criosta gradh dhuinn, ʼsa liubhair e e fhein seachad air ar son ʼna thobhartas ʼs ʼna iobairt do Dhia mar fhàile cubhraidh.</verse>
			<verse number="3">Ach na biodh striopachas, no neo-ghloine air bith, no sannt urad us air an ainmeachadh ʼnur measg, mar a thigeadh do naoimh:</verse>
			<verse number="4">No drabasdachd, no cainnt ghorach, no sglamhruinn, anns nach eil feum sa bith; ach an aite sin a toirt buidheachais.</verse>
			<verse number="5">Oir biodh fios agaibh air so, us tuigibh, nach eil aig fear-striopachais sa bith, no fear neoghlan, no fear sanntach (ni is e iodhol-aoradh), oighreachd ann an rioghachd Chriosta agus Dhe.</verse>
			<verse number="6">Na mealladh aon air bith sibh le cainnt fhaoin: oir as leth so tha fearg Dhe a tighinn air cloinn a mhi-chreidimh.</verse>
			<verse number="7">Na bithibhse ma ta ʼnur comh-phairtich riu.</verse>
			<verse number="8">Oir bha sibh uair ʼnur dorchadas, ach a nis ʼnur solus anns an Tighearna. Leanaibh ma ta ceuman clann an t-soluis:</verse>
			<verse number="9">Oir tha toradh an t-soluis anns a h-uile mathas, agus ceartas, agus firinn:</verse>
			<verse number="10">A dearbhadh ciod a tha lan-thaitneach do Dhia;</verse>
			<verse number="11">ʼS na biodh comunn sa bith agaibh ri oibrichean neo-thorach an dorchadais: ach an aite sin cronaichibh iad.</verse>
			<verse number="12">Oir na nichean a thʼ air an dianamh leo an uaigneas, is nàr urad ʼs an luaidh.</verse>
			<verse number="13">Ach na nichean uile a tha ri ʼn cronachadh, nithear follaiseach iad leis an t-solus: oir gach ni, a ni soilleir, is solus e.</verse>
			<verse number="14">Air son sin tha e g-radh: Eirich thusa, a tha na dʼ chadal, us duisg bho na mairbh, agus soilleirichidh Criosta thu.</verse>
			<verse number="15">Uime sin, a bhraithrean, seallaibh ciamar a dhʼ imicheas sibh gu faicilleach: cha n-ann mar dhaoine neo-ghlic,</verse>
			<verse number="16">Ach mar dhaoine glic, a g-ath-cheannach na h-aimsire: a chionn gum beil na laithean olc.</verse>
			<verse number="17">Air an aobhar sin na bithibh neo-ghlic, ach a tuigsinn ciod e toil De.</verse>
			<verse number="18">ʼS na bithibh air mhisg le fion, anns a bheil roic: ach bithibh air ur lionadh leis an Spiorad Naomh,</verse>
			<verse number="19">A labhairt eadaraibh fhein ann an sailm, ʼsan laoidhean, ʼs an dàin spioradail, a seinn, ʼsa dianamh ciuil do ʼn Tighearna ʼnur cridheachan,</verse>
			<verse number="20">Daonnan a toirt taing air son a h-uile ni do Dhia ʼs do ʼn Athair, an ainm ar Tighearna Iosa Criosta.</verse>
			<verse number="21">A geilleachduinn da cheile ann an eagal Chriosta.</verse>
			<verse number="22">Biodh mnathan umhailt dha ʼm fir, mar do ʼn Tighearna:</verse>
			<verse number="23">A chionn gur e am fear ceann na mna, mar is e Criosta ceann na h-eaglais: is esan slanair a chuirp.</verse>
			<verse number="24">Uime sin mar tha ʼn eaglais umhailt do Chriosta, ceart mar sin biodh na mnathan umhailt dha ʼm fir anns a h-uile ni.</verse>
			<verse number="25">A dhaoine, thugaibh gaol dha ʼr mnathan, mar thug Criosta gaol do ʼn eaglais, agus a liubhair e e fhein air a son,</verse>
			<verse number="26">Gus e ga naomhachadh, ga glanadh le ionnlad an uisge ann am facal na beatha,</verse>
			<verse number="27">Gus a tairgse dha fhein ʼna h-eaglais ghlormhoir, gun smal, gun phreasadh, no aiteal dhe ʼn leithid, ach gum biodh i naomh agus gun ghiomh.</verse>
			<verse number="28">Ceart mar sin is còir do dhaoine gaol a thoirt dha ʼm mnathan mar dha ʼn coluinn fhein. Esan a tha toirt gaoil dha mhnaoi, tha e toirt gaoil dha fhein.</verse>
			<verse number="29">Oir cha tug duine riamh fuath dha fheoil fhein, ach tha e ga h-altrum ʼs ga h-eiridneachadh, ceart mar tha Criosta dianamh ris an eaglais:</verse>
			<verse number="30">A chionn gur sinn buill a choluinn-sa, dhe fheoil, agus dhe chnaimhean.</verse>
			<verse number="31">As leth so fagaidh duine ʼathair agus a mhathair, us dluthaichidh e ri mhnaoi, agus bithidh an dithis ʼnan aon fheoil.</verse>
			<verse number="32">Is sacramaid mhor so, ach tha mi labhairt ann an Criosta agus anns an eaglais.</verse>
			<verse number="33">Ach co-dhiu thugadh gach aon agaibhse fos leth gaol dha mhnaoi ceart mar dha fhein: ʼs biodh fiamh a fir air a mhnaoi.</verse>
		</chapter>
		<chapter number="6">
			<verse number="1">A chlann, bithibh umhailt dha ʼr parantan san Tighearna: oir tha so ceart.</verse>
			<verse number="2">Thoir onair dha tʼ athair dha dʼ mhathair: si so a chiad fhainte le gealladh:</verse>
			<verse number="3">Los gun soirbhich leat, agus gum bi fad laithean agad air talamh.</verse>
			<verse number="4">Agus sibhse, aithrichean, na brosnaichibh ur clann gu feirg: ach togaibh suas iad ann an oilein ʼs ann an smachd an Tighearna.</verse>
			<verse number="5">A sheirbhisich, bithibh umhailt dha ʼr maighistirean a reir na feola le athadh agus ball-chrith, ann an treibhdhireas ur cridhe, mar do Chriosta:</verse>
			<verse number="6">Cha n-ann ʼnur seirbhisich-sula, mar a toileachadh dhaoine, ach mar sheirbhisich Chriosta, a dianamh toil De bho ʼn chridhe,</verse>
			<verse number="7">Le deagh thoil ri seirbhis mar do ʼn Tighearna, ʼs cha n-ann do dhaoine:</verse>
			<verse number="8">A tuigsinn gum faigh gach aon a cheart mhath a ni e, ge bith e, bho ʼn Tighearna, co-dhiu is saoranach no daoranach e.</verse>
			<verse number="9">Ach sibhse, a mhaigtistirean, dianaibh na nichean ciadna dhaibh-san, a seachnadh maoitheadh: a tuigsinn gum beil an Tighearna aca-san agus agaibhse ann am flathanas; ʼs nach eil eisimeil aige ri pearsa dhaoine.</verse>
			<verse number="10">A thaobh na cuid eile, a bhraithrean, bithibh air ur neartachadh san Tighearna, agus ann am feart a chumhachd.</verse>
			<verse number="11">Cuiribh oirbh armachd Dhe, air chor ʼs gur urrainn duibh seasamh an aghaidh ribeachan an deomhain:</verse>
			<verse number="12">Oir cha n-ann an aghaidh feola agus fala a tha ar gleachd, ach an aghaidh phrionnsachan us chumhachdan, an aghaidh riaghladairean saoghal an dorchadais so, an aghaidh spioraid an uilc sna h-ard-ionadan.</verse>
			<verse number="13">Air an aobhar sin glacaibh armachd Dhe ann an rathad ʼs gur urrainn duibh seasamh anns an droch latha, agus seasamh gu coimhlionta anns gach ni.</verse>
			<verse number="14">Seasaibh ma ta le ʼr leasraidh crioslaichte le firinn, agus uchd-eideadh a cheartais oirbh,</verse>
			<verse number="15">ʼS mar chaiseirt deisealachd soisgeul na sithe,</verse>
			<verse number="16">Anns a h-uile ni a gabhail sgiath a chreidimh, leis am faod sibh uile ghathan teinteach an fhir is miosa a mhuchadh;</verse>
			<verse number="17">Agus gabhaibh h-ugaibh clogaid an t-sabhalaidh, us claidheamh an Spioraid (se sin facal De).</verse>
			<verse number="18">Leis a h-uile urnaigh agus achanaich a guidhe san spiorad gach àm, ʼs as leth sin a caithris leis a h-uile durachd agus aslachadh air son nan naomh uile,</verse>
			<verse number="19">Agus air mo shonsa, gun toirear labhairt dhomh gus mo bhial fhosgladh gu misneachail, los mistire an t-soisgeil a dhianamh aithnichte,</verse>
			<verse number="20">ʼS mi am theachdair air a shon ann an cuibhreach, los mi bhith misneachail ann, gu labhairt mar is còir dhomh.</verse>
			<verse number="21">Ach gu brath a bhith agaibh mu nichean dha mʼ thaobhsa, us ciod ris a bheil mi: cuiridh Tichicus, mo bhrathair ro ghaolach, agus fear-frithealaidh dileas anns an Tighearna, air shuilean dhuibh gach ni;</verse>
			<verse number="22">A chuir mi h-ugaibh a dhʼ aon mhathas, gu fios a bhith agaibh air na tha tachairt dha ʼr taobh-ne, agus gus am furtaich e air ur cridheachan.</verse>
			<verse number="23">Gun robh sith do na braithrean agus carrantachd le creideamh bho Dhia an t-Athair, ʼs bho ʼn Tighearna Iosa Criosta.</verse>
			<verse number="24">Grasan gun robh dhaibh-san uile, a tha toirt gaoil dha ʼr Tighearna Iosa Criosta ann an neo-thruailleachd. Amen.</verse>
		</chapter>
	</book>
	<book number="50">
		<chapter number="1">
			<verse number="1">Pol us Timoti, seirbhisich Iosa Criosta, do na naoimh uile ann an Iosa Criosta, a thʼ ann am Philippi, maille ris na h-easbuigean ʼs na deaconan.</verse>
			<verse number="2">Grasan gun robh dhuibh agus sith bho Dhia ar n-Athair, ʼs bho ʼn Tighearna Iosa Criosta.</verse>
			<verse number="3">Tha mi toirt taing do mʼ Dhia a h-uile uair a chuimhnicheas mi oirbh,</verse>
			<verse number="4">Daonnan na mʼ urnaighean uile a guidhe air ur son gu leir le aoibhneas,</verse>
			<verse number="5">Air son ur co-chomuinn ann an soisgeul Chriosta bho ʼn chiad latha gus a nis:</verse>
			<verse number="6">A g-earbsa so fhein, gun dian esan, a thòisich an deagh obair, a coimhlionadh gu latha Iosa Criosta:</verse>
			<verse number="7">Mar a tha e ceart dhomhsa so a smaoineachadh mu ʼr deidhinn uile, ʼs gum beil sibh agam na mʼ chridhe, ʼs na mʼ chuibhrichean, ʼs ann an dion, ʼs an daingneachadh an t-soisgeil, gum beil sibh uile ʼnur luchd comhphairt na mʼ shòlas:</verse>
			<verse number="8">Oir se Dia mʼ fhianuis air cho mor ʼsa tha mo dheidh oirbh uile ann an innibh Iosa Criosta.</verse>
			<verse number="9">Agus se so tha mi guidhe, gum miadaich ur carrantachd nas mua ʼs nas mua ann an eolas, agus anns a h-uile tuigse,</verse>
			<verse number="10">Gus an raghnaich sibh na nichean is fhearr; los gum bi sibh treibhdhireach ʼs gun choire gu latha Iosa Criosta,</verse>
			<verse number="11">Air ur lionadh le toradh a cheartais tromh Iosa Criosta gu gloir ʼs gu moladh Dhe.</verse>
			<verse number="12">A nis, a bhraithre, is math leam fios a bhith agaibh, gum beil na tha tachairt dhomhsa a tighinn a thaobh coltais gu leasachadh an t-soisgeil;</verse>
			<verse number="13">Air chor ʼs gum beil mo cheanglaichean ann an Criosta follaiseach sa chùirt uile, agus anns gach aite eile;</verse>
			<verse number="14">ʼS gum beil moran de na braithrean san Tighearna a gabhail misnich, bho mo cheanglaichean-sa, gu facal De a labhairt le barrachd danadais gun ghioraig.</verse>
			<verse number="15">Tha cuid gu dearbh tromh fharmad agus chomh-stri; agus cuid eile le toil mhath a searmonachadh Chriosta;</verse>
			<verse number="16">Cuid bho charrantachd, us fios aca gun deachaidh mo chur air son dion an t-soisgeil:</verse>
			<verse number="17">Ach tha cuid bho chonas a searmonachadh Chriosta gu neo-threibhdhireach, ann am beachd leasachadh craidh a chur ri mo chuibhrichean.</verse>
			<verse number="18">Ach dé an omhail? Fhad ʼsa thathas air a h-uile cor, biodh e le fàth no le firinn, a toirt eolais air Criosta; as leth so tha mi aoibhneach, seadh, us bithidh mi aoibhneach.</verse>
			<verse number="19">Oir is aithne dhomh gun tionndaidh so gu mʼ shabhaladh tromh ur n-urnaighse, agus tromh chuideachadh Spiorad Iosa Criosta,</verse>
			<verse number="20">A reir mo dhuil-sa agus mo dhochais, nach naraichear air aona chor mi: ach leis a h-uile earbsa a nis, mar riamh, gun ardaichear Criosta na mʼ chorpsa, co-dhiu ʼsann tromh mo bheatha no tromh mo bhàs.</verse>
			<verse number="21">Oir dhomhsʼ a bhith beo se Criosta, ʼsa bhith marbh buannachd.</verse>
			<verse number="22">Agus ma se ʼs gun toir a bhith beo san fheoil toradh mo shaothrach domh, ciod a raghnaicheas mi, cha n-aithne dhomh.</verse>
			<verse number="23">Ach tha mi air mo theannachadh eadar an dà chuid: an deidh a thʼ agam a bhith air mʼ fhuasgladh, ʼsa bhith maille ri Criosta, se gu fad moran is fhearr:</verse>
			<verse number="24">Ach se fuireach san fheoil, a tha riatanach air ur sonsa.</verse>
			<verse number="25">ʼS le mʼ earbsa a bhith mar so, tha brath agam gum fan ʼs gum fuirich mi fada maille ribh uile, gus ur leas, ʼs gu solas a chreidimh,</verse>
			<verse number="26">Gus ur n-aighear a bhith nas pailte ann an Iosa Criosta air mo shonsa, le mi thighinn uair eile gu ʼr n-ionnsuidh.</verse>
			<verse number="27">A mhain biodh ur caithe-beatha freagrach do shoisgeul Chriosta; air chorʼs co-dhiu thig mi ʼsa chi mi sibh, no as an lathair gun cluinn mi mu ʼr deidhinn, gum beil sibh a seasamh gu daingeann ann an aon spiorad, a dhʼ aon inntinn a co-oibreachadh air son creideamh an t-soisgeil;</verse>
			<verse number="28">Agus na gabhaibh a bheag a dhʼ eagal roimh naimhdean: ni a tha ʼna aobhar ditidh dhaibhse, ach dhuibhse ʼna aobhar sabhalaidh, agus so bho Dhia:</verse>
			<verse number="29">Oir thugadh dhuibhse air son Chriosta, cha n-e a mhain gun creid sibh ann, ach cuideachd gum fuilig sibh as a leth:</verse>
			<verse number="30">An cath ciadna agaibh, a chunnaic sibh unnamsa, ʼsa tha sibh a nis air cluinntinn mu thimchioll.</verse>
		</chapter>
		<chapter number="2">
			<verse number="1">Uime sin ma tha dad a dhʼ fhurtachd ann an Criosta, ma tha dad de chobhair carrantachd, ma tha dad de chomunn an spioraid, ma tha dad de dhʼ innibh truais:</verse>
			<verse number="2">Lionaibh suas mʼ aighear le sibh a bhith a dhʼ aon inntinn, an aon charrantachd agaibh, an t-aon bheachd, an t-aon aigne;</verse>
			<verse number="3">Gun ni dhianamh tromh chomhstri no fhaoin ghloir: ach ann an irioslachd gach aon a meas chàich nas fhearr na e fhein;</verse>
			<verse number="4">Gach aon a sealltuinn, cha n-ann air na nichean is leis fhein, ach is le daoine eile.</verse>
			<verse number="5">Oir biodh am beachd so unnaibh, a bha cuideachd ann an Iosa Criosta:</verse>
			<verse number="6">Esan, ʼs e an cruth Dhe, nach do shaoil e ʼna reubainn a bhith co-ionann ri Dia:</verse>
			<verse number="7">Ach rinn e e fhein ʼna neoni, a gabhail riochd seirbhisich, diante an coltas dhaoine, ʼs air fhaighinn ann an cruth mar dhuine.</verse>
			<verse number="8">Dhʼ islich e e fhein a striochdadh gu h-iriosal gu bàs, seadh gu bàs na croise.</verse>
			<verse number="9">Agus air son so thog Dia suas e, ʼs thug e dha ainm, a tha fos cionn a h-uile ainm,</verse>
			<verse number="10">ʼS gun lub ann an ainm Iosa a h-uile glun dhiusan, a tha air neamh, air talamh, ʼs fo ʼn talamh,</verse>
			<verse number="11">Agus gun aidich a h-uile teanga, gum beil an Tighearna Iosa Criosta ann an gloir Dhe an t-Athair.</verse>
			<verse number="12">Uime sin, a mhuinntir mo mhor ghraidh (mar a bha sibh umhailt riamh), cha n-ann a mhain ʼs mi san lathair, ach moran nas mua nis ʼs mi as an lathair, oibrichibh ur sabhaladh le fiamh ʼs le ball-chrith.</verse>
			<verse number="13">Oir se Dia, a tha g-oibreachadh unnaibh an toil mar-aon ʼs an gniomh, a reir a dheagh thoil fhein.</verse>
			<verse number="14">Dianaibh ma ta a h-uile ni gun ghearan ʼs gun ag:</verse>
			<verse number="15">Los gum bi sibh neo-chiontach, ʼs ʼnur cloinn aon-fhillte do Dhia, gun chron am miadhon sluaigh, a tha coirbte agus fiar, sibhse a tha soillseachadh ʼnam measg mar sholus an t-saoghail,</verse>
			<verse number="16">A gleidheadh facal na beatha gu mo ghloir-sa ann an latha Chriosta, a chionn nach do ruith mi gun fheum, ʼs nach dʼ oibrich mi gun fheum,</verse>
			<verse number="17">Seadh agus ma dhʼ iobrar mi air iobairt us seirbhis ur creidimh-sa, bithidh aoibhneas orm, us ni mi co-aighear maille ribh uile.</verse>
			<verse number="18">Agus air son an ni chiadna biodh aoibhneas oirbhse cuideachd, ʼs dianaibh aighear comhla riumsa.</verse>
			<verse number="19">Agus tha mi an dochas anns an Tighearna Iosa, gun cuir mi Timoti gu h-aithghearr gu ʼr n-ionnsuidh; los gum bi mise cuideachd ann an deagh ghean, nuair gheobh mi fios ciod is cor dhuibhse.</verse>
			<verse number="20">Oir cha n-eil duine agam cho aon-inntinneach, aig a bheil ro-churam dhibhse le fior ghradh.</verse>
			<verse number="21">Oir tha iad uile g-iarraidh nan nichean is leo fhein, cha n-iad nan nichean is le Iosa Criosta.</verse>
			<verse number="22">Agus tuigibh dearbhadh air, chionn, mar mhac dha ʼathair, rinn esan seirbhis maille riumsa san t-soisgeul.</verse>
			<verse number="23">Tha mi an dochas ma ta esan a chur gu ʼr n-ionnsuidh, cho luath ʼsa chi mi ciod a dhʼ eirgheas dhomh.</verse>
			<verse number="24">ʼS tha mi g-earbsa anns an Tighearna, gun tig mi fhein gu h-athghoirid gu ʼr n-ionnsuidh.</verse>
			<verse number="25">Ach chunnaic mi iomchuidh Epaphroditus, mo bhrathair, mo cho-oibriche, ʼs mo cho-shaighdear, agus ur n-ostal-sa, agus fear-frithealaidh mʼ uireasuidh, a chur gu ʼr n-ionnsuidh:</verse>
			<verse number="26">Oir gu dearbh bha e fad an deidh oirbh uile; ʼs bha duilichinn air, a chionn gun cuala sibh gun robh e tinn.</verse>
			<verse number="27">Oir gu fior bha e tinn ʼs ri uchd a bhàis: ach rinn Dia iochd ris: ʼs cha n-ann ris-san a mhain, ach riumsa cuideachd, eagal bròn air muin bròin a thighinn orm.</verse>
			<verse number="28">As leth so chuir mi air adhart e na bu luaithe, gu aighear a bhith oirbh ri fhaicinn a rithist, ʼs gus mise bhith gun mhulad.</verse>
			<verse number="29">Gabhaibh ris ma ta leis a h-uile aighear anns an Tighearna, ʼs biodh a leithid ann an urram agaibh:</verse>
			<verse number="30">A thaobh gur h-ann as leth obair Chriosta a thainig e gu uchd a bhàis, a toirt seachad a bheatha, los na bha dhith air ur dleasnas domhsʼ a choimhlionadh.</verse>
		</chapter>
		<chapter number="3">
			<verse number="1">A thaobh na cuid eile, a bhraithrean, biodh aoibhneas oirbh san Tighearna. Cha dhragh leamsa gu dearbh na nichean ciadna a sgriobhadh gu ʼr n-ionnsuidh, ach is riatanach dhuibhse e.</verse>
			<verse number="2">Bithibh air ur faicill bho choin, bithibh air ur faicill bho dhroch luchd-oibre, bithibh air ur faicill bho ʼn chomh-ghearradh.</verse>
			<verse number="3">Oir is sinne an timchioll-ghearradh, a tha seirbhiseachadh Dhe san spiorad, ʼs aig a bheil ar n-uaill á Iosa Criosta, ʼs nach eil a cur buin as an fheoil,</verse>
			<verse number="4">Ged a dhʼ fhaodainn-sa gu dearbh bun a chur as an fheoil. Ma tha duine air bith eile a saoilsinn gum faod e earbsa bhith aige as an fheoil, is mua na sin mise,</verse>
			<verse number="5">ʼS mi air mo thimchioll-ghearrradh air an ochdamh latha, ʼs mi de shliochd Israil, de threibh Bheniamin, Eabhrach de na h-Eabhraich, a reir an lagha am Phairiseach,</verse>
			<verse number="6">A thaobh eud a dianamh geur-leanmhuinn air eaglais Dhe; a reir a cheartais, a tha san lagh, mo ghiulan gun achasan:</verse>
			<verse number="7">Ach na bha gu buannachd dhomh, sheall mi orra mar chall air son Chriosta.</verse>
			<verse number="8">A thuilleadh air sin tha mi meas a h-uile ni ʼna chall air son eolas barraichte Iosa Criosta mo Thighearna; as a lethse dhʼ fhuilig mi call a h-uile ni, ʼs tha mi gam mheas mar shalachar, gus mi Criosta a bhuannachd,</verse>
			<verse number="9">ʼS gum faighear mi ann-san cha n-ann le mo cheartas fhein, a tha bho ʼn lagh, ach leis a cheartas sin a tha bho chreideamh Iosa Criosta: an ceartas sin a tha bho Dhia ann an creideamh,</verse>
			<verse number="10">Gu aithne a bhith agam air, ʼs air cumhachd ʼaiseirigh, ʼs air comhphairt ʼna fhulangas, air mo dhianamh na mʼ mhac-samhuilt a bhàis:</verse>
			<verse number="11">Fiach an teid agam a dhʼ aon chor air ruighinn air an aiseirigh, a tha bho na mairbh:</verse>
			<verse number="12">Cha n-e gun deach agam air fhathast, no gum beil mi cheana coimhlion: ach tha mi leanailt, fiach, air sheol sa bith, an glac mi sin leis am beil mi air mo ghlacadh le Iosa Criosta.</verse>
			<verse number="13">A bhraithrean, cha n-eil mi meas gun do ghlac mi. Ach aon rud: a diochuimhneachadh gu dearbh na tha am dheigh, gam shineadh fhein dhʼ ionnsuidh nan nichean a tha romham,</verse>
			<verse number="14">Tha mi greasad thun a chuspair, gu duais gairm neamhaidh Dhe ann an Iosa Criosta.</verse>
			<verse number="15">Uibhir ʼsa tha coimhlionta dhinn ma ta, bithemid san aigne so; ʼs ma tha chaochla rùin agaibh, foillsichidh Dia dhuibh so cuideachd.</verse>
			<verse number="16">Ach co-dhiu bhon a thainig sinn gu bhith a dhʼ aon inntinn, fanamaid san riaghailt chiadna.</verse>
			<verse number="17">Bithibh ʼnur luchd-leanmhuinn ormsa, a bhraithrean, agus gabhaibh beachd orrasan, a tha g-imeachd ceart mar a tha samhuilt agaibh bhuainn.</verse>
			<verse number="18">Oir tha moran a g-imeachd, muʼn dʼ innis mi tric dhuibh (agus a gal tha mi nis ga innse), ʼnan naimhdean do chrois Chriosta:</verse>
			<verse number="19">Dha ʼn deireadh sgrios: dha ʼn Dia am bru: agus dha ʼn uaill an nàire, a tha leagail am beachd air nichean talmhaidh.</verse>
			<verse number="20">Ach tha ar comhradh-ne ann am flathanas; as a bheil duil againn ris an t-Slanair, ar Tighearna Iosa Criosta,</verse>
			<verse number="21">A dhʼ ath-dhealbhas ar corp diblidh, air a chumadh ri corp a ghloir-san, a reir an oibreachaidh leis an urrainn da gach uile ni a chur fo smachd dha fhein.</verse>
		</chapter>
		<chapter number="4">
			<verse number="1">Uime sin, a bhraithrean ro ghaolach ʼs dha bheil mo mhor speis, mo shòlas agus mo chrùn; fanaibh mar so steidheil san Tighearna, a chuideachda mo ruin.</verse>
			<verse number="2">Tha mi guidhe air Ebhodia, ʼs tha mi griosad air Sintiche, iad a bhith a dhʼ aon bheachd san Tighearna.</verse>
			<verse number="3">Us tha mi g-achanaich ortsa cuideachd, a chompanaich threibhdhirich, na boirionnaich sin a chuideachadh, a dhʼ oibrich anns an t-soisgeul comhla riumsa, maille ri Clement agus mo luchd-cuideachaidh eile, aig am beil an ainmean an leabhar na beatha.</verse>
			<verse number="4">Bithibh aoibhneach san Tighearna daonnan: a rithist tha mi g-radh: Bithibh aoibhneach.</verse>
			<verse number="5">Biodh ur stuamachd follaiseach do dhaoine uile: tha an Tighearna faisg.</verse>
			<verse number="6">Na biodh iomaguin oirbh: ach anns a h-uile ni le urnaigh ʼs le achanaich maille ri buidheachas, biodh ur n-iarratasan aithnichte do Dhia.</verse>
			<verse number="7">Agus gun gleidh sith Dhe, a tha dol fos cionn a h-uile tuigse, ur cridhe ʼs ur n-inntinn ann an Iosa Criosta.</verse>
			<verse number="8">Mar thuilleadh, a bhraithrean, ge bʼ iad nichean a tha fior, ge bʼ iad nichean a tha geamnaidh, ge bʼ iad nichean a tha ceart, ge bʼ iad nichean a tha naomh, ge bʼ iad nichean a tha gaolach, ge bʼiad nichean a tha cliuiteach, ma tha subhailc ann, ma tha moladh air oilean, orra sin smaoinichibh.</verse>
			<verse number="9">Na nichean a dhʼ fhaghluim sibh, ʼsa ghabh sibh, ʼsa chuala sibh, ʼsa chunnaic sibh unnamsa, dianaibh iad; agus bithidh Dia na sithe maille ribh.</verse>
			<verse number="10">A nis tha mi gabhail mor aoibhneis san Tighearna, a chionn mu dheireadh thall gun do bhlathaich ur deagh thoil riumsa as ùr, ceart mar a bha i roimh: ach bha e ana-cothromach dhuibh.</verse>
			<verse number="11">Cha n-ann mar air son uireasuidh a tha mi labhairt: oir dhʼ ionnsuich mi bhith toilichte le ciod air bith staid sam bi mi.</verse>
			<verse number="12">Is aithne dhomh cur suas ris an dà chuid, gainne agus pailteas: (chleachdadh mi ris a h-uile h-aite ʼs ris a h-uile ni) a bhith sasaichte mar aon ʼsa bhith air acras, pailteas a mhealtuinn mar-aon agus uireasuidh fhulang.</verse>
			<verse number="13">ʼS urrainn domh a h-uile ni dhianamh annsan, a tha gam neartachadh.</verse>
			<verse number="14">An deigh sin uile is math a rinn sibh, mo chuideachadh na mʼ thrioblaid.</verse>
			<verse number="15">Agus tha fios agaibhse cuideachd, a mhuinntir Philippi, nuair a dhʼ fhag mi Macedonia, ann an tùs an t-soisgeil, nach do chuidich eaglais air bith leam a thaobh toirt agus gabhail, ach sibhse a mhain:</verse>
			<verse number="16">Oir aon uair agus uair eile, chuir sibh do Thessalonica na bha gu mʼ fheum.</verse>
			<verse number="17">Cha n-e gum beil mi g-iarraidh an tiodhlaic, ach se tha bhuam an toradh lan-phailt air ur taobhsa.</verse>
			<verse number="18">Ach tha h-uile ni agam, ʼs tha mo leor mhor agam: tha mi lan, ʼs mi air faighinn bho Epaphroditus nan nichean a chuir sibh h-ugam, fàile cubhraidh, iobairt bhlasda, thaitneach do Dhia.</verse>
			<verse number="19">Ach gum bʼ e mo Dhia a ni suas dhuibh ur n-uile iarratas a reir a bheartais ann an gloir ann an Iosa Criosta.</verse>
			<verse number="20">A nis do Dhia ʼs ar n-Athair gun robh gloir fad shaoghal nan saoghal. Amen.</verse>
			<verse number="21">Cuiribh fàilt air a h-uile naomh ann an Iosa Criosta.</verse>
			<verse number="22">Tha na braithrean a tha maille riumsa a cur fàilte oirbh. Tha na naoimh uile a cur fàilte oirbh, fos leth iadsan a tha de theaghlach Chésair.</verse>
			<verse number="23">Grasan ar Tighearna Iosa Criosta gun robh maille ri ʼr spiorad. Amen.</verse>
		</chapter>
	</book>
	<book number="51">
		<chapter number="1">
			<verse number="1">Pol, ostal Iosa Criosta tromh thoil Dhe, agus Timoti, brathair,</verse>
			<verse number="2">Do na naoimh ʼs do na braithrean dileas ann an Iosa Criosta, a thʼ ann an Colosse.</verse>
			<verse number="3">Grasan agus sith dhuibh bho Dhia, ar n-Athair, ʼs bho ʼn Tighearna Iosa Criosta. Tha sinn a toirt taing do Dhia, agus Athair ar Tighearna Iosa Criosta, a g-urnaigh daonnan air ur son:</verse>
			<verse number="4">A cluinntinn mu ʼr creideamh ann an Iosa Criosta, agus mu ʼn ghaol a thʼ agaibh air na naoimh uile,</verse>
			<verse number="5">Air son an dochais a tha feitheamh oirbh ann am flathanas, mu ʼn cuala sibh bho fhacal na firinne san t-soisgeul,</verse>
			<verse number="6">A rainig sibhse, mar a tha e san t-saoghal gu leir, ʼsa tha cinneachadh agus a miadachadh, ceart mar unnaibhse, bho ʼn latha a chuala ʼsa thuig sibh grasan Dhe ann am firinn,</verse>
			<verse number="7">Mar a dhʼ ionnsuich sibh bho Epaphras, ar co-sheirbhiseach ro ghradhach, a tha dhuibhse ʼna fhear-frithealaidh dileas Iosa Criosta,</verse>
			<verse number="8">A rinn follaiseach dhuinne cuideachd ur deagh thoil san spiorad:</verse>
			<verse number="9">Uime sin, bho ʼn latha a chuala sinn so, cha n-eil sinn a lasachadh a g-urnaigh air ur son, agus a g-iarraidh sibh a bhith air ur lionadh le eolas air a thoil, anns a h-uile gliocas agus tuigse spioradail:</verse>
			<verse number="10">Gu sibh a dhʼ imeachd gu h-airidh air Dia, ga thoileachadh anns gach ni: torach anns a h-uile deagh ghniomh, ʼsa tighinn air ur n-adhart ann an eolas De:</verse>
			<verse number="11">Air ur furtachadh leis a h-uile càileachd, a reir cumhachd a ghloir, leis a h-uile faighidin agus fad-fhulangas lo sòlas:</verse>
			<verse number="12">A toirt taing do Dhia an t-Athair, a rinn sinn toillteanach air roinn a bhith againn ann an crannchur nan naomh ann an solus:</verse>
			<verse number="13">A spion sinn bho chumhachd an dorchadais, ʼsa dhʼ aisig sinn gu rioghachd a Mhic ionmhuinn fhein,</verse>
			<verse number="14">Anns a bheil saorsa againn tromh fhuil, mathanas pheacannan;</verse>
			<verse number="15">Agus is iomhaigh Dhe neo-fhaicinnich e, ciad-ghin a h-uile creutair:</verse>
			<verse number="16">Oir annsan chruthaicheadh a h-uile ni air neamh agus air talamh, faicinneach agus neo-fhaicinneach, co-dhiu is cathraichean iad, no uachdranachdan, no prionnsachdan, no cumhachdan: chruthaicheadh a h-uile ni leis agus ann;</verse>
			<verse number="17">Agus romh ʼn h-uile tha esan, us leis-san tha gach ni air an cumail suas.</verse>
			<verse number="18">Agus is esan ceann corp na h-eaglaise, ʼs gur e an toiseach, a chiad-ghin bho na mairbh: gus an ard-uachdranachd a bhith aige anns a h-uile ni.</verse>
			<verse number="19">A chionn gun do lan-thaitinn e ris an Athair, a h-uile lanachd a thamh ann,</verse>
			<verse number="20">Us troimh-san gach ni a thoirt gu reit ris fhein, a dianamh sithe, tromh fhuil a chroise, a thaobh na tha air talamh mar-aon agus na tha air neamh.</verse>
			<verse number="21">Agus sibhse, a bha uair ʼnur coigrich, ʼs ʼnur naimhdean a thaobh inntinn ann an droch oibrichean:</verse>
			<verse number="22">Ach a nis rinn e sibh reidh ris ʼna chorp feolmhor tromh a bhàs, gus ur tairgse naomh, agus gun smal, agus neo-chiontach ʼna lathair:</verse>
			<verse number="23">Ma se ʼs gum fan sibh anns a chreideamh gu suidhichte, ʼs gu steidheil, ʼs gun charachadh bho dhochas an t-soisgeil a chuala sibh, a tha air a shearmonachadh do ʼn h-uile creutair a tha fo neamh, dha ʼn dʼ rinneadh mise Pol na mʼ fhear-frithealaidh;</verse>
			<verse number="24">ʼS a tha nis aoibhneach na mʼ fhulangas air ur son, a dianamh suas na bha dhʼ easbhuidh air fulangas Chriosta na mʼ fheoil air son a chuirp-sa, se sin an eaglais:</verse>
			<verse number="25">Dha ʼn dʼ rinneadh mise am fhear-frithealaidh a reir riarachadh Dhe, a thugadh dhomh dha ʼr taobhsa, gus mi facal De a choimhlionadh:</verse>
			<verse number="26">A mhistire a bha falaichte bho linntean ʼs bho ghinealachdan, ach a tha nis air a follaiseachadh dha ʼnaoimh,</verse>
			<verse number="27">Dha ʼn do dheonaich Dia saibhreas gloir na mistire so fhiachuinn am measg nan cinneach, se sin Criosta, unnaibhse dochas na gloire,</verse>
			<verse number="28">Esan tha sinn a searmonachadh, a comhairleachadh gach duine, agus a teagasg gach duine leis a h-uile gliocas, gus sinn a h-uile duine fhiachuinn coimhlion ann an Iosa Criosta;</verse>
			<verse number="29">ʼSann ri so a tha mi saothrachadh, a stri air reir oibre-san, a tha e g-oibreachadh unnam le cumhachd.</verse>
		</chapter>
		<chapter number="2">
			<verse number="1">Oir is math leam fios a bhith agaibh ciod e an curam a tha mi gabhail dhibh, gus dhiusan a thʼ ann an Laodicéa, ʼs dhe gach aon nach fhaca mo ghnuis san fheoil,</verse>
			<verse number="2">Gus an cridheachan a bhith air am furtachadh, ʼs iad air an teagasg ann an carrantachd, agus anns a h-uile saibhreas lanachd tuigse, gu ruighinn air eolas mistire Dhe, an t-Athair, agus Iosa Criosta,</verse>
			<verse number="3">Anns a bheil uile ionmhas gliocais agus eolais am falach.</verse>
			<verse number="4">A nis tha mi g-radh so, gus nach meall duine air bith sibh le fileantachd cainnte.</verse>
			<verse number="5">Oir ged tha mi as an lathair sa choluinn, tha mi maille ribh san spiorad: a gabhail toil-inntinn, ʼsa faicinn ur riaghailte agus steidhealachd ur creidimh, a tha ann an Iosa Criosta.</verse>
			<verse number="6">Uime sin mar a ghlac sibh an Tighearna Iosa Criosta, gluaisibh ann,</verse>
			<verse number="7">Air ur friamhachadh ʼs air ur togail suas annsan, ʼs air ur daingneachadh an creideamh, ceart mar a dhʼ ionnsuich sibh, a toirt buidheachais dha gu pailt.</verse>
			<verse number="8">Seallaibh nach meall duine air bith sibh le teallsanachd ʼs le cealgaireachd fhaoin, a reir bial-aithris dhaoine, a reir ciad ghnath an t-saoghail, ʼs cha n-ann a reir Chriosta:</verse>
			<verse number="9">Oir annsan tha uile lanachd na diadhachd a tamh gu corporra:</verse>
			<verse number="10">Us tha sibh air ur lionadh leis-san, a tha ʼna cheann air a h-uile prionnsachd agus cumhachd:</verse>
			<verse number="11">Anns a bheil sibhse cuideachd timchioll-ghearrte le timchioll-ghearradh, nach dʼ rinneadh le lamhan, a spuilleadh corp na feola, ach le timchioll-ghearradh Chriosta;</verse>
			<verse number="12">Agus sibh air ur tiodhlaiceadh maille ris sa bhaisteadh, agus annsan dhʼ eirich sibh a rithist tromh chreideamh dianadas Dhe, a thog bho na mairbh e.</verse>
			<verse number="13">Us sibhse, nuair bha sibh marbh ʼnur peacannan, agus ann an neo-thimchioll-ghearradh ur feola, bheothaich e maille ris, a mathadh dhuibh gach uile lochd;</verse>
			<verse number="14">A dubhadh as lamh-sgriobhaidh na binn a bha ʼnar n-aghaidh, ʼsa bha cronail duinn, agus thug e as an rathad i, ga fasdadh ris a chrois;</verse>
			<verse number="15">ʼSa creachadh phrionnsachdan agus chumhachdan, thug e leis iad gu h-earbsach, a buadhachadh orra gu follaiseach ann fhein.</verse>
			<verse number="16">Na tugadh neach air bith ma ta breth oirbh a thaobh bìdh no dibhe, no thaobh latha feille, no gealaich ùire, no sabaid:</verse>
			<verse number="17">A tha ʼnam faileas air nichean ri tighinn: ach is le Criosta an corp.</verse>
			<verse number="18">Na mealladh duine air bith sibh, le deidh air irioslachd, ʼs air creideamh ainglean, a g-imeachd ann an nichean nach fhac e, a gabhail proise faoin á tuigse fheola fhein,</verse>
			<verse number="19">ʼS gun leantuinn ris a cheann, bho bheil a choluinn uile le h-uilt ʼs le ʼfeithean air a riarachadh, ʼs air a daingneachadh, a fàs gu cinneachadh Dhe.</verse>
			<verse number="20">Uime sin ma tha sibh marbh maille ri Criosta do chiad oileanachadh an t-saoghail so, car-son a tha sibh fhathast gu ʼr rian mar dhaoine a tha beo san t-saoghal?</verse>
			<verse number="21">Na beanaibh, na blaisibh, na laimhsichibh:</verse>
			<verse number="22">ʼS gur nichean gu sgrios iad uile le urad ʼs an cleachdadh, a reir orduighean agus teagasgan dhaoine:</verse>
			<verse number="23">Nichean gu dearbh air a bheil coltas gliocais ann an saobh-chrabhadh, ʼs ann an irioslachd, ʼs gun chaomhnadh air a choluinn, ʼs gun dad de dhʼ urram ri sasachadh na feola.</verse>
		</chapter>
		<chapter number="3">
			<verse number="1">Uime sin ma dhʼ eirich sibh maille ri Criosta, iarraibh na nichean a tha shuas, far a bheil Criosta ʼna shuidhe air deas laimh Dhe;</verse>
			<verse number="2">Biodh ur n-aire air na nichean a tha shuas, cha n-ann air na nichean a tha air talamh.</verse>
			<verse number="3">Oir tha sibh marbh, ʼs tha ur beatha air a falach maille ri Criosta ann an Dia.</verse>
			<verse number="4">Nuair a chithear Criosta, ur beatha, an sin chithear sibhse maille ris ann an gloir.</verse>
			<verse number="5">Claoidhibh mata ur buill a tha air talamh: striopachas, neo-ghloine, mi-gheamnachd, ana-miannan, us sannt, ni is iodhol-aoradh:</verse>
			<verse number="6">As an leth so tha fearg Dhe a tighinn air cloinn a mhi-chreidimh;</verse>
			<verse number="7">Agus anns an do ghluais sibhse air uair, nuair chaith sibh ur beatha unnta.</verse>
			<verse number="8">Ach a nis cuiribh air chul a h-uile ni: fearg, anntlachd, gò, blaisbheum, cainnt dhrabasda a mach as ur bial.</verse>
			<verse number="9">Na dianaibh briag dha cheile, a cur dhibh an t-seann duine le ghniomhran,</verse>
			<verse number="10">ʼSa cur oirbh an duine ùir, esan a thʼ air ath-nuadhachadh ann an eolas, a reir iomhaigh an Ti, a chruthaich e:</verse>
			<verse number="11">Far nach eil cinneach no Iudhach, timchioll-ghearradh no neo-thimchioll-ghearradh, borb-fhear no Sithianach, daoranach no saoranach: ach se Criosta a h-uile ni, agus anns a h-uile ni.</verse>
			<verse number="12">Cuiribhse ma ta oirbh, mar dhaoine taghte Dhe, naomh, agus ionmhuinn, innibh na trocaire, caoimhneas, irioslachd, stuamachd, faighidin:</verse>
			<verse number="13">A cur suas ri cheile, ʼsa mathadh dha cheile, ma tha aobhar gearain aig neach an aghaidh neach: mar thug an Tighearna mathanas duibh fhein, thugaibhse mathanas mar an ciadna.</verse>
			<verse number="14">Ach fos an cionn so uile biodh a charrantachd agaibh, ʼs gur i bann na coimhliontachd,</verse>
			<verse number="15">Agus dianadh sith Chriosta aoibhneas ʼnur cridheachan, anns a bheil sibh air ar gairm ann an aon chorp; agus bithibh taingeil.</verse>
			<verse number="16">Gabhadh facal Chriosta comhnuidh unnaibh gu pailt anns a h-uile gliocas, a teagasg ʼsa g-earalachadh a cheile le sailm, le laoidhean, agus le dàin spioradail, a seinn do Dhia gu grasmhor ʼnur cridheachan.</verse>
			<verse number="17">Agus ciod air bith a ni sibh ann am facal, no ʼn gniomh, dianaibh gach ni ann an ainm an Tighearna Iosa Criosta, a toirt taing do Dhia ʼs do ʼn Athair troimh-san.</verse>
			<verse number="18">A mhnathan, bithibh umhailt dha ʼr fir, mar is còir, anns an Tighearna.</verse>
			<verse number="19">Fheara, thugaibh gaol dha ʼr mnathan, ʼs na bithibh coimheach riu.</verse>
			<verse number="20">A chlann, bithibh umhailt dha ʼr parantan anns gach ni: oir tha so taitneach do ʼn Tighearna.</verse>
			<verse number="21">Aithriche, na brosnaichibh ur clann gu feirg, eagal gun caill iad am misneach.</verse>
			<verse number="22">A sheirbhisich, bithibh umhailt anns a h-uile ni dha ʼr maighistirean a reir na feola, cha n-ann le seirbhis-shula, mar a toileachadh dhaoine, ach le aon-fhillteachd cridhe, ann an eagal De.</verse>
			<verse number="23">Ciod air bith ni ris am bi sibh, dianaibh e bho ʼr cridhe, mar do Dhia, ʼs cha n-ann do dhaoine:</verse>
			<verse number="24">Le fios a bhith agaibh gum faigh sibh bho ʼn Tighearna duais na h-oighreachd. Do ʼn Tighearna Criosta dianaibhse seirbhis.</verse>
			<verse number="25">Oir esan a ni cron, an ni sin a rinn e gu h-olc, gheobh e ga chionn: ʼs cha n-eil Dia gabhail ri pearsa seach pearsa.</verse>
		</chapter>
		<chapter number="4">
			<verse number="1">A mhaighistirean, thugaibh dha ʼr seirbhisich na tha ceart agus freagrach, a tuigsinn gum beil maighistir agaibh fhein air neamh.</verse>
			<verse number="2">Bithibh dian ann an urnaigh, a dianamh faire innte le taingealachd:</verse>
			<verse number="3">A g-urnaigh air ar son-ne cuideachd, los gum fosgail Dia dorus cainnte dhuinn, gu mistire Chriosta labhairt (air son a bheil mise ann an cuibhrichean),</verse>
			<verse number="4">Gus an soilleirich mi i anns an t-seol, san tigeadh dhomh labhairt.</verse>
			<verse number="5">Imichibh le gliocas a thaobh na feadhnach a tha muigh, a deagh-bhuileachadh na h-aimsir.</verse>
			<verse number="6">Biodh ur comhradh daonnan ciatach, blasda le salunn, los gun tuig sibh ciamar is còir dhuibh a h-uile duine a fhreagairt.</verse>
			<verse number="7">Air a h-uile ni dha ʼm thaobhsa, bheir Tichicus, ar brathair ro ghradhach, us fear-frithealaidh dileas, agus co-sheirbhiseach anns an Tighearna, brath dhuibh,</verse>
			<verse number="8">A chuir mi gu ʼr n-ionnsuidh a dhʼ aon ghnothach gu fios a bhith aige air na tha tachairt agaibhse, ʼs gu furtachd a thoirt dha ʼr cridheachan,</verse>
			<verse number="9">Maille ri Onesimus, brathair ro ghradhach agus dileas, fear dhibh fhein. Air gach ni, a thathas a dianamh an so, bheir iad brath dhuibh.</verse>
			<verse number="10">Tha Aristarchus, mo cho-phriosanach, a cur bheannachd h-ugaibh, us Marcus mac brathair-mathar Bharnabais, muʼn dʼ fhuair sibh faintean: ma thig e h-ugaibh, gabhaibh ris:</verse>
			<verse number="11">Agus Iesus, ris an canar Iustus, a tha dhe ʼn timchioll-ghearradh; ʼs iadsan a mhain mo luchd-cuideachaidh a thaobh rioghachd Dhe, ʼsa bha ʼnan sòlas domh.</verse>
			<verse number="12">Tha Epaphras a cur bheannachd h-ugaibh, fear dhibh fhein, seirbhiseach Iosa Criosta, a tha daonnan curamach as ur leth ʼna urnaighean, gun seas sibh coimhlionta, agus iomlan ann an uile thoil De.</verse>
			<verse number="13">Oir tha mi toirt teisteanais air, gum beil e gabhail morain de shaothair ribh, agus riusan a tha ann an Laodicéa, agus riusan ann an Hierapolis.</verse>
			<verse number="14">Tha Luc, an leigh ro ghaolach, a cur bheannachd h-ugaibh, us Demas.</verse>
			<verse number="15">Cuiribh fàilt air na braithrean a tha an Laodicéa, ʼs air Nimphas, ʼs air an eaglais, a tha ʼna thigh.</verse>
			<verse number="16">ʼS nuair a leughar an litir so leibh, faicibh gun leughar i cuideachd ann an eaglais muinntir Laodicéa; ʼs gun leugh sibhse litir muinntir Laodicéa.</verse>
			<verse number="17">ʼS abraibh ri Archippus: Thoir an aire do ʼn fhrithealadh, a fhuair thu san Tighearna, gun coimhlion thu e.</verse>
			<verse number="18">Beannachd Phoil le mo laimh fhein. Bithibh cuimhneach air mo cheanglaichean, Grasan gun robh maille ribh. Amen.</verse>
		</chapter>
	</book>
	<book number="52">
		<chapter number="1">
			<verse number="1">Pol, agus Silbhanus, agus Timoti, do eaglais muinntir Thessalonica ann an Dia an t-Athair, agus anns an Tighearna Iosa Criosta.</verse>
			<verse number="2">Grasan gun robh dhuibh agus sith. Tha sinn toirt taing do Dhia daonnan air ur son uile, a cleachdadh cuimhne a dhianamh oirbh ʼnar n-urnaighean gun lasachadh,</verse>
			<verse number="3">ʼSa cuimhneachadh air obair ur creidimh, ʼs ur saothair, ʼs ur carrantachd, agus seasmhachd nr dochais ʼnar Tighearna Iosa Criosta, an lathair Dhe agus ar n-Athar:</verse>
			<verse number="4">Agus fios againn, a bhraithrean ionmhuinn le Dia, air ur taghadh:</verse>
			<verse number="5">Oir cha n-ann am facal a mhain a bha ar soisgeul dhuibh, ach ann an cumhachd, ʼs anns an Spiorad Naomh, am mor lanachd, mar tha fios agaibh ciod e na daoine a bha unnainn ʼnur measg air ur son.</verse>
			<verse number="6">Agus rinneadh sibh ʼnur luchd-leanmhuinn oirnn, ʼs air an Tighearna, a glacadh an fhacail ann am moran trioblaide, le sòlas an Spioraid Naoimh:</verse>
			<verse number="7">Air chor ʼs gun robh sibh ʼnur sampuill do na creidich uile ann am Macedonia, ʼs ann an Achaia.</verse>
			<verse number="8">Oir bhuaibhse sgaoil facal an Tighearna mach, cha n-ann a mhain ann am Macedonia, ʼs ann an Achaia, ach chraobh-sgaoil ur creideamh, a tha ann an Dia, anns gach aite, air chor ʼs nach ruig sinn a leas ni a ghradh.</verse>
			<verse number="9">Oir tha iad fhein a g-innse mu ʼr deidhinn, ciod a ghné dhol-a-stigh a bhʼ againn gu ʼr n-ionnsuidh, ʼs mar a thionndaidh sibh bho iodholan gu Dia, gus an Dia beo firinneach a sheirbhiseachadh,</verse>
			<verse number="10">Agus gu duil a bhith agaibh ri Mhac bho fhlathanas (a thog e bho na mairbh), Iosa, a shaor sinn bho ʼn fheirg ri tighinn.</verse>
		</chapter>
		<chapter number="2">
			<verse number="1">Oir is eol duibh fhein, a bhraithrean, nach bu diomhain ar dol-a-stigh gu ʼr n-ionnsuidh:</verse>
			<verse number="2">Ach air dhuinn fulang roimh sin, ʼsa bhith air ar laimhseachadh gu taireil (mar tha brath agaibh) aig Philippi, bha misneach againn ʼnar Dia gu soisgeul Dhe a labhairt ribh le moran curaim.</verse>
			<verse number="3">Oir cha robh ar comhairle mearachdach, no neoghlan, no meallta:</verse>
			<verse number="4">Ach mar a thaitinn sinn ri Dia an rathad ʼs gun deach an soisgeul earbsadh ruinn: mar sin tha sinn a labhairt, cha n-ann mar a toileachadh dhaoine, ach Dhe, a tha dearbhadh ar cridheachan.</verse>
			<verse number="5">Oir cha do chleachd sinn uair air bith cainnt bhrosgulach, mar tha fios agaibh: ʼs cha do ghabh sinn cothrom air sannt, tha Dia ʼna fhianuis:</verse>
			<verse number="6">Cha mhua dhʼ iarr sinn gloir bho dhaoine, bhuaibhse, no bho fheadhainn eile,</verse>
			<verse number="7">Ged a dhʼ fhaodadh sinn a bhith ʼnar n-eallach oirbh, mar ostail Chriosta: ʼsann a bha sinn mar chloinn bhig ʼnur miadhon, mar bhanaltruim a g-eiridneadh a cloinne:</verse>
			<verse number="8">Cho deidheil bha sinn oirbh, ʼs gun tugadh sinn dhuibh gu toilichte, cha n-e mhain soisgeul De, ach ar n-anman fhein cuideachd: oir bu ro ionmhuinn sibh leinn.</verse>
			<verse number="9">Oir tha cuimhne agaibh, a bhraithrean, air ar saothair, ʼs air ar sgios, a g-obair a dhʼ oidhche ʼsa latha, air eagal a bhith cur eallaich air aon agaibh, theagaisg sinn ʼnur measg soisgeul De.</verse>
			<verse number="10">Tha sibh fhein ʼnur fianuisean, agus Dia cuideachd, air cho naomh, ʼs cho ceart, ʼs cho neochiontach, ʼsa bha sinn dhuibhse, a chreid:</verse>
			<verse number="11">ʼS gur aithne dhuibh, ciamar, a g-achanaich ʼsa furtachadh air gach aon agaibh (mar athair air a chloinn),</verse>
			<verse number="12">Rinn sinn fianuis dhuibh sibh a ghluasad gu h-airidh air Dia, a ghairm sibh gu rioghachd fhein, agus gu ghloir.</verse>
			<verse number="13">Uime sin tha sinn toirt taing do Dhia gun lasachadh, a chionn, nuair a ghlac sibh facal eisdeachd Dhe bhuainne, gun do ghlac sibh e, cha n-ann mar fhacal dhaoine, ach (mar a tha e gu fior) mar fhacal De, a tha g-oibreachadh unnaibhse, a chreid.</verse>
			<verse number="14">Oir rinneadh sibhse, a bhraithrean, ʼnur luchd-leanmhuinn air eaglaisean Dhe, a tha an Iudéa ann an Iosa Criosta: oir dhʼ fhuilig sibhse bho ʼr luchd-ducha na ceart nichean, a dhʼ fhuilig iadsan bho na h-Iudhaich,</verse>
			<verse number="15">A mharbh an Tighearna Iosa, araon ʼs na faidhean, ʼsa rinn geur-leanmhuinn oirnne, ʼs nach eil taitneach le Dia, ʼsa tha ʼnan naimhdean do dhaoine uile,</verse>
			<verse number="16">A bacail dhuinne labhairt ris na cinnich, gus iad a bhith sabhailte, gus am peacannan a shior-lionadh suas: oir thainig fearg Dhe orra gus a chrioch.</verse>
			<verse number="17">Ach air dhuinn, a bhraithrean, a bhith air ar dealachadh bhuaibh car beagan uine, am pearsa, cha n-ann an cridhe, rinn sinn an corr cabhaig le mor dheidh gus ur n-aodann fhaicinn:</verse>
			<verse number="18">Oir bha toil againn tighinn gu ʼr n-ionnsuidh: bha sin agamsa, Pol, gu dearbh, uair us uair: ach bhac Satan sinn.</verse>
			<verse number="19">Oir ciod e ar dochas, no ar sòlas, no crùn ar gloire? Nach e sibhse an lathair ar Tighearna Iosa Criosta aig a thighinn?</verse>
			<verse number="20">Oir is sibhse ar gloir, agus ar sòlas.</verse>
		</chapter>
		<chapter number="3">
			<verse number="1">As leth sin, gun fhaighidin na bʼ fhaide a bhith againn, chunnaic sinn iomchuidh fuireach an Athéne leinn fhein;</verse>
			<verse number="2">Agus chuir sinn h-ugaibh Timoti, ar brathair, us fear-frithealaidh Dhe ann an soisgeul Chriosta, gus ur neartachadh, agus ur brosnachadh a thaobh ur creidimh;</verse>
			<verse number="3">Gus nach bi neach air bith air a ghluasad anns na trioblaidean so: oir is aithne dhuibh fhein gur ann h-uige so a dhʼ orduicheadh sinne.</verse>
			<verse number="4">Oir nuair bha sinn fhathast maille ribh, dhʼ innis sinn dhuibh roimh laimh gum fuiligeadh sinn trioblaidean, ceart mar a thachair, ʼs mar a tha fios agaibh.</verse>
			<verse number="5">Uime sin, ʼs mi gun chomas cumail orm fhein na bʼ fhaide, chuir mi a dhʼ fhaighinn brath mu ʼr creideamh: eagal ma dhʼ fhaoidte gun do bhuair am buaireadair sibh, ʼs gum biodh ar saothair-ne gun fheum.</verse>
			<verse number="6">Ach a nis nuair thainig Timoti bhuaibhse h-ugainn, ʼsa dhʼ innis e dhuinn ur creideamh, ʼs ur carrantachd, ʼs gum beil deagh chuimhne agaibh oirnn daonnan, us sibh an deidh air ar faicinn, mar tha sinne cuideachd air ur faicinn-sa:</verse>
			<verse number="7">As leth sin, a bhraithrean, fhuair sinn furtachd unnaibh sa h-uile càs, agus trioblaid san robh sinn a thaobh ur creidimhse:</verse>
			<verse number="8">Oir is beatha dhuinne nis, ma ʼs daingeann san Tighearna sibhse.</verse>
			<verse number="9">Oir ciod am buidheachas is urrainn duinn a thairgse do Dhia air ur son leis an aoibhneas sin uile, leis a bheil sinn sòlasach as ur lethse an lathair ar De,</verse>
			<verse number="10">A dhʼ oidhche ʼsa latha a g-urnaigh gu ro dhurachdach gum faicemid ur gnuis, ʼs gun dianamaid suas na tha dhith air ur creideamh?</verse>
			<verse number="11">A nis gum bʼ e Dia fhein us ar n-Athair-ne, agus ar Tighearna Iosa Criosta, a stiuireas ar rathad gu ʼr n-ionnsuidh.</verse>
			<verse number="12">ʼS gun dian an Tighearna lionor sibh, ʼs gum miadaich e sibh gu pailt ann an carrantachd dha cheile, ʼs do dhaoine uile, mar a tha sinn dhuibhse,</verse>
			<verse number="13">Gus ur cridheachan a neartachadh gun ghiomh ann an naomhachd, an lathair Dhe agus ar n-Athar, aig tighinn ar Tighearna Iosa Criosta maille ri ʼnaoimh uile. Amen.</verse>
		</chapter>
		<chapter number="4">
			<verse number="1">A bharrachd air so ma ta, a bhraithrean, tha sinn a g-iarraidh ʼsa g-achanaich oirbh anns an Tighearna Iosa, mar a fhuair sibh bhuainne ciamar is còir dhuibh gluasad, agus Dia thoileachadh, gun gluais sibh mar sin, los am barrachd buannachd a bhith agaibh.</verse>
			<verse number="2">Oir is aithne dhuibh ciod na reachdan a thug mi dhuibh tromh ʼn Tighearna Iosa.</verse>
			<verse number="3">Oir se so toil De, ur naomhachadh-sa: gun seachainn sibh striopachas,</verse>
			<verse number="4">Gum bi fios aig gach aon agaibh, a shaghach a ghleidheadh ann an naomhachd, ʼs ann an onair:</verse>
			<verse number="5">Cha n-ann an togradh na druise, mar na cinnich, a tha aineolach air Dia;</verse>
			<verse number="6">ʼS gun duine air bith a dhianamh eucoir, no mealltaireachd, air a bhrathair ann an gnothach: oir is diughaltair an Tighearna orra sin uile, mar a dhʼ innis sinn dhuibh roimh so, ʼsa thug sinn fianuis:</verse>
			<verse number="7">Oir cha do ghairm Dia sinn gu neo-ghloine, ach gu naomhachd.</verse>
			<verse number="8">Air an aobhar sin esan a tha cur suarach nan nichean so, cha n-e duine, a tha e cur suarach, ach Dia, a thug cuideachd a Spiorad Naomh dhuinn.</verse>
			<verse number="9">Ach a thaobh na carrantachd braithreil, cha ruig sinn a leas sgriobhadh h-ugaibh: oir dhʼ ionnsuich sibh fhein bho Dhia gaol a thoirt dha cheile.</verse>
			<verse number="10">Oir gu dearbh tha sibh a dianamh sin do na braithrean uile, a tha ann am Macedonia air fad. Ach tha sinn a guidhe oirbh, a bhraithrean, sibh tuilleadh fhathast a dhianamh,</verse>
			<verse number="11">ʼS gun dian sibh dichioll gu bhith ann am fois, ʼs gun dian sibh ur gnothach fhein, ʼs gun oibrich sibh le ʼr lamhan fhein, mar a chuir sinn mu ʼr coinneamh; ʼs gun gluais sibh gun chron gan taobh-san a tha muigh; ʼs nach gabh sibh deidh air cuid neach air bith.</verse>
			<verse number="12">Us cha mhath leinn sibh a bhith aineolach, a bhraithrean, mu ʼn fheadhainn a tha ʼnan cadal, gus nach bi mulad oirbh, cleas na feadhnach eile aig nach eil dochas.</verse>
			<verse number="13">Oir ma tha sinn a creidsinn, gun dʼ fhuair Iosa bàs, ʼs gun dʼ eirich e rithist, is amhuil cuideachd a bheir Dia iadsan, a chaidil tromh Iosa, maille ris.</verse>
			<verse number="14">Oir tha sinn a g-radh so ribh ann am facal an Tighearna, nach bi sinne, a tha beo, a bhitheas maireann gu tighinn an Tighearna, rompasan a chaidil.</verse>
			<verse number="15">Oir thig an Tighearna fhein a nuas à flathanas le ordugh, ʼs le guth an ard-aingil, ʼs le trombaid Dhe; agus eiridh an toiseach na mairbh, a tha ann an Criosta.</verse>
			<verse number="16">An sin togar sinne, a bhios beo, a dhʼ fhagadh, suas comhla riu gus na neoil an coinneamh Chriosta anns an athar, ʼs mar sin bithidh sinn an comhnuidh maille ris an Tighearna.</verse>
			<verse number="17">Leis a sin thugaibh furtachd dha cheile leis na briathran so.</verse>
		</chapter>
		<chapter number="5">
			<verse number="1">Ach mu na timean ʼs na mionaidean, a bhraithrean, cha n-eil feum agaibh mi sgriobhadh gu ʼr n-ionnsuidh.</verse>
			<verse number="2">Oir is math is aithne dhuibh fhein, gur ann mar mheirleach san oidhche a thig latha an Tighearna.</verse>
			<verse number="3">Oir nuair a their iad: Sith agus tiaruinteachd, an sin thig grad sgrios orra, mar shaothair oirre-sa, a tha leth-tromach, ʼs cha bhi dol as aca.</verse>
			<verse number="4">Ach cha n-eil sibhse, a bhraithrean, ann an dorchadas, air chor ʼs gun glac an latha sin sibh mar mheirleach:</verse>
			<verse number="5">Oir is clann an t-soluis sibhse uile, agus clann an latha; cha n-ann dhe ʼn oidhche, no dhe ʼn dorchadas sinn.</verse>
			<verse number="6">Leis a sin na caidlemid mar chàch, ach dianamaid caithris, us bithemid measarra.</verse>
			<verse number="7">Oir iadsan a chaidleas, ʼsann san oidhche a tha iad a cadal; us iadsan a tha air mhisg, ʼsann san oidhche a tha iad air mhisg.</verse>
			<verse number="8">Ach sinne a tha dhe ʼn latha, bithemid stuama, a cur oirnn uchd-eideadh a chreidimh ʼs na carrantachd, agus clogaid dochas an t-sabhalaidh:</verse>
			<verse number="9">Oir cha dʼ orduich Dia feinn gu feirg, ach gu sabhaladh a chosnadh tromh ar Tighearna Iosa Criosta,</verse>
			<verse number="10">A fhuair bàs air ar son, a los, co-dhiu bhios sinn ri caithris, no ʼnar cadal, gum bi sinn beo maille ris.</verse>
			<verse number="11">Air an aobhar sin furtaichibh air a cheile; us thugaibh deagh shamhla dha cheile, mar a tha sibh a dianamh.</verse>
			<verse number="12">ʼS tha sinn a guidhe oirbh, a bhraithre, meas a bhith agaibh orrasan, a tha ri saothair ʼnur measg, agus a tha thairis oirbh anns an Tighearna, agus gu ʼr comhairleachadh,</verse>
			<verse number="13">Los gum bi am barrachd meas agaibh orra ann an carrantachd air sgath an oibre: biodh sith agaibh riu.</verse>
			<verse number="14">Agus tha sinn a guidhe oirbh, a bhraithrean, cronaichibh luchd-buaireis, thugaibh misneach do ʼn lag-inntinneach, dianaibh taic ris an anfhann, bithibh faighidneach ri daoine uile.</verse>
			<verse number="15">Fiachaibh nach diol neach olc an aghaidh an uilc do dhuine air bith: ach daonnan cleachdaibh an ni tha math dha cheile, ʼs do dhaoine uile.</verse>
			<verse number="16">Bithibh aoibhneach an comhnuidh.</verse>
			<verse number="17">Bithibh ri urnaigh gun lasachadh.</verse>
			<verse number="18">Thugaibh taing anns gach ni: oir se so toil De ann an Iosa Criosta dha ʼr taobh uile.</verse>
			<verse number="19">Na mùchaibh an Spiorad.</verse>
			<verse number="20">Na dianaibh diù de dhʼ fhaisneachd.</verse>
			<verse number="21">Cnuasaichibh a h-uile ni: glacaibh an ni tha math.</verse>
			<verse number="22">Gleidhibh sibh fhein bho ʼn h-uile seorsa de dhʼ olc;</verse>
			<verse number="23">ʼS gum bʼ e Dia na sithe a naomhaicheas sibh tromh gach ni, gus ur spiorad gu h-iomlan, ʼs ur n-anam, agus ur coluinn, a bhith air an gleidheadh gun smal gu tighinn ar Tighearna Iosa Criosta.</verse>
			<verse number="24">Tha esan a ghairm sibh dileas; agus ni e sin mar an ciadna.</verse>
			<verse number="25">A bhraithrean, guidhibh air ar son-ne.</verse>
			<verse number="26">Cuiribh fàilt air na braithrean uile le poig naoimh.</verse>
			<verse number="27">Tha mi guidhe oirbh tromh ʼn Tighearna, gun leughar an litir so do na braithrean naomh uile.</verse>
			<verse number="28">Grasan ar Tighearna Iosa Criosta gun robh maille ribh. Amen.</verse>
		</chapter>
	</book>
	<book number="53">
		<chapter number="1">
			<verse number="1">Pol, agus Silbhanus, agus Timoti, do eaglais muinntir Thessalonica ann an Dia ar n-Athair, agus san Tighearna Iosa Criosta.</verse>
			<verse number="2">Grasan gun robh dhuibh, agus sith bho Dhia ar n-Athair, ʼs bho ʼn Tighearna Iosa Criosta.</verse>
			<verse number="3">Tha mar fhiachan oirnn, a bhraithrean, taing a thoirt do Dhia daonnan air ur son, mar a tha iomchuidh, a chionn gum beil ur creideamh a cinntinn gu h-anabarrach, ʼs gum beil carrantachd lan-phailt aig gach aon agaibh dha cheile:</verse>
			<verse number="4">Air chor ʼs gum beil sinn fhein a gabhail uaill asaibh ann an eaglaisean Dhe, as leth ur faighidin, agus ur creidimh, agus ur geur-leanmhuinnean uile, agus ur cruaidh-chàsan, a tha sibh a fulang,</verse>
			<verse number="5">Mar shamplair air ceart-bhreitheanas De, los gum measar gur airidh sibh air rioghachd Dhe, air son a bheil sibh a fulang:</verse>
			<verse number="6">Oir tha e ceart do Dhia diughaltas a dhianamh orrasan, a tha gu ʼr leireadh:</verse>
			<verse number="7">Us fois a thoirt dhuibhse, a tha air ur leireadh, maille ruinne aig foillseachadh an Tighearna Iosa bho neamh maille ri ainglean a chumhachd,</verse>
			<verse number="8">Ann an lasair theine, a ni diughaltas orrasan, dha nach aithne Dia, ʼs nach eil umhailt do shoisgeul ar Tighearna Iosa Criosta:</verse>
			<verse number="9">A dhʼ fhuiligeas pian shiorruidh ann an leir-sgrios bho ghnuis an Tighearna, ʼs bho ghloir a chumhachd.</verse>
			<verse number="10">Nuair thig e gu bhith air a ghlorachadh ʼna naoimh, ʼsa bhith ʼna aobhar ioghnaidh unntasan uile a chreid, a chionn gun deach ar teisteanas-ne a chreidsinn leibhse mu ʼn latha ud.</verse>
			<verse number="11">A thaobh sin cuideachd tha sinn a g-urnaigh daonnan air ur son, gun deonaich ar Dia-ne sibhse dhianamh toillteanach air a ghairm, ʼs gun coimhlion e uile thoil a mhathais, agus obair a chreidimh ann an cumhachd,</verse>
			<verse number="12">Gu ainm ar Tighearna Iosa Criosta a bhith air a ghlorachadh unnaibh, agus sibhse annsan, a reir grasan ar Dia-ne, agus an Tighearna Iosa Criosta.</verse>
		</chapter>
		<chapter number="2">
			<verse number="1">Agus tha sinn a guidhe oirbh, a bhraithrean, as leth tighinn ar Tighearna Iosa Criosta, agus ar co-chruinneachaidh ga ionnsuidh,</verse>
			<verse number="2">Gun sibh a bhith gu h-ealamh air ur gluasad bho ʼr beachd, no fo gheilt, biodh e le spiorad, no biodh e le facal, no le litir mar air a cur bhuainne, mar gum biodh latha an Tighearna aig laimh.</verse>
			<verse number="3">Na mealladh neach air bith sibh an doigh sa bith: oir mur tig bristeadh-a-mach an toiseach, ʼs mur nochdar duine a pheacaidh, mac an sgriosa,</verse>
			<verse number="4">A tha cath an aghaidh ʼs ga ardachadh fhein fos cionn a h-uile ni, ris an canar Dia, no dha ʼn toirear aoradh, air chor ʼs gun suidh e ann an teampull Dhe, ga fhiachuinn fhein mar gum bu Dia e.</verse>
			<verse number="5">Nach eil cuimhne agaibh gun dʼ innis mi so dhuibh, nuair bha mi maille ribh?</verse>
			<verse number="6">ʼS tha fios agaibh a nis ciod a tha bacail e bhith air a thaisbeanadh ʼna àm fhein.</verse>
			<verse number="7">Oir tha mistire an uilc a g-oibreachadh a cheana: ach a mhain gun cum esan a tha cumail, gus an toirear as an rathad e.</verse>
			<verse number="8">Agus an sin nochdar an droch-aon, a mharbhas an Tighearna Iosa le spiorad a bheoil, agus le dearrsadh a thighinn sgriosaidh e e,</verse>
			<verse number="9">Aig a bheil a thighinn a reir oibreachadh shatain, anns a h-uile cumhachd, agus ann an comharran, agus am feartan-breige,</verse>
			<verse number="10">Us anns a h-uile claonadh de dhrochbheart dhaibh-san, a tha dol a dhith: a chionn nach do ghabh iad gaol air an fhirinn, gus iad a bhith sabhailte. Air son so cuiridh Dia ga ʼn ionnsuidh oibrichean a mhearrachd, gus iad a bhriag a chreidsinn,</verse>
			<verse number="11">Gus iadsan uile a bhith air an diteadh, nach do chreid an fhirinn, ach a dhʼ aontaich do ʼn eucoir.</verse>
			<verse number="12">Ach is còir dhuinne daonnan taing a thoirt do Dhia air ur sonsa, a bhraithrean ionmhuinn le Dia, a chionn gun do thagh Dia sibh ʼnur ciad thoradh gu sabhaladh ann an naomhachadh an spioraid, ʼs ann an creideamh na firinn:</verse>
			<verse number="13">A dhʼ ionnsuidh na ghairm e sibh leis an t-soisgeul againne, gu ruighinn air gloir ar Tighearna Iosa Criosta.</verse>
			<verse number="14">Uime sin, abhraithrean, seasaibh gu daingeann; agus cumaibh na bial-aithrisean, a dhʼ ionnsuich sibh, co-dhiu ʼsann leis an teagasg, no leis an litir againne.</verse>
			<verse number="15">A nis gum bʼ e an Tighearna Iosa Criosta, agus Dia ʼs ar n-Athair, a ghradhaich sinn, ʼsa thug sòlas bith-bhuan dhuinn, agus deagh dhochas ann an gras,</verse>
			<verse number="16">A bhrosnaicheas ur cridheachan, ʼsa dhaingnicheas sibh, anns a h-uile gniomh, agus facal math.</verse>
		</chapter>
		<chapter number="3">
			<verse number="1">A bharrachd air so, guidhibh air ar son-ne, a bhraithrean, gu facal De a ruith, ʼsa bhith air a ghlorachadh, amhuil mar a tha e ʼnur measgsa,</verse>
			<verse number="2">Gus sinne bhith air ar saoradh bho dhaoine draghail agus olca: oir cha n-eil creideamh aig daoine uile.</verse>
			<verse number="3">Ach tha Dia dileas, a dhaingnicheas, agus a dhionas sibh bho olc.</verse>
			<verse number="4">ʼS tha sinn a g-earbsa asaibh anns an Tighearna, gum beil sibh a dianamh nan nichean a dhʼ àithn sinn oirbh, agus gun dian.</verse>
			<verse number="5">ʼS gun stiuir an Tighearna ur cridhe an carrantachd Dhe, ʼs am faighidin Chriosta.</verse>
			<verse number="6">Agus tha sinn a sparradh oirbh, a bhraithrean, an ainm ar Tighearna Iosa Criosta, gun dealaich sibh ris a h-uile brathair, a tha gabhail roimhe gu mi-riaghailteach, agus nach ann a reir a bhial-aithris, a fhuair iad bhuainne.</verse>
			<verse number="7">Oir is aithne dhuibh fhein ciamar is còir dhuibh sinne a leanailt: oir cha robh sinn mi-riaghailteach ʼnur measg:</verse>
			<verse number="8">Cha mhua dhʼ ith sinn aran duine air bith a nasgaidh, ach le obair ʼs le sgios chuir sinn ri saothair, a dhʼ oidhche ʼsa latha, eagal costus a chur air duine agaibh.</verse>
			<verse number="9">Cha n-e nach robh comas againn, ach gus sinn fhein a thoirt ʼnar samhla dhuibhse, los ar leantuinn.</verse>
			<verse number="10">Oir nuair a bha sinn maille ribh, sparr sinn so oirbh, mur math le duine oibreachadh, na itheadh e.</verse>
			<verse number="11">Oir chuala sinn gum beil cuid ʼnur measg, a tha mi-riaghailteach ʼnan dol-a-mach, gun a bhith ri obair sa bith, ach a buntuinn gu neònach ri gnothaichean dhaoine eile.</verse>
			<verse number="12">A nis tha sinn a sparradh air a leithid de dhʼ fheadhainn, ʼsa griosad orra tromh ʼn Tighearna Iosa Criosta, iad a chur ri obair le sith, ʼs an aran fhein ithe.</verse>
			<verse number="13">Ach sibhse, a bhraithrean, na gabhaibh sgios de mhath a dhianamh.</verse>
			<verse number="14">Agus ma tha duine sa bith ann, nach eil umhailt dha ʼr facal-ne san litir so, comharraichibh an duine sin, ʼs na cumaibh cuideachda ris, los gum bi e air a narachadh:</verse>
			<verse number="15">A dhʼ aindeoin sin na measaibh e mar namhaid, ach comhairlichibh e mar bhrathair.</verse>
			<verse number="16">A nis gum bʼ e Tighearna na sithe e fhein, a bheir sith bhith-bhuan dhuibh anns gach aite. Gum bʼ e an Tighearna a bhios maille ribh uile.</verse>
			<verse number="17">Beannachd Phoil le mo laimh fhein: se sin an seul anns a h-uile litir; so mar tha mi sgriobhadh.</verse>
			<verse number="18">Grasan ar Tighearna Iosa Criosta gun robh maille ribh uile. Amen.</verse>
		</chapter>
	</book>
	<book number="54">
		<chapter number="1">
			<verse number="1">Pol, ostal Iosa Criosta, a reir fainte Dhe ar Slanair, agus Iosa Criosta ar dochas,</verse>
			<verse number="2">Gu Timoti, a mhac gradhach sa chreideamh. Grasan, trocair, agus sith bho Dhia an t-Athair, ʼs bho Iosa Criosta ar Tighearna.</verse>
			<verse number="3">Mar a dhʼ iarr mi ort fuireach an Ephesus, nuair a chaidh mi do Mhacedonia, los gun sparradh tu air cuid de dhʼ fheadhainn, gun iad a bhith teagasg air chaochla doigh,</verse>
			<verse number="4">ʼS gun iad a bhith toirt feairt air sgialachdan, ʼs air sloinntearachd gun cheann: nichean is dòcha ceisdean a thogail, na oileanachadh diadhaidh, a tha sa chreideamh.</verse>
			<verse number="5">A nis se is crioch do ʼn fhainte carrantachd bho chridhe glan, ʼs bho dheagh chogais, agus bho chreideamh gun fhoill.</verse>
			<verse number="6">Bho bheil cuid air dol air seachran, ʼs air tionndadh a leth-taobh gu faoin-labhairt,</verse>
			<verse number="7">A sireadh gu bhith ʼnan luchd-teagaisg an lagha, gun a bhith tuigsinn ciod a tha iad a g-radh, no ciod a tha iad a cur an ceill.</verse>
			<verse number="8">Ach is aithne dhuinne gum beil an lagh math, ma tha neach a toirt deagh bhuil as:</verse>
			<verse number="9">A tuigsinn so, nach deach anlagh athoirt seachad air son an duine cheart, ach air son dhaoine eucorach agus as-umhailt, air son dhaoine mi-dhiadhaidh agus peacach, air son dhaoine aingidh us neoghlan, air son mhurtairean aithrichean, us mhurtairean mhathraichean, agus mhurtairean eile,</verse>
			<verse number="10">Air son luchd-diolanais, air son feadhnach a tha gan truailleadh fhein ri firionnaich, air son luchd-goid dhaoine, air son bhriagadairean, air son luchd-mhionnan-eithich, ʼs air son gach ni eile, a tha an aghaidh teagaisg fhallain,</verse>
			<verse number="11">A tha a reir soisgeul gloir an De bheannaichte, a chaidh earbsa riumsa.</verse>
			<verse number="12">Tha mi toirt taing dha-san a neartaich mi, seadh do Iosa Criosta ar Tighearna, a chionn gun do mheas e mi dileas le mo chur san fhrithealadh so:</verse>
			<verse number="13">A bha roimh so am fhear blaisbheum, geur-leanmhuinn, agus taireil: ach rainig mi air trocair Dhe: a chionn gun dʼ rinn mi so gu h-aineolach ann am mi-chreideamh.</verse>
			<verse number="14">A nis chinn grasan an Tighearna gu ro-phailt leis a chreideamh ʼsa ghradh, a tha ann an Iosa Criosta.</verse>
			<verse number="15">Is facal firinneach so, is fhiach a chreidsinn le uile dhaoine: gun tainig Iosa Criosta thuu an t-saoghail so gu peacaich a shabhaladh, agus is mise an ceann-feadhna:</verse>
			<verse number="16">Ach ʼsann air son so a rainig mi air trocair, gu Iosa Criosta a dhʼ fhiachuinn a h-uile faighidin unnamsa an toiseach, los soilleireachadh a thoirt dhaibh a chreideas ann gu beatha shiorruidh.</verse>
			<verse number="17">A nis do righ nan linn, neo-bhàsmhor, neo-fhaicinneach, an t-aon Dia, gun robh onair agus gloir a chaoidh nan caoidh. Amen.</verse>
			<verse number="18">An fhainte so tha mi g-earalachadh ort, a Thimoti, a mhic, a reir nam faisneachd roimh so as do leth, gun cath thu unnta deagh chath,</verse>
			<verse number="19">Le creideamh a bhith agad, agus deagh chogais, a thilg cuid bhuapa ann an rathad ʼs gun dʼ eirich dhaibh long-bhristeadh a thaobh creidimh:</verse>
			<verse number="20">Dhiu sin tha Hemenéus, us Alastair, iadsan liubhair mise do shatan, gus iad a dhʼ ionnsachadh gun a bhith ri blaisbheum.</verse>
		</chapter>
		<chapter number="2">
			<verse number="1">Tha mi g-achanaich romh gach ni, gun rachadh achanaichean, urnaighean, eadar-ghuidhe, agus breith-buidheachas a thairg so suas air son dhaoine uile,</verse>
			<verse number="2">Air son righrean, us iadsan uile a tha an ard-inbhe, air chor ʼs gun caith sinn ar beatha le samhchair, ʼs le sith, anns a h-uile diadhachd agus geamnachd:</verse>
			<verse number="3">Oir tha so math agus taitneach an lathair Dhe ar Slanair,</verse>
			<verse number="4">Aig a bheil toil daoine uile a bhith sabhailte, ʼsa thighinn gu eolas air an fhirinn.</verse>
			<verse number="5">Oir tha aon Dia ann, agus aon eadar-mhiadhonair eadar Dia agus daoine, an duine Iosa Criosta,</verse>
			<verse number="6">A thug e fhein seachad ʼna eirig air son dhaoine uile, ʼna theisteanas ann an àm iomchuidh:</verse>
			<verse number="7">H-uige so tha mise air mʼ orduchadh na mʼ shearmonaiche, ʼs na mʼ ostal (tha mi labhairt na firinn, ʼs cha bhriag), fear-teagaisg nan cinneach an creideamh, ʼs am firinn.</verse>
			<verse number="8">ʼS aill leam ma ta daoine a dhianamh urnaigh ʼs gach aite, a togail suas lamhan glana gun ghamhlas, gun chonsachadh.</verse>
			<verse number="9">Na boirionnaich mar an ciadna, ann an uidheam dhealbhaich, gan sgeadachadh fhein le modhalachd, ʼs le stuaime, cha n-ann le falt ʼna dhuail, no le òr, no le leugan, no le eideadh luachor:</verse>
			<verse number="10">Ach, mar a thig do bhoirionnaich, a cleachdadh diadhachd, le deagh oibrichean.</verse>
			<verse number="11">Ionnsuicheadh am boirionnach ann an tosdachd leis a h-uile umhailteas.</verse>
			<verse number="12">Cha n-eil mi leigeil le boirionnach a bhith teagasg, no uachdranachd a ghabhail air an duine, ach a bhith ʼna tosd.</verse>
			<verse number="13">Oir chruthaicheadh Adhamh an toiseach, ʼs an sin Eubha.</verse>
			<verse number="14">Agus cha n-e Adhamh a mhealladh: ach si am boirionnach, ʼs i air a mealladh, a bha sa choire.</verse>
			<verse number="15">A dhʼ aindeoin sin sabhalar i tromh bhreith cloinne, ma bhuan-leanas i ri creideamh, ʼs ri gradh, ʼs ri naomhachd le stuaime.</verse>
		</chapter>
		<chapter number="3">
			<verse number="1">Is facal firinneach so: Ma tha deidh aig duine sa bith air driachd easbuig, tha a dheidh air obair mhath.</verse>
			<verse number="2">Is còir do easbuig ma ta a bhith gun ghiomh, ʼna fhear aona mhna, measarra, glic, deagh bheusach, geamnaidh, fialaidh, ʼna fhear-teagaisg,</verse>
			<verse number="3">Gun a bhith ʼna phoitear-fiona, no ʼna fhear-bhuillean, ach modhail, neo-chonspaideach, gun sannt, ach,</verse>
			<verse number="4">ʼNa fhear a riaghlas gu math a thigh fhein, a cumail a chloinne fo smachd leis a h-uile geamnachd.</verse>
			<verse number="5">Achmur aithnedo dhuine a thigh fhein a rian, ciamar a bheir e an aire air eaglais Dhe?</verse>
			<verse number="6">Cha n-ann ʼna ùr-chreideach: air eagal, a g-at le prois, gun tuit e fo bhreitheanas an aibhistir.</verse>
			<verse number="7">Cha n-fhuilear dha cuideachd deagh theisteanas a bhith aige bho ʼn fheadhainn a tha muigh, air eagal gun tuit e fo thaire, ʼs an ribe an deomhain.</verse>
			<verse number="8">Biodh na deaconan mar an ciadna geamnaidh, gun teanga dhubailte, gun a bhith titheach air moran fiona, no gionach gu buannachd shalaich:</verse>
			<verse number="9">A cumail mistire a chreidimh an cogais ghlain.</verse>
			<verse number="10">Agus biodh iad sin cuideachd air an dearbhadh an toiseach; ʼs an sin frithealadh iad, gun aon choire fuaighte riu.</verse>
			<verse number="11">Mar an ciadna biodh na boirionnaich banail, cha n-ann ri cul-chàineadh, ach stuama, dileas anns a h-uile ni.</verse>
			<verse number="12">Biodh na deaconan ʼnam fir aona mhna: a riaghladh gu math an cloinne, ʼs an tighean fhein.</verse>
			<verse number="13">Oir iadsan a fhritheil gu math, coisnidh iad dhaibh fhein deagh inbhe, agus mor earbsa anns a chreideamh, a tha ann an Iosa Criosta.</verse>
			<verse number="14">Tha mi sgriobhadh so h-ugad ann an dochas tighinn ga dʼ choimhead gu h-aithghearr.</verse>
			<verse number="15">Ach ma dhʼ fhanas mi fada, gu fios a bhith agad ciamar is còir dhut thu fhein a ghiulan ann an tigh an De bheo, se sin eaglais an De bheo, steidh agus carragh na firinne.</verse>
			<verse number="16">Agus gu beachd is mor mistire na diadhachd, a thaisbeanadh san fheoil, a naomhaicheadh san spiorad, a nochdadh do ainglean, a theagaisgeadh do na cinnich, a chreideadh san t-saoghal, a thogadh gu gloir.</verse>
		</chapter>
		<chapter number="4">
			<verse number="1">A nis tha an Spiorad a g-innse gu soilleir, gum brist cuid a mach bho ʼn chreideamh anns na h-amannan deirionnach, a toirt feairt air spioraid na mearachd agus air teagasgan dheomhan,</verse>
			<verse number="2">A labhairt bhriag ann an ceilg, ʼs aig a bheil an cogais mar loisgte le iaruinn teth,</verse>
			<verse number="3">A bacail posadh, ʼsa g-orduchadh fuireach bho bhiadhan, a chruthaich Dia gus an gabhail le buidheachas leis na creidich, us leo-san dha ʼn aithne an fhirinn.</verse>
			<verse number="4">Oir tha h-uile ni, a chruthaich Dia, math, ʼs cha n-eil ni ri sheachnadh a ghabhar le buidheachas:</verse>
			<verse number="5">Oir tha e air a bheannachadh le facal De ʼs le urnaigh.</verse>
			<verse number="6">Le cur nan nichean so air shuilean do na braithrean, bithidh tu ad dheagh fhear-muinntir Iosa Criosta, air tʼ àrach le briathran a chreidimh, ʼs leis an deagh theagasg a bhuannaich thu.</verse>
			<verse number="7">Ach seachainn uirsgialan gorach sheann mhnathan: agus cleachd thu fhein ri diadhachd.</verse>
			<verse number="8">Oir is beag am feum ann an saothair chorporra: ach tha crabhadh feumail air son a h-uile ni, agus tha gealladh aige air a bheatha tha nis ann, ʼs air a bheatha ri tighinn.</verse>
			<verse number="9">Is facal firinneach so, a ʼs fhiach gu tur gabhail ris.</verse>
			<verse number="10">Air son so ma ta tha sinn ri saothair, ʼs thathas ga ʼr càineadh, a chionn gum beil ar dochas anns an Dia bheo, Slanair dhaoine gu leir, ʼs nan creideach gu h-àraid.</verse>
			<verse number="11">Aithn na nichean so, agus teagaisg iad.</verse>
			<verse number="12">Na sealladh duine air bith sios air tʼ oige: ach bi ad shamplair do na creidich am facal, an comhradh, an carrantachd, an creideamh, an geamnachd.</verse>
			<verse number="13">Gus an tig mise, thoirtʼ aire do leughadh, do chomhairleachadh, ʼs do theagasg.</verse>
			<verse number="14">Na dian dearmad air na grasan a tha unnad, a thugadh dhut tromh fhaisneachd, maille ri leagadh lamhan na sagartachd.</verse>
			<verse number="15">Cnuasaich na nichean so, leag tʼ uile inntinn orra, los gum bi do leas soilleir do dhaoine uile.</verse>
			<verse number="16">Thoir an aire ort fhein ʼs air teagasg: bi durachdach unnta. Oir le so dhianamh, sabhalaidh tu thu fhein araon agus iadsan, a dhʼ eisdeas riut.</verse>
		</chapter>
		<chapter number="5">
			<verse number="1">Na cronaich gu garg duine aosda, ach grios air mar athair: air daoine oga, mar bhraithrean:</verse>
			<verse number="2">Air seann mhnathan, mar mhathraichean: air boirionnaich oga, mar pheathraichean leis a h-uile geamnachd:</verse>
			<verse number="3">Thoir onair do bhantraichean, a tha ʼnain bantraichean a rireamh.</verse>
			<verse number="4">Ach ma tha clann no oghachan aig bantraich air bith, ionnsuicheadh i an toiseach a tigh fhein a riaghladh, agus a dleasnas a dhianamh ri ʼparantan: oir tha so taitneach an lathair Dhe.</verse>
			<verse number="5">Ach ise a tha ʼna bantraich a rireamh, ʼs air a fagail leatha fhein, biodh a h-earbsa ann an Dia, us thugadh i i fhein, a dhʼ oidhche ʼsa latha, do dhʼ urnaigh ʼs do dhʼ achanaich:</verse>
			<verse number="6">Oir tha ise, a tha tighinn beo an ailghios, marbh ged a tha i beo.</verse>
			<verse number="7">Agus cuir so mu ʼn coinneamh, gus iad a bhith gun choire.</verse>
			<verse number="8">Ach ma tha duine air bith ann, nach eil a gabhail curaim dhe mhuinntir fhein, dhiusan gu h-araid a tha ʼna thigh, dhʼ aicheadh e an creideamh, agus tha e na ʼs miosa na ana-creideach.</verse>
			<verse number="9">Biodh bantrach air a taghadh, nach eil na ʼs lugha na tri fichead bliadhna a dhʼ aois, a bha ʼna mnaoi aon duine,</verse>
			<verse number="10">Us teisteanas deagh oibrichean aice, ma thog i a clann gu math, ma ghnathaich i aoidheachd, ma nigh i casan nan naomh, ma fhreasdail i orrasan a tha fo thrioblaid, ma rinn i a h-uile deagh obair le dichioll.</verse>
			<verse number="11">Ach seachuinn bantraichean mua ʼs og: oir nuair dhʼ fhasas iad mear an Criosta, is toigh leo posadh,</verse>
			<verse number="12">ʼS iad fo dhiteadh, a chionn gun tug iad gu neo-bhrigh an ciad chreideamh.</verse>
			<verse number="13">Us comhla ri sin, le bhith diomhain, ionnsaichidh iad dol mun cuairt bho thigh gu tigh: us cha n-e mhain diomhain a tha iad, ach bialach cuideachd, us feorachail, a bruidhinn air nichean nach còir dhaibh.</verse>
			<verse number="14">Is math leam ma ta gum pos na bantraichean oga, gum beir iad clann, gum bi iad ʼnam bana-mhaighistirean theaghlaichean, gun aobhar a thoirt do ʼn namhaid air olc a labhairt.</verse>
			<verse number="15">Oir thionndaidh cuid air falbh a cheana an deigh shatain.</verse>
			<verse number="16">Ma tha bantraichean aig creideach air bith, freasdaileadh e orra, ʼs na biodh an cudthrom air an eaglais; gus am bi ann na dhʼ fhoghnas dhaibh-san, a tha ʼnam bantraichean a rireamh.</verse>
			<verse number="17">Biodh na sagairt, a tha riaghladh gu math, air am meas toillteanach air onair dhubailte: gu h-araid iadsan, a tha ri saothair san fhacal, ʼs anns an teagasg.</verse>
			<verse number="18">Oir tha an Sgriobtur a g-radh: Na ceangail bial an daimh, a tha saltairt an arbhair; agus: Is airidh an cosnach air a dhuais.</verse>
			<verse number="19">An aghaidh sagairt na gabh casaid, ach le dithis, no le triuir fhianuisean.</verse>
			<verse number="20">Iadsan a pheacaicheas cronaich ʼnan lathair uile, gu eagal a chur air càch.</verse>
			<verse number="21">Tha mi guidhe ort an lathair Dhe, us Iosa Criosta, ʼs nan ainglean taghte, gun cum thu na nichean so gun eisimeil, gun ni dhianamh le claonadh a null no nall.</verse>
			<verse number="22">Na leag lamhan air chabhaig air duine sam bith, ʼs na biodh comhphairt agad am peacannan dhaoine eile. Gleidh thu fhein geamnaidh.</verse>
			<verse number="23">Na lean na ʼs fhaide air uisge ol, ach cleachd beagan fiona air son do stamaig, us tʼ easlaintean tric.</verse>
			<verse number="24">Tha peacannan cuid de dhaoine follaiseach, a gabhail rompa gu breitheanas: us cuid eile, ʼsann tha iad gan leantuinn.</verse>
			<verse number="25">Mar an ciadna tha oibrichean matha follaiseach; agus iadsan, a tha air chaochla seoil, cha ghabh an cleith.</verse>
		</chapter>
		<chapter number="6">
			<verse number="1">Feadhainn air bith a tha ʼnan seirbhisich fo chuing, measadh iad gur airidh am maighistirean air a h-uile urram, aireagal ainm an Tighearna ʼsa theagasg a dhʼ fhaighinn toibheum.</verse>
			<verse number="2">Ach iadsan aig a bheil maighistirean creideach, na sealladh iad sios orra, a chionn ʼs gur braithrean iad: ach dianadh iad seirbhis dhaibh a raghainn, a chionn iad a bhith ʼnan creidich agus gradhaichte, agus roinn aca dhe ʼn tiodhlac. Teagaisg so, agus comhairlich.</verse>
			<verse number="3">Ma tha gin sa bith a teagasg a chaochla, ʼs nach eil a g-aontachadh do fhacail fhallain ar Tighearna Iosa Criosta, ʼs do ʼn teagasg sin a tha a reir diadhachd,</verse>
			<verse number="4">Tha e uaibhreach, gun aithne air ni sa bith, ach ʼna bhreislich a thaobh cheisdean, us chonsachaidh mu bhriathran: bho ʼn eirich farmad, deaspud, blaisbheum, agus droch amharusan,</verse>
			<verse number="5">Carraidean dh aoin e air an truailleadh ʼnan inntinn, air a bheil an fhirinn a dhith, a saoilsinn gur buannachd diadhachd.</verse>
			<verse number="6">Ach is buannachd mhor diadhachd maille ri toil-inntinn.</verse>
			<verse number="7">Oir cha tug sinn dad leinn thun an t-saoghail so; agus is cinnteach nach toir sinn dad as.</verse>
			<verse number="8">Ach le biadh a bhith againn, us aodach gus ar n-eideadh, bithemid toilichte leo.</verse>
			<verse number="9">Oir tuitidh an fheadhainn, a tha ʼn geall air a bhith beairteach, am buaireadh, ʼs an ribe an deomhain, ʼs an iomadh miann gun mhath agus cronail, a tha cur dhaoine fodha gu sgrios ʼs gu diteadh.</verse>
			<verse number="10">Oir se deidh air airgiod friamh a h-uile uilc; a sanntachadh so, chaidh cuid air seachran bho ʼn chreideamh, agus ribeadh iad ann an iomadh doruinn.</verse>
			<verse number="11">Ach thusa, O dhuine le Dia, teich bhuatha so: agus lean ceartas, creideamh, carrantachd, faighidin, ciuineachd.</verse>
			<verse number="12">Cath deagh chath a chreidimh; dian greim air a bheatha shiorruidh, dhʼ ionnsuidh na ghairmeadh thu, ʼs na dhʼ aidicheadh leat deagh aideachadh an lathair moran fhianuisean.</verse>
			<verse number="13">Tha mi cur mu dʼ choinneamh an lathair Dhe, a tha beothachadh a h-uile ni, ʼs an lathair Iosa Criosta, a thug teisteanas fo Phontius Pilat, deagh aideachadh,</verse>
			<verse number="14">Gun cum thu an fhainte gun smal, gun choire gu tighinn ar Tighearna Iosa Criosta,</verse>
			<verse number="15">A nochdas esan ʼna amannan fhein, a tha beannaichte agus ʼna aonar cumhachdach, Righ nan righrean, agus Tighearna nan tighearnan:</verse>
			<verse number="16">A tha ʼna aonar neo-bhàsmhor, ʼsa tha tamh ann an solus air nach gabh ruighinn: nach fhaca duine riamh, ʼs nach urrainn do dhuine fhaicinn: dhasan gun robh onair, agus rioghachd shiorruidh. Amen.</verse>
			<verse number="17">Orduich do dhaoine beairteach an t-saoghail so, gun iad a bhith ard-aigneach, no earbsa a chur á beartas neo-chinnteach, ach as an Dia bheo (a tha buileachadh oirnn gach ni gu pailt gus am mealtuinn),</verse>
			<verse number="18">Math a dhianamh, a bhith beairteach an deagh oibrichean, deas gu toirt seachad, ʼs gu càch a chobhair,</verse>
			<verse number="19">Maoin a chur suas dhaibh fhein, bun math mu choinneamh an ama ri tighinn, los gun dian iad greim air an fhior bheatha.</verse>
			<verse number="20">O Thimoti, gleidh sin a chaidh earbsa riut, a seachnadh ùr-shuidheachadh ain-diadhaidh bhriathran, us comhstri mu eolas, a thʼ air ainmeachadh mar so gu briagach,</verse>
			<verse number="21">Chaidh cuid, le creideas a thoirt da, am mearachd a thaobh creidimh. Grasan gun robh maille riut. Amen.</verse>
		</chapter>
	</book>
	<book number="55">
		<chapter number="1">
			<verse number="1">Pol, ostal Iosa Criosta le toil Dhe, a reir gealltanas na beatha, a thʼ ann an Iosa Criosta,</verse>
			<verse number="2">Gu Timoti, mac mo mhor ghraidh, grasan, iochd, agus sith gun robh dhut bho Dhia an t-Athair, ʼs bho Iosa Criosta ar Tighearna.</verse>
			<verse number="3">Tha mi toirt taing do Dhia, dha ʼm beil mi ri seirbhis bho mʼ aithrichean le cogais ghlain, gum beil mi gun lasachadh, a dhʼ oidhche ʼsa latha, a toirt cuimhne ort na mʼ urnaighean:</verse>
			<verse number="4">ʼS mi an geall air tʼ fhaicinn, ʼs cuimhne agam air do dheoir, los gun lionar mi le sòlas,</verse>
			<verse number="5">A toirt gu mʼ chuimhne a chreidimh neo-fhoilleil sin a tha unnad, a thuinich an toiseach na dʼ shean-mhathair Lois, agus na dʼ mhathair Eunice, agus, is cinnteach mi, a tha unnad fhein cuideachd.</verse>
			<verse number="6">Air an aobhar sin, se mo chomhairle dhut, gum beothaich thu suas grasan De, a tha unnad le leagail mo lamhan-sa.</verse>
			<verse number="7">Oir cha tug Dia dhuinn spiorad an eagail, ach na cumhachd, agus a ghraidh, agus na measarrachd.</verse>
			<verse number="8">Na gabh nàire ma ta á teisteanas ar Tighearna, no asamsa, a phriosanach: ach saothraich comhla riumsa air son an t-soisgeil, a reir cumhachd Dhe,</verse>
			<verse number="9">A shaor sinn, agus a ghairm sinn le ghairm naoimh, cha n-ann a reir ar n-oibrichean, ach a reir a bheachd fhein, ʼsa ghrasan a thugadh dhuinn ann an Iosa Criosta roimh thimean an t-saoghail.</verse>
			<verse number="10">Ach a tha nis follaiseach le nochdadh ar Slanair, Iosa Criosta, a chur as do ʼn bhàs, ʼsa thug beatha agus neo-thruailleachd gu soilleireachd leis an t-soisgeul,</verse>
			<verse number="11">Anns a bheil mise air mʼ orduchadh na mʼ shearmonaiche, agus na mʼ ostal, agus na mʼ fhear-teagaisg nan cinneach.</verse>
			<verse number="12">As leth so cuideachd tha mise fulang nan nichean so, ach cha n-eil nàire orm. Oir is aithne dhomh co dha thug mi creideas, agus is cinnteach mi, gur urrainn da mo thasgaidh a ghleidheadh gus an latha sin.</verse>
			<verse number="13">Biodh suidheachadh nam facal fallain agad, a chuala tu bhuamsa ann an creideamh, agus anns a ghradh, a tha ann an Iosa Criosta.</verse>
			<verse number="14">Gleidh an deagh thasgaidh tromh ʼn Spiorad Naomh, a tha tamh unnainn.</verse>
			<verse number="15">Tha fios agad air so, gun do thionndaidh iadsan uile a tha an Asia air falbh bhuamsa; dhiusan tha Phigellus agus Hermogenes.</verse>
			<verse number="16">Gun dian an Tighearna trocair fhiachuinn do thigh Onesiphoruis, a chionn gun dʼ fhurtaich e ormsa gu tric, ʼs nach do ghabh e nàire as mo shlabhruidh:</verse>
			<verse number="17">Oir nuair thainig e do ʼn Roimh, shir e air mo shon le dichioll, agus fhuair e mi.</verse>
			<verse number="18">Gun deonaich an Tighearna dha gun ruig e air trocair bho ʼn Tighearna san latha sin. Agus is ro mhath tha fhios agad fhein a liuthad ni, anns na fhreasdail e ormsa ann an Ephesus.</verse>
		</chapter>
		<chapter number="2">
			<verse number="1">Bi-sa mata, a mhic, laidir anns na grasan, a thʼ ann an Iosa Criosta;</verse>
			<verse number="2">Agus na nichean a chual thu bhuamsa an lathair moran fhianuisean, iad sin earb ri daoine dileas, a bhios freagrach gu daoine eile a theagasg mar an ciadna.</verse>
			<verse number="3">Oibrich mar dheagh shaighdear Iosa Criosta.</verse>
			<verse number="4">Cha n-eil duine air bith, ʼs e ʼna shaighdcar aig Dia, ga chur fhein an luib ghnothaichean saoghalta: los gun toilich e esan ris an dʼ rinn e fasdadh.</verse>
			<verse number="5">Oir cha teid esan, a tha stri air son laimh-an-uachdar, a chrunadh, mur gleachd e gu laghail.</verse>
			<verse number="6">Se an tuathanach, a tha ris an obair, is còir an toiseach faighinn de ʼn toradh.</verse>
			<verse number="7">Tuig na tha mi g-radh: oir bheir an Tighearna dhut tuigse anns gach ni.</verse>
			<verse number="8">Cuimhnich gun dʼ eirich an Tighearna Iosa Criosta bho na mairbh, a tha de shiol Dhài a reir mo shoisgeil-sa,</verse>
			<verse number="9">Bis a bheil mi saothrachadh gu ruig ceanglaichean, mar fhear dhroch-ghniomh: ach cha n-eil facal De ceangailte.</verse>
			<verse number="10">Uime sin tha mi cur suas leis gach ni air son nan daoine taghte, los gun ruig iadsan cuideachd air an t-sabhaladh, a thʼ ann an Iosa Criosta, maille ri gloir air neamh.</verse>
			<verse number="11">Is facal firinneach so: Ma gheobh sinn bàs maille ris, bithidh sinn beo maille ris mar an ciadna:</verse>
			<verse number="12">Ma dhʼ fhuiligeas sinn, righichidh sinn comhla ris: ma dhʼ aicheadhas sinn e, aicheadhaidh esan sinne mar an ciadna:</verse>
			<verse number="13">Mur creid sinn, thaesan a fantuinn dileas, cha n-urrainn da e fhein aicheadh.</verse>
			<verse number="14">Cuir na nichean so ʼnan cuimhne, a toirt fianuis orra an lathair an Tighearna. Na dian consachadh an cainnt: oir cha n-eil feum idir ann, ach gus an luchd-eisdeachd a chur tuathal.</verse>
			<verse number="15">Thoir deagh aire gun giulan thu thu fhein taitneach do Dhia, na dʼ fhear oibre nach ruig a leas nàire ghabhail, a cur an ceill facal na firinne mar is còir:</verse>
			<verse number="16">Ach seachuinn seanachas faoin agus truaillidh: oir tha sin ʼna bhrosnachadh mor gu mi-dhiadhachd:</verse>
			<verse number="17">Oir tha an cainnt a sgaoileadh mar a chneidh: dhiu sin tha Himenéus us Philetus,</verse>
			<verse number="18">A thuit air falbh bho ʼn fhirinn, a cantuinn gun deach an aiseirigh seachad a cheana, agus a chuir cuid de dhaoine bharr am buinn a thaobh a chreidimh.</verse>
			<verse number="19">Ach tha steidh chinnteach Dhe a seasamh, leis an t-seul so a bhith aice: Is aithne do Dhia a mhuinntir fhein; agus a h-uile fear, a tha gairm air ainm an Tighearna, seachnadh e an t-olc.</verse>
			<verse number="20">Ach ann an tigh mor tha saghaichean, cha n-ann a mhain a dhʼ òr, ʼsa dhʼ airgiod, ach de dhʼ fhiodh cuideachd, ʼs de chriadh; ach cuid gu dearbh gu urram, agus cuid gu as-urram.</verse>
			<verse number="21">Ma ghlanas ma ta fear e fhein bho na nichean so, bithidh e ʼna shaghach naomhaichte gu urram, agus tarbhach do ʼn Tighearna, deas air son gach deagh ghniomh.</verse>
			<verse number="22">Ach teich thusa bho ana-miannan na h-oige: ʼs lean ceartas, dochas, creideamh, carrantachd, agus sith riusan, a tha gairm air an Tighearna le cridhe glan.</verse>
			<verse number="23">Agus seachuinn ceisdean faoinʼs gun fhaghlum, us fios agad gun tog iad consachadh.</verse>
			<verse number="24">Ach cha chòir do fhear-muinntir an Tighearna a bhith ri comhstri, ach a bhith ciuin ri uile dhaoine, titheach air teagasg, faighidneach,</verse>
			<verse number="25">A toirt comhairle le caomhalachd air an fheadhainn, a tha cur an aghaidh na firinne: gun fhios nach toir Dia iad gu aithreachas, gus an fhirinn aithneachadh,</verse>
			<verse number="26">ʼS gus iad fhein fhuasgladh bho ribe an deomhain, aig a bheil iad an sàs ʼnam priosanaich mar is aill leis.</verse>
		</chapter>
		<chapter number="3">
			<verse number="1">Biodh fios agad air so cuideachd, gun tig anns na laithean deirionnach amannan cunnartach.</verse>
			<verse number="2">Bithidh daoine gaolach orra fhein, sanntach, uaibhreach, ardanach, blaisbheumach, as-umhailt do pharantan, mi-thaingeil, olc,</verse>
			<verse number="3">Gun ghaol, gun shith, culchainnteach, mi-gheamnaidh, an-iochdor, gun chaoimhneas,</verse>
			<verse number="4">Brathadairean, diorrasach, morchuiseach, nas miannaiche air sogh na air Dia;</verse>
			<verse number="5">Air a bheil gu dearbh gné choltas na diadhachd, ach ar g-aicheadh a cumhachd. A nis seachuinn iad sin.</verse>
			<verse number="6">Oir ʼsann dhiu iadsan, a dhʼ ialaidheas a stigh do thighean, ʼsa bheir am braighdeanas boirionnaich gun diù, lan pheacannan, air an stiuradh le ioma seorsa thograichean;</verse>
			<verse number="7">Daonnan a g-ionnsachadh, gun idir a ruighinn air eolas air an fhirinn.</verse>
			<verse number="8">A nis ceart mar a chuir Iannes us Mambres an aghaidh Mhaois: is amhuil a tha iad so a cur an aghaidh na firinne, daoine truaillidh ʼnan inntinn, am mearachd a thaobh creidimh,</verse>
			<verse number="9">Ach cha teid iad nas fhaide air an adhart: oir nithear an aimideachd soilleir do dhaoine uile, mar a rinneadh an aimideachd aca-san.</verse>
			<verse number="10">Ach fhuair thusa lan-eolas air an teagasg, a chaithe-beatha, a bheachd, a chreideamh, an fhad-fhulangas, a ghradh, an fhaighidin agamsa,</verse>
			<verse number="11">Mo gheur-leanmhuinn, mo thrioblaidean; a leithid ʼsa dhʼ eirich dhomh an Antioch, an Iconium, ʼs an Listra; ciod iad na geur-leanmhuinnean a dhʼ fhuilig mi, us asda uile spion an Tighearna mi.</verse>
			<verse number="12">Agus iadsan uile, leis an toil am beatha a chaitheamh gu diadhaidh ann an Iosa Criosta, fuiligidh iad geur-leanmhuinn.</verse>
			<verse number="13">Ach fàsaidh droch dhaoine agus mealltairean nas miosa ʼs nas miosa, a dol air seachran, ʼsa cur air seachran.</verse>
			<verse number="14">Ach lean thusa ris na nichean a dhʼ ionnsuich thu, ʼsa dhʼ earbadh riut: ʼs fios agad co bhuaithe a dhʼ ionnsuich thu iad:</verse>
			<verse number="15">Agus gum bʼ aithne dhut bho tʼ oige na Sgriobtuirean naomh, a ʼs urrainn do theagasg gu sabhaladh, leis a chreideamh a thʼ ann an Iosa Criosta.</verse>
			<verse number="16">Tha h-uile sgriobtur, a thʼ air a dheachdadh le Dia, feumail gu teagasg, gu cronachadh, gu smanhdachadh, gu oileanachadh ann an ceartas:</verse>
			<verse number="17">Los an duine aig Dia a bhith coimhlionta, ionnsuichte mu choinneamh gach deagh oibre.</verse>
		</chapter>
		<chapter number="4">
			<verse number="1">Tha mi sparradh ort an lathair Dhe agus Iosa Criosta, a tha gu breth a thoirt air bheo ʼs air mhairbh aig a thighinn, agus ʼna rioghachd:</verse>
			<verse number="2">Searmonaich am facal, bi dian an cothrom, ʼs an ana-cothrom: cronaich, earalaich, maoith leis a h-uile faighidin agus teagasg.</verse>
			<verse number="3">Oir thig an t-àm anns nach fuilig iad teagasg fallain, ach a reir am miann gun cam iad suas dhaibh fhein luchd-teagaisg le cluasan tachasach,</verse>
			<verse number="4">Agus tionndaidh iad gu dearbh an cluasan bho ʼn fhirinn, ach tionndaidhear iad gu faoin-sgialachdan.</verse>
			<verse number="5">Ach bi-sa furachail, ri saothair anns gach cuis, dian gniomh soisgeulaiche, coimhlion do dhriachd. Bi stuama.</verse>
			<verse number="6">Oir tha mise deas a nis gu bhith air mʼ iobradh, ʼs tha àm mʼ fhuasgladh bho ʼn choluinn aig laimh.</verse>
			<verse number="7">Chath mi deagh chath, chriochnaich mi mo chuairt, ghleidh mi an creideamh.</verse>
			<verse number="8">Air chul so tha crùn a cheartais a feitheamh orm, a bheir an Tighearna, am britheamh ceart, dhomh air an latha sin: ʼs cha n-ann dhomh-sa mhain, ach dhaibh-san cuideachd, leis an toil a thighinn. Dian cabhag gu tighinn h-ugam gun dail.</verse>
			<verse number="9">Oir threig Demas mi, le ro-thoil a bhith aige do ʼn t-saoghal so, ʼs thug e Thessalonica air;</verse>
			<verse number="10">Chaidh Crescens do Ghalatia, Titus do Dhalmatia.</verse>
			<verse number="11">Tha Lucas ʼna aonar maille rium. Gabh Marcus, us thoir leat e: oir tha e gu feum dhomhsa san fhrithealadh.</verse>
			<verse number="12">Ach chuir mi Tichicus do Ephesus.</verse>
			<verse number="13">An cleoc, a dhʼ fhag mi aig Troas maille ri Carpus, thoir leat nuair a thig thu, agus na leabhraichean, ach fos leth na craicinnean-sgriobhaidh.</verse>
			<verse number="14">Rinn Alastair, an ceard-copair, moran de dhʼ olc ormsa: paidhidh an Tighearna e a reir oibrichean:</verse>
			<verse number="15">Agus seachuinn thusa e; oir is mor a chuir e an aghaidh ar briathran-ne.</verse>
			<verse number="16">Aig mo chiad cheasnachadh cha do sheas duine leam, ach threig iad uile mi: na cuirear as an leth e.</verse>
			<verse number="17">Ach sheas an Tighearna ri mʼ thaobh, agus neartaich e mi, los gun coimhlionar an teagasg leam, agus gun cluinn na cinnich uile e; agus theasraigeadh mi á bial an leomhain.</verse>
			<verse number="18">Shaor an Tighearna mi bho ʼn h-uile droch obair, agus gleidhidh e mi gus a rioghachd fhein air neamh, dhasan gun robh gloir ri linn nan linn. Amen.</verse>
			<verse number="19">Cuir fàilt air Prisca, ʼs air Acuila, agus air teaghlach Onesiphoruis.</verse>
			<verse number="20">Dhʼ fhuirich Erastus aig Corint. Us dhʼ fhag mi Trophimus gu tinn aig Miletus.</verse>
			<verse number="21">Greas gu tighinn romh ʼn gheamhradh. Tha Ebulus, us Pudens, us Linus, us Claudia, agus na braithrean gu leir a cur bheannachdan ga tʼ ionnsuidh.</verse>
			<verse number="22">Gun robh an Tighearna Iosa Criosta maille ri do spiorad. Grasan gun robh maille ribh. Amen.</verse>
		</chapter>
	</book>
	<book number="56">
		<chapter number="1">
			<verse number="1">Pol, seirbhiseach Dhe, us ostal Iosa Criosta, a reir creideamh dhaoine taghte le Dia, ʼs aideachadh na firinne, a tha a reir diadhachd:</verse>
			<verse number="2">Gu dochas na beatha siorruidh, a gheall Dia, nach dian briag, roimh thimean an t-saoghail:</verse>
			<verse number="3">Ach a shoilleirich ʼna amannan fhein fhacal fhein leis an teagasg, a dhʼ earbadh riumsa a reir fainte Dhe ar Slanair:</verse>
			<verse number="4">Gu Titus mo mhac gradhach a reir a chreidimh choitchionn, grasan agus sith dhut bho Dhia an t-Athair, ʼs bho Iosa Criosta ar Slanair.</verse>
			<verse number="5">Air son so dhʼ fhag mi ann an Crete thu, gus thu chur air doigh na tha a dhʼ easbhuidh, ʼs gu sagairt orduchadh anns a h-uile baile, mar a dhʼ orduich mise thusa.</verse>
			<verse number="6">Ma tha h-aon sa bith gun choire, fear aona mhna, ʼsa chlann creideach, gun raoitearachd a bhith ga cur as a leth, no as-umhlachd:</verse>
			<verse number="7">Oir is còir gum bi easbuig gun choire, mar stiubhart Dhe: gun a bhith ardanach, gun a bhith air a thoirt do dhʼ fheirg no do dhʼ fhion, no ʼna fhear-bualaidh, gun a bhith sanntach air buannachd shalaich:</verse>
			<verse number="8">Ach a cleachdadh aoidheachd, caoimhneil, stuama, ceart, naomh, geamnaidh,</verse>
			<verse number="9">A gabhail ris an fhacal fhirinneach sin, a tha a reir teagaisg, gus e bhith comasach air comhairle a thoirt ann an teagasg fallain, ʼs air comhdach orrasan a tha cur ʼna aghaidh.</verse>
			<verse number="10">Oir tha iad lionor a tha as-umhailt, ʼnan luchd faoin-chainnte, agus ʼnam mealltairean: gu h-àraidh iadsan, a tha de ʼn timchioll-ghearradh;</verse>
			<verse number="11">A dhʼ fheumar cur ʼnan tosd; a tha tilgeadh thighean iomlan bun os cionn, a teagasg nichean nach còir air son buannachd mosaiche.</verse>
			<verse number="12">Thuirt fear dhiu fhein, faidh dhiu: Tha na Cretich an comhnuidh briagach, ʼnan droch bheistean, ʼnam bronnaichean leisg.</verse>
			<verse number="13">Tha an teisteanas so fior. As leth so cronaich gu giar iad, gus iad a bhith fallain sa chreideamh,</verse>
			<verse number="14">Gun iad a bhith a toirt feairt air sgialachdan Iudhach, ʼs air faintean dhaoine, a tha gan tionndadh fhein bho ʼn fhirinn.</verse>
			<verse number="15">Tha h-uile ni glan dhaibh-san a tha glan: ach dhaibh-san, a tha salach us mi-chreideach, cha n-eil nì glan, ach tha an inntinn mar-aon ʼs an cogais truaillidh.</verse>
			<verse number="16">Tha iad a gabhail orra fhein gur aithne dhaibh Dia, ach ʼnan dianadas tha iad ga aicheadh, le iad a bhith graineil, ʼs mi-chreideach, agus fuathach air a h-uile deagh obair.</verse>
		</chapter>
		<chapter number="2">
			<verse number="1">Ach labhair thusa na nichean a tha freagrach do theagasg fallain:</verse>
			<verse number="2">Gum bi daoine aosda measarra, geamnaidh, glic, fallain an creideamh, an gradh, am faighidin:</verse>
			<verse number="3">Boirionnaich aosda mar an ciadna ann an earradh naomh, gun a bhith ri casaidean briagach, gun a bhith cleachdadh moran fiona, a teagasg gu math,</verse>
			<verse number="4">Los gun ionnsuich iad do na boirionnaich oga a bhith ciallach, gun toir iad gaol dha ʼm fearaibh, gaol dha ʼn cloinn,</verse>
			<verse number="5">A bhith turail, geamnaidh, measarra, a gabhail curaim dhe ʼn tigh, suairc, umhailt dha ʼm fearaibh, gus nach fhaigh facal De toibheum:</verse>
			<verse number="6">San doigh chiadna thoir comhairle air daoine oga, iad a bhith measarra.</verse>
			<verse number="7">Anns gach ni fiach thu fhein na dʼ shamplair dheagh oibrichean, ann an teagasg, an treibhdhireachd, an stoldachd,</verse>
			<verse number="8">Cainnt fhallain, neo-choireach; los sgàth a chur air-san, a tha air chaochla beachd, nuair nach eil e ʼna choinas ni air olc a radh mu ʼr deidhinn:</verse>
			<verse number="9">Comhairlich seirbhisich a bhith umhailt dha ʼm maighistirean, anns a h-uile ni gan toileachadh, gun bhruidhinn air ais,</verse>
			<verse number="10">Gun mhealltaireachd, ach gam fiachuinn fhein anns gach ni fior-dhileas, gus iad a bhith anns gach cuis ʼnan urram do theagasg Dhe ar Slanair.</verse>
			<verse number="11">Oir nochdadh grasan De ar Slanair do dhaoine uile,</verse>
			<verse number="12">Ga ʼr teagasg sinn a thighinn beo san t-saoghal so gu measarra, ʼs gu ceart, ʼs gu diadhaidh, a cur cuil ri mi-dhiadhachd, agus ri miannan saoghalta,</verse>
			<verse number="13">Le duil ris an dochas bheannaichte, agus ri tighinn gloir an De mhoir, agus ar Slanair Iosa Criosta,</verse>
			<verse number="14">A thug e fhein seachad air ar son, los gun saoradh e sinn bho ʼn h-uile olc, ʼs gun glanadh e dha fhein pobull taitneach, luchd-leanmhuinn dheagh oibrichean.</verse>
			<verse number="15">Labhair, us earalaich, us cronaich na nichean so, leis a h-uile ughdaras. Na sealladh duine air bith sios ort.</verse>
		</chapter>
		<chapter number="3">
			<verse number="1">Comhairlich dhaibh a bhith umhailt do dhʼ uachdrain ʼs do chumhachdan, iad a fhreagairt gu h-ealamh, iad a bhith deas gus a h-uile deagh obair,</verse>
			<verse number="2">Gun olc a labhairt air duine air bith, gun a bhith conasach, ach caomh, a fiachuinn a h-uile caoimhneis ri daoine uile.</verse>
			<verse number="3">Oir bha sinn fhein air uair mi-thoinisgeach, mi-chreideach, seachranach, ʼnar traillean do iomadh miann agus ailleas, a tighinn beo an goimh ʼs am farmad, airidh air fuath, ʼsa toirt fuatha dha cheile.</verse>
			<verse number="4">Ach nuair a nochdadh mathas us caoimhneas De ar Slanair;</verse>
			<verse number="5">Cha n-ann as leth oibrichean ceartais, a rinn sinne, ach a reir a throcaire fhein shabhail e sinn, le glanadh na h-ath-bhreith, agus le ath-nuadhachadh an Spioraid Naoimh,</verse>
			<verse number="6">A thaom e oirnn gu pailt, tromh Iosa Criosta ar Slanair;</verse>
			<verse number="7">Los gum bi sinn, us sinn air ar naomhachadh le ghrasan-sa, ʼnar n-oighreachan a reir dochas na beatha siorruidh.</verse>
			<verse number="8">Is facal firinneach so; agus is math leam thu na nichean so a chomhdach, gus iadsan, a tha creidsinn ann an Dia, a bhith adhartach gu bhith barraichte ann an deagh oibrichean. Tha na nichean so math, agus tarbhach do dhaoine.</verse>
			<verse number="9">Ach seachuinn ceisdean aimideach, us sloinntearachd, us consachadh, us stri mu ʼn lagh: oir is nichean gun tairbhe agus faoin iad.</verse>
			<verse number="10">Seachuinn fear, a tha ʼna eiriceach, an deigh a chiad ʼs an ath chronachaidh:</verse>
			<verse number="11">A tuigsinn gum beil a leithid so de dhuine air aimhreidh, ʼsa peacachadh, bhon a tha e air a dhiteadh le bhreth fhein.</verse>
			<verse number="12">Nuair a chuireas mi h-ugad Artemus, no Tichicus, dian cabhag gu tighinn gam ionnsuidh do Nicopolis: oir chuir mi romham an geamhradh a chaitheamh an sin.</verse>
			<verse number="13">Cuir Senas am fear-lagha, agus Apollo air an adhart gu curamach, gus nach bi ni a dhith orra.</verse>
			<verse number="14">Agus ionnsuicheadh na fir againne cuideachd a bhith adhartach ri deagh oibrichean gus am feum riatanach, gus nach bi iad gun toradh.</verse>
			<verse number="15">Tha iadsan uile, a tha maille rium, a cur bheannachdan ad ionnsuidh: cuir fàilt orrasan uile, aig a bheil gaol oirnn anns a chreideamh. Grasan De gun robh maille ribh uile. Amen.</verse>
		</chapter>
	</book>
	<book number="57">
		<chapter number="1">
			<verse number="1">Pol, priosanach Iosa Criosta, us Timoti, brathair, gu Philemon gradhach agus ar co-oibriche,</verse>
			<verse number="2">ʼS gu Appia ar piuthar ro ionmhuinn, ʼs gu Archippus ar co-shaighdear, agus gus an eaglais, a tha na dʼ thigh.</verse>
			<verse number="3">Grasan gun robh dhuibh, us sith bho Dhia ar n-Athair, ʼs bho ʼn Tighearna Iosa Criosta.</verse>
			<verse number="4">Tha mi toirt tainge dha mo Dhia, a toirt cuimhne ort daonnan na mʼ urnaighean,</verse>
			<verse number="5">ʼS mi cluinntinn mu dʼ charrantachd, ʼs mu ʼn chreideamh a thʼ agad anns an Tighearna Iosa, ʼsa thaobh nan naomh uile,</verse>
			<verse number="6">Gu comh-phairteachadh do chreidimh a dhianamh soilleir le aideachadh gach deagh ghniomh, a thʼ unnaibh ann an Iosa Criosta.</verse>
			<verse number="7">Oir bu mhor mo thoil-inntinn ʼs mo shòlas as do charrantachd: a chionn gun robh innidh nan naomh air am furtachadh leatsa, a bhrathair.</verse>
			<verse number="8">As leth sin ʼs mi am mor earbsa, ann an Iosa Criosta, an ni a tha iomchuidh àithneadh ort:</verse>
			<verse number="9">ʼSann is docha leam guidhe ort as leth na carrantachd, bhon a tha thu aosda mar Phol, a tha nis cuideachd am phriosanach air son Iosa Criosta:</verse>
			<verse number="10">Tha mi guidhe ort air son mo mhic Onesimus, a ghineadh dhomh na mʼ shlabhruidhean,</verse>
			<verse number="11">A bha air uair neo-tharbhach dhut, ach a tha nis tarbhach dhomhsa mar-aon us dhutsa,</verse>
			<verse number="12">A chuir mi air ais ad ionnsuidh. Agus gabh-sa ris, mar ri mʼ innibh-sa:</verse>
			<verse number="13">Bʼ aill leam a chumail maille rium fhein, gu frithealadh dhomh na dʼ aite fhein na mʼ chuibhrichean air son an t-soisgeil:</verse>
			<verse number="14">Ach gun do chomhairle cha bu mhath leam ni a dhianamh, gus do dheagh ghniomh a bhith, cha n-ann air eiginn mar gum bʼ eadh, ach le do thoil.</verse>
			<verse number="15">Oir ma dhʼ fhaoidte gur h-ann air son so a dhealaich e riut car tamuill, gus thu ga fhaighinn a rithist a chaoidh tuille,</verse>
			<verse number="16">Cha n-ann a nis mar sheirbhiseach, ach, an aite seirbhisich, ʼna bhrathair ro ghradhach, gu h-àraid leamsa: ach nach mor nas mua na sin leatsa, araon anns an fheoil agus anns an Tighearna?</verse>
			<verse number="17">Uime sin ma mheasas tu mise mar chompanach, gabh ris-san, mar rium fhein:</verse>
			<verse number="18">Agus ma rinn e call sa bith ort, no ma tha e fo fhiachan dhut, cuir sin sios am aghaidhse.</verse>
			<verse number="19">Sgriobh mise, Pol, so le mʼ laimh fhein: paidhidh mise e, gun a radh riut gu bheil thu fhein agam mar fhiachan ort:</verse>
			<verse number="20">Tha, a bhrathair. Gum meal mi thu san Tighearna: Furtaich air mʼ innibh anns an Tighearna.</verse>
			<verse number="21">A g-earbsa as tʼ umhailteas sgriobh mi ga dʼ ionnsuidh, le fios cuideachd gun dian thu tuille na tha mi g-radh.</verse>
			<verse number="22">Agus comhla ri so, dian deas cuideachd cairtealan dhomhsa: oir tha mi g-earbsa tromh ur n-urnaighean gun toirear dhuibh mi.</verse>
			<verse number="23">Tha Epaphras mo cho-phriosanach ann an Iosa Criosta a cur bheannachd h-ugad,</verse>
			<verse number="24">Us Marcus, Aristarchus, Demas, agus Lucas, mo luchd-co-oibre.</verse>
			<verse number="25">Grasan ar Tighearna Iosa Criosta gun robh maille ri ʼr Spiorad. Amen.</verse>
		</chapter>
	</book>
	<book number="58">
		<chapter number="1">
			<verse number="1">Dia, a labhair air iomadh àm, ʼs air iomadh seol, bho shean ris na h-aithrichean leis na faidhean:</verse>
			<verse number="2">Mu dheireadh uile labhair e ruinne anns na laithean so le Mhac, a dhʼ orduich e ʼna oighre air a h-uile ni, ʼs leis an dʼ rinn e an saoghal cuideachd:</verse>
			<verse number="3">Agus bhon is e dearrsadh a ghloir us dealbh a shusbuinn, ʼs e cumail suas gach ni le facal a chumhachd, a glanadh air falbh pheacannan, a tha ʼna shuidhe air laimh dheis na moralachd anns na h-ardaibh:</verse>
			<verse number="4">ʼSe air a dhianamh cho fad nas fhearr na na h-ainglean ʼsa tha an t-ainm, a shealbhaich e mar oighre, nas urramaiche na iadsan.</verse>
			<verse number="5">Oir co de na h-ainglean ris an tuirt e uair air bith: Is tu mo Mhac, an diugh ghin mi thu? ʼSa rithist: Bithidh mi dha na mʼ Athair, us bithidh esan domhsa ʼna Mhac?</verse>
			<verse number="6">ʼSa rithist nuair tha e toirt a chiadghin thun an t-saoghail, tha e g-radh: Agus thugadh ainglean De uile aoradh dha.</verse>
			<verse number="7">Agus ris na h-ainglean gu dearbh tha e g-radh: Esan a tha dianamh ʼainglean ʼnan spioraid, agus a sheirbhisich ʼnan lasair theine.</verse>
			<verse number="8">Ach ri Mhac: Tha do chathair, a Dhia, gu linn nan linn; slat a cheartais, si slat-rioghail do rioghachd-sa.</verse>
			<verse number="9">Thug thu gaol do ʼn cheartas, agus fuath do ʼn eucoir: air son sin dhʼ ung Dia do Dhia thu le ola an t-sòlais fos cionn do luchd-chomhphairt.</verse>
			<verse number="10">Agus: San toiseach steidhich thusa, a Thighearna, an talamh; agus na neamhan ʼsiad obair do lamh.</verse>
			<verse number="11">Teirigidh iadsan, ach mairidh thusa; agus fàsaidh iad uile sean mar eideadh:</verse>
			<verse number="12">ʼS mar thrusgan atharraichidh tu iad, agus bithidh iad air an atharrachadh: ach tha thusa mar, a bha, agus do bhliadhnaichean cha teirig.</verse>
			<verse number="13">Ach co de na h-ainglean ris an tuirt e uair air bith: Suidh thusa air mo laimh dheis, gus an dian mi do naimhdean ʼnan stol do chas?</verse>
			<verse number="14">Nach spioraid-fhrithealaidh iad uile, air an cur a fhrithealadh dhaibh-san, a ghlacas oighreachd an t-sabhalaidh?</verse>
		</chapter>
		<chapter number="2">
			<verse number="1">As leth sin is còir dhuinn na nichean a chuala sinn a chumail le barrachd dichill, air eagal ma dhʼ fhaoidte gun leig sinn ruith leo.</verse>
			<verse number="2">Oir ma rinneadh am facal, a chaidh a labhairtle ainglean, steidheil, ʼs ma fhuair a h-uile coire agus as-umhlachd a cheart dhuais, a thoill iad,</verse>
			<verse number="3">Ciamar a bhios dol as againn, ma ni sinn dearmad air sabhaladh cho mor? a chaidh innse an toiseach leis an Tighearna, ʼsa chaidh dhaingneachadh dhuinn leo-san a chuala e,</verse>
			<verse number="4">Dia fhein a togail fianuis dhaibh le comharraidhnean, ʼs le beartan iongantach, ʼs le ioma miarailt, agus le riarachadh grasan an Spioraid Naoimh a reir a thoil fhein.</verse>
			<verse number="5">Oir cha do chuir Dia an saoghal a tha ri tighinn, air a bheil sinn a labhairt, fo smachd nan aingeal.</verse>
			<verse number="6">Ach an aite araid thug fear teisteanas, a g-radh: Ciod e an duine, gum beil thu cuimhneach air, no mac an duine, gum beil thu sealltuinn air?</verse>
			<verse number="7">Rinn thu e beagan nas isle na na h-ainglean, chrun thu e le gloir agus le onair: agus shuidhich thu e thairis air oibrichean do lamh.</verse>
			<verse number="8">Chuir thu a h-uile ni fo chasan. Oir le cur gach ni fo a smachd, cha dʼ fhag e ni gun a chur fodha. Ach fhathast cha n-eil sinn a faicinn gach ni fo a smachd.</verse>
			<verse number="9">Ach tha sinn a faicinn Iosa, a rinneadh beagan nas isle na na h-ainglean, as leth fulangas a bhàis air a chrunadh le gloir ʼs le onair: los le grasan De gum blaiseadh e air a bhàs air son nan uile.</verse>
			<verse number="10">Oir thigeadh dhasan, air son am beil nichean uile, us troimh am beil nichean uile, ʼsa thug moran cloinne gu gloir, gun dianteadh ughdair an t-sabhalaidh coimhlionta le a phàis.</verse>
			<verse number="11">Oir esan a tha naomhachadh, us iadsan a tha air an naomhachadh, ʼsann bho a h-aon iad uile. Air an aobhar sin cha nàr leis braithrean a chantuinn riu, a g-radh:</verse>
			<verse number="12">Innsidh mi tʼ ainm dha mʼ bhraithrean: am miadhon na h-eaglaise molaidh mi thu.</verse>
			<verse number="13">ʼSa rithist: Cuiridh mi mo dhochas ann. ʼSa rithist: Faic mise, ʼs mo chlann, a thug Dia dhomh.</verse>
			<verse number="14">A bhrigh ma ta gum beil a chlann a comh-phairteachadh de dhʼ fheoil ʼs de dhʼ fhuil, is amhuil sin a ghabh e fhein comh-roinn sna nichean ciadna: los le bhàs gun sgriosadh e esan aig an robh cumhachd a bhàis, se sin an deomhan;</verse>
			<verse number="15">Agus gun saoradh e iadsan, a bha le eagal a bhàis, ré am beatha gu leir, buailteach do dhaorsa.</verse>
			<verse number="16">Oir cha dʼ rinn e idir greim air na h-ainglean, ach rinn e greim air siol Abrahaim.</verse>
			<verse number="17">Bho sin bu choir dha anns gach ni a bhith diante coltach ri bhraithrean, gus e bhith ʼna ard-shagart iochdor, agus dileas a thaobh Dhe, los reite a dhianamh air son ciontan an t-sluaigh.</verse>
			<verse number="18">Oir le feart fhulangais fhein ʼsa bhuairidh, tha e comasach air iadsan, a tha fo bhuaireadh, a chomhnadh.</verse>
		</chapter>
		<chapter number="3">
			<verse number="1">Air an aobhar sin, a bhraithrean naomha, aig am beil comh-phairt anns a ghairm fhlathasaich, gabhaibh beachd air ostal ʼs ard-shagart ar n-aideachaidh, Iosa:</verse>
			<verse number="2">A tha dileas dhasan a rinn e, mar a bha Maois fhein ʼna thigh uile.</verse>
			<verse number="3">Oir mheasadh e so ʼna airidh air tuille gloire na Maois, a reir ʼs mar is fhiach esan, a thog an tigh, barrachd onaire na an tigh fhein.</verse>
			<verse number="4">Oir tha h-uile tigh air a thogail le fear no fear: ach esan a chruthaich a h-uile ni, se Dia.</verse>
			<verse number="5">Agus bha Maois gu dearbh dileas ʼna thigh uile mar sheirbhiseach, gu teisteanas a thoirt air na bha ri ʼn labhairt:</verse>
			<verse number="6">Ach bha Criosta mar mhac ʼna thigh fhein: agus is sinne an tigh sin, ma chumas sinn gu teann earbsa agus gloir an dochais gus a chrioch.</verse>
			<verse number="7">Uime sin mar tha an Spiorad Naomh a g-radh: An diugh ma chluinneas sibh a ghuth,</verse>
			<verse number="8">Na cruadhaichibh ur cridheachan mar anns an fheargachadh, ann an latha a bhuairidh san fhasach,</verse>
			<verse number="9">Far na bhuair ur n-aithrichean mi: dhearbh us chunnaic iad mo ghniomhan.</verse>
			<verse number="10">Fad dafhichead bliadhna: as leth sin bha diumb agam ris a ghinealach so, us thuirt mi: Tha iad daonnan air seachran ʼnan cridhe. Agus mo rathnidean-sa cha bʼ aithne dhaibh,</verse>
			<verse number="11">Mar a mhionnaich mi na mʼ fheirg: Ma theid iad a stigh dha mʼ fhois.</verse>
			<verse number="12">Seallaibh, a bhraithrean, air eagal ma dhʼ fhaoidte gum bi droch cridhe a mhi-chreidimh ann am fear no fear agaibh, gus an Dia beo a threigsinn:</verse>
			<verse number="13">Ach brosnaichibh gach a cheile a h-uile latha, fhad ʼsa theirear An diugh ris, gus nach cruadhaichear gin dhibh le mealltaireachd a pheacaidh.</verse>
			<verse number="14">Oir rinneadh comh-phairtiche Chriosta dhinn: ach ʼsann, ma se ʼs gun gleidh sinn toiseach a shusbuinn gu daingeann gus a chrioch.</verse>
			<verse number="15">Am feadh a theirear: An diugh ma chluinneas sibh a ghuth, na cruadhaichibh ur cridheachan, amhuil mar san fheargachadh sin.</verse>
			<verse number="16">Oir chuir cuid a chuala fearg air; ach cha dʼ rinn iad uile so, a thainig a mach as an Eiphit le Maois.</verse>
			<verse number="17">Ach co ris a bha dhiumb fad dàfhichead bliadhna? Nach ann riusan a pheacaich, ʼs dha na laidh an closaichean san fhasach?</verse>
			<verse number="18">Agus co dha ʼn do mhionnaich e nach rachadh iad a stigh gu fhois, ach dhaibh-san a bha mi-chreideach?</verse>
			<verse number="19">ʼS tha sinn a faicinn, nach bʼ urrainn daibh dol a stigh, as leth am mi-chreidimh.</verse>
		</chapter>
		<chapter number="4">
			<verse number="1">Bithemid fo fhiamh ma ta, air eagal, le gealltanas dol a stigh gu fhois a threigsinn, gun saoilear gum biodh a h-aon air bith agaibh a dhʼ easbhuidh.</verse>
			<verse number="2">Oir chaidh a shoisgeulachadh dhuinne, ceart mar dhaibh-san: cha dʼ rinn am facal a chualas stà dhaibh-san, a bhrigh nach robh e air a mheasgachadh le creideamh leo-san a chuala e,</verse>
			<verse number="3">Ach theid sinn a chreid a stigh gu fois; mar a thuirt e: Mar a mhionnaich mi na mʼ fheirg: Ma theid iad a stigh dha mʼ fhois; agus so gu dearbh nuair a bha oibrichean cruthachudh an t-saoghail air an criochnachadh.</verse>
			<verse number="4">Oir an aite araid labhair e mar so mu ʼn t-seachdamh latha: Agus ghabh Dia tamh air an t-seachdamh latha bho ʼoibrichean uile.</verse>
			<verse number="5">Us anns an aite so rithist: Ma theid iad a stigh dha mʼ fhois.</verse>
			<verse number="6">A faicinn ma ta gum beil cuid ri dol a stigh innte, ʼs nach deach iadsan, dha ʼn do theagaisgeadh i an toiseach, a stigh innte le cion creidimh:</verse>
			<verse number="7">A rithist tha e comharrachadh a mach latha araid, ʼs e cantuinn ann an Dài, An diugh, an deigh uine cho fada mar a dhʼ innseadh a cheana: An diugh, ma chluinneas sibh a ghuth, na cruadhaichibh ur cridheachan.</verse>
			<verse number="8">Oir nam biodh Iosue air fois a thoirt dhaibh, cha labhradh e idir an deigh sin mu latha eile.</verse>
			<verse number="9">Le sin tha la, tha foise a feitheamh air pobull De.</verse>
			<verse number="10">Oir esan a chaidh a stigh gu fhois, ghabh e tamh bho ʼoibrichean, ceart mar a ghabh Dia bho oibrichean fhein.</verse>
			<verse number="11">Greasamaid oirnn ma ta gu dol a stigh do ʼn fhois sin: air eagal gun tuit neach air bith ann an samhladh a mhi-chreidimh chiadna.</verse>
			<verse number="12">Oir tha facal De beo us feartach, ʼs nas druidhtiche na claidheamh dà fhaobharach air bith, ʼsa ruighinn gu sgaradh an anma ʼs an spioraid, nan alt cuideachd ʼs an smeara, agus a leirsinn smaointean us run a chridhe.</verse>
			<verse number="13">Agus cha mhua tha creutair sa bith am falach air a shealladh: ach tha h-uile ni lom us nochd fo shuilean an tì air a bheil sinn a labhairt.</verse>
			<verse number="14">Uime sin, bho na tha ard-shagart mor againn, a chaidh a stigh do fhlathanas, Iosa Mac Dhe, cumamaid gu daingeann ar n-aideachadh.</verse>
			<verse number="15">Oir cha n-eil ard-shagart againn, dha nach urrainn truas a ghabhail ri ar laigsichean: ach a h-aon a bhuaireadh anns gach ni coltach ruinn fhein, saor bho pheacadh.</verse>
			<verse number="16">Gabhamaid ma ta le earbsa gu cathair nan gras, los gun ruig sinn air trocair, ʼs gum faigh sinn grasan gu comhnadh trathail.</verse>
		</chapter>
		<chapter number="5">
			<verse number="1">Oir tha h-uile ard-shagart air a thoirt á measg dhaoine, agus air orduchadh air son dhaoine anns na nichean a tha a thaobh Dhe, gu tobhartasan agus iobairtean a thairgse suas air son pheacannan:</verse>
			<verse number="2">Aʼs urrainn truas a ghabhail riusan a tha aineolach agus air seachran: a chionn gum beil e fhein cuideachd air a chuairteachadh le laigse:</verse>
			<verse number="3">Agus le sin is còir dha, ceart mar air son a phobuill, amhuil cuideachd air a shon fhein tairgseadh suas air son pheacannan.</verse>
			<verse number="4">Cha mhua tha duine air bith a gabhail na h-onaire so dha fhein, ach esan a tha air a ghairm le Dia, mar a bha Aaron.</verse>
			<verse number="5">Mar sin cuideachd cha do ghloraich Criosta e fhein gu bhith air a dhianamh ʼna ard-shagart, ach esan a thuirt ris: Is tu mo Mhac, an diugh ghin mi thu.</verse>
			<verse number="6">Mar a tha e g-radh cuideachd an aite eile: Tha thu na dʼ shagart gu brath a reir ordugh Mhelchisedeic.</verse>
			<verse number="7">Neach ann an laithean a fheola, a cur suas urnaighean agus achanaich le cruaidh ghaoir, ʼs le deoir ris-san, a bha comasach air a thearnadh bho ʼn bhàs, fhuair e eisdeachd as leth a mhor mhodh.</verse>
			<verse number="8">Agus bhon a bʼ e ga rireamh Mac Dhe, dhʼ fhaghluim e umhlachd bho na nichean a dhʼ fhuilig e;</verse>
			<verse number="9">ʼS an deigh dha criochnachadh, bha e ʼna aobhar sabhalaidh shiorruidh dhaibh-san uile, a tha umhailt dha,</verse>
			<verse number="10">Air a ghairm le Dia ʼna ard-shagart a reir ordugh Mhelchisedeic.</verse>
			<verse number="11">Mu bheil moran againn ri radh, agus tha e duilich ri innse ann an cainnt a thuigear: a chionn ʼ s gun dʼ fhas sibh lag gu eisdeachd.</verse>
			<verse number="12">Oir ged bu chòir dhuibh a bhith a thaobh an ama ʼnur maighistirean, ʼsann tha feum agaibh air ur teagasg a rithist, ciod iad ciad phongan facail Dhe; ʼs gun dʼ fhàs sibh ʼnur sluagh aig a bheil feum air bainne, ʼs cha n-ann air biadh laidir.</verse>
			<verse number="13">Oir tha, a h-uile h-aon a tha gabhail bainne, aineolach air facal a cheartais: oir is naoidhean e.</verse>
			<verse number="14">Ach tha biadh laidir air son dhaoine coimhlionta, aig a bheil an ceudan, le neart cleachdaidh, ionnsuichte ri math us olc a dhealachadh bho cheile.</verse>
		</chapter>
		<chapter number="6">
			<verse number="1">Air an aobhar sin a leigeil seachad ciad-thoiseach teagasg Chriosta, gabhamaid air ar n-adhart gu nichean nas coimhlionta, gun a bhith a rithist a leagadh steidh an aithreachais bho oibrichean marbha, agus creidimh a thaobh Dhe,</verse>
			<verse number="2">Teagasg nam baisteadh, us leagadh lamhan, ʼs aiseirigh nam marbh, agus a bhreitheanais shiorruidh.</verse>
			<verse number="3">Agus ni sinn so, ma leigeas Dia sin leinn.</verse>
			<verse number="4">Oir is ni nach gabh dianamh, iadsan, a chaidh aon uair a shoilleireachadh, ʼsa bhlais a ghibht fhlathasach, ʼsa ghlac an Spiorad Naomh,</verse>
			<verse number="5">ʼSa bhlais cuideachd facal math Dhe, agus feartan an t-saoghail ri tighinn,</verse>
			<verse number="6">ʼSa thuit air falbh, ùrachadh a rithist gu aithreachas, iad a ceusadh dhaibh fhein a rithist Mhic Dhe, ʼsa dianamh ball-fanaid dheth.</verse>
			<verse number="7">Oir an talamh a shughas na frasan lionor, a tha tighinn air, ʼsa bheir a mach luibhean iomchuidh dhaibh-san, a tha ga aiteachadh, gheobh e beannachd bho Dhia:</verse>
			<verse number="8">Ach sin a bheir a mach dreigheann us sgitheach, tha e daobhaidh, ʼs gle theann air mollachd; dha ʼn deireadh a losgadh.</verse>
			<verse number="9">Ach, a mhuinntir mo mhor ghraidh, tha sinn earbsach á nichean nas fhearr bhuaibhse, agus nas tinne air sabhaladh, ged tha sinn a labhairt mar so.</verse>
			<verse number="10">Oir cha n-eil Dia mi-cheart, an rathad ʼs gun leig e an diochuimhne ur dianadas, ʼs an gaol a dhʼ fhiach sibh ʼna ainm, sibhse a fhritheil, ʼsa tha frithealadh do na naoimh.</verse>
			<verse number="11">Agus se ar toil, gum fiach gach aon agaibh an eud ciadna gu coimhlionadh an dochais thun na criche;</verse>
			<verse number="12">Gus nach fhàs sibh leisg, ach ʼnur luchd-leanmhuinn orrasan, a bhitheas le creideamh ʼs le faighidin ʼnan oighreachan air na gealltanasan.</verse>
			<verse number="13">Oir Dia, a toirt a ghealltanais do. Abraham, bho nach robh a h-aon sam bith aige bu mhua, air am mionnaicheadh e, mhionnaich e air fhein,</verse>
			<verse number="14">A g-radh: A beannachadh mur beannaich mi thu, ʼsa lionsgaradh mur lionsgair mi thu.</verse>
			<verse number="15">Agus mar sin, le feitheamh gu faighidneach, choisinn e an gealltanas.</verse>
			<verse number="16">Oir ʼsann air fear nas mua na iad fhein a bheir daoine mionnan; agus mar dhaingneachadh, se mionn crioch gach deaspuid aca.</verse>
			<verse number="17">Uime sin Dia, an geall air neo-chaochlaideachd a bheachd fhiachuinn na bu lan-phailte do oighreachan a ghealltanais, mhionnaich e:</verse>
			<verse number="18">A los, tromh dhà ni neo-chaochlaideach, leis nach urrainn gun dian Dia briag, gum bi an fhurtachd is treasa againne, a tha ruith fo dhion gu greim a dhianamh air an dochas a chuireadh romhainn,</verse>
			<verse number="19">A thʼ againn mar acair an anma, cinnteach agus daingeann, ʼsa tha gabhail gu taobh stigh an sgàilein,</verse>
			<verse number="20">Far an deach Iosa an roimh-theachdair a stigh air ar son, a rinneadh ʼna ard-shagart gu siorruidh a reir ordugh Mhelchisedeic,</verse>
		</chapter>
		<chapter number="7">
			<verse number="1">A nis bʼ e Melchisedec so, righ Shaleim, sagart Dhe, an Tì is airde, a choinnich Abraham, ʼs e tilleadh bho àr nan righrean, agus a bheannaich e;</verse>
			<verse number="2">Dha ʼn do roinn Abraham deicheamh de gach ni: is esan an toiseach gu dearbh le eadar-theangachadh righ a cheartais, ʼsa rithist righ Shaleim, se sin, righ na sithe,</verse>
			<verse number="3">Gun athair, gun mhathair, gun shinnsearachd, gun thùs laithean, ʼs gun dheireadh saoghail, ach coltach ri Mac Dhe mairidh e ʼna shagart a chaoidh.</verse>
			<verse number="4">Beachdaichibh a nis air cho mor ʼsa tha an duine so, dha ʼn tug Abraham fhein, an t-ard-athair, deicheamh de na nichean a bʼaraide.</verse>
			<verse number="5">A nis gu dearbh tha, aig a chuid sin de mhic Lebhi a tha faighinn na sagartachd, àithne deicheamh a thogail bho ʼn phobull a reir an lagha, se sin, bho ʼm braithrean fhein, ged a thainig iadsan cuideachd á leasraidh Abrahaim.</verse>
			<verse number="6">Ach esan, nach eil air a shloinneadh ʼnam measg-san, thog e deicheamh bho Abraham, agus bheannaich e esan aig an robh na gealltanasan.</verse>
			<verse number="7">Agus gun ag air bith beannaichear na tha nas lugha le sin a tha nas fhearr.</verse>
			<verse number="8">Agus an so gu dearbh tha daoine bàsmhor a faighinn dheicheamh: ach an sid tha fianuis aige, gum beil e beo.</verse>
			<verse number="9">Agus (mar a dhʼ fhaodar a radh) Lebhi fhein a fhuair an deicheamh, thogadh deicheamh bhuaithe ann an Abraham:</verse>
			<verse number="10">Oir bha e fhathast an leasraidh ʼathar, nuair a choinnich Melchisedec e.</verse>
			<verse number="11">Ma bha coimhliontachd ma ta ri faighinn leis an t-sagartachd lebhiteach (oir ʼsann foipe a fhuair am pobull an lagh), ciod am feum tuilleadh air sagart eile eirigh a reir ordugh Mhelchisedeic, ʼs nach biodh air a ghairm a reir ordugh Aaroin?</verse>
			<verse number="12">Oir air do ʼn t-sagartachd a bhith air a h-atharrachadh, is fheudar gun atharraichear cuideachd an lagh.</verse>
			<verse number="13">Oir esan, mu bheil iad so air an labhairt, ʼsann de threibh eile e, dhe nach do fhritheil gin aig an altair:</verse>
			<verse number="14">Oir tha e soilleir gur h-ann bho Iuda, a thainig ar Tighearna, treibh air nach tug Maois dad a dhʼ iomradh mu shagairt.</verse>
			<verse number="15">Agus tha e nas soilleire fhathast: ma dhʼ eireas sagart eile a reir coltas Mhelchisedeic,</verse>
			<verse number="16">Nach dʼ rinneadh a reir lagh fainte feolmhoire, ach a reir cumhachd beatha mairionnaich:</verse>
			<verse number="17">Oir tha e toirt teisteanais: Gum beil thu na dʼ shagart gu brath a reir ordugh Mhelchisedeic.</verse>
			<verse number="18">Thathas gu dearbh a cur na ciad fhainte air chul, as leth a laigse agus a neo-thairbhe:</verse>
			<verse number="19">Oir cha tug an lagh ni air bith gu coimhliontachd: ach thug e a dhʼ ionnsuidh dochais nas fhearr, leis an tarruinn sinn teann air Dia.</verse>
			<verse number="20">Agus a mhiad ʼs nach eil e gun mhionn (oir gu dearbh rinneadh càch ʼnan sagairt gun mhionn:</verse>
			<verse number="21">Ach e so le mionn leis-san, a thuirt ris: Mhionnaich an Tighearna, ʼs cha ghabh e aithreachas: tha thu na dʼ shagart gu brath;)</verse>
			<verse number="22">Air cheart urad rinneadh Iosa ʼna urras air tiomnadh nas fhearr.</verse>
			<verse number="23">Agus de chàch gu dearbh rinneadh moran shagart, a bhrigh nach do leigeadh leo leis a bhàs a bhith buan:</verse>
			<verse number="24">Ach aige-san, leis gum mair e a chaoidh, tha sagartachd shiorruidh.</verse>
			<verse number="25">Le sin tha e ʼna chomas daonnan iadsan a shabhaladh, a thig gu Dia leis, ʼs e beo an comhnuidh gu eadar-ghuidh a dhianamh air ar son.</verse>
			<verse number="26">Oir bha e riatanach gum biodh a leithid so againn de dhʼ ard-shagart, naomh, neochiontach, neo-thruaillidh, tearbte bho pheacaich, agus diante nas airde na na neamhan:</verse>
			<verse number="27">Nach ruig a leas a h-uile latha (mar shagairt eile), iobairtean a thairgse suas an toiseach air son a pheacannan fhein, a rithist air son peacannan a phobuill: oir rinn e so aon uair, le e fhein a thairgse suas.</verse>
			<verse number="28">Oir tha an lagh a dianamh shagart de dhaoine, a tha buailteach do laigse: ach rinn facal a mhionna, a tha an deigh an lagha, am Mac coimhlionta gu siorruidh.</verse>
		</chapter>
		<chapter number="8">
			<verse number="1">A nis se so suim nan nichean air na labhair sinn: Tha ard-shagart mar so againn, a tha ʼna shuidhe air deas laimh cathair na moralachd ann am flathanas,</verse>
			<verse number="2">Fear-freasdail nan Ionad Naomh, agus na fior-phaillinn a shuidhich an Tighearna, ʼs cha duine.</verse>
			<verse number="3">Oir tha h-uile ard-shagart air orduchadh gu tobhartasan us iobairtean a thairgse suas: bho sin is fheudar ni-eigin a bhith aige-san cuideachd gus a thairgse suas.</verse>
			<verse number="4">Nam biodh e ma ta air talamh, cha bhiodh e ʼna shagart: bhon a bhiodh feadhainn eile ann gu tobhartasan a thairgse suas a reir an lagha,</verse>
			<verse number="5">A tha seirbhiseachadh a reir samhuilt ʼsa reir faileas nan nichean neamhaidh: Mar a chaidh fhreagairt do Mhaois nuair bha e criochnachadh na paillinn: Faic (os esan) gun dian thu a h-uile ni ris an t-samhuilt, a dhʼ fhiachadh dhut air a bheinn.</verse>
			<verse number="6">Ach a nis fhuair e ministreileachd nas fhearr, leis gum beil e ʼna eadar-mhiadhonair cuideachd air tiomnadh nas fhearr, a chaidh a steidheachadh air gealltanasan nas fhearr.</verse>
			<verse number="7">Oir nam biodh a chiad aon sin gun ghiomh, cha nʼ iarrteadh aite gu dearbh do ʼn ath aon.</verse>
			<verse number="8">Oir a faighinn croin daibh, tha e g-radh: Seall, thig na laithean, os an Tighearna: agus coimhlionaidh mi ri tigh Israil, ʼs ri tigh Iuda tiomnadh nuadh,</verse>
			<verse number="9">Cha n-ann a reir an tiomnaidh a rinn mi dha ʼn aithrichean, air an latha a rug mi air laimh orra, gus an toirt a mach á talamh na h-Eiphit: a chionn nach do lean iadsan ri mʼ thiomnadh; ʼs cha robh omhail agam dhaibh, os an Tighearna:</verse>
			<verse number="10">Chionn se so an tiomnadh a ni mi do thigh Israil, an deigh nan laithean sin, os an Tighearna: Cuiridh mi mo laghan ʼnan inntinn, us sgriobhaidh mi iad air an crìdhe; agus bithidh mise na mʼ Dhia dhaibh, agus bithidh iadsan ʼnam pobull dhomhsa;</verse>
			<verse number="11">Agus cha theagaisg gach aon a choimhearsnach, ʼs gach aon a bhrathair, a g-radh: Biodh eolas agad air an Tighearna: chionn bithidh eolas aca uile ormsa bho ʼn aon is lugha dhiu gus an t-aon is mua:</verse>
			<verse number="12">Chionn bithidh mi trocaireach ri ʼn drochbheartan, ʼs am peacannan cha chuimhnich mi tuille.</verse>
			<verse number="13">A nis le aon ùr a radh, rinn e a chiad aon sean. A nis an ni tha dol á cleachdadh agus a fàs sean, tha e teann air teireachduinn.</verse>
		</chapter>
		<chapter number="9">
			<verse number="1">A nis bha a rireadh aig a chiad aon reachdan aoraidh, agus Ionad-naomh saoghalta.</verse>
			<verse number="2">Oir rinneadh paillion an toiseach, anns an robh na coinnleirean, ʼsam bord, agus na builionnan tairgse, ris an abrar Naomh.</verse>
			<verse number="3">ʼS air cul an ath chuirtein bha a phaillion, ris an abrar an t-Ionad is ro-Naomh,</verse>
			<verse number="4">Far an robh tuiseir òir, agus àirc an tiomnaidh air a comhdachadh uile gu leir mun cuairt le òr, anns an robh poit òir agus am manna innte, agus slat Aaroin a thainig fo bhlath, agus clair an tiomnaidh;</verse>
			<verse number="5">Agus thairis oirre bha cherubim na gloire, a dianamh sgàile do chathair-na-trocaire, air nach ruigear a leas labhairt an drasda gu mion.</verse>
			<verse number="6">A nis air do na nichean so a bhith an ordugh mar so, chaidh na sagairt gu dearbh a stigh daonnan do ʼn chiad phaillinn, gu driachd nan iobairt a choimhlionadh.</verse>
			<verse number="7">Ach do ʼn ath phaillinn an t-ard-shagart ʼna aonar aon uair sa bhliadhna, cha n-ann gun fhuil, gus a tairgse air son ʼaineolais fhein agus aineolas a phobuill:</verse>
			<verse number="8">An Spiorad Naomh a ciallachadh le so, nach robh an rathad thun an Ionaid-naoimh air a dhianamh fhathast soilleir, fhad ʼsa bhiodh a chiad phaillion air a bonn:</verse>
			<verse number="9">Ni tha ʼna shamhla air an àm tha nis a lathair: anns am beil tiodhlaicean us iobairtean ga ʼn tairgse suas, nach urrainn a chogais-san, a tha ga ʼn tairgse, a dhianamh coimhlionta, ʼs nach eil ach ʼnam biadhan ʼs ʼnan deochan,</verse>
			<verse number="10">Agus caochla ionnlaidean, us leasachadh na feola, a chuireadh orra gu àm a cheartachaidh.</verse>
			<verse number="11">Ach air tighinn do Chriosta, ard-shagart nan nichean matha ri tighinn, tromh phaillinn nas mua agus nas coimhlionta, nach dʼ rinneadh le lamhan, se sin, nach eil de ʼn chruthachadh so,</verse>
			<verse number="12">Cha mhua ʼsann le fuil ghobhar no laogh, ach le fhuil fhein, a chaidh e aon uair a stigh do ʼn Ionad-naomh, air dha saoradh siorruidh a chosnadh.</verse>
			<verse number="13">Oir ma tha fuil ghobhar us dhamh, agus crathadh luath aighe a naomhachadh sluaigh a tha salach, gu glanadh na feola:</verse>
			<verse number="14">Nach mor nas mua ni fuil Chriosta, a thairg e fhein gun smal tromh ʼn Spiorad Naomh do Dhia, ar cogais a ghlanadh bho oibrichean marbha, gu seirbhis a dhianamh do ʼn Dia bheo!</verse>
			<verse number="15">Agus le sin is eadar-mhiadhonair an tiomnaidh nuaidh e, los le brigh a bhàis gu saoradh bho na ciontan sin a bha fo ʼn chiad thiomnadh, gum faigheadh iadsan, a tha air an gairm, gealladh na h-oighreachd siorruidh.</verse>
			<verse number="16">Oir far a bheil tiomnadh, is fheudar bàs an tiomnadair a bhith ann:</verse>
			<verse number="17">Oir ʼsann an deigh am bàis a tha tiomnadh dhaoine daingeann: air sheol eile tha e gun fheum fhad ʼs is beo an tiomnadair.</verse>
			<verse number="18">A reir sin cha robh a chiad aon air a choisrigeadh gun fhuil.</verse>
			<verse number="19">Oir air do Mhaois a h-uile fainte de ʼn lagh a leughadh do ʼn t-sluagh uile, ghabh e fuil laogh, us ghobhar comhla ri uisge, us cloimh sgarlaid, agus hisop, agus chrath e air an leabhar fhein, agus air an t-sluagh gu leir,</verse>
			<verse number="20">A g-radh: Si so fuil an tiomnaidh, a dhʼ orduich Dia dhuibh.</verse>
			<verse number="21">Mar an ciadna chrath e an fhuil cuideachd air a phaillinn, ʼs air saghaichean an fhrithealaidh gu leir.</verse>
			<verse number="22">Agus a reir an lagha, is beag nach ann le fuil a tha h-uile ni air a ghlanadh; agus gun dortadh fala cha n-eil fuasgladh.</verse>
			<verse number="23">Uime sin feumaidh samplairean nichean neamhaidh a bhith air an glanadh leo sin: ach nichean neamhaidh fhein le iobairtean nas fhearr na iad sin.</verse>
			<verse number="24">Oir cha n-ann do Ionad-naomh diante le lamhan, a chaidh Iosa stigh, samplair air an fhior Ionad-naomh: ach do neamh fhein, los gun seas e nis an lathair Dhe air ar son-ne:</verse>
			<verse number="25">Cha mhua ʼsann gus e e fhein a thairgse gu tric, mar a tha an t-ard-shagart a dol a stigh gach bliadhna do ʼn Ionad-naomh le fuil nach leis fhein:</verse>
			<verse number="26">Air chaochla càs dhʼ fheumadh e bhith air fulang gu tric bho thùs an t-saoghail: ach a nis an deireadh linntean nochd e e fhein aon uair, gus am peacadh a sgrios le e fhein iobradh.</verse>
			<verse number="27">Agus ceart mar a tha e air orduchadh, gum faigh daoine bàs aon uair, ʼs an deigh sin am breitheanas:</verse>
			<verse number="28">Mar sin cuideachd chaidh Criosta thairgse suas aon uair gu peacannan morain a ghlanadh air falbh: an ath uair gun pheacannan fiachaidh e e fhein dhaibh-san, a tha an duil ris, gu sabhaladh.</verse>
		</chapter>
		<chapter number="10">
			<verse number="1">Oir leis an lagh a bhith ʼna fhaileas nan nichean math ri tighinn, ʼs cha n-ann ʼna fhior-choltas nan nichean fhein; oir na ceart iobairtean sin a thathas a cur suas gun tamh a h-uile bliadhna, cha n-urrainn daibh am feasd iadsan, a tha tighinn ga ʼn ionnsuidh, a dhianamh coimhlion:</verse>
			<verse number="2">Oir sa chàs sin rachadh sgur dhe bhith ga ʼn tairgse, a chionn nach biodh aig an luchd-aoraidh, a chaidh aon uair a ghlanadh, agartas peacaidh tuille:</verse>
			<verse number="3">Ach unntasan thathas a toirt cuimhne air am peacannan a h-uile bliadhna:</verse>
			<verse number="4">Oir cha n-urrainn e bhith gun tugteadh am peacadh air falbh le fuil dhamh us ghobhar.</verse>
			<verse number="5">Le sin tha e g-radh, ʼs e tighinn thun an t-saoghail: Iobairt agus tobhartas cha bʼ aill leat: ach dheasaich thu coluinn dhomh;</verse>
			<verse number="6">Iobairtean-uile-loisgte air son peacaidh cha do thaitinn riut.</verse>
			<verse number="7">An sin thuirt mi: Faic tha mi tighinn: an ceann an leabhair tha e sgriobhte umam: gun dianainn do thoil, a Dhia.</verse>
			<verse number="8">Le cantuinn roimh: Iobairtean, us tobhartasan, us tairgseachan uile-loisgte air son a pheacaidh, cha bʼ aill leat, cha mhua tha iad taitneach leat a thairgear a reir an lagha,</verse>
			<verse number="9">An sin thuirt mi: Faic tha mi tighinn gus do thoil a dhianamh, a Dhia: a chiad chuid tha e toirt air falbh, gus a chuid a leanas a shuidheachadh.</verse>
			<verse number="10">Leis an toil so tha sinn air ar naomhachadh tromh iobradh corp Iosa Criosta aon uair.</verse>
			<verse number="11">ʼS gu dearbh tha h-uile sagart ʼna sheasamh gach latha a frithealadh, ʼs tric a tairgse nan iobairtean ciadna, nach urrainn am feasd peacannan a thoirt air falbh:</verse>
			<verse number="12">Ach tha e so, le aon iobairt a thairgse suas air son pheacannan, ʼna shuidhe gu dilinn air deas laimh Dhe,</verse>
			<verse number="13">A so suas a feitheamh gus an dianar a naimhdean ʼnan stol-chas dha.</verse>
			<verse number="14">Oir le aon iobairt rinn e coimhlionta am feasd iadsan, a tha air an naomhachadh.</verse>
			<verse number="15">Agus tha an Spiorad Naomh cuideachd a toirt teisteanais dhuinn air so. Oir an deigh dha radh:</verse>
			<verse number="16">Se so an tiomnadh a ni mi dhaibh an deigh nan laithean sin, os an Tighearna, cuiridh mi mo laghan ʼnan cridheachan, agus air an inntinnean sgriobhaidh mi iad:</verse>
			<verse number="17">Agus am peacannan ʼs an ciontan cha chuimhnich mi nas fhaide.</verse>
			<verse number="18">A nis far am beil fuasgladh bhuapa sin, cha n-eil iobairt tuilleadh air son a pheacaidh.</verse>
			<verse number="19">Uime sin, a bhraithrean, le earbsa a bhith againn ri dol a stigh do ʼn Ionad-naomh tromh fhuil Chriosta,</verse>
			<verse number="20">Slighe ùr agus bheo, a choisrig e dhuinn tromh ʼn chuirtein, se sin ri radh, fheoil fhein,</verse>
			<verse number="21">Agus ard-shagart fos cionn tigh Dhe:</verse>
			<verse number="22">Thigemid faisg le cridhe firinneach ann an lanachd creidimh le ar cridheachan nighte bho dhroch chogais, ʼs ar coluinnean air an ionnlad le uisge glan,</verse>
			<verse number="23">Gleidhemid gu daingeann aideachadh ar dochais nach gabh fiaradh (oir tha esan dileas a gheall),</verse>
			<verse number="24">Us leagamaid ar n-aire air a cheile, gu brosnachadh gu carrantachd, ʼs gu deagh oibrichean:</verse>
			<verse number="25">Gun a bhith treigsinn ar co-thionail, mar is abhuist do chuid, ach a furtachadh air a cheile, agus sin nas mua a reir ʼs mar a chi sibh an latha teannadh oirbh.</verse>
			<verse number="26">Oir ma pheacaicheas sinn ga ʼr deoin, an deigh eolas fhaighinn air an fhirinn, cha n-eil iobairt tuilleadh air a fagail air son pheacannan,</verse>
			<verse number="27">Ach duil eagalach ri breitheanas, agus teine eud-mhor a loisgeas na naimhdean.</verse>
			<verse number="28">Am fear a tha bristeadh air lagh Mhaois, thathas ga chur gu bàs gun iochd, air facal dithis no triuir fhianuisean:</verse>
			<verse number="29">Nach mor nas mua na sin, a shaoileas sibh, a thoilieas esan pian nas truime, a shaltair fo chasan Mac Dhe, ʼsa mheas neoghlan fuil an tiomnaidh, leis an do naomhaicheadh e, ʼsa thug taire do Spiorad nan gras?</verse>
			<verse number="30">Oir is aithne dhuinn esan a thuirt: Buinidh diughaltas dhomhsa, agus diolaidh mise. ʼSa rithist: Bheir an Tighearna breth air a phobull.</verse>
			<verse number="31">Is eagalach an ni tuiteam ann an lamhan an De bheo.</verse>
			<verse number="32">Ach cuimhnichibh na laithean a bha, anns an dʼ fhuilig sibh an deigh ur soilleireachadh cath mor thrioblaidean;</verse>
			<verse number="33">Agus gu dearbh air an darna laimh rinneadh sibh ʼnur sealladh le taire, ʼs le trioblaidean; ʼs air an laimh eile ʼnur companaich dhaibh-san, a bha tighinn beo san doigh chiadna.</verse>
			<verse number="34">Oir ghabh sibh truas riusan a bha an ceanglaichean, us chuir sibh suas le aoibhneas ri spuilleadh ur cuid, a tuigsinn gum beil maoin nas fhearr, ʼsa mhaireas agaibh.</verse>
			<verse number="35">Na caillibh ma ta ur dochas, aig a bheil duais mhor.</verse>
			<verse number="36">Oir tha faighidin riatanach dhuibh, los, le toil De dhianamh, gun ruig sibh air a ghealltanas.</verse>
			<verse number="37">Oir fhathast uine ro bheag, agus thig esan, a tha ri tighinn, agus cha dian e moille.</verse>
			<verse number="38">Ach tha mo dhuine ceart-sa tighinn beo tromh chreideamh: ach ma tharruinneas e e fhein air ais, cha taitinn e rimʼ anam.</verse>
			<verse number="39">Ach cha sinne clann a chul-shleamhnaichidh gu sgrios, ach a chreidimh gu sabhaladh an anma.</verse>
		</chapter>
		<chapter number="11">
			<verse number="1">A nis se creideamh bun nan nichean ris a bheil dochas, dearbhadh nan nichean nach fhaicear.</verse>
			<verse number="2">Oir ʼsann le so a fhuair na sinnsirean teisteanas.</verse>
			<verse number="3">Le creideamh tha sinn a tuigsinn, gun do chruthaicheadh an saoghal le facal De; los bho nichean nach fhaicear gun dianteadh nichean a chitear.</verse>
			<verse number="4">Le creideamh thairg Ahel suas iobairt do Dhia na bʼ urramaiche na thairg Cain, leis an dʼ fhuair e teisteanas gum bu duine ceart e, le Dia a thoirt teisteanais dha thobhartasan; agus le sin, ʼs e marbh, tha e labhairt fhathast.</verse>
			<verse number="5">Le creideamh dhʼ atharraicheadh Henoch, gus nach faiceadh e bàs, ʼs cha dʼ fhuaradh e: a chionn gun dʼ atharraich Dia e: oir roimh ʼatharrachadh bha teisteanas aige, gun do thoilich e Dia.</verse>
			<verse number="6">A nis gun chreideamh cha n-urrainnear Dia thoileachadh. Oir am fear a thig gu Dia, feumaidh e creidsinn gum beil Dia ann, ʼs gun toir e duais dhaibh-san, a tha an geall air fhein.</verse>
			<verse number="7">Le creideamh Noé, a faighinn rabhaidh mu nichean nach robh fhathast ri ʼm faicinn, ʼsa gabhail eagail, rinn e an àirc gu theaghlach a thearnadh, leis na dhit e an saoghal; us rinneadh ʼna oighre e air a cheartas, a tha tromh chreideamh.</verse>
			<verse number="8">Le creideamh bha esan, ris an abrar Abraham, umhailt gu falbh do aite, a bha e dol a dhʼ fhaighinn mar oighreachd; us dhʼ fhalbh e gun fhios càite an robh e dol.</verse>
			<verse number="9">Le creideamh thuinich e ann an talamh a ghealltanais, mar ann an duthaich choigrich, a tamham bothain maille ri Isaac us Iacob, co-oighreachan a gheallaidh chiadna.</verse>
			<verse number="10">Oir bha suil aige ri baile aig a bheil steidhean: air a bheil Dia ʼna dhealbhadair ʼs ʼna fhear-togail.</verse>
			<verse number="11">Le creideamh fhuair Sara fhein, ʼs i neo-thorrach, comas gu sliochd a bhith aice ged a bha i thar aois chloinne: chionn gun do chreid i gun robh esan, a bha air gealltuinn, firinneach.</verse>
			<verse number="12">As leth sin chinnich bho h-aon (agus esan ionann us marbh) mar reultan an athair an lionmhorachd, ʼs mar ghaineamh traigh na mara gun aireamh.</verse>
			<verse number="13">Fhuair iad sin uile bàs ann an creideamh, gun ruighinn air na gealltanasan, ach gam faicinn fad as, ʼs gam fàilteachadh, ʼsa g-aideachadh gur luchd-cuairt agus coigrich iad air talamh.</verse>
			<verse number="14">Oir tha iadsan, a tha labhairt nan nichean so, a ciallachadh gum beil iad a sireadh ducha.</verse>
			<verse number="15">ʼS gu dearbh nam biodh iad air cuimhneachadh air an aite as an tainig iad, gun teagamh bha uine aca gu tilleadh.</verse>
			<verse number="16">Ach a nis tha iad a rùnachadh ducha nas fhearr, se sin, duthaich air neamh. Leis a sin cha nàire le Dia an Dia-san a radh ris: oir dhʼ uidheamaich e baile dhaibh.</verse>
			<verse number="17">Le creideamh, nuair chuireadh diachuinn air Abraham, thairg e suas Isaac, us esan, a fhuair na geallaidhnean, bha e gu aonghin mic a thairgse suas:</verse>
			<verse number="18">Ris an deach a radh: Ann an Isaac gairmear do shiol:</verse>
			<verse number="19">A smaoineachadh gum beil Dia comasach air togail, seadh fhein, bho na mairbh: bho ʼn dʼ fhuair e e cuideachd mar shamhladh.</verse>
			<verse number="20">Le creideamh cuideachd mu nichean ri tighinn, bheannaich Isaac Iacob agus Esau.</verse>
			<verse number="21">Le creideamh, ʼs e aig a bhàs, bheannaich Iacob gach fear de mhic Ioseiph, agus thug e aoradh do cheann a shlaite.</verse>
			<verse number="22">Le creideamh labhair Ioseph, ʼs e faighinn a bhàis, mu dhol a mach clann Israil, agus thug e ordugh mu chnaimhean.</verse>
			<verse number="23">Le creideamh chaidh Maois, nuair a rugadh e, a chleith tri miosan le pharantan, a chionn gum fac iad e ʼna leanabh briagh; ʼs cha do ghabh iad geilt roimh achd an righ.</verse>
			<verse number="24">Le creideamh dhʼ aicheadh Maois, nuair dhʼ fhas e mor, gum bʼ e mac nighean Pharao,</verse>
			<verse number="25">A gabhail mar raghainn a bhith fo anshocair comhla ri pobull De, seach toileachadh a pheacaidh a bhith aige car tamuill,</verse>
			<verse number="26">A meas masladh Chriosta ʼna bheartas nas mua na ionmhas nan Eiphiteach: oir bha suil aige ris an duais.</verse>
			<verse number="27">Le creideamh dhʼ fhag e an Eiphit gun eagal romh chorruich an righ: oir dhʼ fhuilig e mar gum bu leir dha esan nach fhaicear.</verse>
			<verse number="28">Le creideamh chum e a chàisg, agus dortadh fala; gus nach beanadh esan, a sgrios na ciadghin, dhaibh-san.</verse>
			<verse number="29">Le creideamh chaidh iad tromh ʼn mhuir ruaidh, mar air talamh tioram: agus shlugadh sios na h-Eiphitich, a thug ionnsuidh air an leanail.</verse>
			<verse number="30">Le creideamh thuit ballachan Iericho le an cuairteachadh seachd latha.</verse>
			<verse number="31">Le creideamh cha deach Rahab an striopach a sgrios maille ris na h-ana-creidich, bho na ghabh i ris an luchd-choimhid le sith.</verse>
			<verse number="32">Agus ciod tuilleadh a their mi? Oir teirigidh uine domh a toirt iomraidh air Gedeon, Barac, Samson, Iephte, Dài, Samuel, agus air na faidhean:</verse>
			<verse number="33">A bhuadhaich air rioghachdan le creideamh, a rinn ceartas, a choisinn geallaidhnean, a dhuin beoil leomhan,</verse>
			<verse number="34">A mhùch aintheas teine, a chaidh as bho fhaobhar a chlaidhimh, a chinn laidir bho laigse, a dhʼ fhas treun an cath, a chuir armailtean nan coigreach an ruaig;</verse>
			<verse number="35">Fhuair mnathan am mairbh air an toirt beo rithist. Ach riaslaicheadh feadhainn eile gun saorsuinn a ghabhail, gus iad a ruighinn air aiseirigh nas fhearr.</verse>
			<verse number="36">Chaidh feadhainn fhiachuinn le fanaid, ʼs le sgiursadh, ʼsa bharrachd air sin le ceanglaichean agus le priosanan;</verse>
			<verse number="37">Bhathas gan clachadh, gan gearradh troimh, gam buaireadh, gan cur gu bàs leis a chlaidheamh, chaidh iad mun cuairt ann an craicinnean chaorach, an craicinnean ghobhar, ann an uireasuidh, an anradh, an cradh:</verse>
			<verse number="38">Bu daoine iad air nach bʼ airidh an saoghal; iad air allaban feadh fhasach, bheanntan, shloc, agus uamhannan an talmhuinn.</verse>
			<verse number="39">Agus ged a dhearbhadh iad so uile le teisteanas creidimh, cha do ghiac iad an gealltanas:</verse>
			<verse number="40">Dia a solaradh ni-eigin nas fhearr dhuinn, air chor ʼs nach biodh iad coimhlion as ar n-aonais.</verse>
		</chapter>
		<chapter number="12">
			<verse number="1">Agus le sin bho na tha nial cho mor de dhʼ fhianuisean air ar cul, le cur dhinn a h-uile cudthruim agus peacaidh a tha ʼnar lorg, ruithemid le faighidin thun a chatha, a chuireadh romhainn:</verse>
			<verse number="2">A coimhead air Iosa, ughdair us fear-criochnachaidh a chreidimh, a dhʼ fhuilig a cheusadh air sgàth an t-sòlais a chuireadh roimhe, a dianamh diù de mhasladh, ʼsa tha nis ʼna shuidhe air deas laimh cathair Dhe.</verse>
			<verse number="3">Oir meòraichibh gu dichiollach air-san, a dhʼ fhuilig a leithid so de dhiachuinn bho pheacaich ʼna aghaidh fhein; chum nach gabh sibhse sgios, a fannachadh ʼnur n-inntinn.</verse>
			<verse number="4">Oir cha do chath sibh fhathast gu fuil, a stri an aghaidh a pheacaidh:</verse>
			<verse number="5">Oir leig sibh an diochuimhne an toil-inntinn, a tha labhairt ribh mar ri cloinn, a g-radh: A mhic, na leig á faire oilean an Tighearna; ʼs na gabh sgios nuair a chronaichear thu leis.</verse>
			<verse number="6">Oir an neach is toigh leis an Tighearna, smachdaichidh e e: agus sgiursaidh e a h-uile mac ris an gabh e.</verse>
			<verse number="7">Seasaibh buan fo smachdachadh. Tha Dia buntuinn ribh mar ri mic: oir co am mac nach cronaich an t-athair?</verse>
			<verse number="8">Ach ma tha sibhse gun smachdachadh, dheth bheil roinn aig a h-uile duine, is clann dhiolain sibh, ʼs cha mhic.</verse>
			<verse number="9">A bharrachd air sin bha aithrichean againn a thaobh na feola mar luchd-ionnsachaidh, ʼs thug sinn athadh dhaibh: nach mor nas mua na sin tha againn ri bhith umhail do Athair nan spiorad, ʼsa bhith beo?</verse>
			<verse number="10">Agus gu dearbh theagaisg iadsan sinn car beagan laithean a reir an toil fhein: ach esan gus ur buannachd, los sinn a dhʼ fhaighinn a naomhachd.</verse>
			<verse number="11">Tha h-uile smachdachadh an drasda gu dearbh cha n-ann ʼna chuis aighir, ach ʼna chuis bhròin: ach an deigh so bheir e dhaibh-san, a bhios air am fiachuinn leis, toradh ro shitheil a cheartais.</verse>
			<verse number="12">Uime sin togaibh suas na lamhan a thʼ air failneachadh, ʼs na gluinean laga,</verse>
			<verse number="13">Us dianaibh ceuman direach le ʼr casan; los nach teid a h-aon air bith as an rathad le crubaiche, ach an aite sin gum bi e air a leigheas.</verse>
			<verse number="14">Leanaibh sith ri daoine uile, us naomhachd, oir as a h-aonais cha n-fhaic duine sa bith Dia:</verse>
			<verse number="15">A beachdachadh gu dichiollach, nach bi duine air bith an deigh laimh air grasan Dhe; air eagal friamh air bith de sheirbhe a dhʼ fhas suas gu éis a chur, ʼs gum bi moran air an truailleadh leatha;</verse>
			<verse number="16">Air eagal fear-striopachais air bith a bhith ann, no duine neo-choisrigte, mar Esau, a reic air son aon thrath bìdh còir a chiad-bhreith:</verse>
			<verse number="17">ʼS biodh fios agaibh, nuair, an deigh sin, a bʼ aill leis a bhith ʼna oighre air a bheannachd, gun do dhiultadh e: oir cha dʼ fhuair ʼaithreachas eisdeachd, ged a shir e le deoir e.</verse>
			<verse number="18">Oir cha tainig sibh gu beinn dha ʼm faoidteadh beantuinn, ʼs gu teine loisgeach, gu cuairt-ghaoith, gu dorchadas, ʼs gu doininn,</verse>
			<verse number="19">ʼS gu fuaim trombaide, agus gu guth fhacal, a thug air an fheadhainn a chuala an leisgeul a ghabhail, nach labhairteadh am facal riu-san.</verse>
			<verse number="20">Oir chabʼ urrainn daibh an ni a labhradh a ghiulan: Us ma bheanas ainmhidh doʼ n bheinn, clachar e.</verse>
			<verse number="21">Agus le cho fuathasach ʼsa bha na chunnacas, thuirt Maois: Tha mi fo eagal ʼs air chrith.</verse>
			<verse number="22">Ach tha sibh air tighinn gu sliabh Shioin, ʼs gu baile an De bheo, Ierusalem neamhaidh, ʼs gu cuideachda ioma mile aingeal,</verse>
			<verse number="23">ʼS gu eaglais nan ciad-ghin, a tha sgriobhte air neamh, ʼs gu Dia britheamh nan uile, ʼs gu spioraid nan naomh air an dianamh coimhlionta,</verse>
			<verse number="24">ʼS gu Iosa Criosta eadar-mhiadhonair an tiomnaidh nuaidh, agus gu crathadh fala, a tha labhairt nas fhearr na fuil Abeil.</verse>
			<verse number="25">Faicibh nach diult sibh esan a tha labhairt. Oir mur do thàr iadsan as, a dhiult esan a labhair air talamh, ʼs mor nas lugha na sin a thàras sinne as, a tha tionndadh bhuaithe-san, a tha labhairt ruinn bho fhlathanas.</verse>
			<verse number="26">Bʼ e ghuth-san a chrath an talamh an trà sin: ach a tha nis a gealltuinn, a g-radh: Aon uair fhathast; us gluaisidh mi cha n-e mhain an talamh, ach neamh cuideachd.</verse>
			<verse number="27">ʼS le Aon uair fhathast a chantuinn, tha e ciallachadh na nichean gluasadach atharrachadh mar nichean diante, los gun seas buan na nichean neo-ghluasadach.</verse>
			<verse number="28">Uime sin le rioghachd neo-ghluasadach fhaighinn, tha grasan againn: dianamaid seirbhis leo, a toileachadh Dhe le fiamh, agus le athadh.</verse>
			<verse number="29">Oir is teine caithteach ar Dia-ne.</verse>
		</chapter>
		<chapter number="13">
			<verse number="1">Fanadh carrantachd bhraithreil unnaibh.</verse>
			<verse number="2">ʼS na diochuimhnichibh aoidheachd: oir, gun fhios daibh, rinn cuid leatha so fialachd ri ainglean.</verse>
			<verse number="3">Cuimhnichibh iadsan, a tha an cuibhrichean, mar gum biodh sibh fhein an cuibhrichean maille riu; agus iadsan a tha an airc, mar a tha sibh fhein sa choluinn.</verse>
			<verse number="4">Tha am posadh urramach anns gach uile, agus an leaba neo-thruaillidh. Oir air luchd striopachais agus adhaltrais bheir Dia breth.</verse>
			<verse number="5">Biodh ur beusan gun sannt, bithibh toilichte leis na thʼ agaibh: oir thuirt esan: Cha n-fhag mi thu, agus cha treig.</verse>
			<verse number="6">Air chor ʼs gum faod sinn a radh gu misneachail: Se an Tighearna mʼ fhear-cuideachaidh: cha ghabh mi eagal á ciod a ni duine orm.</verse>
			<verse number="7">Cuimhnichibh ur luchd-eaglais, a labhair facal De ribh: leanaibh an creideamh, a beachdachadh air crich an caithe-beatha.</verse>
			<verse number="8">Iosa Criosta tha an dé, agus an diugh, tha agus gu siorruidh.</verse>
			<verse number="9">Na bithibh air ur tarruinn air falbh le teagasgan coimheach ʼs de chaochla seorsa. Oir se is fhearr an cridhe neartachadh le grasan, agus cha n-ann le biadhan, nach dʼ rinn tairbhe dhaibhsʼ a bha gan cleachdadh.</verse>
			<verse number="10">Tha altair againn, dhe nach eil comas aca-san icheadh, a tha an seirbhis na paillinn.</verse>
			<verse number="11">Oir tha cuirp nan ainmhidhean sin, aig a bheil am fuil air a toirt a stigh do ʼn Ionad-naomh leis an ard-shagart as leth peacaidh, air an losgadh taobh-mach a champa.</verse>
			<verse number="12">Air an aobhar sin Iosa mar an ciadna, gus am pobull a naomhachadh le fhuil fhein, dhʼ fhuilig e air taobh-mach a gheata.</verse>
			<verse number="13">Rachamaid a mach ma ta ga ionnsuidh gu taobh-mach a champa, a giulan a mhaslaidh-san.</verse>
			<verse number="14">Oir cha n-eil baile buan againn an so, ach tha sinn a sireadh aon a tha ri tighinn.</verse>
			<verse number="15">Troimh-san ma ta tairgemid daonnan suas do Dhia iobairt mholaidh, se sin, toradh bhilean a tha g-aideachadh ʼainme.</verse>
			<verse number="16">Ach na diochuimhnichibh math a dhianamh, us buileachadh air a cheile: oir le iobairtean mar so coisnear deagh thoil Dhe.</verse>
			<verse number="17">Bithibh umhailt dha ʼr pearsachan-eaglais, us bithibh striochdte dhaibh. Oir tha iadsan ri faire mar dhaoine aig a bheil cunntas ri thoirt air ur n-anmannan, los gun dian iad so le sòlas, ʼs cha n-ann le bròn: oir cha n-eil so freagrach dhuibh.</verse>
			<verse number="18">Guidhibh air ar son-ne: oir tha sinn a g-earbsa gum beil deagh chogais againn, us sinn an rùn sinn fhein a ghiulan gu math anns a h-uile ni.</verse>
			<verse number="19">Agus tha mi guidhe nas mua oirbh so a dhianamh, los gun toirear air ais mi h-ugaibh nas luaithe.</verse>
			<verse number="20">ʼS gum bʼ e Dia na sithe, a thog bho na mairbh a rithist buachaill mor nan caorach, ar Tighearna Iosa Criosta, ann am fuil an tiomnaidh shiorruidh,</verse>
			<verse number="21">A dhʼ uidheamaicheas sibh gus a h-uile math, los gun dian sibh a thoil: e fhein a g-oibreachadh unnaibh na tha taitneach ʼna lathair tromh Iosa Criosta, dha bheil gloir fad linn nan linn, Amen.</verse>
			<verse number="22">Agus tha mi guidhe oirbh, a bhraithrean, gun cuir sibh suas leis an fhacal shòlasach so. Oir sgriobh mi h-ugaibh am beagan bhriathran.</verse>
			<verse number="23">Biodh fios agaibh gum beil ar brathair, Timoti, air faighinn saorsuinn: comhla ris-san (ma thig e gu h-aithghearr) chi mi sibh.</verse>
			<verse number="24">Cuiribh fàilt air ur pearsachan-eaglais uile, ʼs air na naoimh uile. Tha na braithrean bho ʼn Eadailt a cur bheannachdan gu ʼr n-ionnsuidh.</verse>
			<verse number="25">Grasan gun robh maille ribh uile. Amen.</verse>
		</chapter>
	</book>
	<book number="59">
		<chapter number="1">
			<verse number="1">Seumas, seirbhiseach Dhe agus ar Tighearna Iosa Criosta, do ʼn dà threibh dhiag a tha air an sgapadh, fàilte.</verse>
			<verse number="2">Mo bhraithrean, seallaibh air ʼna aobhar a h-uile sòlais, nuair a thuiteas sibh ann an ioma buaireadh:</verse>
			<verse number="3">Le fios gun oibrich diachuinn ur creidimh faighidin.</verse>
			<verse number="4">Us aig faighidin tha obair choimhlionta, gus sibhse a bhith coimhlionta agus diongmhalta, gun fhàillinn an ni air bith.</verse>
			<verse number="5">Ach ma tha gliocas a dhith air neach air bith, iarradh e air Dia, a tha ga thoirt gu pailt do dhaoine uile, gun achasan; us bheirear dha e.</verse>
			<verse number="6">Ach iarradh e le creideamh gun ag air bith: oir tha esan a tha an teagamh coltach ri tonn na mara, a tha air a ghluasad, ʼs air a luasgadh mun cuairt leis a ghaoith.</verse>
			<verse number="7">Uime sin na saoileadh an duine sin, gum faigh e ni bho Tighearna.</verse>
			<verse number="8">Tha fear na h-inntinne dubailte neo-steidheil ʼna rathaidean uile.</verse>
			<verse number="9">Ach dianadh brathair, a tha iosal ʼna staid, uaill ʼna ardachadh:</verse>
			<verse number="10">Ach an duine saibhir ʼna isleachadh: oir mar bhlath an fheoir theid e seachad:</verse>
			<verse number="11">Oir dhʼ eirich a ghrian ʼna dian-theas, us shearg am fiar, us thuit a bhlath, agus chaochail dreach a mhaise: is amhuil a sheargas an duine saibhir ʼna rathaidean.</verse>
			<verse number="12">Is beannaichte an duine a ghiulaineas ri buaireadh: oir nuair a dhearbhar e, gheobh e crùn na beatha, a gheall Dia dhaibh-san a bheir gaol dha.</verse>
			<verse number="13">Na abradh duine air bith, nuair a tha e air a bhuaireadh, gur h-ann le Dia a tha e air a bhuaireadh: oir cha n-eil Dia ʼna bhuaireadair gu olc; ʼs cha n-eil e buaireadh duine air bith.</verse>
			<verse number="14">Ach tha h-uile duine air a bhuaireadh le ana-mhiann fhein, le e bhith air a tharruinn ʼs air a thaladh leis.</verse>
			<verse number="15">An sin nuair a ghinear an t-ana-miann, beiridh e am peacadh: ach nuair a choimhlionar am peacadh, ginidh e am bàs.</verse>
			<verse number="16">Na bithibh ma ta air ur mealladh, mo bhraithrean ro ghradhach.</verse>
			<verse number="17">Tha h-uile gibht is fhearr, ʼsa h-uile gibht choimhlion bho na h-ardaibh, a tighinn bho Athair na soillse, air nach tig muthadh, no faileas caochlaidh.</verse>
			<verse number="18">Oir le thoil fhein ghin e sinn le facal na firinne, gus sinn a bhith ʼnar gné thoiseach a chreutair.</verse>
			<verse number="19">Is aithne dhuibh, mo bhraithrean ro ghradhach. Us biodh a h-uile duine ealamh gu eisdeachd: ach mall gu labhairt, us mall gu feirg.</verse>
			<verse number="20">Oir cha n-eil fearg duine a g-oibreachadh ceartas De.</verse>
			<verse number="21">Uime sin a tilgeil air chùl a h-uile neo-ghloine, us anabarr gò, gabhaibh le ciuine ris an fhacal a tha suidhichte unnaibh, a tha comasach air ur n-anmannan a shabhaladh.</verse>
			<verse number="22">Ach bithibh ʼnur luchd-dianamh an fhacail, ʼs cha n-ann ʼnur luchd-eisdeachd a mhain, gu ʼr mealladh fhein.</verse>
			<verse number="23">Oir ma tha duine ʼna fhear-eisdeachd an fhacail, ʼs cha n-ann ʼna fhear-dianamh, samhluichear e ri fear a sealltuinn air a ghnuis nadurra ann an sgathan:</verse>
			<verse number="24">Oir ghabh e beachd air fhein, us dhʼ fhalbh e, agus ghrad-dhiochuimhnich e ciod an seorsa duine a bhʼ ann fhein.</verse>
			<verse number="25">Ach am fear a ghabh fior bheachd air lagh coimhlion na saorsa, ʼsa bhuanaich ann, gun e bhith ʼna fhear-eisdeachd diochuimhneach, ach ʼna fhear-dianamh na h-oibre, bithidh e sobeannaichte ʼna ghniomh.</verse>
			<verse number="26">Ach ma tha neach air bith an duil gum beil e fhein ʼna dhuine diadhaidh, gun strian a chur ri theangaidh, ach a mealladh a chridhe fhein, is faoin creideamh an duine sin.</verse>
			<verse number="27">An crabhadh glan us neo-thruaillidh an lathair Dhe, agus an Athar, se so: Dol a shealltuinn air dilleachdain, ʼs air bantraichean ʼnan trioblaid, us duine ga chumail fhein gun smal bho ʼn t-saoghal so.</verse>
		</chapter>
		<chapter number="2">
			<verse number="1">Mo bhraithrean, na biodh creideamh Iosa Criosta Tighearna na glorach agaibh maille ri eisimeil ri daoine.</verse>
			<verse number="2">Oir ma thig fear air a bheil fàinne òir agus aodach riomhach a stigh ʼnur co-thional, ʼs mar an ciadna gun tig duine bochd a stigh an earradh suarach,</verse>
			<verse number="3">Agus gun toir sibh aire dhasan, a tha an eideadh riomhach, agus gun abair sibh ris: Suidh thusʼ an so gu math; ach gun abair sibh ris an duine bhochd: Seas thusʼ an sid, no suidh fo stol mo chas:</verse>
			<verse number="4">Nach eil sibh a toirt breth unnaibh fhein, agus gu ʼr dianamh nur britheamhan air smaointean anacearta?</verse>
			<verse number="5">Eisdibh, mo bhraithrean ro ghradhach, nach do thagh Dia bochdan an t-saoghail so gu bhith beairteach an creideamh, ʼs ʼnan oighreachan air an rioghachd, a gheall Dia dhaibh-san a bheir gaol da?</verse>
			<verse number="6">Ach thug sibhse taire do ʼn duine bhochd. Nach eil na daoine beairteach gu ʼr sarachadh le ainneart, ʼs nach eil iad gu ʼr tarruinn gu caithrichean breitheanais?</verse>
			<verse number="7">Nach eil iad a toirt toibheum do ʼn ainm mhath, a ghairmeadh oirbh?</verse>
			<verse number="8">Ma tha sibh coimhlionadh ma ta an lagha rioghail a reir nan Sgriobtur: Bheir thu gaol dha dʼ choimhearsnach mar dhut fhein, is math a tha sibh a dianamh:</verse>
			<verse number="9">Ach ma tha sibh a dianamh leth-bhreth air daoine, tha sibh a peacachadh, le bhith air ur diteadh leis an lagh mar pheacaich:</verse>
			<verse number="10">Oir co air bith a chumas an lagh uile, ach gun tuislich e ann an aon phuing, tha e ciontach an aghaidh an lagh uile.</verse>
			<verse number="11">Oir esan a thuirt: Na dian adhaltras, thuirt e cuideachd: Na dian marbhadh. A nis mur dian thu adhaltras, ach gun dian thu marbhadh, tha thu na dʼ fhear-bristeadh an lagha.</verse>
			<verse number="12">Mar so labhraibh, agus mar so dianaibh, mar dhaoine air am beil breth ri thoirt le lagh na saorsa.</verse>
			<verse number="13">Oir tha breitheanas gun trocair dhasan, nach dʼ rinn trocair: ʼs tha trocair ga h-ardachadh fhein fos cionn breitheanais.</verse>
			<verse number="14">Ciod an stà a ni e, mo bhraithrean, ma their neach gum beil creideamh aige, ach e gun oibrichean? An urrainn creideamh a shabhaladh?</verse>
			<verse number="15">Agus ma tha brathair no piuthar ruisgte, ʼs gun bhiadh lathail,</verse>
			<verse number="16">ʼS gun abair a h-aon agaibhse riu: Falbhaibh an sith, bithibh air ur garadh ʼs air ur sàsuchadh: ʼs nach toir sibh dhaibh na tha feumail do ʼn choluinn, ciod am feum a ni e?</verse>
			<verse number="17">Is amhuil sin creideamh, mur eil oibrichean aige, tha e marbh ann fhein.</verse>
			<verse number="18">Ach their cuid: Tha creideamh agadsa, agus tha oibrichean agamsa: fiach dhomh do chreideamh gun oibrichean; us fiachaidh mise dhutsa mo chreideamh le oibrichean.</verse>
			<verse number="19">Tha thusa creidsinn gum beil aon Dia ann: Is math a tha thu a dianamh: tha na deomhain a creidsinn, agus a crith.</verse>
			<verse number="20">Ach am math leat fios a bhith agad, O dhuine fhaoin, gum beil creideamh marbh gun oibrichean?</verse>
			<verse number="21">Ar n-athair Abraham nach bʼ ann le oibrichean a naomhaicheadh e, a tairgse suas Isaic, a mhac, air an altair?</verse>
			<verse number="22">Am beil thu faicinn gun do chomh-oibrich creideamh le ʼoibrichean; ʼs le oibrichean rinneadh creideamh coimhlionta?</verse>
			<verse number="23">Us choimhlionadh an sgriobtur, a g-radh: Chreid Abraham Dia; us mheasadh dha e gu ceartas, agus thuirteadh caraid Dhe ris.</verse>
			<verse number="24">Nach eil sibh a faicinn gur ann le oibrichean a tha duine air a naomhachadh, agus nach ann le creideamh a mhain?</verse>
			<verse number="25">Mar an ciadna Rahab an striopach, nach ann le oibrichean a naomhaicheadh i, a gabhail ris na teachdairean, ʼs gan cur air falbh rathad eile?</verse>
			<verse number="26">Oir mar a tha a choluinn marbh gun an spiorad, is amhuil a tha creideamh marbh gun oibrichean.</verse>
		</chapter>
		<chapter number="3">
			<verse number="1">Na bithibh, mo bhraithrean, ʼnur moran mhaighistirean, le fios gum faigh sibh breitheanas nas mua.</verse>
			<verse number="2">Oir tha sinn uile ciontach an iomadh nì. Mur eil duine ciontach ann am facal, tha e ʼna dhuine coimhlionta; tha e comasach air strian a chur ri chorp uile.</verse>
			<verse number="3">Oir fiach tha sinn a cur chabstairean am bial nan each, gus iad a bhith umhailt dhuinn, us tionndaidh sinn mun cuairt an corp uile.</verse>
			<verse number="4">Seall longan, ged is mor iad, agus air an greasad le gaoithean laidir, a dhʼ aindeoin sin bheirear mun cuairt iad le stiuir bhig, taobh air bith a dhʼ iarras beum an stiuradair.</verse>
			<verse number="5">Mar sin is ball beag gu dearbh an teanga, us ni i raiteachas mor. Seall nach crion an teine, ʼs nach mor a choille a lasas e!</verse>
			<verse number="6">Agus is teine an teanga, saoghal de dhʼ olc. Tha an teanga air a suidheachadh am measg ar ball, a truailleadh na coluinne uile, ʼsa lasadh cuairt ar beatha, ʼs i fhein laiste bho iutharna.</verse>
			<verse number="7">Tha h-uile gné ainmhidhean, us ian, us nathraichean, ʼs de sheorsa eile, air an dianamh soitheamh, ʼs cheannsaicheadh iad le nadur an duine:</verse>
			<verse number="8">Ach cha n-eil duine idir a ʼs urrainn an teanga cheannsachadh; is olc luasganach i, lan de phuinsean marbhtach.</verse>
			<verse number="9">Leatha tha sinn a beannachadh Dhe agus an Athar; us leatha tha sinn a mollachadh dhaoine, a tha air an dianamh ri iomhaigh Dhe.</verse>
			<verse number="10">As an aon bhial tha beannachadh agus mollachadh a tighinn. Mo bhraithrean, cha chòir do na nichean so bhith mar so.</verse>
			<verse number="11">An cuir tobar a mach as an aon suil uisge milis, agus uisge searbh?</verse>
			<verse number="12">An urrainn do chraoibh-fhige dearcan-fiona thoirt a mach, mo bhraithrean, no do ʼn fhionain fioguisean? Cha mhua is urrainn do shàile uisge milis a thoirt bhuaithe.</verse>
			<verse number="13">Co tha ʼna dhuine glic ʼs air fhaghlum ʼnur measg? Fiachadh e le deagh ghiulan ʼobair fhein ann an ciuine a ghliocais.</verse>
			<verse number="14">Ach ma tha eud searbh agaibh, us conas ʼnur cridheachan, na dianaibh uaill, ʼs na bithibh ʼnur briagadairean an aghaidh na firinne:</verse>
			<verse number="15">Oir cha so gliocas, a tha tighinn bho na h-ardaibh, ach gliocas talmhaidh, colaidh, diabhluidh.</verse>
			<verse number="16">Oir far a bheil farmad us consachadh, an sin tha iomluas, agus a h-uile droch ghniomh.</verse>
			<verse number="17">Ach an gliocas a tha bho na h-ardaibh, an toiseach gu dearbh tha e geamnaidh, an sin sitheil, stuama, furasd a chomhairleachadh, aontachail do mhath, lan de dhʼ iochd ʼs de dheagh thoradh, gun a bhith toirt breth, gun cheilg.</verse>
			<verse number="18">Us tha toradh a cheartais air a chur ann an sith do luchd-dianamh na sithe.</verse>
		</chapter>
		<chapter number="4">
			<verse number="1">Co as a tha cogaidhean us comhstrithean ʼnur measg? Nach ann bho so? bho ʼr n-ana-miannan, a tha cogadh ʼnur buill?</verse>
			<verse number="2">Tha sibh a sanntachadh, ʼs cha n-eil dad agaibh; tha sibh ri murt ʼs lan farmaid, ʼs cha n-eil dol agaibh air faighinn; tha sibh ri consachadh ʼs ri cogadh, agus cha n-eil a bheag agaibh, a chionn nach eil sibh a g-iarraidh.</verse>
			<verse number="3">Tha sibh a g-iarraidh, ʼs cha n-eil sibh a faighinn, a thaobh gum beil sibh a g-iarraidh gu h-olc; los a bhuileachadh air ur n-ana-miannan.</verse>
			<verse number="4">Adhaltraiche, nach fhios dhuibh gum beil cairdeas an t-saoghail so ʼna namhaid do Dhia? Uime sin co air bith leis an toil a bhith ʼna charaid do ʼn t-saoghal so, tha e ʼna namhaid do Dhia.</verse>
			<verse number="5">No bheil sibh a saoilsinn guin beil an Sgriobtur a g-radh gu diomhain: Gu eud tha an spiorad, a tha tamh unnaibh, a sanntachadh?</verse>
			<verse number="6">Ach tha e toirt seachad ghrasan nas mua. As leth sin tha e g-radh: Tha Dia cur an aghaidh nan uaibhreach, ʼsa toirt ghrasan do na h-iriosail.</verse>
			<verse number="7">Uime sin bithibh umhailt do Dhia, us cuiribh an aghaidh an deomhain, agus teichidh e bhuaibh.</verse>
			<verse number="8">Dluthaichibh ri Dia, us dluthaichidh e ribh. Nighibh ur lamhan, a pheacaich; agus glanaibh ur cridheachan, a luchd-na-h-inntinne dubailte.</verse>
			<verse number="9">Leigibh air bròn, ʼs air caoidh, ʼs air gal; biodh ur gàire air a thionndadh gu tùrsa, agus ur n-aighear gu mulad.</verse>
			<verse number="10">Islichibh sibh fhein an lathair an Tighearna, agus ardaichidh e sibh.</verse>
			<verse number="11">Na bithibh ri culchainnt air a cheile, a bhraithrean. Esan a tha cul-chaineadh a bhrathar, no a tha toirt breth air a bhrathair, tha e diomoladh an lagha, ʼsa toirt breth air an lagh. Ach ma tha thu toirt breth air an lagh, cha fhear-cumail an lagha thu, ach ad bhritheamh.</verse>
			<verse number="12">Is aon fhear-dianamh lagha agus britheamh a thʼ ann, a ʼs urrainn sgriosadh, agus saoradh.</verse>
			<verse number="13">Ach co thusa, a tha toirt breth air do choimhearsnach? Seallaibh a nis, sibhse a tha g-radh: An diugh, no am maireach, theid sinn gu leithid so de bhaile, us caithidh sinn bliadhna an sin, us ni sinn marsantachd, ni agus buannachd:</verse>
			<verse number="14">Sibhse dha nach leir ciod a thachras am maireach.</verse>
			<verse number="15">Oir ciod e ur beatha? Is toit i a chithear car tiota, ʼs an deigh sin a mheathas as: as leth sin thigeadh dhuibh a radh: Ma se toil an Tighearna e. Agus: Ma bhios sinn beo, ni sinn sid, no so.</verse>
			<verse number="16">Ach a nis tha sibh a gabhail tlachd as ur n-uaibhreachas. Tha h-uile leithid so de thlachd cronail.</verse>
			<verse number="17">Dhasan ma ta, dha ʼn aithne math a dhianamh, ʼs nach dian e, tha e ʼna pheacadh dha.</verse>
		</chapter>
		<chapter number="5">
			<verse number="1">Togaibh oirbh a nis, a dhaoine beairteach, guilibh, a donnalaich romh na truaighean a thig oirbh.</verse>
			<verse number="2">Tha ur beartas air lobhadh; us dhʼ icheadh ur n-aodach leis na laomuinn.</verse>
			<verse number="3">Tha ur n-òr ʼs ur n-airgiod air meirgeadh; us bithidh am meirg ʼna teisteanas ʼnur n-aghaidh, agus cnamhaidh i ur feoil mar theine. Charn sibh suas dhuibh fhein fearg an aghaidh nan laithean deirionnach.</verse>
			<verse number="4">Seall, tha tuarasdal an luchd-oibre, a bhuain ur n-achaidhean, a chumadh bhuapa leibhse le foill, a g-eigheach; agus chaidh an eigh a stigh an cluasan Tighearna na sàbaid.</verse>
			<verse number="5">Rinn sibh cuilm air talamh, us ann an ròic dhʼ araich sibh ur cridhe chionn latha a chasgraidh.</verse>
			<verse number="6">Dhit sibh us mharbh sibh an duine ionraic, ʼs cha do chuir e ʼnur n-aghaidh.</verse>
			<verse number="7">Bithibh faighidneach ma ta, a bhraithrean, gu tighinn an Tighearna. Seall, feithidh an tuathanach ri toradh priseil an talmhuinn, a cur suas gu faighidneach gus am faigh e an t-uisge luathrach agus deirionnach.</verse>
			<verse number="8">Bithibhse uime sin faighidneach, us daingnichibh ur cridheachan: oir tha tighinn an Tighearna faisg.</verse>
			<verse number="9">Na dianadh a h-aon agaibh, a bhraithrean, gearan air an aon eile, gus nach toirear breth oirbh. Seall, tha am britheamh ʼna sheasamh aig an dorus.</verse>
			<verse number="10">Gabhaibh, a bhraithrean, mar shamhladh air olc fhulang, air saothair agus faighidin, na faidhean, a labhair ribh an ainm an Tighearna.</verse>
			<verse number="11">Seall, tha sinn gam meas-san beannaichte a dhʼ fhuilig. Chuala sibh mu fhaighidin Ioib, us chunnaic sibh crioch an Tighearna, ʼs gu bheil an Tighearna iochdor us truacanta.</verse>
			<verse number="12">Ach fos cionn a h-uile ni, mo bhraithrean, na mionnaichibh, co-dhiu ʼsann air neamh, no air talamh, no mionn sa bith eile. Ach biodh ur briathran: Se, se; Cha n-e, cha n-e; gus nach tuit sibh fo bhreitheanas.</verse>
			<verse number="13">Am beil a h-aon agaibh fo mhulad? Dianadh e urnaigh; am beil toil-inntinn air? seinneadh e laoidh.</verse>
			<verse number="14">Am beil duine air bith tinn ʼnur measg? Thugadh e stigh sagairt na h-eaglaise, ʼs dianadh iad urnaigh fos a chionn, ga ungadh le ola an ainm an Tighearna:</verse>
			<verse number="15">Agus sabhalaidh urnaigh a chreidimh an duine tinn, us togaidh an Tighearna suas e; ʼs ma bhios e ann am peacannan, bithidh iad mathte dha.</verse>
			<verse number="16">Aidichibh uime sin ur peacannan dha cheile, agus guidhibh air son a cheile, los gum bi sibh sabhailte: oir is mor is fhiach buan-urnaigh an duine ionraice.</verse>
			<verse number="17">Bu duine Elias buailteach do fhulangas mar sinne; agus le urnaigh ghuidh e, nach sileadh uisge air an talamh, ʼs fad thri bliadhna agus shia miosan cha do shil e.</verse>
			<verse number="18">Us rinn e urnaigh a rithist; ʼs thug an t-athar bhuaithe uisge, agus thug an talamh bhuaithe a thoradh.</verse>
			<verse number="19">Mo bhraithrean, ma theid neach agaibh air seachran bho ʼn fhirinn, ʼs ma bheir duine air tionndadh,</verse>
			<verse number="20">Is còir fios a bhith aige, gun sabhail esan, a tha ʼna aobhar tionndadh a pheacaich bho iomrall a shlighe, ʼanam bho ʼn bhàs, ʼs gum falaich e moran pheacannan.</verse>
		</chapter>
	</book>
	<book number="60">
		<chapter number="1">
			<verse number="1">Peadar, ostal Iosa Criosta, thun nan coigreach taghte, a tha sgapte feadh Phontuis, Ghalatia, Chapadocia, Asia, agus Bhithinia,</verse>
			<verse number="2">A reir roimh-eòlas De an t-Athair, gu naomhachd an Spioraid, gu umhlachd us crathadh fuil Iosa Criosta. Gun robh grasan agus sith air am miadachadh dhuibh.</verse>
			<verse number="3">Beannaichte gun robh Dia us Athair ar Tighearna Iosa Criosta, a dhʼ ath-ghin sinn gu dochas laidir, a reir a mhor-throcaire fhein, le aiseirigh Iosa Criosta bho na mairbh,</verse>
			<verse number="4">Gu oighreachd neo-thruaillidh, gun smal, nach searg, a feitheamh oirbh ann am flathanas,</verse>
			<verse number="5">A tha le cumhachd Dhe air ur gleidheadh tromh chreideamh gu sabhaladh, a tha deas gu bhith air a shoillseachadh sna h-amannan deirionnach.</verse>
			<verse number="6">Anns an dian sibh mor-aighear, ged is fheudar dhuibh a nis a bhith fo bhròn car seal le iomadh buaireadh,</verse>
			<verse number="7">Gus am faighear dearbhadh ur creidimh nas priseile gu mor na òr (a tha airʼa dhearbhadh le teine) gu moladh, ʼs gu onair, ʼs gu gloir aig taisbeanadh Iosa Criosta;</verse>
			<verse number="8">Dha bheil sibh a toirt gaoil, ged nach fhaca sibh e; anns a bheil sibh nis a creidsinn, ged nach eil sibh ga fhaicinn: us le bhith creidsinn ni sibh mor-aighear le sòlas nach gabh innse, agus glormhor:</verse>
			<verse number="9">A faighinn crioch ur creidimh, se sin, sabhaladh ur n-anmannan.</verse>
			<verse number="10">Mu dheidhinn an t-sabhalaidh so, dhʼ iarr us rannsuich gu durachdach na faidhean, a rinn faisneachd mu na grasan a bha gu tighinn oirbhse;</verse>
			<verse number="11">A rannsachadh cuin, no ciod an seorsa ama, a bha Spiorad Chriosta a ciallachadh unnta, ʼsa g-innse roimh laimh nam fulangasan sin a thʼ ann an Criosta, ʼs na gloire a thigeadh ʼnan lorg:</verse>
			<verse number="12">Dhaibh-san a chaidh thaisbeanadh nach ann dhaibh fhein ach dhuibhse, a fhritheil iad na nichean sin, a tha nis air an innse dhuibh leo-san, a theagaisg dhuibh an soisgeul, air do ʼn Spiorad Naomh a bhith air a chur a nuas á flathanas, air an toigh leis no h-ainglean a bhith g-amharc.</verse>
			<verse number="13">Leis a sin air do leasraidh ur n-inntinn a bhith crioslaichte agaibh, agus sibh measarra, biodh dochas coimhlionta agaibh as na grasan a thʼ air an tairgse dhuibh aig taisbeanadh Iosa Criosta,</verse>
			<verse number="14">Mar chloinn na h-umhlachd, gun a bhith air ur cumadh ri tograichean ur n-aineolais roimh so:</verse>
			<verse number="15">Ach a reir-san, a ghairm sibh, a tha Naomh: bithibhse mar an ciadna naomh ʼnur caithe-beatha gu leir:</verse>
			<verse number="16">A chionn tha e sgriobhte: Bithidh sibhse naomh, oir tha mise naomh.</verse>
			<verse number="17">Us ma ghairmeas sibh air an Athair, esan a bheir breth gun taobh ri neach seach neach a reir obair gach duine, caithibh ur beatha le fiamh fad laithean ur tuinidh an so:</verse>
			<verse number="18">A tuigsinn nach deach ur saoradh le nichean truaillidh, mar tha òr no airgiod, bho chaithe-beatha faoin beul-aithris ur n-aithrichean,</verse>
			<verse number="19">Ach le fuil phriseil Chriosta, mar uan gun smal ʼs gun truailleadh:</verse>
			<verse number="20">Roimh-aithnichte gu dearbh romh chruthachadh an t-saoghail, ach air a thaisbeanadh sna h-amannan deirionnach air ur sonsa,</verse>
			<verse number="21">A tha troimh-san a creidsinn ann an Dia, a thog e bho na mairbh, ʼsa thug gloir dha, gus ur creideamh agus ur dochas a bhith ann an Dia:</verse>
			<verse number="22">A glanadh ur n-anmannan le umhlachd na carrantachd, le gaol braithreil, bho chridhe aon-fhillte thugaibh gradh dha cheile gu deothasach:</verse>
			<verse number="23">Le sibh a bhith air ur n-ath-bhreith, cha n-ann bho shiol truaillidh, ach neo-thruaillidh, tromh fhacal an De bheo, a mhaireas a chaoidh:</verse>
			<verse number="24">Oir tha h-uile feoil mar fhiar, agus a gloir uile mar bhlath an fheoir; shearg am fiar, us thuit a bhlath.</verse>
			<verse number="25">Ach mairidh facal an Tighearna gu bràth: agus se so am facal a chaidh a shoisgeulachadh dhuibh.</verse>
		</chapter>
		<chapter number="2">
			<verse number="1">Uime sin a cur air chul a h-uile gò, ʼsa h-uile foille, us ceilge, us farmaid, ʼsa h-uile culchainnte,</verse>
			<verse number="2">Mar naoidheanan air an ùr-bhreith, iarraibh bainne reusonta gun cheilg; los gum fàs sibh leis gu sabhaladh:</verse>
			<verse number="3">Ma se ʼs gun do bhlais sibh gum beil an Tighearna milis.</verse>
			<verse number="4">Agus sibh a tighinn ga ionnsuidhse, mar gu cloich bheo, a dhiultadh gu dearbh le daoine, ach air a taghadh agus ann an urram le Dia:</verse>
			<verse number="5">Bithibhse cuideachd, mar bheo-chlachan air an togail suas, ʼnur tigh spioradail, ʼnur sagartachd naoimh gu tairgse suas iobairtean spioradail, taitneach do Dhia tromh Iosa Criosta:</verse>
			<verse number="6">As leth so tha e ri fhaighinn san Sgriobtur: Seall, suidhichidh mi ann an Sion priomh chlach-oisne, thaghte, phriseil: agus an neach a chreideas innte, cha bhi e air a narachadh.</verse>
			<verse number="7">Dhuibhse ma ta, a tha creidsinn, tha i ʼna h-urram: ach dhaibh-san nach eil a creidsinn, a chlach a dhiult na clachairean, rinneadh i so ʼna ceann na h-oisne;</verse>
			<verse number="8">Agus ʼna cloich-thuislidh, ʼs ʼna carraig sgainneil dhaibh-san, a thuislicheas air an fhacal, ʼs nach creid annsan sna shuidhicheadh iad.</verse>
			<verse number="9">Ach is ginealach taghte sibhse, sagartachd rioghail, cinneadh naomh, pobull ceannaichte; los gun dian sibh follaiseach na buadhan aige-san, a ghairm sibh à dorchadas gu sholus miarailteach fhein:</verse>
			<verse number="10">Sibhse nach robh air uair ʼnur pobull, ach a tha nis; ʼnur pobull De: sibhse nach dʼ rainig air trocair, ach a nis a rainig air trocair.</verse>
			<verse number="11">A mhuinntir mo ghraidh, tha mi guidhe oirbh mar choigrich ʼs mar luchd-cuairt, sibh gu ʼr cumail fhein bho ana-miannan na feola, a tha cogadh an aghaidh an anma,</verse>
			<verse number="12">Le deagh ghiulan a bhith agaibh am measg nan cinneach; los, an aite olc a labhairt ʼnur n-aghaidh mar luchd-drochbheart, gun toir iad, le beachdachadh air ur deagh ghniomhran, gloir do Dhia air latha na sealltuinn.</verse>
			<verse number="13">Bithibh uime sin umhailte do ʼn h-uile creutair daonda air sgàth Dhe, co-dhiu ʼsann do ʼn righ, mar do ʼn neach is urramaiche,</verse>
			<verse number="14">No do dhʼ uachdrain, mar do dhaoine air an cur leis-san gu diughladh air na droch dhaoine, ʼs gu moladh nan daoine matha:</verse>
			<verse number="15">Oir se so toil Dhe, gun cuir sibh samhach, le math a dhianamh, aineolas dhaoine aimideach:</verse>
			<verse number="16">Mar dhaoine saor, gun a bhith dianamh dhe ʼr saorsa cleochd do dhrochmheinn, ach mar sheirbhisich Dhe.</verse>
			<verse number="17">Thugaibh urram do dhaoine uile, gaol do na braithrean, fiamh do Dhia, onair do ʼn righ.</verse>
			<verse number="18">A sheirbhisich, bithibh umhailte dha ʼr maighistirean leis a h-uile athadh, cha n-ann a mhain dhaibh-san, a tha math agus caoin, ach dhaibh-san a tha iargalta cuideachd.</verse>
			<verse number="19">Oir ʼs fhiach so taing, ma chuireas neach air son cogais as leth Dhe suas ri anshocair, a fulang neo-chiontach.</verse>
			<verse number="20">Oir ciod an t-aobhar uaille, ma ʼsann ʼnur peacaich, ʼsa thaobh sin air ur bualadh, a tha sibh a fulang? Ach ma ʼsann a dianamh math a tha sibh a fulang gu faighidneach, is airidh so air taing an lathair Dhe.</verse>
			<verse number="21">Oir ʼsann gu so a chaidh ur gairm: a chionn gun dʼ fhuilig Criosta air ar son, a fagail samhla agaibh, gus sibh a cheuman a leanail:</verse>
			<verse number="22">Esan nach dʼ rinn peacadh, ʼs cha mhua fhuaradh foill ʼna bhial.</verse>
			<verse number="23">Nuair a chàineadh e, nach do chàin; nuair a dhʼ fhuilig e, nach do mhaoith: ach liubhair e e fhein seachad dhasan a thug breth eucorach air;</verse>
			<verse number="24">A ghiulain ʼna choluinn fhein ar peacannan air a chrann; los, le bhith marbh do ʼn pheacadh, gum bi sinn beo do cheartas: le sgiursadh-san shlanuicheadh sibh.</verse>
			<verse number="25">Oir mar chaoraich bha sibh a dol air seachran, ach tha sibh a nis air tionndadh ri buachaill agus easbuig ur n-anmannan.</verse>
		</chapter>
		<chapter number="3">
			<verse number="1">Mar an ciadna biodh mnathan umhailt dha ʼm fearaibh; los, ma tha feadhainn nach eil a creidsinn an fhacail, gum biodh iad as aonais an fhacail air an cosnadh le caithe-beatha nam ban,</verse>
			<verse number="2">Le iad a bhith beachdachadh air ur giulan beusach le fiamh.</verse>
			<verse number="3">Biodh an sgeadachadh cha n-ann air an taobh-mach le dualadh an fhuilt aca, no le cur suas òir no riomhachas eididh:</verse>
			<verse number="4">Ach duine diomhair a chridhe, ann an neo-thruailleachd spioraid shamhaich, chiuin, a tha beairteach an lathair Dhe.</verse>
			<verse number="5">Oir ʼsann mar so a sgeadaich roimh so boirionnaich naomh iad fhein, a bha g-earbsa á Dia, us iad striochdte dha ʼm fearaibh fhein.</verse>
			<verse number="6">Mar bha Sara umhailt do dhʼ Abraham a cantuinn tighearna ris; dha bheil sibhse ʼnur nigheanan, a tha dianamh gu math, ʼs aig nach eil sion de ghioraig romh thuairgneadh.</verse>
			<verse number="7">Sibhse cuideachd, fheara, a tha tamh maille riu a reir eolais, thugaibh onair do ʼn mhnaoi, mar do ʼn t-saghach is laige, ʼs mar do cho-oighreachan air grasan na beatha; gus nach bacar ur n-urnaighean.</verse>
			<verse number="8">A dhʼ aon fhacal, bithibh uile a dhʼ aon inntinn, truacanta ri cheile, gaolach air na braithrean, iochdor, stuama, iriosal:</verse>
			<verse number="9">Gun olc a dhianamh air son uilc, no càineadh an aghaidh càinidh, ach, a cheart eile, beannachadh: oir ʼsann gu so a tha sibh air ur gairm, gu beannachd a shealbhachadh mar oighreachd.</verse>
			<verse number="10">Oir esan leis an toil beatha ghradhachadh, us laithean math fhaicinn, caisgeadh e a theanga bho olc, ʼsa bhilean nach labhair iad foill;</verse>
			<verse number="11">Seachnadh e an t-olc, us dianadh e math; sireadh e sith, agus leanadh e i:</verse>
			<verse number="12">A chionn gum beil suilean an Tighearna air na daoine cearta, ʼsa chluasan ri ʼn urnaighean: ach tha gnuis an Tighearna air an fheadhainn a tha ri olc.</verse>
			<verse number="13">Us co a ʼs urrainn ur dochann, ma tha sibh titheach air nì math?</verse>
			<verse number="14">Ach ma dhʼ fhuiligeas sibh nì air son a cheartais, is beannaichte sibh. Agus na biodh sgàth oirbh romh an eagal-san, ʼs na bithibh fo bhruaillean.</verse>
			<verse number="15">Ach naomhaichibh an Tighearna Criosta ʼnur cridheachan, deas an comhnuidh gu gach aon a thoileachadh, a dhʼ iarras reuson air an dochas a thʼ unnaibh:</verse>
			<verse number="16">Ach le stuamachd ʼs le fiamh, le deagh chogais a bhith agaibh: air chor ʼs, an aite dhaibh a bhith labhairt oirbh air olc, gun gabh iadsan nàire, a tha diteadh gu briagach ur deagh chomhraidh ann an Criosta.</verse>
			<verse number="17">Oir is fhearr fulang (ma se sin toil Dhe) a dianamh math, no a dianamh an uilc.</verse>
			<verse number="18">A chionn gun dʼ fhuilig Criosta am bàs aon uair air son ar peacannan, an neo-chiontach air son nan ciontach, gus sinn a thairgse do Dhia, ʼs e air a chur gu bàs gu dearbh san fheoil, ach air a bheothachadh san spiorad.</verse>
			<verse number="19">Anns an tainig e, us anns na shearmonaich e cuideachd do na spioraid a bha am priosan:</verse>
			<verse number="20">A bha air uair mi-chreideach, nuair bha iad a feitheamh ri faighidin Dhe an laithean Noé, nuair bha an àirc ga dianamh; anns an robh beagan, se sin, ochd anmannan air an tiarnadh tromh uisge.</verse>
			<verse number="21">ʼS ri dearbh choltas so tha am baisteadh a nis gu ʼr sabhaladh-sa: cha n-ann le toirt air falbh sailche na feola, ach le dearrsachadh deagh chogais an lathair Dhe tromh aiseirigh Iosa Criosta,</verse>
			<verse number="22">A tha air deas laimh Dhe, a slugadh sios a bhàis, gus sinn a bhith ʼnar n-oighreachan air a bheatha shiorruidh; ʼs air dha dol suas gu neamh, chuireadh na h-ainglean, ʼs na cumhachdan, ʼs na feartan, fo smachd dha.</verse>
		</chapter>
		<chapter number="4">
			<verse number="1">Bhon a dhʼ fhuilig Criosta ma ta san fheoil, bithibhse cuideachd armaichte leis an smaoineachadh chiadna: oir esan a dhʼ fhuilig san fheoil, sguir e de pheacannan;</verse>
			<verse number="2">Los gum bi e nis a chuid eile dhe a latha beo san fheoil, cha n-ann a reir toil dhaoine, ach a reir toil De.</verse>
			<verse number="3">Oir is leor an uine chaidh seachad gu coimhlionadh toil nan cinneach dhaibh-san, a ghluais an roic, an druis, an anabarr fiona, an raoitearachd, an cuilmean, ʼs an iodhol-aoradh neo-laghail.</verse>
			<verse number="4">Bho sin tha iad ga shaoilsinn ʼna iongantas, nach eil sibhse a ruith comhla riu thun an uamhais chiadna de roic, a labhairt air olc oirbhse:</verse>
			<verse number="5">A bheir cunntas dhasan, a tha deas gu breth a thoirt air bheo ʼs air mhairbh.</verse>
			<verse number="6">Oir sann air son so fhein a chaidh an soisgeul a shearmonachadh do na mairbh; gu breth a thoirt orra gu dearbh a reir dhaoine san fheoil, ach a bhith beo a reir Dhe san Spiorad.</verse>
			<verse number="7">Tha crioch gach ni aig laimh. Bithibh glic ma ta, us dianaibh caithris ri urnaighean.</verse>
			<verse number="8">Ach romh ʼn h-uile ni biodh carrantachd bhuan agaibh do gach a cheile: oir tha charrantachd a falach moran pheacannan:</verse>
			<verse number="9">A cleachdadh aoidheachd ri gach a cheile gun ghearan:</verse>
			<verse number="10">A reir ʼs mar a fhuair gach aon grasan, gan riarachadh air a cheile, mar dheagh luchd-buileachaidh grasan lionor Dhe.</verse>
			<verse number="11">Ma labhras duine, labhradh e mar bhriathran Dhe; ma tha duine ri frithealadh, biodh e ris mar leis a chumhachd, a tha Dia buileachadh air; los Dia a dhʼ fhaighinn onair anns a h-uile ni tromh Iosa Criosta, dha bheil gloir agus rioghachd ri linn nan linn. Amen.</verse>
			<verse number="12">A mhuinntir mo ghraidh, na gabhaibh ioghnadh as an teas loisgeach a tha gus ur dearbhadh, mar gum bu rud ùr a dhʼ eireadh dhuibh:</verse>
			<verse number="13">Ach leis gum beil roinn agaibh am fulangas Chriosta, bithibh aoibhinn, chionn, nuair a thaisbeanar a ghloir, gun dian sibh aoibhneas le mor aighear.</verse>
			<verse number="14">Ma nithear taire oirbh air son ainm Chriosta, bithidh sibh beannaichte: oir sin a tha gu onair, gu gloir, ʼs gu cumhachd Dhe, agus esan is Spiorad da, ni e tamh oirbh.</verse>
			<verse number="15">Ach na fuiligeadh a h-aon agaibh mar mhurtair, no mar mheirleach, no mar fhear-càinidh, no mar sanntach air cuid chàich.</verse>
			<verse number="16">Ach ma ʼsann mar chriostaidh, na biodh nàire air: ach thugadh e gloir do Dhia san ainm sin.</verse>
			<verse number="17">Oir tha an t-àm ann gun tòisich breitheanas aig tigh Dhe. Us ma ʼsann againn an toiseach, ciod a chrioch a bhios aca-san, nach eil a creidsinn soisgeul Dhe?</verse>
			<verse number="18">Agus ma ʼs gann a thiarnar an duine ionraic, càit am fiach an duine mi-dhiadhaidh ʼs am peacach iad fhein?</verse>
			<verse number="19">Le sin iadsan, a tha fulang a reir toil De, earbadh iad an anmannan ann an deagh ghniomhran ris a Chruthadair dhileas.</verse>
		</chapter>
		<chapter number="5">
			<verse number="1">Tha mi guidhe ma ta air na seanairean ʼnur measg, ʼs mi fhein cuideachd am sheanair, ʼs am fhianuis air fulangasan Chriosta, agus am fhear-comhphairt de ʼn ghloir sin a tha ri foillseachadh anns an àm ri tighinn:</verse>
			<verse number="2">Beathaichibh treud Dhe a tha ʼnur measg, a gabhail curaim dhi, cha n-ann a dhʼ aindeoin, ach gu deonach a reir Dhe; cha n-ann air son buannachd salaich, ach le ʼr deoin;</verse>
			<verse number="3">Cha mhua ʼsann le ain-tighearnas air a chleir, ach ʼnur luchd-sampuill do ʼn treud bho ʼn chridhe.</verse>
			<verse number="4">Us nuair dhʼ fhoillsichear prionns nam buachaillean, gheobh sibh crùn na glorach nach searg.</verse>
			<verse number="5">Mar an ciadna bithibh, a dhaoine oga, umhailte do na seanairean. Us fiachaibh uile umhlachd do gach a cheile: oir tha Dia a cur an aghaidh nan uaibhreach, ʼsa toirt ghrasan do na daoine iriosal.</verse>
			<verse number="6">Bithibhse ma ta iriosal fo laimh chumhachdaich Dhe, los gun ardaich e sibh an àm na sealltuinn:</verse>
			<verse number="7">A tilgeadh ur n-uile churaim air, oir tha curam aige dhibh.</verse>
			<verse number="8">Bithibh measarra, agus dianaibh faire: a chionn gum beil ur namhaid an deomhan a dol mun cuairt mar leomhan beucach a sireadh co a shluigeas e:</verse>
			<verse number="9">Cuiribhse ʼna aghaidh, laidir sa chreideamh: le fios gum beil ur braithrean, a tha san t-saoghal, fo ʼn diachuinn chiadna.</verse>
			<verse number="10">Ach Dia nan uile ghras, a ghairm sinn gu ghloir shiorruidh ann an Iosa Criosta, an deigh dhuibh beagan fhulang, ni e fhein coimhlion, laidir, agus steidheil sibh.</verse>
			<verse number="11">Dhasan gun robh gloir us rioghachd fad shaoghal nan saoghal. Amen.</verse>
			<verse number="12">Le Silbhanus, brathair dileas dhuibhse, mar tha mi an duil, sgriobh mi ann am beagan bhriathran: a guidhe, sa toirt teisteanais, gur iad so fior ghrasan Dhe air a bheil sibh ʼnur seasamh.</verse>
			<verse number="13">Tha an eaglais a thʼ ann am Babilon, a thaghadh maille ribh, a cur bheanuachd gu ʼr n-ionnsuidh, agus cuideachd Marcus mo mhac.</verse>
			<verse number="14">Cuiribh fàilt air a cheile le poig naoimh. Grasan gun robh dhuibh uile, a tha ann an Iosa Criosta. Amen.</verse>
		</chapter>
	</book>
	<book number="61">
		<chapter number="1">
			<verse number="1">Simon Peadar, seirbhiseach agus ostal Iosa Criosta, dhaibh-san, a fhuair co-ionann creideamh ruinne ann an ceartas ar De, agus ar Slanair Iosa Criosta.</verse>
			<verse number="2">Gun robh grasan us sith air an coimhlionadh dhuibh ann an eolas De agus Iosa Criosta ar Tighearna:</verse>
			<verse number="3">Mar tha uile nichean a chumhachd, a thaobh beatha agus crabhachd, air am buileachadh oirnn tromh eolas air-san, a ghairrn sinn le ghloir fhein ʼs le chumhachd,</verse>
			<verse number="4">Troimh an tug e dhuinn gealltanasan ro-mhor agus priseil, gus sibh a bhith leo sin ʼnur comh-phairtich de ʼn nadur dhiadhaidh: a teicheadh bho thruailleachd nan ana-miannan sin a tha san t-saoghal.</verse>
			<verse number="5">Us sibhse, le gabhail a h-uile curaim, cleachdaibh ʼnur creideamh neart, agus ʼnur neart eolas,</verse>
			<verse number="6">ʼS ann an eolas measarrachd, ʼs ann am measarrachd faighidin, ʼs am faighidin diadhalachd,</verse>
			<verse number="7">Us ann an diadhalachd gaol nam braithrean, ʼs an gaol nam braithrean carrantachd.</verse>
			<verse number="8">Oir ma bhios iad so marribh agus pailt agaibh, cha n-fhag iad sibh falamh, no gun toradh ann an eolas ar Tighearna Iosa Criosta.</verse>
			<verse number="9">Oir esan aig nach eil iad so mar chleachdadh, tha e dall, agus a smiarachadh, a diochuimhneachadh gun do ghlanadh e bho sheann pheacannan.</verse>
			<verse number="10">Uime sin, a bhraithrean, oibrichibh le barrachd dichill, gus an dian sibh cinnteach le deagh ghniomhran ur gairm agus ur taghadh: oir le dianamh nan nichean so cha pheacaich sibh idir.</verse>
			<verse number="11">Oir mar so bheirear dhuibh gu pailt rathad air dol a stigh do rioghachd shiorruidh ar Tighearna agus ar Slanair Iosa Criosta.</verse>
			<verse number="12">Air an aobhar sin leigidh mi air na nichean so a chur an cuimhne dhuibh daonnan: ged gu dearbh is aithne dhuibh iad, ʼs ged a tha sibh daingnichte sa cheart fhirinn so.</verse>
			<verse number="13">Oir tha mi ga shaoilsinn iomchuidh fhad, ʼsa bhios mi anns a phaillinn so, ur beothachadh le ʼr cur an cuimhne:</verse>
			<verse number="14">ʼS mi cinnteach gum beil àm cur dhiom na paillinn so aig laimh, a reir ʼs mar a shoilleirich an Tighearna Iosa Criosta dhomh.</verse>
			<verse number="15">Ach ni mi dichioll gum bi agaibh gu tric an deigh mo bhàis, leis an cuimhnich sibh na nichean so.</verse>
			<verse number="16">Oir cha bʼ ann le bhith leantuinn faoin-sgialachdan air an dealbh gu h-innleachdach, a shoilleirich sinn dhuibh cumhachd us lathaireachd ar Tighearna Iosa Criosta, ach le bhith ʼnar fianuisean-sula air a mhoralachd.</verse>
			<verse number="17">Oir fhuair e bho Dhia an t-Athair onair us gloir, an guth so a tighinn a nuas ga ionnsuidh bho ʼn ghloir oirdheirc: Se so mo Mhac gaolach, agus is mor mo thlachd dheth; eisdibh ris.</verse>
			<verse number="18">Agus chuala sinn an guth so a tighinn a nuas bho neamh, nuair a bha sinn comhla ris air a bheinn naoimh.</verse>
			<verse number="19">ʼS tha facal faisneachd nas treasa againn; agus is math a ni sibh le aire thoirt da, mar do sholus a dearrsadh ann an ionad dorcha, gus an soillsich a chamhanach, ʼs gun eirich reul na maidne ʼnur cridheachan:</verse>
			<verse number="20">A tuigsinn so an toiseach, nach dianar faisneachd air bith de ʼn Sgriobtur le fein-mhineachadh.</verse>
			<verse number="21">Oir cha tainig faisneachd uair air bith le toil duine: ach labhair daoine naomh Dhe le gluasad an Spioraid Naoimh.</verse>
		</chapter>
		<chapter number="2">
			<verse number="1">Ach bha faidhean-breige measg an t-sluaigh, ceart mar a bhios ʼnur measg fhein luchd-teagaisg bhriag, a bheir a stigh aidmheilean millteach, ʼsa dhʼ aicheadhas an Tighearna, a cheannaich iad, a tarruinn grad-sgriosa orra fhein.</verse>
			<verse number="2">Us leanaidh moran an raoitearachd, leis an labhrar gu h-olc mu shlighe na firinne:</verse>
			<verse number="3">Agus le sannt ni iad marsantachd dhibh le briathran meallta: air am beil breitheanas an tòir a nis bho chionn fhada, agus an diteadh cha n-eil ʼna shuain.</verse>
			<verse number="4">Oir mar nach do chaomhainn Dia na h-ainglean a pheacaich, ach liubhair e seachad iad, air an tarruinn sios le ceanglaichean ifrinn do dhʼ iutharna, gus an cradh, gan gleidheadh gu breitheanas;</verse>
			<verse number="5">ʼS nach do chaomhainn e an seann saoghal, ach thiaruinn e Noé, an t-ochdamh pearsa, searmonaiche a cheartais, a toirt na tuil air saoghal nan daoine mi-dhiadhaidh;</verse>
			<verse number="6">ʼSa tionndadh gu luaithre bailtean nan Sodomach ʼs nan Gomorrach, dhit e iad gu sgrios: a dianamh ball-sampuill dhiu dhaibh-san, a dhianadh gu h-olc bho sin sios;</verse>
			<verse number="7">Us shaor e Lot ionraic, a bha air a sharachadh le ana-ceartas, ʼs le caithe-beatha drabasta dhroch dhaoine:</verse>
			<verse number="8">Oir bha e ionraic am faicinn ʼs an cluinntinn: a tamh am measg dhaoine, a bha bho latha gu latha a cradh anma ionraic-san le ʼn droch oibrichean.</verse>
			<verse number="9">Is aithne do ʼn Tighearna daoine diadhaidh a shaoradh bho bhuaireadh: ach daoine eucorach a ghleidheadh gu latha bhreitheanais, gus am pianadh:</verse>
			<verse number="10">Us gu h-araid iadsan a leanas an fheoil ann an ana-miannan neoghlan, ʼsa sheallas sios air uachdranachd, iad ladorna, fein-thoileach, leis nach eagal eiriceachdan blaisbheumach a thoirt a stigh:</verse>
			<verse number="11">Nuair nach toir na h-ainglean, aig a bheil neart agus cumhachd nas mua, breth thoibheumach ʼnan aghaidh fhein.</verse>
			<verse number="12">Ach iad so, cleas ainmhidhean gun tùr, buailteach a thaobh naduir gu dol an ribe ʼs gu sgrios, a toirt toibheum do nichean nach aithne dhaibh, theid iad a dhith ʼnan truailleachd fhein,</verse>
			<verse number="13">A faighinn duais an ana-ceartais, a meas ʼna thoileachadh sogh latha: iad ʼnan smal ʼs ʼnan sailche, a snamh ann an anabarr de shoighneas, a raoitearachd ʼnan cuilmean maille ribh,</verse>
			<verse number="14">Aig am beil suilean lan adhaltrais, us peacaidh gun sgur, a mealladh anmannan neo-steidheil, aig am beil an cridhe cleachdte ri sannt, clann nam molluchd;</verse>
			<verse number="15">A fagail an rathaid dhirich, chaidh iad air seachran, a leanail slighe Bhalaim Bhosoir, a thug gaol do dhuais na h-eucorach:</verse>
			<verse number="16">Ach fhuair e casg a chur air a chaothach: oir am beathach balbh cleachdte ris a chuing, a labhairt le guth duine, chuir e stad air aimideachd an fhaidh.</verse>
			<verse number="17">Is tobraichean gun uisge iad sin, agus neoil air an iomain le cuairt-ghaoith, air a bheil ceo an dorchadais a feitheamh.</verse>
			<verse number="18">Oir a labhairt cainnte proiseil faoin, tha iad le deidh air raoitearachd fheolmhoir gam mealladh-san, a theich car tamuill bhuapa-san, a tha caithe am beatha am mearachd;</verse>
			<verse number="19">A gealltuinn saorsa dhaibh, nuair a tha iad fhein ʼnan traillean do thruailleachd: oir tha duine ʼna thraill dhasan a bheir buaidh air.</verse>
			<verse number="20">Oir an deigh dhaibh teicheadh bho thruailleachd an t-saoghail tromh eolas air ar Tighearna ʼs air ar Slanair Iosa Criosta, ma theid iad ʼna luib a rithist, agus gum buadhaichear orra, is miosa dhaibh an staid dheirionnach na an ciad staid.</verse>
			<verse number="21">Oir bʼ fhearr dhaibh a bhith gun eolas aca air rathad a cheartais, na, an deigh eolas fhaighinn air, tilleadh air an ais bho ʼn fhainte naoimh sin, a chaidh a liubhairt dhaibh:</verse>
			<verse number="22">Oir dhʼ eirich dhaibh mar san t-seanfhacal fhirinneach so: Thill an cu gus a sgeith fhein; agus: A mhuc a nigheadh, gus a luidreadh fhein san eabar.</verse>
		</chapter>
		<chapter number="3">
			<verse number="1">Seall, a mhuinntir mo mhor ghaoil, si so an ath litir a tha mi sgriobhadh gu ʼr n-ionnsuidh, unnta le cheile tha mi, mar gum bʼ eadh le comhairle, a beothachadh suas ur n-inntinnean treibhdhireach:</verse>
			<verse number="2">Gus sibh a bhith cuimhneachail air na facail sin, a dhʼ innis mi dhuibh roimh bho na faidhean naomh, ʼs air ur n-ostail, ʼs air faintean an Tighearna ʼs an t-Slanair:</verse>
			<verse number="3">A tuigsinn so an toiseach gun tig anns na lài deirionnach sgeigearan meallta, a g-imeachd a reir an ana-miannan fhein,</verse>
			<verse number="4">A g-radh: Càite a bheil a ghealltanas, no a thighinn? oir bho ʼn àm a chaidil na h-aithrichean, tha h-uile ni a leantuinn air an aon sheol bho thoiseach a chruthachaidh.</verse>
			<verse number="5">Oir tha iad aineolach air so gan deoin, gun robh na flathais air thoiseach, ʼs an talamh as an uisge, us tromh uisge a buanachadh as leth facal Dhe:</verse>
			<verse number="6">Leis an deachaidh as do ʼn t-saoghal, a bha ann san uair sin, leis an tuil a thighinn thairis air.</verse>
			<verse number="7">Ach tha na neamhan a tha nis ann, ʼs an talamh, air an tasgadh suas leis an fhacal chiadna, air an gleidheadh gu teine mu choinneamh latha bhreitheanais us sgrios dhaoine mi-dhiadhaidh.</verse>
			<verse number="8">Ach na biodh an t-aon ni so an cleith oirbh, a chuideachda mo rùin, gur ionann aon latha aig an Tighearna agus mile bliadhna, ʼs gur ionann mile bliadhna agus aon latha.</verse>
			<verse number="9">Cha n-eil an Tighearna a cur dàil ʼna ghealladh, mar a tha cuid an dùil, ach tha e cur suas gu faighidneach ribh, gun toil aige neach air bith a bhith caillte, ach gun tilleadh a h-uile h-aon gu aithreachas.</verse>
			<verse number="10">Ach thig latha an Tighearna mar mheirleach: air an teid na neamhan seachad le dian neart, agus leaghaidh na dùilean le teas, us loisgear an talamh ʼs na h-oibrichean a thʼ ann.</verse>
			<verse number="11">Leis gum beil na nichean so uile ma ta ri ʼn leaghadh air falbh, ciod an seorsa sluaigh bu chòir dhuibhse a bhith, ann an caithe-beatha naomh ʼs ann an diadhachd,</verse>
			<verse number="12">A coimhead air son, ʼsa greasad an coinneamh tighinn latha an Tighearna, leis an teid na neamhan ʼnan teine a leaghadh air falbh, agus leis an caith na dùilean as le aintheas teine?</verse>
			<verse number="13">Ach tha sinn a coimhead air son neamhan ùra, ʼs air son talmhuinn ùir a reir a ghealltanais-san, anns a bheil ceartas a tuineachadh.</verse>
			<verse number="14">Uime sin, a chuideachda mo mhor ghraidh, aig a bheil dùil ris na nichean so, bithibh a stri gum faighear sibh gun truailleadh, ʼs gun smal dhasan ann an sìth.</verse>
			<verse number="15">Agus measaibh ʼna shabhaladh fad-fhulangas ar Slanair: mar a sgriobh ar brathair ro ghradhach, Pol fhein, gu ʼr n-ionnsuidh a reir a ghliocais a thugadh dha,</verse>
			<verse number="16">Mar a chithear ʼna litrichean uile, ʼs e labhairt unnta air na nichean so, anns a bheil cuid de nichean duilich ri ʼn tuigsinn, a tha daoine neo-fhaghluimte us neo-steidheil a fiaradh, mar na sgriobtuirean eile, gus an leir-sgrios fhein.</verse>
			<verse number="17">Sibhse ma ta, a bhraithre, aig a bheil fios orra so roimh laimh, thugaibh an aire nach tuit sibh bho ʼr steidhealachd, le sibh a bhith air ur tarruinn as an rathad le iomrall dhaoine neo-ghlic.</verse>
			<verse number="18">Ach fàsaibh ann an grasan, ʼs ann an eolas ar Tighearna agus ar Slanair Iosa Criosta. Dhasan gun robh gloir a nis ʼs gu latha na siorruchd. Amen.</verse>
		</chapter>
	</book>
	<book number="62">
		<chapter number="1">
			<verse number="1">An ni bhʼ ann bho thoiseach, a chuala sinn, a chunnaic sinn le ʼr suilean, air an dʼ amhairc sinn, ʼsa laimhsich ar lamhan mu fhacal na beatha:</verse>
			<verse number="2">Oir dhʼ fhoillsicheadh a bheatha, us chunnaic sinn, us tha sinn a togail fianuis, ʼsa g-innse dhuibh na beatha siorruidh, a bha maille ris an Athair, ʼsa nochdadh dhuinne:</verse>
			<verse number="3">Na chunnaic agus na chuala sinn tha sinn a g-innse dhuibh, gu co-chomunn a bhith agaibh ruinne, us gus am bi ar co-chomunne ris an Athair, us ri Mhac Iosa Criosta.</verse>
			<verse number="4">Agus tha sinn a sgriobhadh nan nichean so gu ʼr n-ionnsuidh, gu sòlas a bhith agaibh, ʼs gum bi ur sòlas lan.</verse>
			<verse number="5">Agus se so an teachdaireachd a chuala sinn bhuaithe, ʼsa tha sinn a g-innse dhuibhse: Gur solus Dia, agus nach eil dorchadas sa bith ann.</verse>
			<verse number="6">Ma their sinn gum beil co-chomunn againn ris, us sinn a g-imeachd an dorchadas, tha sinn briagach, ʼs cha n-eil sinn a dianamh na firinne.</verse>
			<verse number="7">Ach ma tha sinn a g-imeachd san t-solus, mar a tha esan san t-solus, tha co-chomunn againn ri cheile, us glanaidh fuil Iosa Criosta, a Mhac-san, sinn bho ʼn h-uile peacadh.</verse>
			<verse number="8">Ma their sinn nach eil peacadh againn, tha sinn ga ʼr mealladh fhein, ʼs cha n-eil an fhirinn unnainn.</verse>
			<verse number="9">Ma dhʼ aidicheas sinn ar peacannan, tha esan dileas us ceart gus ar peacannan a mhathadh dhuinn, agus ar glanadh bho ʼn h-uile eucoir.</verse>
			<verse number="10">Ma their sinn nach do pheacaich sinn, tha sinn ga dhianamh-san briagach, ʼs cha n-eil fhacal unnainn.</verse>
		</chapter>
		<chapter number="2">
			<verse number="1">Mo chlann bheag, tha mi sgriobhadh so gu ʼr n-ionnsuidh, los nach peacaich sibh. Ach ma so ʼs gum peacaich neach, tha fear-reite againn maille ris an Athair, Iosa Criosta ionraic:</verse>
			<verse number="2">Agus is esan an iobairt-reite air son ar peacannan: ʼs cha n-ann air son nam peacannan againne a mhain, ach mar an ciadna air son peacannan an t-saoghail uile.</verse>
			<verse number="3">Agus tha fios againn gur h-aithne dhuinn e air so, ma chumas sinn fhaintean.</verse>
			<verse number="4">Esan a their gur aithne dha e, ʼs nach eil a cumail fhaintean, is briagadair e, ʼs cha n-eil an fhirinn ann.</verse>
			<verse number="5">Ach esan a chumas fhacal, annsan gu firinneach tha carrantachd Dhe air a coimhlionadh; us air so is aithne dhuinn gum beil sinn annsan.</verse>
			<verse number="6">Is còir dhasan, a their gum beil e tamh ann, imeachd, ceart mar a dhʼimich esan.</verse>
			<verse number="7">A mhuinntir ro ionmhuinn, cha n-eil mi sgriobhadh h-ugaibh fainte ùire ach seann fhainte, a bhʼ agaibh bho thoiseach: se an t-seann fhainte am facal a chuala sibh.</verse>
			<verse number="8">A rithist tha mi sgriobhadh fainte ùire h-ugaibh, ni tha fior annsan araon agus unnaibhse: a chionn gun do shiubhail an dorchadas, ʼs gum beil am fior-sholus an nis a soillseachadh.</verse>
			<verse number="9">Esan a their gum beil e san t-solus, ʼsa tha toirt fuatha dha bhrathair, tha e fhathast san dorchadas.</verse>
			<verse number="10">Esan a bheir gaol dha bhrathair, tha e fantuinn anna an t-solus, ʼs cha n-eil sgainneal ann.</verse>
			<verse number="11">Ach esan a bheir fuath dha bhrathair, tha e ann an dorchadas, ʼsa g-imeachd an dorchadas, ʼs cha n-eil fhios aige cean a tha e dol: a chionn gun do dhall an dorchadas a shuilean.</verse>
			<verse number="12">Tha mi sgriobhadh h-ugaibh, a chlann bheag, a chionn gum beil ur peacannan air am mathadh dhuibh as leth ainm-san.</verse>
			<verse number="13">Tha mi sgriobhadh h-ugaibh, aithrichean, a chionn gum bʼ aithne dhuibh esan a tha bho thoiseach. Tha mi sgriobhadh h-ugaibh, a dhaoine oga, a chionn gun tug sibh buaidh air an droch-fhear.</verse>
			<verse number="14">Tha mi sgriobhadh h-ugaibh, a leanabain, a chionn gum bʼ aithne dhuibh an t-Athair. Tha mi sgriobhadh gu ʼr n-ionnsuidh, a dhaoine oga, a chionn gum beil sibh laidir, agus gum beil facal De a fantuinn unnaibh, ʼs gun tug sibh buaidh air an droch-fhear.</verse>
			<verse number="15">Na tugaibh speis do ʼn t-saoghal, no do na nichean a tha anns an t-saoghal. Ma tha neach a toirt speise do ʼn t-saoghal, cha n-eil carrantachd an Athar ann:</verse>
			<verse number="16">Oir gach ni a tha san t-saoghal, ʼsiad ana-miannan na feola, us ana-miannan nan sul, agus uabhar na beatha: nichean nach eil bho ʼn Athair, ach bho ʼn t-saoghal.</verse>
			<verse number="17">Agus siubhlaidh an saoghal, agus ʼana-miannan: ach esan a ni toil Dhe, mairidh e gu bràth.</verse>
			<verse number="18">A chlann bheag, si an uair mu dheireadh i: ʼs mar a chuala sibh gum beil an t-anacriost a tighinn: agus sa cheart uair tha iomadh anacriost ann; bho so is leir dhuinn gur i an uair mu dheireadh i.</verse>
			<verse number="19">Bhrist iad a mach bhuainn, ach cha bʼ ann dhinn iad: oir nam bʼ ann dhinn iad, bhiodh iad gun teagamh air fuireach maille rinn: ach gus an dianteadh follaiseach nach ann dhinn a tha iad uile.</verse>
			<verse number="20">Ach tha an t-ungadh agaibh bho ʼn Ti naomh, agus is aithne dhuibh a h-uile ni.</verse>
			<verse number="21">Cha do sgriobh mi h-ugaibh mar do dhaoine aineolach air an fhirinn, ach mar do dhaoine dha ʼn aithne i: ʼs dha ʼn aithne, nach eil briag air bith bho ʼn fhirinn.</verse>
			<verse number="22">Co tha briagach, ach esan a dhʼ aicheadhas gur e Iosa an Criosta? Se esan an t-anacriost, a tha g-aicheadh an Athar agus a Mhic.</verse>
			<verse number="23">Ge bʼ e neach a dhʼ aicheadhas am Mac, cha n-eil an t-Athair aige, esan a dhʼ aidicheas am Mac, tha an t-Athair aige cuideachd:</verse>
			<verse number="24">Sibhse, fanadh unnaibh na chuala sibh bho thoiseach: Ma dhʼ fhanas unnaibh na chuala sibh bho thoiseach, fanaidh sibh mar-aon anns a Mhac us anns an Athair.</verse>
			<verse number="25">Agus se so an gealladh, a gheall esan dhuinn, a bheatha shiorruidh.</verse>
			<verse number="26">Sgriobh mi iad so h-ugaibh mu dheidhinn na feadhnach a tha gu ʼr mealladh.</verse>
			<verse number="27">As ur lethse, fanadh unnaibh an t-ungadh sin a fhuair sibh bhuaithe. Us cha ruig sibh a leas ur teagasg le duine air bith: ach mar a tha ungadh-san a teagasg a h-uile ni dhuibh, is firinn e, ʼs cha bhriag. Us mar a theagaisg e sibh, fanaibh ann.</verse>
			<verse number="28">Agus a nis, a chlann bheag, fanaibh ann: air chor ʼs nuair a nochdas e e fhein, gum bi dochas againn, ʼs nach cuirear gu nàire sinn leis aig a thighinn.</verse>
			<verse number="29">Ma tha brath agaibh gum beil esan ceart, biodh brath agaibh cuideachd, gum beil a h-uile h-aon a ni ceartas air a bhreith bhuaithe.</verse>
		</chapter>
		<chapter number="3">
			<verse number="1">Seallaibh ciod e an seorsa carrantachd a dhʼ fhiach an t-Athair dhuinn, gun gairmteadh sinn, ʼs gum bithemid ʼnar mic do Dhia. Uime sin cha n-aithne do ʼn t-saoghal sinn: a chionn nach bʼ aithne dha esan.</verse>
			<verse number="2">A mhuinntir mo mhor ghraidh, is sinn a nis mic Dhe; ʼs cha dʼ fhiachadh fhathast ciod a bhios sinn. Tha fios againn, nuair a nochdas esan e fhein, gum bi sinn coltach ris: a chionn gum faic sinn e mar a tha e.</verse>
			<verse number="3">Agus a h-uile h-aon aig a bheil an dochas so ann, tha e ga naomhachadh fhein, amhuil mar a tha esan naomh.</verse>
			<verse number="4">A h-uile h-aon a ni peacadh, tha e dianamh eucoire: agus is eucoir am peacadh.</verse>
			<verse number="5">Agus tha fios agaibh gun do nochd e e fhein gus ar peacannan a thoirt air falbh; agus annsan cha n-eil peacadh.</verse>
			<verse number="6">Gach aon a dhʼ fhanas annsan, cha pheacaich e; ʼs gach aon a pheacaicheas, cha n-fhac e e, cha mhua bʼ aithne dha e.</verse>
			<verse number="7">A chlann bheag, na mealladh duine air bith sibh. Esan a ni ceartas, tha e ceart, amhuil mar a tha esan ceart.</verse>
			<verse number="8">Esan a ni peacadh, ʼsann bho ʼn deomhan a tha e: oir tha an deomhan a peacachadh bho thùs. ʼSann air son so a nochdadh Mac Dhe, gu oibrichean an deomhain a sgrios.</verse>
			<verse number="9">Ge bʼ e a thʼ air a bhreith bho Dhia, cha dian e peacadh: a chionn gum beil a shiol a fantuinn ann; ʼs cha n-urrainn da peacachadh, a chionn gum beil e air a bhreith bho Dhia.</verse>
			<verse number="10">Bho so tha clann Dhe, agus clann an deomhain follaiseach. Ge e nach eil ceart, cha le Dia e, cha mhua is leis esan aig nach eil gaol dha bhrathair:</verse>
			<verse number="11">Oir se so an sgial a chuala sibh bho thoiseach, gun toir sibh gaol dha cheile.</verse>
			<verse number="12">Cha n-ann mar Chain, a bha bho ʼn droch-fhear, ʼsa mharbh a bhrathair. Agus car-son a mharbh e e? A chionn gun robh oibrichean fhein olc: us oibrichean a bhrathar ceart.</verse>
			<verse number="13">Na gabhaibh iongantas, a bhraithrean, ged a bheir an saoghal fuath dhuibh.</verse>
			<verse number="14">Tha fhios againn gun do dhʼ aisigeadh sinn bho bhàs gu beatha, a chionn gum beil gaol againn air na braithrean. Tha esan aig nach eil gaol, a fantuinn ann am bàs:</verse>
			<verse number="15">Neach air bith a tha toirt fuatha dha bhrathair, is murtair e. Agus is aithne dhuibh nach eil a bheatha shiorruidh aig murtair air bith a tamh ann fhein.</verse>
			<verse number="16">Le so is aithne dhuinn carrantachd Dhe, a chionn gun do leig e sios a bheatha air ar son: agus is coir dhuinn ar beatha leigeil sios air son nam braithrean.</verse>
			<verse number="17">Am fear aig a bheil maoin an t-saoghail so, agus a chi a bhrathair ann an uireasuidh, agus a dhuineas ʼinnidh ʼna aghaidh: ciamar a tha carrantachd Dhe a tamh ann?</verse>
			<verse number="18">Mo chlann bheag, na tugamaid gaol ann am facal, no leis an teangaidh, ach ann an gniomh ʼs am firinn.</verse>
			<verse number="19">Bho so tha fhios againn gur ann bho ʼn fhirinn a tha sinn; agus ʼna lathair-san ni sinn cinnteach ar cridheachan.</verse>
			<verse number="20">Oir ma tha ar cridhe ga ʼr cronachadh: is mua Dia na ar cridhe, agus is aithne dha a h-uile ni.</verse>
			<verse number="21">A mhuinntir mo mhor ghraidh, mur eil ar cridhe ga ʼr cronachadh, tha earbsa againn a thaobh Dhe;</verse>
			<verse number="22">Us ge bʼ e ni a dhʼ iarras sinn, gheobh sinn e bhuaithe: a chionn gum beil ʼsinn a cumail fhaintean, agus a dianamh nan nichean sin a tha taitneach ʼna lathair.</verse>
			<verse number="23">Agus se so fhainte: Gun creid sinn ann an ainm a Mhic Iosa Criosta; agus gun gradhaich sinn a cheile, mar a dhʼ àithn e oirnn.</verse>
			<verse number="24">Agus tha am fear, a chumas fhaintean, a tamh ann, agus esan annsan; agus le so tha sinn a g-aithneachadh gum beil e a tamh unnainn, bho ʼn Spiorad a thug e dhuinn.</verse>
		</chapter>
		<chapter number="4">
			<verse number="1">A chuideachda mo mhor ghaoil, na creidibh a h-uile spiorad, ach fiachaibh na spioraid, an ann bho Dhia a tha iad: a chionn gum beil ioma faidh-breige air dol a mach air feadh an t-saoghail.</verse>
			<verse number="2">Le so aithnichear spiorad Dhe: a h-uile spiorad a dhʼ aidicheas gun tainig Iosa Criosta san fheoil, ʼsann bho Dhia a tha e:</verse>
			<verse number="3">ʼSa h-uile spiorad a sgaras Iosa, cha n-ann bho Dhia a tha e, agus se so an t-anacriost, mu ʼn cuala sibh gun robh e ri tighinn, agus tha e cheana anns an t-saoghal.</verse>
			<verse number="4">Tha sibhse bho Dhia, a chlann bheag, us thug sibh buaidh air: a chionn gur mua esan a tha unnaibhse, na esan a tha san t-saoghal.</verse>
			<verse number="5">Tha iadsan dhe ʼn t-saoghal: ʼs le sin tha an labhairt de ʼn t-saoghal, ʼs tha an saoghal a toirt cluaise dhaibh.</verse>
			<verse number="6">Tha sinne bho Dhia. Esan, dha ʼn aithne Dia, eisdidh e ruinn; an neach nach eil bho Dhia, cha n-eisd e ruinn: le so aithnichidh sinn spiorad na firinn, agus spiorad na mearachd.</verse>
			<verse number="7">A chuideachda ro ghaolach, thugamaid gradh dha cheile: oir tha a charrantachd bho Dhia. ʼS gach aon a ghradhaicheas, tha e air a bhreith bho Dhia, agus is aithne dha Dia.</verse>
			<verse number="8">An neach nach gradhaich, cha n-aithne dha Dia: oir is carrantachd Dia.</verse>
			<verse number="9">Le so dhʼ fhiachadh carrantachd Dhe dhuinn, a chionn gun do chuir Dia aonghin Mic thun an t-saoghail, gus sinn a bhith beo troimh-san.</verse>
			<verse number="10">An so tha carrantachd: cha n-e gun tug sinn gaol do Dhia, ach a chionn gun tug esan gaol dhuinne an toiseach, ʼs gun do chuir e a Mhac ʼna reite air son ar peacannan.</verse>
			<verse number="11">A mhuinntir mo mhor ghraidh, ma thug Dia gaol mar so dhuinne, is còir dhuinne gaol a thoirt dha cheile.</verse>
			<verse number="12">Cha n-fhaca duine Dia riamh. Ma bheir sinn gaol dha cheile, tha Dia a comhnuidh unnainn, agus tha a charrantachd-san air a coimhlionadh unnainn.</verse>
			<verse number="13">Le so is aithne dhuinn gum beil sinn a comhnuidh ann, us esan unnainn: a chionn gun tug e dhuinn dhe a spiorad.</verse>
			<verse number="14">Agus chunnaic sinn, agus tha sinn a toirt teisteanais, gun do chuir an t-Athair a Mhac mar Shlanair an t-saoghail.</verse>
			<verse number="15">Co air bith a dhʼ aidicheas gur e Iosa Mac Dhe, tha Dia a gabhail comhnuidh ann, agus esan ann an Dia.</verse>
			<verse number="16">Us dhʼ aithnich sinn, us chreid sinn a charrantachd a thʼ aig Dia dhuinn. Is carrantachd Dia; agus an neach a dhʼ fhanas ann an carrantachd, tha e fantuinn ann an Dia, us Dia annsan.</verse>
			<verse number="17">Le so tha carrantachd Dhe air a coimhlionadh dhuinn, gu earbsa a bhith againn lathʼ a bhreitheanais: oir mar a tha esan, tha sinne cuideachd anns an t-saoghal so.</verse>
			<verse number="18">Cha n-eil eagal ann an carrantachd: ach tilgidh carrantachd choimhlionta a mach eagal: a chionn gum beil pian san eagal: agus cha n-eil esan, a tha gabhail eagail, coimhlionta ann an carrantachd.</verse>
			<verse number="19">Thugamaid ma ta gaol do Dhia, a chionn gun tug Dia gaol dhuinn an toiseach.</verse>
			<verse number="20">Ma their duine air bith, tha gaol agam air Dia, us fuath aige dha bhrathair, tha e briagach. Oir esan nach eil a toirt gaoil dha bhrathair, a tha e faicinn, ciamar is urrainn da gaol a thoirt do Dhia, nach eil e faicinn?</verse>
			<verse number="21">Agus tha ʼn fhainte so againn bho Dhia: Esan a bheir gaol do Dhia, thugadh e gaol dha bhrathair cuideachd.</verse>
		</chapter>
		<chapter number="5">
			<verse number="1">Tha gach aon, a chreideas gur e Iosa an Criosta, air a bhreith bho Dhia. Us tha gach aon, a bheir gaol dhasan a ghin, a toirt gaoil cuideachd dhasan a thʼ air a bhreith bhuaithe.</verse>
			<verse number="2">Le so tha fios againn gum beil gaol againn air cloinn Dhe, sinn a bhith toirt gaoil do Dhia, ʼsa cumail fhaintean.</verse>
			<verse number="3">Oir se so carrantachd Dhe, sinn a chumail fhaintean: ʼs cha n-eil fhaintean-sa trom.</verse>
			<verse number="4">Oir a h-uile ni a rugadh bho Dhia, bheir e buaidh air an t-saoghal: agus si so a bhuaidh a bheir buaidh air an t-saoghal, ar creideamh.</verse>
			<verse number="5">Co esan a bheir buaidh air an t-saoghal, ach esan a tha creidsinn, gur e Iosa Mac Dhe?</verse>
			<verse number="6">Se so esan a thainig tromh uisge, ʼs tromh fhuil, Iosa Criosta: cha n-ann a mhain tromh uisge, ach tromh uisge, ʼs tromh fhuil. Agus se an Spiorad a tha toirt teisteanais gur e Criosta an fhirinn.</verse>
			<verse number="7">Agus tha triuir a tha toirt teisteanais air neamh: an t-Athair, am Facal, agus an Spiorad Naomh: agus is aon an triuir sin.</verse>
			<verse number="8">Agus tha triuir a tha toirt teisteanais air talamh: An spiorad, agus an t-uisge, agus an fhuil: agus is aon an triuir sin.</verse>
			<verse number="9">Ma ghabhas sinn teisteanas dhaoine, se teisteanas Dhe is mua: oir se so teisteanas Dhe, a tha nas mua, a chionn gun tug e teisteanas air a Mhac.</verse>
			<verse number="10">Esan a chreideas ann am Mac Dhe, tha teisteanas Dhe aige ann fhein. An neach nach creid am Mac, tha e dianamh briagadair dheth: a chionn nach eil e creidsinn an teisteanais a thug Dia air a Mhac.</verse>
			<verse number="11">Agus se so an teisteanas, gun tug Dia dhuinn a bheatha shiorruidh. Agus tha a bheatha so ʼna Mhac-san.</verse>
			<verse number="12">Esan aig a bheil am Mac, tha beatha aige: esan aig nach eil am Mac, cha n-eil beatha aige.</verse>
			<verse number="13">Tha mi sgriobhadh so gu ʼr n-ionnsuidh, los gun aithnich sibh gum beil a bheatha shiorruidh agaibhse, a tha creidsinn ann an ainm Mhic Dhe.</verse>
			<verse number="14">Agus se so an dochas a thʼ againn ga thaobh: Ciod sa bith a dhʼ iarras sinn air a reir a thoile, gun eisd e ruinn.</verse>
			<verse number="15">Agus tha fios againn gun eisd e ruinn ciod sa bith a dhʼ iarras sinn: tha fios againn gum beil sinn a faighinn nan iarratas, a tha sinn a g-iarraidh air.</verse>
			<verse number="16">Am fear aig a bheil fios gun dʼ rinn a bhrathair peacadh, nach eil gu bàs, iarradh e, us bheirear beatha dhasan nach dʼ rinn peacadh gu bàs. Tha peacadh ann gu bàs: air a shon-san cha n-eil mi g-radh gun guidh neach air bith.</verse>
			<verse number="17">Is peacadh a h-uile eucoir; agus tha peacadh ann gu bàs.</verse>
			<verse number="18">Tha fios againn nach peacaich neach sa bith a thʼ air a bhreith bho Dhia: ach tha gineamhuinn De ga ghleidheadh, ʼs cha bhean an droch-fhear dha.</verse>
			<verse number="19">Tha fios againn gu bheil sinne bho Dhia; ʼs gu bheil an saoghal gu leir leagte ris an olc.</verse>
			<verse number="20">Us tha fhios againn gun tainig Mac Dhe, agus gun tug e tuigse dhuinn, los gum bi eolas againn air an fhior Dhia, ʼs gum bi sinn ann a fhior Mhac-san. Se so am fior Dhia, agus a bheatha shiorruidh.</verse>
			<verse number="21">A chlann bheag, cumaibh sibh fhein bho iodholan. Amen.</verse>
		</chapter>
	</book>
	<book number="63">
		<chapter number="1">
			<verse number="1">An t-Aosda thun na baintighearna Electa, us thun a cloinne, is ionmhuinn leamsa anns an fhirinn, agus cha leamsa a mhain, ach leo-san uile dha ʼm bʼ aithne an fhirinn,</verse>
			<verse number="2">As leth na firinn, a tha tamh unnainne, agus a bhios maille ruinn a chaoidh.</verse>
			<verse number="3">Grasan, iochd, agus sith gun robh maille ribh bho Dhia an t-Athair, ʼs bho Iosa Criosta, Mac an Athar, ann am firinn ʼs an carrantachd.</verse>
			<verse number="4">Bha mi ro thoilichte, gun dʼ fhuair mi dhe dʼ chloinn a g-imeachd am firinn, a reir ʼs mar fhuair sinn fainte bho ʼn Athair.</verse>
			<verse number="5">Agus a nis tha mi guidhe ort, a bhaintighearna, cha n-ann mar gum bʼ eadh a sgriobhadh fainte ùire ga dʼ ionnsuidh, ach na fainte a bhʼ againn bho thoiseach, gun tugamaid gaol dha cheile.</verse>
			<verse number="6">Agus se so a charrantachd, gun imich sinn a reir fhaintean-sa. Oir si so an fhainte, los, mar a chuala sibh bho thoiseach, sibh a dhʼ imeachd innte.</verse>
			<verse number="7">Oir tha moran mhealltairean air dol a mach air feadh an t-saoghail, nach eil a g-aideach gun tainig Iosa Criosta san fheoil: is mealltair am fear sin agus anacriost.</verse>
			<verse number="8">Thugaibh an aire oirbh fhein nach caill sibh na dhʼ oibrich sibh, ach gum faigh sibh lan dhuais.</verse>
			<verse number="9">Co air bith a bhristeas a mach, ʼs nach fan ann an teagasg Chriosta, cha n-eil Dia aige: an neach a dhʼ fhanas san teagasg, aige-san tha an t-Athair mar-aon agus am Mac.</verse>
			<verse number="10">Ma thig neach air bith gu ʼr n-ionnsuidh, gun an teagasg so thoirt leis, na gabhaibh a stigh e do ʼn tigh, ʼs na abraibh ris, Fàilt ort.</verse>
			<verse number="11">Oir an neach a their ris, Fàilt ort, tha e comh-phairteachadh ʼna dhroch oibrichean.</verse>
			<verse number="12">Ged tha moran tuille agam ri sgriobhadh h-ugaibh, cha bʼ aill leam le paipeir ʼs le dubh: oir tha dùil agam a bhith maille ribh, us labhairt aghaidh ri aghaidh, gus ur sòlas a bhith làn.</verse>
			<verse number="13">Tha clann do pheathar Electa a cur bheannachd ga dʼ ionnsuidh.</verse>
		</chapter>
	</book>
	<book number="64">
		<chapter number="1">
			<verse number="1">An t-aosda do fhear mo mhor ghaoil, Gaius, is toigh leamsa ann am firinn.</verse>
			<verse number="2">Fhir ro ghradhaichte se mʼ urnaigh a thaobh a h-uile ni, gun soirbhich leat, ʼs gum bi thu gu math, mar a tha tʼ anam a dianamh gu ciatach.</verse>
			<verse number="3">Bha mi ro thoilichte, nuair a thainig na braithrean, ʼsa thug iad teisteanas air an fhirinn a tha unnad, a reir ʼs mar a tha thu g-imeachd am firinn.</verse>
			<verse number="4">Toil-inntinn nas mua na so cha n-eil agam, mi chluinntinn gum beil mo chlann a g-imeachd am firinn.</verse>
			<verse number="5">Fhir ro ghradhaichte, tha thu dileas anns gach saothair, a tha thu gabhail air son nam braithrean, ʼs air son nan coigreach mar an ciadna,</verse>
			<verse number="6">A thug teisteanas air do charrantachd an lathair na h-eaglais: dha ʼn dian thu gu math le ʼn toirt air an adhart ʼnan slighe ann an seol airidh air Dia.</verse>
			<verse number="7">A chionn gur ann as leth ainm-san a dhʼ fhalbh iad, gun ni a ghabhail bho na cinnich.</verse>
			<verse number="8">Is còir dhuinne ma ta gabhail ri ʼn leithidean sin, gus sinn a bhith ʼnar comh-oibrichean na firinne.</verse>
			<verse number="9">Bhithinn air sgriobhadh ma dhʼ fhaoidte dhʼ ionnsuidh na h-eaglais: ach cha n-eil esan, leis an toil a bhith ʼna cheannas orra, Diotrephes, a gabhail ruinne.</verse>
			<verse number="10">Air an aobhar sin ma thig mi, ni mi follaiseach na gniomhan a tha e dianamh, a glagaireachd ʼnar n-aghaidh-ne le cainnt dhroch-mheinnich; ʼs mar nach foghnadh so leis, cha n-eil e fhein a gabhail ris na braithrean, ʼs tha e gam bacail-san a tha gabhail riu, agus gan tilgeadh a mach as an eaglais.</verse>
			<verse number="11">Fhir mo mhor ghraidh, na lean an ni a tha olc, ach an ni a tha math. Esan a tha ri math, tha e bho Dhia: esan a tha ris an olc, cha n-fhaca e Dia.</verse>
			<verse number="12">Thugadh teisteanas do Dhemetrius le daoine uile, ʼs leis an fhirinn fhein, agus tha sinne cuideachd a toirt teisteanais: agus tha fios agad gum beil ar teisteanas fior.</verse>
			<verse number="13">Bha ioma ni agam ri sgriobhadh ad ionnsuidh: ach cha bʼ aill leam le dubh ʼs le peann sgriobhadh ad ionnsuidh.</verse>
			<verse number="14">Ach tha duil agam tʼ fhaicinn gu h-aithghearr, us labhraidh sinn bial ri bial.</verse>
			<verse number="15">Sith dhut. Tha ar cairdean a cur bheannachd h-ugad. Cuir fàilt air na cairdean fos leth.</verse>
		</chapter>
	</book>
	<book number="65">
		<chapter number="1">
			<verse number="1">Iuda, seirbhiseach Iosa Criosta, us brathair Sheumais, gan ionnsuidh-san, a tha gradhaichte ann an Dia an t-Athair, ʼs air an gleidheadh ann an Iosa Criosta, ʼs air an gairm.</verse>
			<verse number="2">Gun robh iochd, us sith, agus carrantachd air an coimhlionadh dhuibh.</verse>
			<verse number="3">A mhuinntir mo mhor ghraidh, ʼs mi gabhail a h-uile curaim gu sgriobhadh h-ugaibh mu ʼr sabhaladh coichionta, bʼ fheudar dhomh sgriobhadh gu ʼr n-ionnsuidh: a guidhe oirbh, sibh a chath gu treubhach air son a chreidimh a liubhradh aon uair do na naoimh.</verse>
			<verse number="4">Oir ghoid daoine araid a stigh fos n-iosal (mu ʼn do sgriobhadh bho chian thun a bhreitheanais so) daoine mi-dhiadhaidh, a tionndadh grasan ar De-ne gu soghalachd, ʼsa g-aicheadh an aon riaghladair, agus ar Tighearna Iosa Criosta.</verse>
			<verse number="5">Tha mhiann orm ma ta ur cur air ur faicill, sibhse dha ʼm bʼ aithne cheana a h-uile ni, air do Iesus am pobull a shaoradh á talamh na h-Eiphit, gun do sgrios e an deigh sin iadsan nach do chreid:</verse>
			<verse number="6">Us na h-ainglean nach do ghleidh an ciad-inbhe, ach a dhʼ fhag an aros-tamha, chum e le slabhruidhean siorruidh fo dhorchadas gu breitheanas an latha mhoir.</verse>
			<verse number="7">Mar rinneadh Sodom us Gomorra, ʼs na bailtean ʼsa choimhearsnachd, a thug iad fhein thairis air a mhodh chiadna do striopachas, ʼs do leanail feola eile, ʼnam ball-sampuill, air an cràdh le teine siorruidh:</verse>
			<verse number="8">Air an alt chiadna tha na daoine sin a truailleadh na feola, ʼsa dianamh diù do dhʼ uachdranachd, ʼsa toirt toibheum do mhoralachd.</verse>
			<verse number="9">Nuair a bha Micheil an t-ard-aingeal a deaspud ris an deomhan, ʼsa consachadh mu chorp Mhaois, cha robh a dhanadas aige breth thaireil a thoirt ʼna aghaidh, ach thuirt e: Cronaicheadh an Tighearna thu.</verse>
			<verse number="10">Ach tha na daoine sin a labhairt gu toibheumach air na nichean nach aithne dhaibh: agus ciod sa bith nichean is aithne dhaibh a bhrigh an naduir, cleas ainmhidhean balbha, leo sin tha iad air an truailleadh.</verse>
			<verse number="11">Mo thruaighe iad, oir ghabh iad air slighe Chain, ʼsa leanail mearachd Bhalaaim bhruchd iad a mach air son duaise, ʼs mar an ceannairc Choire chaidh iad a dhith.</verse>
			<verse number="12">Tha iad ʼnan smal ʼnam feisdean, a g-ithe chuilmean comhla gun sgàth, a gabhail an satha; is neoil gun uisge iad, a tha air an iomain mun cuairt le gaoithean, is craobhan faghair iad gun mheas, dà uair marbh, spionte as am friamhaichean,</verse>
			<verse number="13">Is tonnan onfhach a chuain iad, a copadh suas an nàire fhein mar chobhar: reultan seachranach, air a bheil stoirm an dorchadais shiorruidh a feitheamh.</verse>
			<verse number="14">A nis rinn Enoch, an seachdamh glun bho Adhamh, faisneachd umpa so, a g-radh: Faic, tha an Tighearna a tighinn le miltean dhe ʼnaoimh</verse>
			<verse number="15">A dhianamh breitheanais air daoine uile, ʼsa thoirt achasain do dhaoine mi-dhiadhaidh gu leir air son an oibrichean mi-dhiadhaidh air fad, leis an dʼ rinn iad gu mi-dhiadhaidh, ʼs air son a h-uile cruaidh chainnte, a labhair peacaich mhi-dhiadhaidh an aghaidh Dhe.</verse>
			<verse number="16">Tha iad sin ʼnan luchd-monmhuir gearanach, a g-imeachd a reir am miann fhein, ʼs tha am bial a labhairt nichean uaibhreach, brosgulach ri pearsachan air sgàth buannachd.</verse>
			<verse number="17">Ach bithibhse, a luchd mo mhor ghraidh, cuimhneach air na facail a chaidh a radh ribh roimh le ostail ar Tighearna Iosa Criosta,</verse>
			<verse number="18">A thuirt ribh gun tigeadh sna h-amannan deirionnach sgeigearan, a g-imeachd a reir am miann fhein ann am mi-dhiadhachd.</verse>
			<verse number="19">ʼSiad sin iadsan, a tha gan tearbadh fhein, daoine colaidh, aig nach eil an Spiorad.</verse>
			<verse number="20">Ach sibhse, a mhuinntir mo mhor ghraidh, gu ʼr togail fhein suas air steidh ur creidimh ro naomh, a g-urnaigh san Spiorad Naomh,</verse>
			<verse number="21">Cumaibh sibh fhein ann an gaol Dhe, a feitheamh ri trocair ar Tighearna Iosa Criosta gu beatha shiorruidh.</verse>
			<verse number="22">Agus cronaichibh a rireadh iadsan air an tugadh breth:</verse>
			<verse number="23">Ach sabhalaibh cuid, gan spionadh as an teine. Agus do chuid eile fiachaibh iochd le fiamh: a fuathachadh an trusgain shalaich a tha feolmhor.</verse>
			<verse number="24">A nis dhasan, a ʼs urrainn ur gleidheadh gun pheacadh, ʼs ur suidheachadh gun smal ʼs gu ro shòlasach an lathair a ghloire, aig tighinn ar Tighearna Iosa Criosta,</verse>
			<verse number="25">Do ʼn aon Dia ar Slanair, tromh Iosa Criosta ar Tighearna, gun robh gloir us moralachd, rioghachd us cumhachd roimh gach linn, agus a nis, agus fad uile linntean nan linn. Amen.</verse>
		</chapter>
	</book>
	<book number="66">
		<chapter number="1">
			<verse number="1">Taisbeanadh Iosa Criosta, a thug Dia dha a shoilleireachadh dha sheirbhisich nan nichean, a dhʼ fheumas tachairt gu h-aithghearr: ʼsa dhʼ fhiach e, le aingeal fhein a chur gu sheirbhiseach Eoin,</verse>
			<verse number="2">A thug teisteanas air facal Dhe, agus teisteanas Iosa Criosta, gach ni a chunnaic e.</verse>
			<verse number="3">Is beannaichte esan a leughas, ʼsa dhʼ eisdeas ri facail na faisneachd so, ʼsa chumas na nichean sin, a tha sgriobhte innte: oir tha an t-àm dluth.</verse>
			<verse number="4">Eoin thun nan seachd eaglaisean a thʼ ann an Asia. Grasan gun robh dhuibhse agus sith bhuaithe-san, a tha, ʼsa bha, ʼsa tha ri tighinn; agus bho na seachd spioraid, a tha air bialaobh a chathrach;</verse>
			<verse number="5">Agus bho Iosa Criosta, an fhianuis dhileas, ciadghin nam marbh, agus prionns righrean an talmhuinn, a thug gaol duinn, ʼsa ghlan sinn bho ʼr peacannan ʼna fhuil fhein,</verse>
			<verse number="6">ʼSa rinn sinn ʼnar rioghachd agus ʼnar sagairt do Dhia agus dha ʼAthair: dha-san gun robh gloir us rioghachd fad shaoghal nan saoghal. Amen.</verse>
			<verse number="7">Faic, tha e tighinn leis na neoil, agus chi a h-uile suil e, us iadsan cuideachd a lot e. Agus guilidh treibhean an talmhuinn uile air an son fhein as a leth: Mar sin biodh. Amen.</verse>
			<verse number="8">Is mise Alpha agus Omega, an toiseach ʼs an deireadh, os an Tighearna Dia: an t-Uile-chumhachdach, a tha, ʼsa bha, ʼsa tha ri tighinn.</verse>
			<verse number="9">Bha mise, Eoin, ur brathair, ʼs ur companach ann an trioblaid, agus ann an rioghachd, ʼs ann am faighidin Iosa Criosta, ann an eilein ris an abrar Patmos, air son facal De, agus air son teisteanas Iosa.</verse>
			<verse number="10">Bha mi anns an spiorad air latha an Tighearna, us chuala mi air mo chulaobh guth mor mar de thrombaid,</verse>
			<verse number="11">A g-radh: Na tha thu faicinn sgriobh ann an leabhar; agus cuir thun nan seachd eaglaisean, a tha ann an Asia, gu Ephesus, agus gu Smirna, agus gu Pergamus, agus gu Thiatira, agus gu Sardis, agus gu Philadelphia, agus gu Laodicéa.</verse>
			<verse number="12">Agus thionndaidh mi gus an guth fhaicinn, a bha labhairt rium: ʼs air tionndadh dhomh, chunnaic mi seachd coinnleirean òir;</verse>
			<verse number="13">Agus am miadhon nan seachd coinnleirean òir a h-aon coltach ri Mac an duine, air eideadh le culaidh sios gu chasan, agus crioslaichte mu chiochan le crios òir;</verse>
			<verse number="14">ʼS bha cheann agus fhalt soilleir, mar chloimh ghil, agus mar shneachda; ʼs bha shuilean mar lasair theine;</verse>
			<verse number="15">ʼS bha chasan coltach ri prais ghlain, mar ann an àmhuinn laiste; agus bha ghuth mar fhuaim moran uisgeachan;</verse>
			<verse number="16">Agus bha aige ʼna laimh dheis seachd reultan; agus a mach as a bhial thainig claidheamh giar dà-fhaobharach; agus bha aodann mar a ghrian a dearrsadh ʼna neart.</verse>
			<verse number="17">ʼS nuair a chunnaic mi e, thuit mi aig a chasan, mar gum bʼ ann marbh. Us chuir e a lamh dheas orm, a g-radh: Na gabh eagal: Is mise a chiad aon agus an t-aon deirionnach,</verse>
			<verse number="18">ʼS tha mi beo, agus bha mi marbh, us faic is beo mi a chaoidh nan caoidhean, agus tha iuchraichean a bhàis agus iutharna agam.</verse>
			<verse number="19">Sgriobh ma ta na nichean a chunnaic thu, ʼsa tha ann, ʼsa dhʼ fheumas a bhith diante an deigh so.</verse>
			<verse number="20">Run-diomhair nan seachd reultan, a chunnaic thu na mʼ laimh dheis, agus nan seachd coinnleirean òir: na seachd reultan, ʼsiad ainglean nan seachd eaglaisean; agus na seachd coinnleirean, ʼsiad na seachd eaglaisean.</verse>
		</chapter>
		<chapter number="2">
			<verse number="1">Sgriobh gu aingeal eaglais Ephesuis: So na nichean, a tha esan, a tha cumail nan seachd reultan ʼna laimh dheis, a tha g-imeachd am miadhon nan seachd coinnleirean òir, a g-radh:</verse>
			<verse number="2">Is aithne dhomh tʼ oibrichean, ʼs do shaothair, agus dʼ fhaighidin, agus nach urrainn dhut cur suas riusan a tha olc; agus chuir thu diachuinn orrasan, a tha g-radh gur ostail iad, ʼs nach eadh; agus fhuair thu briagach iad.</verse>
			<verse number="3">Agus tha faighidin agad, ʼs dhʼ fhuilig thu as leth mʼ ainmse, ʼs cha do mheath thu.</verse>
			<verse number="4">Ach tha agam ad aghaidh, gun do threig thu do chiad charrantachd.</verse>
			<verse number="5">Cuimhnich ma ta co as a thuit thu; us gabh aithreachas, us dian do chiad oibrichean: mur dian, thig mi ort, agus atharraichidh mi do choinnleir as ʼaite, mur gabh thu aithreachas.</verse>
			<verse number="6">Ach tha so agad, gum beil fuath agad air dianadasan nan Nicolaiteach, a tha fuathach leamsa cuideachd.</verse>
			<verse number="7">Esan aig am beil cluas, cluinneadh e ciod a tha an Spiorad a g-radh ris na h-eaglaisean: Dhasan a bhuadhaicheas bheir mi ri icheadh de chraoibh na beatha, a tha ann am pàrras mo Dhia.</verse>
			<verse number="8">Agus gu aingeal eaglais Smirna sgriobh: So na nichean a tha a chiad aon, ʼs an t-aon deirionnach, a bha marbh, ʼsa tha beo, a g-radh:</verse>
			<verse number="9">Is aithne dhomh do thrioblaid agus do bhochduinn, ach tha thu beairteach; us tha thu faighinn toibheum bhuapa-san, a tha g-radh gur Iudhaich iad fhein, ʼs nach eadh, ach is iad sinagog shatain.</verse>
			<verse number="10">Na gabh eagal á ni dhiu sin a tha thu gu fulang. Fiach, tilgidh an deomhan cuid dhibh am priosan, gu diachuinn a chur oirbh; us bithidh sibh ann an càs deich latha. Bi-sa dileas gu bàs, agus bheir mi dhut, crùn na beatha.</verse>
			<verse number="11">Am fear aige a bheil cluasan, cluinneadh e ciod a tha an Spiorad a g-radh ris na h-eaglaisean: Am fear a bheir buaidh, cha dhochainnear leis an ath bhàs.</verse>
			<verse number="12">Agus gu aingeal eaglais Phergamuis sgriobh: ʼSiad so tha esan, aig a bheil an claidheamh giar dà fhaobharach a g-radh:</verse>
			<verse number="13">Is aithne dhomh càite a bheil thu fuireach, far a bheil suidheachan shatain; agus tha thu cumail mʼ ainme, ʼs cha dʼ aicheadh thu mo chreideamh. Agus sin sna ceart laithean anns an robh Antipas ʼna fhianuis dhilis dhomh, a mharbhadh ʼnur measg, far a bheil satan a tamh.</verse>
			<verse number="14">Ach tha beagan agam ad aghaidh: a chionn gum beil feadhainn agad an sin a tha cumail teagasg Bhalaaim, a dhʼ ionnsuich do Bhalac ceap-tuislidh a chur romh chlann Israil, iad a dhʼ icheadh, agus striopachas a dhianamh:</verse>
			<verse number="15">Agus tha agad mar an ciadna iadsan, a tha cumail teagasg nan Nicolaiteach.</verse>
			<verse number="16">Mar an ciadna dian peanas: ʼs mur dian, thig mi ort gu h-ealamh, agus cathaidh mi ʼnan aghaidh le claidheamh mo bheoil.</verse>
			<verse number="17">Esan aig am beil cluas, cluinneadh e ciod a tha an Spiorad a g-radh ris na h-eaglaisean: Do ʼn fhear a bhuadhaicheas bheir mi manna diomhair, us bheir mi dha clach gheal, ʼs air a chloich ainm ùr sgriobhte, nach aithne do neach sa bith, ach dhasan a gheobh i.</verse>
			<verse number="18">Agus gu aingeal eaglais Thiatira sgriobh: ʼSiad so a tha Mac Dhe a g-rach, aig a bheil suilean mar lasair theine, ʼsa chasan coltach ri pràis fhior-ghlain:</verse>
			<verse number="19">Is aithne dhomh tʼ oibrichean, agus do chreideamh, agus do charrantachd, agus do fhrithealadh, agus tʼ fhaighidin, agus do ghniomhran deirionnach, a tha nas pailte na do chiad ghniomhran.</verse>
			<verse number="20">Ach tha beagan agam ad aghaidh: gum beil thu leigeil leis a bhoirionnach Iesabel, a tha g-radh gur ban-fhaidh i fhein, mo sheirbhisich a theagasg, sa mhealladh gu striopachas a dhianamh, ʼs gu nichean a dhʼ iobradh do iodholan iche.</verse>
			<verse number="21">Us thug mi ùine dhi gu peanas a dhianamh; us cha mhath leatha aithreachas a ghabhail as a striopachas.</verse>
			<verse number="22">Faic, tilgidh mi ann an leabaidh i; agus bithidh iadsan, a tha dianamh striopachais rithe, an trioblaid ro-mhor, mur gabh iad aithreachas as an gniomhran.</verse>
			<verse number="23">Agus marbhaidh mi a clann gu bàs, us bithidh fios aig na h-eaglaisean uile gur mise fear-rannsachaidh nan airnean ʼs nan cridheachan: us bheir mi do gach neach agaibh a reir ur n-oibrichean. Ach tha mi g-radh ribhse,</verse>
			<verse number="24">ʼS ri càch uile a tha an Thiatira: Co sam bith, aig nach eil an teagasg so, ʼs dha nach bʼ aithne doimhneachd shatain, mar their iad, nach cuir mi tuilleadh eallaich oirbh:</verse>
			<verse number="25">Ach sin a thʼ agaibh cumaibh gu teann gus an tig mi.</verse>
			<verse number="26">Us dhasan, a bheir buaidh, ʼsa chumas mʼ oibrichean thun na crìche, bheir mi cumhachd thairis air na cinnich,</verse>
			<verse number="27">Agus riaghlaidh e iad le slait iarruinn, agus mar shaghach criadhadair bristear iad,</verse>
			<verse number="28">Ceart ʼs mar a fhuair mise bho mʼ Athair; us bheir mi reul na maidne dha.</verse>
			<verse number="29">Esan aig a bheil cluas, cluinneadh e ciod a tha an Spiorad a g-radh ris na h-eaglaisean.</verse>
		</chapter>
		<chapter number="3">
			<verse number="1">Agus gu eaglais aingeal Shardis sgriobh: ʼSiad so tha esan a g-radh aig a bheil seachd spioraid Dhe, ʼs na seachd reultan: Is aithne dhomh tʼ oibrichean, gum beil an t-ainm agad a bhith beo, ʼs tha thu marbh.</verse>
			<verse number="2">Bi ri faire, agus neartaich a chuid eile, a tha an coinneamh bàsachadh. Oir cha n-eil mi faighinn tʼ oibrichean lan an lathair mo Dhia.</verse>
			<verse number="3">Biodh e ma ta na dʼ chridhe ciod an doigh air an dʼ fhuair ʼs an cuala tu, agus gleidh, us gabh aithreachas. Uime sin mur dian thu faire, thig mi ort mar mheirleach, ʼs cha bhi fios agad ciod an uair air an tig mi ort.</verse>
			<verse number="4">Ach tha beagan ainmeannan agad an Sardis, nach do thruaill an trusgan; agus imichidh iad maille riumsa an geal-eideadh: oir is airidh iad air.</verse>
			<verse number="5">An neach a bheir buaidh, theid eideadh mar so ann an trusgan geal, ʼs cha dhubh mi ainm á leabhar na beatha, us aidichidh mi ʼainm an lathair mʼ Athar, agus an lathair ʼainglean.</verse>
			<verse number="6">Esan aig a bheil cluas, cluinneadh e ciod a tha an Spiorad a g-radh ris na h-eaglaisean.</verse>
			<verse number="7">Agus gu aingeal eaglais Philadelphia sgriobh: ʼSiad so tha esan a g-radh, a tha Naomh agus Fior, aig a bheil iuchair Dhài: a dhʼ fhosglas gun duine a dhuineas: a dhuineas gun duine a dhʼ fhosglas:</verse>
			<verse number="8">Is aithne dhomh tʼ oibrichean. Faic, thug mi dorus fosgailte dhut romhad, nach urrainn do dhuine air bith a dhunadh: a chionn tha beagan neart agad, us ghleidh thu mʼ fhacal, ʼs cha dʼ aicheadh thu mʼ ainm.</verse>
			<verse number="9">Seall, bheir mise h-ugad de shinagog shatain, a tha g-radh gur Iudhaich iad, ʼs nach eadh, ach a tha briagach: faic, bheir mi orra tighinn, agus aoradh a dhianamh aig do chasan; agus aithnichidh iad gun tug mise gaol dhut.</verse>
			<verse number="10">A chionn gun do chum thu facal mʼ fhaighidin, cumaidh mise thusa cuideachd bho uair a bhuairidh, a tha gu tighinn air an t-saoghal uile, mar dhiachuinn orrasan a tha tamh air an talamh.</verse>
			<verse number="11">Faic, tha mi tighinn gu h-aithghearr: gleidh gu teann na thʼ agad, gus nach faigh duine air bith do chrùn.</verse>
			<verse number="12">An neach a bheir buaidh, ni mi post dheth ann an teampull mo Dhia, ʼs cha teid e mach tuilleadh; agus sgriobhaidh mi ainm mo Dhia air, us ainm baile mo Dhia, Ierusalem nuadh, a tha tighinn a nuas á flathanas bho mo Dhia, agus mʼ ainm naomh fhein.</verse>
			<verse number="13">Esan aig a bheil cluas, cluinneadh e ciod a tha an Spiorad a g-radh ris na h-eaglaisean.</verse>
			<verse number="14">Agus gu aingeal eaglais Laodicéa sgriobh: Is iad so tha Amen a g-radh, an fhianuis dhileas agus fhirinneach, esan is toiseach creutair Dhe:</verse>
			<verse number="15">Is aithne dhomh tʼ oibrichean: nach eil thu fuar, ʼs nach eil thu teth: bʼ fhearr gun robh thu fuar no teth!</verse>
			<verse number="16">Ach a chionn gum beil thu meogh-bhlath, gun a bhith fuar no teth, teannaidh mi ri dʼ sgeith a mach as mo bhial.</verse>
			<verse number="17">A chionn gum beil thu g-radh: Tha mi beairteach, ʼs air mo dhianamh saibhir, ʼs gun fheum agam air ni; ʼs tu gun fhios gum beil thu mi-shealbhach, agus truagh, agus bochd, agus dall, agus ruisgte.</verse>
			<verse number="18">Se mo chomhairle dhut, thu a cheannach bhuamsa òir air a dhearbhadh san teine, los gum fàs thu beairteach, ʼs gum bi thu air tʼ eideadh an aodach geal, ʼs nach bi nàire do lomnochd ri faicinn, agus ung do shuilean le sàbh-shul, los gum faic thu.</verse>
			<verse number="19">Iadsan is toigh leam, tha mi cronachadh ʼsa smachdachadh. Bi eudmhor ma ta, agus gabh aithreachas.</verse>
			<verse number="20">Seall, tha mi am sheasamh aig an dorus ʼsa bualadh: ma dhʼ eisdeas neach air bith ri mʼ ghuth, ʼs gum fosgail e an dorus dhomh, thig mi stigh ga ionnsuidh, agus ithidh mi maille ris, us esan maille riumsa.</verse>
			<verse number="21">Dhasan, a bheir buaidh, bheir mi comas suidhe maille rium air mo chathair: amhuil mar a thug mise buaidh, ʼsa shuidh mi maille ri mʼ Athair air a chathair-san.</verse>
			<verse number="22">Esan aig a bheil cluas, cluinneadh e ciod a tha an Spiorad a g-radh ris na h-eaglaisean.</verse>
		</chapter>
		<chapter number="4">
			<verse number="1">An deigh nan nichean so sheall mi: agus fiach dorus fosgailt am flathanas, agus thuirt a chiad ghuth, a chuala mi mar de thrombaid a labhairt rium, a g-radh: Thig suas an so, us fiachaidh mi dhut na nichean a dhʼ fheumas tachairt an deigh so.</verse>
			<verse number="2">Agus san uair bha mi san spiorad; agus, seall, bha cathair air a suidheachadh am flathanas, ʼs air a chathair aon ʼna shuidhe.</verse>
			<verse number="3">Agus bha esan, a bha ʼna shuidhe, ri fhaicinn coltach ri leug iaspair agus shardoin; agus bha bogha-frois mun cuairt do ʼn chathair, coltach ri emerald ri fhaicinn.</verse>
			<verse number="4">ʼS mun cuairt do ʼn chathair bha ceithir-thar-fhichead shuidheachan; agus air na suidheachain ceithir-thar-fhichead sheanairean ʼnan suidhe, sgeadaichte an culaidhean geala, ʼs air an cinn cruintean òir.</verse>
			<verse number="5">Agus bho ʼn chathair chaidh a mach dealanaich, agus guthan, agus tairneanaich; agus bha seachd lochrain laiste air bialaobh na cathrach, ʼsiad sin seachd spioraid Dhe.</verse>
			<verse number="6">Agus an sealladh na cathrach bha, mar gum bʼ eadh, muir de ghloine coltach ri criostal; agus ann am miadhon na cathrach, ʼs mun cuairt do ʼn chathair bha ceithir beothaichean lan shul rompa ʼs ʼnan deigh.</verse>
			<verse number="7">Agus bha chiad bheothach coltach ri leomhan, ʼs an ath bheothach coltach ri laogh, ʼs aig an treas beothach bha ʼaodann mar aodann duine, ʼs bha an ceathramh beothach coltach ri iolair air iteig.</verse>
			<verse number="8">Agus aig gach aon de na ceithir beothaichean bha sia sgiathan: ach mun cuairt agus a stigh tha iad lan shul; agus a latha ʼsa dhʼ oidhche cha do lasaich iad, a g-radh: Naomh, naomh, naomh, an Tighearna Dia uile-chumhachdach, a bha, ʼsa tha, ʼsa tha ri tighinn.</verse>
			<verse number="9">Agus nuair a thug na beothaichean sin gloir, us onair, agus beannachd dhasan a tha ʼna shuidhe air a chathair, a tha beo gu saoghal nan saoghal,</verse>
			<verse number="10">Shleuchd na ceithir-thar-fhichead sheanairean air a bhialaobh-san, a tha ʼna shuidhe air a chathair, agus thug iad aoradh dhasan, a tha beo gu saoghal nan saoghal, agus leag iad an crùintean air bialaobh na cathrach, a g-radh:</verse>
			<verse number="11">Is airidh thu, a Thighearna ar Dia, air gloir, us onair, agus cumhachd fhaotuinn: a chionn gur tu a chruthaich a h-uile ni, agus gur h-ann as leth do thoil-sa a bha iad ann, ʼsa chruthaicheadh iad.</verse>
		</chapter>
		<chapter number="5">
			<verse number="1">Agus chunnaic mi ʼna laimh dheis-san, a shuidh air a chathair, leabhar air a sgriobhadh a mach ʼsa stigh, ʼs air a sheuladh le seachd seulan.</verse>
			<verse number="2">Agus chunnaic mi aingeal treun a g-eigheach le guth ard: Co is airidh air an leabhar fhosgladh, agus air a sheulan fhuasgladh?</verse>
			<verse number="3">Agus cha bʼ urrainn do dhʼ aon sa bith air neamh, no air talamh, no fo ʼn talamh an leabhar fhosgladh, no sealltuinn air.</verse>
			<verse number="4">Us rinn mi moran guil: a chionn nach robh a h-aon ri fhaighinn, a bʼ airidh air an leabhar fhosgladh, no coimhead air.</verse>
			<verse number="5">Us thuirt a h-aon de na seanairean rium: Na guil: seall, bhuadhaich an leomhan de threibh Iuda, friamh Dhài, gus an leabhar fhosgladh, ʼsa sheachd seulan fhuasgladh.</verse>
			<verse number="6">Agus seall mi: us fiach ann am miadhon na cathrach ʼs nan ceithir beothaichean, agus am miadhon nan seanairean, Uan ʼna sheasamh, mar gum bʼ ann air a mharbhadh, aig an robh seachd adhaircean agus seachd suilean, ʼsiad sin seachd spioraid Dhe, a chuireadh a mach feadh an talmhuinn uile.</verse>
			<verse number="7">Agus thainig e, us ghabh e an leabhar á laimh dheis-san, a bha ʼna shuidhe air a chathair.</verse>
			<verse number="8">ʼS nuair a dhʼ fhosgail e an leabhar, thuit na ceithir beothaichean, ʼs na ceithir-thar-fhichead sheanairean sios air bialaobh an Uain, ʼs aig gach aon aca clarsaichean, agus cupaichean òir lan de dhʼ fhàile cubhraidh, ʼsiad sin urnaighean nan naomh;</verse>
			<verse number="9">Agus sheinn iad laoidh ùr, a g-radh: Is airidh thu, a Thighearna, air an leabhar fhaighinn, ʼs air a sheulan fhosgladh: a chionn gun do mharbhadh thu, ʼs gun do cheannaich thu sinn do Dhia le dʼ fhuil as a h-uile treibh, agus teangaidh, agus sluagh, agas cinneadh;</verse>
			<verse number="10">Us rinn thu rioghachd agus sagairt dhinn dhaʼr Dia: us righichidh sinn air talamh.</verse>
			<verse number="11">Agus chunnaic mi, us chuala mi guth moran aingeal mun cuairt do ʼn chathair, ʼs do na beothaichean, ʼs do na seanairean, agus bʼ e an aireamh miltean de mhiltean,</verse>
			<verse number="12">A g-radh le guth ard: Is airidh an t-Uan, a chaidh a mharbhadh, air cumhachd, agus diadhachd, agus gliocas, agus neart, agus onair, agus gloir, agus beannachadh fhaighinn.</verse>
			<verse number="13">Agus chuala mi a h-uile creutair, a tha air neamh, ʼsa tha air talamh, agus fo ʼn talamh, us iadsan a tha sa mhuir, ʼsa mhiad ʼsa tha innte, a g-radh uile: Dhasan a tha ʼna shuidhe air a chathair, ʼs do ʼn Uan, gun robh beannachadh, us onair, us gioir, agus cumhachd a chaoidh nan caoidhean.</verse>
			<verse number="14">Agus thuirt na ceithir beothaichean: Amen. Agus thuit na ceithir-thar-fhichead sheanairean sios air an aghaidh, ʼs thug iad aoradh dhasan a tha beo fad shaoghal nan saoghal.</verse>
		</chapter>
		<chapter number="6">
			<verse number="1">Agus chunnaic mi gun dʼ fhosgail an t-Uan a h-aon de na seachd seulan, us chuala mi fear de na ceithir beothaichean mar ghuth tairneanaich, a g-radh: Thig, agus faic.</verse>
			<verse number="2">Agus sheall mi: us faic, each geal; us aige-san, a bha ʼna shuidhe air, bha bogha, agus thugadh crùn dha, agus chaidh e mach a bhuadhachadh los gum buadhaicheadh e.</verse>
			<verse number="3">ʼS nuair a dhʼ fhosgail e an darna seul, chuala mi an darna beothach a g-radh: Thig, agus faic.</verse>
			<verse number="4">Agus chaidh each eile mach a bha dearg; us thugadh dhasan, a bha ʼna shuidhe air, comas sith a thoirt bharr an talmhuinn, los gum marbhadh iad a cheile, agus thugadh dha claidheamh mor.</verse>
			<verse number="5">Us nuair a dhʼ fhosgail e an treas seul, chuala mi an treas beothach, a g-radh: Thig, agus faic. Agus seall each dubh; us aige-san a bha ʼna shuidhe air, bha meidh ʼna laimh.</verse>
			<verse number="6">Agus chuala mi mar gum bʼ e guth ann am miadhon nan ceithir beothaichean, a g-radh: Dà phunnd cruithneachd air sgilinn, us tri uairean dà phunnd eorna air sgilinn, agus na dochainn am fion no an ola.</verse>
			<verse number="7">Us nuair a dhʼ fhosgail e an ceathramh seul, chuala mi guth a cheathramh beothaich, a g-radh: Thig, agus faic.</verse>
			<verse number="8">Agus seall each glas-neulach; ʼs bʼ e ainm-san, a bha air a mhuin, am Bàs, agus bha iutharna ga leantuinn, us thugadh cumhachd dha thairis air ceithir earrannan an talmhuinn, gu marbhadh leis a chlaidheamh, le gorta, ʼs le bàs, ʼs le fiadh-bheathaichean an talmhuinn.</verse>
			<verse number="9">Us nuair a dhʼ fhosgaile an coigeamh seul, chunnaic mi fo ʼn altair anmannan na feadhnach, a mharbhadh air son facal De, agus air son an teisteanais a bha aca;</verse>
			<verse number="10">Agus dhʼ eigh iad le guth ard, a g-radh: Cia fhad, a Thighearna (a tha naomh agus firinneach) gus an toir thu breth, ʼs an diughail thu ar fuil-ne orrasan a tha tamh air an talamh?</verse>
			<verse number="11">Agus thugadh trusgan geal do gach aon aca; us thuirteadh riu, iad a ghabhail foise tacan fhathast, gus an dianteadh suas aireamh an co-sheirbhiseach, ʼs am braithrean, a tha ri ʼm marbhadh ionann ʼs iad fhein.</verse>
			<verse number="12">Agus chunnaic mi nuair a dhʼ fhosgail e an siathamh seul: agus, seall, bha crith-thalmhuinn mhor ann, us dhʼ fhàs a ghrian dubh mar shac-aodach gaoisid; ʼs rinneadh a ghealach uile mar fhuil;</verse>
			<verse number="13">Us thuit na reultan bhoʼn athar air an talamh, mar a thilgeas craobh-fhige a fioguisean anabuich, nuair a chrathar i le gaoith mhoir.</verse>
			<verse number="14">Agus theich an t-athar air falbh mar leabhar air fhilleadh suas; dhʼ atharraicheadh a h-uile beinn, ʼs na h-eileanan as an aite;</verse>
			<verse number="15">Agus dhʼfhalaich righrean an talmhuinn, ʼs na prionnsachan, ʼs na ceannardan, ʼs na daoine beairteach, ʼs na daoine laidir, agus gach daoranach, agus gach fear saor, iad fhein ann an uamhannan, ʼs an creagan nam beann;</verse>
			<verse number="16">Agus thuirt iad ris na beanntan, ʼs ris na creagan: Tuitibh oirnn, agus falaichibh sinn bho aodann-sa, a tha ʼna shuidhe air a chathair, agus bho fheirg an Uain:</verse>
			<verse number="17">Oir tha latha mor am feirge air tighinn; agus co is urrainn seasamh?</verse>
		</chapter>
		<chapter number="7">
			<verse number="1">An deigh nan nichean so chunnaic mi ceithir ainglean ʼnan seasamh air ceithir oisinnean an talmhuinn, a cumail ceithir gaoithean an talmhuinn, gus nach seideadh iad air an talamh, no air a mhuir, no air craoibh sa bith.</verse>
			<verse number="2">Agus chunnaic mi aingeal eile a direadh suas bho eirigh na greine, us comharradh an De bheo aige; agus dhʼeigh e le guth ard ris na ceithir ainglean, dha ʼn tugadh comas an talamh agus a mhuir a ghoirteachadh,</verse>
			<verse number="3">A g-radh: Na dochainnibh an talamh, no mhuir, no na craobhan, gus an comharraich sinn seirbhisich ar De air clar an aodainn.</verse>
			<verse number="4">Us chuala mi aireamh na feadhnach a chomharraicheadh, ciad, dà-fhichead, ʼs ceithir mile a chomharraicheadh de threibhean uile chlann Israil.</verse>
			<verse number="5">De threibh Iuda chomharraicheadh dà mhile dhiag: De threibh Rubein chomharraicheadh dà mhile dhiag: De threibh Ghaid chomharraicheadh dà mhile dhiag:</verse>
			<verse number="6">De threibh Aseir chomharraicheadh dà mhile dhiag: De threibh Nephtali chomharraicheadh dà mhile dhiag: De threibh Mhanasseis chomharraicheadh dà mhile dhiag:</verse>
			<verse number="7">De threibh Shimeoin chomharraicheadh dà mhile dhiag: De threibh Lebhi chomharraicheadh dà mhile dhiag: De threibh Issachair chomharraicheadh dà mhile dhiag:</verse>
			<verse number="8">De threibh Shabuloin chomharraicheadh dà mhile dhiag: De threibh Ioseiph chomharraicheadh dà mhile dhiag: De threibh Bheniamin chomharraicheadh dà mhile dhiag.</verse>
			<verse number="9">Us chunnaic mi an deigh nan nichean so co-chruinneachadh, nach bʼurrainn do dhuine air bith a chunntadh, de ʼn h-uile cinneach, agus treibh, agus sluagh, agus teanga, ʼnan seasamh air bialaobh na cathrach, ʼs an lathair an Uain, air an eideadh le trusganan geala, agus pailmean ʼnan lamhan;</verse>
			<verse number="10">Agus dhʼ eigh iad le guth ard, a g-radh: Slainte dhaʼr Dia-ne, a tha ʼna shuidhe air a chathair, agus doʼn Uan.</verse>
			<verse number="11">Agus bha na h-ainglean uile ʼnan seasamh timchioll na cathrach, ʼs nan seanairean, ʼs nan ceithir beothaichean; us thuit iad sios air an aghaidh air bialaobh na cathrach, us thug iad aoradh do Dhia,</verse>
			<verse number="12">A g-radh: Amen. Beannachadh, us gloir, us gliocas, us buidheachas, onair agus cumhachd, agus neart dha ʼr Dia fad linn nan linn. Amen.</verse>
			<verse number="13">Agus fhreagair a h-aon de na seanairean, us thuirt e rium: Co iadsan a tha air an eideadh an trusganan geala? us co as a thainig iad?</verse>
			<verse number="14">Us thuirt mi ris: Mo thighearna, ʼsann agadsa tha fios. Us thuirt e rium: ʼSiad sin iadsan a thainig á trioblaid mhoir, ʼsa nigh an eideadh, ʼsa rinn geal e am fuil an Uain.</verse>
			<verse number="15">Uime sin tha iad air bialaobh righ-chathair Dhe, ʼs tha iad ga sheirbhiseachadh ʼna theampull a latha ʼsa dhʼ oidhche; agus esan a tha ʼna shuidhe air a chathair, tamhaidh e thairis orra.</verse>
			<verse number="16">ʼS cha bhi acras no pathadh orra tuille, ʼs cha bhual a ghrian orra, no teas sa bith:</verse>
			<verse number="17">Oir riaghlaidh an t-Uan a tha am miadhon na cathrach iad, agus treoraichidh e iad gu tobraichean uisge na beatha, agus siabaidh Dia bho ʼn suilean an deoir gu leir.</verse>
		</chapter>
		<chapter number="8">
			<verse number="1">Agus nuair a dhʼ fhosgail e an seachdamh seul, bha tosdachd air neamh, mu thimchioll leth uair.</verse>
			<verse number="2">Agus chunnaic mi seachd ainglean ʼnan seasamh an lathair Dhe; us thugadh dhaibh seachd trombaidean.</verse>
			<verse number="3">Us thainig aingeal eile, agus sheas e air bialaobh na h-altrach, agus tùiseir òir aige; us thugadh dha moran tùise, gus an tairgeadh e suas urnaighean nan naomh uile air an altair òir, a tha air bialaobh cathair Dhe.</verse>
			<verse number="4">ʼS dhʼ eirich deathach tùis urnaighean nan naomh suas an lathair Dhe bho laimh an aingil.</verse>
			<verse number="5">ʼS ghlac an t-aingeal an tùiseir, us lion e le teine na h-altrach e, agus thilg e air an talamh e, agus bha tairneanaich ann, us guthan, us dealanaich agus crith-thalmhuinn mhor.</verse>
			<verse number="6">Agus dhʼ uidheamaich na seachd ainglean, aig an robh na seachd trombaidean, iad fhein gus an trombaid a sheideadh.</verse>
			<verse number="7">Agus sheid a chiad aingeal an trombaid; agus lean clachan-meallain, us teine measgte le fuil, agus thilgeadh air an talamh e, agus loisgeadh an treas cuid de ʼn talamh, us loisgeadh an treas cuid de na craobhan, us loisgeadh am fiar gorm gu leir.</verse>
			<verse number="8">Agus sheid an darna aingeal an trombaid; us thilgeadh mar gum bʼ eadh beinn mhor laiste le teine anns an fhairge, agus dhʼ fhàs an treas cuid de ʼn fhairge ʼna fuil,</verse>
			<verse number="9">Us bhàsaich an treas cuid de na creutairean sin aig an robh beatha sa mhuir, agus sgriosadh an treas cuid de na longan.</verse>
			<verse number="10">Agus sheid an treas aingeal an trombaid; us thuit reul mhor bho neamh, ʼna lasair mar lias, agus thuit i air an treas cuid de na h-aibhnichean, ʼs air na tobraichean uisge;</verse>
			<verse number="11">Us se ainm na reil Burmaid; us dhʼ fhas an treas cuid de na h-uisgeachan ʼnam burmaid; us bhàsaich moran dhaoine leis na h-uisgeachan, leis mar rinneadh searbh iad.</verse>
			<verse number="12">Agus sheid an ceathramh aingeal an trombaid; us bhuaileadh an treas cuid de ʼn ghrein, ʼs an treas cuid de ʼn ghealaich, ʼs an treas cuid de na reultan, air sheol ʼs gun dʼ rinneadh an treas cuid dhiubh dorcha, us dhʼ fhalbh an treas cuid de sholus an latha, ʼs na h-oidhche mar an ciadna.</verse>
			<verse number="13">Agus chunnaic mi, agus chual mi guth aon iolaire a g-itealaich troimh mhiadhon neamh, a g-radh le mor ghuth: Mo thruaighe, mo thruaighe, mo thruaighe do luchd-comhnuidh an talmhuinn as leth guthan nan tri ainglean eile, a tha fhathast gu an trombaid a sheideadh.</verse>
		</chapter>
		<chapter number="9">
			<verse number="1">Agus sheid an coigeamh aingeal an trombaid; us chunnaic mi reul, a bhʼ air tuiteam bho neamh air an talamh, agus thugadh dha iuchair an t-sluic gun ghrunnd.</verse>
			<verse number="2">Us dhʼ fhosgail e sloc an dubh aigeil; us dhʼ eirich smuid an t-sluic mar dheathaich àmhuinne moire; us bha ghrian ʼs an t-athar air an dorchachadh le deathaich an t-sluic.</verse>
			<verse number="3">Agus á deathaich an t-sluic thainig locuist a mach air an talamh, us thugadh cumhachd dhaibh, mar tha cumhachd aig sgorpionan an talmhuinn;</verse>
			<verse number="4">Us thugadh ordugh dhaibh, nach milleadh iad fiar an talmhuinn, no ni gorm air bith, no craobh air bith: ach a mhain na daoine aig nach robh seul Dhe air clar an aodainn;</verse>
			<verse number="5">Us thugadh ordugh dhaibh, gun iad am marbhadh, ach am pianadh coig miosan; agus bha an cràdh mar ghath sgorpioin, nuair a theid e an sàs ann an duine.</verse>
			<verse number="6">Us anns na laithean sin iarraidh daoine am bàs, ʼs cha n-fhaigh iad e; agus bithidh toil aca bàsachadh, us teichidh am bàs bhuapa.</verse>
			<verse number="7">ʼS bha cruth nan locuist coltach ri eich uidheamaichte gu cath; agus air an cinn mar chrùintean coltach ri òr; ʼs an aodannan mar aodannan dhaoine.</verse>
			<verse number="8">ʼS bha am falt mar fhalt bhoirionnach; ʼs bha am fiaclan mar fhiaclan leomhan;</verse>
			<verse number="9">ʼS bha uchd-eideadh aca mar uchd-eideadh iaruinn; ʼs bha fuaim an sgiathan mar fhuaim charbad moran each a ruith gu cath;</verse>
			<verse number="10">ʼS bha earbuill aca mar sgorpionan, agus gathan ʼnan earbuill; ʼs bʼ e an comas a bhʼ aca, daoine chiurradh ré choig miosan;</verse>
			<verse number="11">Agus bha aca thairis orra righ, aingeal an t-sluic gun ghrunnd, dha ʼn ainm san Eabhra Abaddon, an Greigis Apollion, san Laidinn se Ecsterminans ʼainm.</verse>
			<verse number="12">Tha aon truaighe seachad, us, seall, tha dà thruaighe ri tighinn an deigh so fhathast.</verse>
			<verse number="13">Agus sheid an siathamh aingeal an trombaid; us chuala mi guth bho cheithir adhaircean an altair òir, a tha roimh shuilean Dhe,</verse>
			<verse number="14">A g-radh ris an t-siathamh aingeal aig an robh trombaid: Fuasgail na ceithir ainglean, a tha an ceangal anns an abhuinn mhoir Euphrates.</verse>
			<verse number="15">Us dhʼ fhuasgladh na ceithir ainglean, a bha deas an coinneamh uaire, us latha, us mios, agus bliadhna, gus an treas cuid de dhaoine a mharbhadh.</verse>
			<verse number="16">ʼS bʼ e aireamh armailt a mharc-shluaigh fichead mile uair deich mile. Agus chuala mi an aireamh.</verse>
			<verse number="17">Agus mar so chunnaic mi na h-eich ann an sealladh: us aca-san a shuidh orra bha uchd-eideadh de theine, ʼs de hiacinth, ʼs de phronnastul, agus bha cinn nan each mar chinn leomhan, agus as am bial thainig a mach teine, us deathach, us pronnastul.</verse>
			<verse number="18">Us leis na tri plaighean sin mharbhadh an treas cuid de dhaoine, leis an teine, ʼs leis an deathaich, agus leis a phronnastul, a thaom a mach as am beoil.</verse>
			<verse number="19">Oir tha cumhachd nan each ʼnam beoil, ʼs ʼnan earbuill. Oir tha an earbuill coltach ri nathraichean, us cinn aca orra; agus leo sin ciurraidh iad.</verse>
			<verse number="20">ʼSa chuid eile de dhaoine nach do mharbhadh leis na plaighean sin, cha do ghabh iad aithreachas á gniomhran an lamh, air chor ʼs nach tugadh iad aoradh do dheomhain, ʼs do dhʼ iodholan òir, us airgid, us pràise, us cloiche, us fiodha, nach eil comasach air faicinn, no cluinntinn, no coiseachd,</verse>
			<verse number="21">Cha mhua ghabh iad aithreachas as am muirt, no as an draoitheachdan, no as an striopachas, no as am meirle.</verse>
		</chapter>
		<chapter number="10">
			<verse number="1">Agus chunnaic mi aingeal treun eile a tighinn a nuas bho neamh, sgeadaichte le nial, ʼs bogha-frois air a cheann, agus bha aodann mar a ghrian, ʼsa chasan mar phuist theine;</verse>
			<verse number="2">ʼS bha leabhar beag fosgailte aige ʼna laimh; us chuir e a chas dheas air a mhuir, ʼsa chas chli air an talamh;</verse>
			<verse number="3">Agus ghlaodh e le guth ard, mar a bheuchdas leomhan. ʼS an deigh dha eigheach, labhair seachd tairneanaich an guthan.</verse>
			<verse number="4">ʼS nuair a labhair na seachd tairneanaich an guthan, bha mi dol a theannadh ri sgriobhadh: agus chuala mi guth bho neamh a g-radh rium: Seul na nichean a labhair na seachd tairneanaich, ʼs na sgriobh iad.</verse>
			<verse number="5">Agus thog an t-aingeal, a chunnaic mi ʼna sheasamh air a mhuir ʼs air an talamh, suas a lamh dheas gu neamh;</verse>
			<verse number="6">Us mhionnaich e air-san, a tha beo a chaoidh nan caoidhean, a chruthaich neamh ʼs na nichean a thʼ ann, agus an talamh ʼs na nichean a thʼ ann, agus a mhuir ʼs na nichean a thʼ innte: Nach bi tìm ann tuille:</verse>
			<verse number="7">Ach ri laithean guth an t-seachdamh aingil, nuair a theannas e ris an trombaid a sheideadh, bithidh mistire Dhe air a lan-choimhlionadh, mar a theagaisg e le sheirbhisich na faidhean.</verse>
			<verse number="8">Agus chuala mi rithist guth bho neamh a labhairt rium, ʼsa g-radh: Rach, us gabh an leabhar a tha fosgailte á laimh an aingil, a tha ʼna sheasamh air a mhuir ʼs air an talamh.</verse>
			<verse number="9">Agus chaidh mi dhʼ ionnsuidh an aingil a g-radh ris, e thoirt dhomh an leabhair. Us thuirt e rium: Gabh an leabhar, us ich e; us ni e do bhru searbh, ach na dʼ bhial bithidh e cho blasda ri mil.</verse>
			<verse number="10">ʼS ghabh mi an leabhar á laimh an aingil, us shluig mi sios e; agus bha e na mʼ bhial cho blasda ri mil, ʼs nuair dhʼ ich mi e, rinneadh mo bhruth searbh.</verse>
			<verse number="11">Us thuirt e rium: Feumaidh tu faisneachd a dhianamh fhathast do dhʼ ioma cinneadh, agus sluagh, agus teangadh, agus righ.</verse>
		</chapter>
		<chapter number="11">
			<verse number="1">Us thugadh cuilc dhomh coltach ri slait, us thuirteadh rium: Eirich, us tomhais teampull De, ʼs an altair, agus iadsan a tha g-aoradh ann.</verse>
			<verse number="2">Ach a chùirt, a tha air taobh-mach an teampuill, tilg a mach, ʼs na tomhais i: a chionn gun tugadh i do na cinnich, agus saltraidh iad air a bhaile naomh dàfhichead mios agus a dhà:</verse>
			<verse number="3">Agus bheir mi ordugh dha mo dhà fhianuis, us ni iad faisneachd mìle dà chiad ʼs tri fichead latha, air an eideadh ann an sac-aodach.</verse>
			<verse number="4">ʼSiad sin an dà chraoibh ola, ʼs an dà choinnleir, a tha ʼnan seasamh an lathair Tighearna an talmhuinn.</verse>
			<verse number="5">Agus ma chiurras duine air bith iad, thig teine a mach as am bial, agus sgriosaidh e an naimhdean; ʼs ma dhochnas neach air bith iad, ʼs ann mar so dhʼ fheumar a mharbhadh.</verse>
			<verse number="6">Aca so tha cumhachd an t-athar a dhunadh, gus nach sil e ri laithean am faisneachd; ʼs tha cumhachd aca thairis air na h-uisgeachan, gus an tionndadh gu fuil, agus an talamh a bhualadh le gach plaigh, cho tric agus a shanntuicheas iad.</verse>
			<verse number="7">Agus nuair a chriochnaicheas iad an teisteanas, ni an t-uilebheist, a thig a nuas as an aibheis, cogadh ʼnan aghaidh, ʼs bheir e buaidh orra, agus marbhaidh e iad.</verse>
			<verse number="8">Us laidhidh an cuirp air straidean a bhaile mhoir, ris an abrar gu spioradail Sodom agus an Eiphit, far na cheusadh an Tighearna aca cuideachd.</verse>
			<verse number="9">Agus chi feadhainn de na treibhean, ʼs de na sluaghan ʼs de na teangannan, ʼs de na cinnich, an cuirp tri latha gu leth; ʼs cha n-fhuilig iad an cuirp a chur an uaighean.</verse>
			<verse number="10">Us gabhaidh iadsan, a tha tamh air talamh, toil-inntinn thairis orra, us ni iad subhachas, agus cuiridh iad gibhtean gu cheile: a chionn gun do phian an dà fhaidh so luchd-comhnuidh an talmhuinn.</verse>
			<verse number="11">ʼS an deigh thri latha gu leth, chaidh spiorad na beatha bho Dhia a stigh unnta. Agus sheas iad air an casan, us thuit eagal mor orrasan a chunnaic iad.</verse>
			<verse number="12">Us chual iad guth mor bho neamh a cantuinn riu: Thigibh an aird an so. Us chaidh iad suas gu neamh ann an nial; agus chunnaic an naimhdean iad.</verse>
			<verse number="13">Agus san uair sin fhein bha crith-thalmhuinn mhor ann, us thuit an deicheamh cuid de ʼn bhaile; agus anns a chrith-thalmhuinn mharbhadh de dhʼ ainmeannan dhaoine seachd mile: us bhuail eagal a chuid eile, agus thug iad gloir do Dhia fhlathanais.</verse>
			<verse number="14">Chaidh an darna truaighe seachad; agus, seall, thig an treas truaighe gu h-aithghearr.</verse>
			<verse number="15">Agus sheid an seachdamh aingeal an trombaid: ʼs bha guthan mor air neamh a g-radh: A nis dhʼ aisigeadh rioghachd an t-saoghail so dha ʼr Tighearna agus dha Chriost-san, agus righichidh e fad linntean nan linntean. Amen.</verse>
			<verse number="16">Agus thuit na ceithir-thar-fhichead sheanairean, a tha ʼnan suidhe air an suidheachain an lathair Dhe, air an aghaidh, ʼs thug iad aoradh do Dhia, a g-radh:</verse>
			<verse number="17">Tha sinn a toirt buidheachais dhut, a Thighearna Dhia uile-chumhachdaich, a tha, ʼsa bha, ʼsa tha ri tighinn; a chionn gun do ghabh thu h-ugad fhein do mhor chumhachd, ʼs gun do righich thu.</verse>
			<verse number="18">Agus bha fearg air na cinnich, us thainig do chorruich, agus àm breth a thoirt air na mairbh, agus an duais a thoirt dha dʼ sheirbhisich na faidhean, ʼs na naoimh, us dhaibh-san air a bheil eagal t-ainme, beag us mor, agus iadsan a sgriosadh, a thruaill an talamh.</verse>
			<verse number="19">Agus dhʼ fhosgladh teampull Dhe air neamh; us chunnacas àirc a thiomnaidh ʼna theampull, agus bha dealanaich ann, agus guthan, agus crith-thalmhuinn, agus clachan-meallain mora.</verse>
		</chapter>
		<chapter number="12">
			<verse number="1">Us chunnacas comharradh mor air neamh: Boirionnach air a h-eideadh leis a ghrein, ʼsa ghealach fo a casan, agus crùn de dhà reil dhiag air a ceann.</verse>
			<verse number="2">Agus bha i glaodh, ʼs i lethtromach, ri saothair-chloinne, agus bha i ann an cràdh gu bhith air a h-aisead.</verse>
			<verse number="3">Agus chunnacas comharradh eile air neamh: us seall dreagon mor dearg, aig an robh seachd cinn, us deich adhaircean; agus air a chinn seachd crùintean;</verse>
			<verse number="4">Agus tharruinn ʼearball leis an treas cuid de reultan neamh, us thilg e air an talamh iad; us sheas an dreagon air bialaobh a bhoirionnaich a bha ri h-aisead, los, nuair a bheireadh i, gun slugadh e suas a mac.</verse>
			<verse number="5">Us rug i leanabh gille, a bha gu riaghladh nan uile chinneach le slait iaruinn; agus ghlacadh a mac suas gu Dia, ʼs gu chathair,</verse>
			<verse number="6">ʼS theich am boirionnach do ʼn fhàsach, far na dheasaicheadh aite dhi le Dia, gus iad ga beathachadh mile dà chiad ʼs tri fichead latha.</verse>
			<verse number="7">Agus bha cath mor air neamh: chath Micheil us ʼainglean ris an dreagon, agus chath an dreagon agus ʼainglean;</verse>
			<verse number="8">ʼS cha deach e leo, ʼs cha mhua fhuaradh an aite tuilleadh air neamh.</verse>
			<verse number="9">Agus thilgeadh a mach an dreagon mor sin, an t-seann nathair, ris an abrar an deomhan us satan, a tha mealladh an t-saoghail uile; ʼs chaidh a thilgeil gu talamh, agus chuireadh sios a chuid ainglean comhla ris.</verse>
			<verse number="10">Us chuala mi guth ard air neamh, a g-radh: A nis thainig sabhaladh, us neart, us rioghachd ar De-ne, agus cumhachd a Chriost-san: a chionn gun do thilgeadh a mach fear-casaid ar braithrean, a bha dianamh casaid orra a latha ʼsa dhʼ oidhche an lathair ar De-ne.</verse>
			<verse number="11">Agus bhuadhaich iad air tromh fhuil an Uain, ʼs tromh fhacal an teisteanais, ʼs cha tug iad gaol dha ʼm beatha gu ruig am bàs.</verse>
			<verse number="12">Biodh aoibhneas ort ma ta, a neamh, us oirbhse a tha tamh air. Mo thruaighe an talamh ʼsa mhuir: a chionn gun tainig an deomhan a nuas oirbh, agus mor fhearg air, us fios aige nach eil ach ùine ghoirid aige.</verse>
			<verse number="13">ʼS nuair a chunnaic an dreagon gun do thilgeadh gu talamh e, rinn e geur-leanmhuinn air a bhoirionnach, a rug an leanabh gille;</verse>
			<verse number="14">ʼS thugadh do ʼn bhoirionnach dà sgéith iolaire mòire, gus i dhʼ fhalbh air iteig do ʼn fhasach gu h-aite fhein, far am beathaichear i car time, agus tìmean, agus leth thìme, bho aodann na nathrach.</verse>
			<verse number="15">Agus thaom an nathair as a bial uisge, mar abhuinn, an deigh a bhoirionnaich, gu toirt oirre a bhith air a giulan air falbh leis an abhuinn.</verse>
			<verse number="16">ʼS chuidich an talamh leis a bhoirionnach, us dhʼ fhosgail an talamh a bhial, agus thraogh e an abhuinn, a thaom an dreagon as a bhial.</verse>
			<verse number="17">ʼS ghabh an dreagon fearg ris a bhoirionnach; agus dhʼ fhalbh e a chur catha ris a chuid eile dhe siol, a tha cumail faintean Dhe, ʼs aig a bheil teisteanas Iosa Criosta.</verse>
			<verse number="18">Agus sheas e air gainmheach na mara.</verse>
		</chapter>
		<chapter number="13">
			<verse number="1">Agus chunnaic mi uilebheist a tighinn a nuas as a mhuir, aig an robh seachd cinn agus deich adhaircean, ʼs air ʼadhaircean deich crùintean, ʼs air a chinn ainmeannan blaisbheuma.</verse>
			<verse number="2">ʼ S bha an t-uilebheist a chunnaic mi coltach ri liopard, ʼs bha chasan mar chasan mhathghamhna, ʼsa bhial mar bhial leomhain. Agus thug an dreagon dha a neart fhein, ʼsa chumhachd mhor.</verse>
			<verse number="3">Us chunnaic mi fear de a chinn mar air a lot gu bàs, us leighiseadh a lot-bàis. Agus bha an talamh uile fo ioghnadh an deigh an uilebheist.</verse>
			<verse number="4">ʼS thug iad aoradh do ʼn dreagon, a thug cumhachd do ʼn uilebheist; ʼs thug iad aoradh do ʼn uilebheist, a g-radh: Co tha coltach ris an uilebheist? us co is urrainn cath ris?</verse>
			<verse number="5">Agus thugadh dha bial a labhairt nichean mora, agus bhlaisbheuman; ʼs thugadh cumhachd dha oibreachadh dàfhichead mios agus a dhà.</verse>
			<verse number="6">ʼS dhʼ fhosgail e bhial ann am blaisbheuman an aghaidh Dhe, gu toibheum a thoirt dha ʼainm, ʼs dha phaillinn, agus dhaibh-san a tha tamh air neamh.</verse>
			<verse number="7">Us thugadh comas dha cogadh a dhianamh an aghaidh nan naomh, ʼs buaidh a thoirt orra. Us thugadh cumhachd dha thairis air gach fine, us sluagh, us teanga, us cinneadh;</verse>
			<verse number="8">Agus thug iadsan uile, a tha tamh air talamh, aoradh dha, aig nach eil an ainmeannan sgriobhte an leabhar-beatha an Uain, a mharbhadh bho thoiseach an t-saoghail.</verse>
			<verse number="9">Ma tha cluas aig duine, eisdeadh e.</verse>
			<verse number="10">Esan a bheir am braighdeanas, theid e fhein am braighdeanas; esan a mharbhas leis a chlaidheamh, is dual da fhein a bhith air a mharbhadh leis a chlaidheamh. So far a bheil faighidin, agus creideamh nan naomh.</verse>
			<verse number="11">Agus chunnaic mi uilebheist eile a g-eirigh suas as an talamh, ʼs bha dà adhairc air coltach ri uan, ʼs bha e labhairt mar dhreagon.</verse>
			<verse number="12">Us chuir e an gniomh uile chumhachd a chiad uilebheist ʼna lathair; ʼs thug e air an talamh, us orrasan a tha tamh air, aoradh a thoirt do ʼn chiad uilebheist, dha ʼn do leighiseadh a lot-bàis.</verse>
			<verse number="13">Agus rinn e comharraidhnean mora, ionnus gun tug e air teine tighinn a nuas bho neamh gu talamh an sealladh dhaoine.</verse>
			<verse number="14">Us mheall e iadsan, a tha tamh air an talamh, leis na comharraidhnean a thugadh dha ri ʼn dianamh an lathair an uilebheist, a g-radh ri luchd-àiteachaidh an talmhuinn iad a dhianamh iomhaigh do ʼn uilebheist air a bheil lot a chlaidhimh, ʼsa dhʼ fhan beo.</verse>
			<verse number="15">ʼS thugadh dha, gun deach aige air beatha a thoirt do dhʼ iomhaigh an uilebheist, ʼs gum bruidhneadh iomhaigh an uilebheist; ʼs gun coisneadh e gun rachadh neach air bith nach tugadh aoradh do dhʼ iomhaigh an uilebheist a mharbhadh.</verse>
			<verse number="16">ʼS bheir e orra uile, beag us mor, beairteach us bochd, saoranach us daoranach, comharradh a bhith aca air an deas laimh, no air clar an aodainn:</verse>
			<verse number="17">Agus nach fhaodadh neach air bith ceannach no reic, ach am fear air am beil comharradh, no ainm an uilebheist, no aireamh ainme.</verse>
			<verse number="18">So far a bheil gliocas. Am fear aig a bheil tuigse, cunntadh aireamh an uilebheist. Oir is aireamh duine e: agus se ʼaireamh sia ciad tri-fichead agus sia.</verse>
		</chapter>
		<chapter number="14">
			<verse number="1">Agus chunnacas leam: agus, seall, bha Uan ʼna sheasamh air beinn Shioin, us maille ris ciad ʼs dàfhichead ʼs ceithir mile, air an robh ainm fhein, ʼs ainm ʼAthar, sgriobhte air clar an aodainn.</verse>
			<verse number="2">Agus chuala mi guth bho neamh, mar fhuaim moran uisgeachan, ʼs mar fhuaim tairneanaich mhoir; agus bha an guth a chuala mi mar ghuth chlarsairean ri clarsaireachd air an clarsaichean.</verse>
			<verse number="3">Us sheinn iad mar gum bʼ e laoidh ùr air bialaobh na cathrach, ʼs nan ceithir beothaichean, ʼs nan seanairean; ʼs cha bʼ urrainn do dhuine air bith an laoidh a sheinn, ach an ciad, an dà fhichead, ʼs na ceithir mile sin, a cheannaicheadh bho ʼn talamh.</verse>
			<verse number="4">ʼSiad sin iadsan nach do thruailleadh le boirionnaich: oir is oighean iad. Tha iad so a leantuinn an Uain, ge bʼ e taobh an teid e. Chaidh iad so a cheannach bho mheasg dhaoine ʼnan ciad thoradh do Dhia ʼs do ʼn Uan.</verse>
			<verse number="5">ʼS ʼnam bial cha dʼ fhuaradh briag: oir tha iad gun smal air bialaobh righ-chathair Dhe.</verse>
			<verse number="6">Agus chunnaic mi aingeal eile a falbh air iteig tromh mhiadhon neamh, aig an robh an soisgeul siorruidh gus a shearmonachadh dhaibh-san, a tha ʼnan suidhe air an talamh, ʼs thairis air gach cinneadh, agus fine, agus teangaidh, agus sluagh:</verse>
			<verse number="7">A g-radh le guth ard: Biodh eagal an Tighearna oirbh, us thugaibh onair dha: a chionn gum beil uair a bhreitheanais air tighinn; agus thugaibh aoradh dhasan, a rinn neamh, agus talamh, a mhuir, agus na tobraichean uisge.</verse>
			<verse number="8">ʼS lean aingeal eile, a g-radh: Thuit, thuit a Bhabilon mhor ud, a thug air na cinnich uile ol de dhʼ fhion fearg a striopachais.</verse>
			<verse number="9">Agus lean an treas aingeal iad, a g-radh le guth ard: Ma bheir duine air bith aoradh do ʼn uilebheist, ʼs dha iomhaigh, ʼs ma ghabhas e a chomharradh air aodann, no air a laimh:</verse>
			<verse number="10">Olaidh esan de dhʼ fhion fearg Dhe, a tha measgaichte le fior fhion ann an cupa fheirge, agus pianar e le teine ʼs le pronnastul an lathair nan aingeal naomh, agus an lathair an Uain;</verse>
			<verse number="11">Agus eiridh toit an doruinn suas a chaoidh agus a chaoidh; agus fois cha n-eil a latha no dhʼoidhche aca-san, a thug aoradh do ʼn uilebheist ʼs dha iomhaigh, no aig aon a ghabhas comharradh ʼainme.</verse>
			<verse number="12">So far a bheil faighidin nan naomh, a tha cumail faintean Dhe agus creideamh Iosa.</verse>
			<verse number="13">Us chuala mi guth bho neamh a cantuinn rium: Sgriobh: Is beannaichte na mairbh a chaochlas san Tighearna. A so suas, os an Spiorad, gun gabh iad fois bho ʼn saothair: oir leanaidh an oibrichean iad.</verse>
			<verse number="14">Agus chunnaic mi, us seall nial geal; us neach ʼna shuidhe air an nial coltach ri Mac an duine, agus air a cheann bha crùn òir, us speal ghiar ʼna laimh.</verse>
			<verse number="15">Us thainig aingeal eile a mach as an teampull, a glaodhaich le guth ard ris-san a bha ʼna shuidhe air an nial: Sparr a stigh do speal, us buain, oir tha uair na buana air tighinn, ʼs gum beil faghar an talmhuinn abuich.</verse>
			<verse number="16">Us sparr esan, a bha ʼna shuidhe air an nial, a speal san talamh, agus bhuaineadh an talamh.</verse>
			<verse number="17">Us thainig aingeal eile mach as an teampull a tha air neamh, aige-san cuideachd bha speal ghiar.</verse>
			<verse number="18">Us thainig aingeal eile mach as an altair, aig an robh cumhachd thairis air teine; us dhʼ eigh e le guth ard ris-san aig an robh an speal ghiar, a g-radh: Sparr a stigh do speal ghiar, agus buain bagaidean fionlios an talmhuinn; oir tha a dhearcan-fiona abuich.</verse>
			<verse number="19">Agus sparr an t-aingeal a speal ghiar san talamh, us bhuain e fionlios an talmhuinn, us thilg e e ann am fion-amar mor fearg Dhe;</verse>
			<verse number="20">Agus shaltradh am fion-amar taobh-mach a bhaile, agus thainig fuil a mach as an amar suas gu ruig strianan nan each, fad mile us sia ciad stàd.</verse>
		</chapter>
		<chapter number="15">
			<verse number="1">Us chunnaic mi comharradh eile air neamh, mor agus iongantach: seachd ainglean aig an robh na seachd plaighean deirionnach: oir unnta so tha fearg Dhe air a coimhlionadh.</verse>
			<verse number="2">Us chunnaic mi mar mhuir de ghloine measgaichte le teine, us iadsan a thug buaidh air an uilebheist, ʼs air ʼiomhaigh, ʼs air aireamh ʼainme, ʼnan seasamh air a mhuir ghloine, agus clarsaichean Dhe aca;</verse>
			<verse number="3">ʼSa seinn laoidh Mhaois, seirbhiseach Dhe, us laoidh an Uain, a g-radh: Mor agus iongantach tha tʼ oibrichean, a Thighearna Dhia uile-chumhachdaich; ceart agus fior tha do shlighean, a Righ nan linntean.</verse>
			<verse number="4">Co nach gabh eagal romhad, a Thighearna, ʼs nach mol tʼ ainm? Oir is tusa ad aonar a tha naomh: oir thig a h-uile cinneadh, us bheir iad aoradh na dʼ lathair, a chionn gum beil do bhreitheanasan follaiseach.</verse>
			<verse number="5">Agus an deigh sin choimhead mi, agus, seall, dhʼ fhosgladh teampull paillion an teisteanais air neamh;</verse>
			<verse number="6">Agus thainig na seachd ainglean a mach as an teampull, aig an robh na seachd plaighean, ʼs iad air an eideadh le anart glan agus geal, us crioslaichte mu ʼn uchd le criosan òir.</verse>
			<verse number="7">ʼS thug a h-aon de na ceithir beothaichean dha na seachd ainglean seachd cupaichean òir, lan de dhʼ fheirg Dhe, a tha beo fad linn nan linntean.</verse>
			<verse number="8">ʼS lionadh an teampull le deathaich bho mhoralachd Dhe, agus bho chumhachd; ʼs cha bʼ urrainn do dhuine air bith dol a stigh do ʼn teampull, gus na choimhlionadh seachd plaighean nan seachd aingeal.</verse>
		</chapter>
		<chapter number="16">
			<verse number="1">Agus chuala mi guth mor as an teampull a cantuinn ris na seachd ainglean: Falbhaibh, us taomaibh a mach seachd cupaichean fearg Dhe air an talamh.</verse>
			<verse number="2">Us dhʼ fhalbh a chiad fhear, us thaom e mach a chupa air an talamh, agus thuit lot goirt agus cràiteach air na daoine air an robh comharradh an uilebheist, agus orrasan a thug aoradh dha iomhaigh.</verse>
			<verse number="3">Agus thaom an darna aingeal a chupa sa mhuir, us chinn i ʼna fuil, mar fhuil duine mhairbh; us bhàsaich a h-uile h-anam beo sa mhuir.</verse>
			<verse number="4">Agus thaom an treas fear a chupa air na h-aibhnichean, ʼs air na tobraichean uisge; us rinneadh iad ʼnam fuil.</verse>
			<verse number="5">Us chuala mi aingeal nan uisgeachan a g-radh: Tha thu ceart, a Thighearna, a tha, ʼsa bha, an t-aon naomh, a bhreithnich na nichean so:</verse>
			<verse number="6">Oir dhoirt iad fuil nan naomh ʼs nam faidhean, us thug thusa dhaibh fuil ri ol: ʼs gun do thoill iad sin.</verse>
			<verse number="7">Us chuala mi a h-aon eile bho ʼn altair, a g-radh: Seadh, a Thighearna Dhia uile-chumhachdaich, is firinneach agus ceart do bhreitheanasan.</verse>
			<verse number="8">Agus thaom an ceathramh aingeal a chupa air a ghrein: ʼs thugadh comas dha daoine a chràdh le teas agus le teine;</verse>
			<verse number="9">ʼ S bha daoine air an losgadh le teas mor, us thug iad toibheum do ainm Dhe, aig an robh cumhachd thairis air na plaighean sin, ʼs cha mhua rinn iad peanas gu gloir a thoirt dha.</verse>
			<verse number="10">Agus thaom an coigeamh aingeal a chupa air suidheachan an uilebheist; agus dhʼ fhàs a rioghachd dorcha, agus chagainn iad an teangannan le cràdh;</verse>
			<verse number="11">ʼS thug iad toibheum do Dhia neamh as leth an doruinnean ʼs an lotan, ʼs cha dʼ rinn iad peanas as leth an oibrichean.</verse>
			<verse number="12">Agus thaom an siathamh aingeal a chupa air an abhuinn mhoir sin Euphrates, us thiormaicheadh suas a h-uisge, gu rathad a reiteachadh do na righrean bho eirigh na greine.</verse>
			<verse number="13">Us chunnaic mi á bial an dreagoin, ʼs á bial an uilebheist, agus á bial an fhaidh-bhreige, tri spioraid neoghlan an coltas losgainn.</verse>
			<verse number="14">Oir is spioraid dheomhan iad, a dianamh chomharran, agus tha iad a dol a mach gu righrean an talmhuinn uile, gus an tional cruinn gu cath mu choinneamh latha mor an De uile-chumhachdaich.</verse>
			<verse number="15">Seall, thig mi mar mheirleach. Is beannaichte esan a ni faire, ʼsa ghleidheas a thrusgan, air chor ʼs nach imich e ruisgte, ʼs gum faicear a nàire.</verse>
			<verse number="16">Us tionailidh e iad ri cheile ann an aite, ris an abrar san Eabhra Armagedon.</verse>
			<verse number="17">Agus thaom an seachdamh aingeal a chupa san athar, us thainig guth mor as an teampull bho ʼn chathair, a g-radh: Tha e diante.</verse>
			<verse number="18">ʼS bha dealanaich ann, us guthan, us tairneanaich; ʼs bha crith-thalmhuinn mhor ann, nach robh riamh a leithid bhon a bha daoine air an talamh, a leithid de chrith-thalmhuinn cho mor.</verse>
			<verse number="19">Us rinneadh am baile mor ʼna thri earannan; agus thuit bailtean nan cinneach: ʼs thainig Babilon mhor an cuimhne air bialaobh Dhe, gu cupan-fion fraoch fheirge a thoirt dhi.</verse>
			<verse number="20">Agus theich a h-uile eilean air falbh, agus na beanntan cha dʼ fhuaradh.</verse>
			<verse number="21">Agus thuit clachan-meallain mora mar thàlann bho neamh air daoine; ʼs thug daoine toibheum do Dhia as leth plaigh nan clachan-meallain: oir bha i anabarrach mor.</verse>
		</chapter>
		<chapter number="17">
			<verse number="1">Agus thainig a h-aon de na seachd ainglean, aig an robh na seachd cupaichean, us labhair e rium, a g-radh: Thig, us fiachaidh mi dhut diteadh na striopaiche mòire, a tha ʼna suidhe air moran uisgeachan,</verse>
			<verse number="2">Ris an dʼ rinn righrean an talmhuinn striopachas, us chuireadh iadsan, a tha tamh air an talamh, air mhisg le fion a siursachd.</verse>
			<verse number="3">ʼS thug e mi anns an spiorad do ʼn fhasach. Agus chunnaic mi boirionnach ʼna suidhe air uilebheist air dhath sgarlaide, lan ainmeannan toibheum, air an robh seachd cinn ʼs deich adhaircean.</verse>
			<verse number="4">ʼS bha am boirionnach sgeadaichte mun cuairt le purpur, agus le sgarlaid, agus dealtraichte le òr, ʼs le clachan priseil, ʼs le leugan, agus cupa òir aice ʼna laimh lan de thruailleachd ʼs de shalachar a striopachais;</verse>
			<verse number="5">ʼS air a bathais bha ainm sgriobhte: Mistire: Babilon mhor, mathair striopachasan agus truailleachdan an talmhuinn.</verse>
			<verse number="6">Agus chunnaic mi am boirionnach air mhisg le fuil nan naomh, ʼs le fuil martairean Iosa. Agus ghabh mi iongantas, air dhomh a faicinn, le mor ioghnadh.</verse>
			<verse number="7">Us thuirt an t-aingeal rium: Car-son a tha iongantas ort? Innsidh mi dhut mistire a bhoirionnaich, ʼs na beiste a tha ga giulan, air a bheil na seachd cinn ʼs na deich adhaircean.</verse>
			<verse number="8">An t-uilebheist a chunnaic thu, bha e, ʼs cha n-eil, us tha e gu eirigh a nuas as an t-sloc gun ghrunnd, agus theid e gu leir-sgrios; us gabhaidh luchd-comhnuidh an talmhuinn (aig nach eil an ainmeannan sgriobhte an leabhar na beatha bho chruthachadh an t-saoghail) iongantas ri faicinn an uilebheist a bha, ʼs nach eil ann.</verse>
			<verse number="9">Agus se so an seagh anns a bheil gliocas. ʼSiad na seachd cinn seachd monaidhnean, air a bheil am boirionnach ʼna suidhe, agus is seachd righrean iad.</verse>
			<verse number="10">Thuit coig, tha h-aon a lathair, ʼs am fear eile cha tainig fhathast; ʼs nuair a thig, cha n-fhaod e fuireach ach goirid.</verse>
			<verse number="11">Agus an t-uilebheist a bha, ʼs nach eil ann, se an t-ochdamh, agus ʼsann de na seachd e, us theid e gu leir-sgrios.</verse>
			<verse number="12">Agus na deich adhaircean a chunnaic thu, is deich righrean iad, nach dʼ fhuair fhathast rioghachd, ach gheobh iad cumhachd aon uair an deigh an uilebheist.</verse>
			<verse number="13">Tha iad so a dhʼ aon aigne, us liubhraidh iad an neart ʼs an cumhachd seachad do ʼn uilebheist.</verse>
			<verse number="14">Cogaidh iad so ris an Uan, us bheir an t-Uan buaidh orra: a chionn gur e Tighearna nan tighearnan, us Righ nan righrean, ʼs tha iadsan, a tha maille ris, air an gairm, ʼs air an taghadh, agus dileas.</verse>
			<verse number="15">Us thuirt e rium: Na h-uisgeachan a chunnaic thu, air a bheil an striopach ʼna suidhe, is sluaghan, agus fineachan, agus teangannan iad.</verse>
			<verse number="16">ʼS na deich adhaircean, a chunnaic thu air a bheist, bheir iad fuath do ʼn striopaich, us creachaidh iad i, us ruisgidh iad i, us ithidh iad a feoil, agus loisgidh iad i fhein le teine.</verse>
			<verse number="17">Oir chuir Dia ʼnan cridhe, gun dian iad ni sa bith a thoilicheas e, gun toir iad an rioghachd do ʼn uilebheist gus an coimhlionar facail Dhe.</verse>
			<verse number="18">Agus am boirionnach a chunnaic thu, si am baile mor i, aig a bheil rioghachd thairis air righrean an talmhuinn.</verse>
		</chapter>
		<chapter number="18">
			<verse number="1">Agus an deigh nan nichean so chunnaic mi aingeal eile tighinn a nuas bho neamh le cumhachd mhoir; agus rinneadh soilleir an talamh le ghloir.</verse>
			<verse number="2">Us dhʼ eigh e le ʼuile neart, a g-radh: Thuit, thuit Babilon mhor; us rinneadh i ʼna h-aros dheomhan, ʼs ʼna garadh a h-uile spioraid neo-ghlain, ʼs ʼna comhnuidh do ʼn h-uile ian neoghlan agus graineil:</verse>
			<verse number="3">A chionn gun dʼ ol na cinnidhean uile de dhʼ fhion fearg a striopachais, agus rinn righrean an talmhuinn striopachas rithe, us rinneadh ceannaichean an talmhuinn beairteach le miad a soghalachd.</verse>
			<verse number="4">Us chuala mi guth eile bho neamh, a g-radh: Gabhaibh a mach aiste, mo phobuill, air chor ʼs nach bi sibh ʼnur luchd-comhphairt a h-i eucoirean, ʼs nach faigh sibh dhe a plaighean.</verse>
			<verse number="5">Oir rainig a peacannan gu ruig neamh, agus chuimhnich an Tighearna a h-eucoirean.</verse>
			<verse number="6">Thugaibh dhi mar thug ise dhuibhse; us dublaibh dhi dubailte a reir a gniomhran: ʼsa chupa anns na mheasgaich i, measgaichibh dhi an dubladh.</verse>
			<verse number="7">A mhiad ʼsa ghloraich i i fhein, ʼsa chaith i a beatha an soighneas, urad ʼs sin thugaibh dhi de phianadh agus de bhròn: a chionn gum beil i cantuinn ʼna cridhe: Tha mi na mʼ shuidhe na mʼ bhanrighn; ʼs cha bhantrach mi; agus cha n-fhaic mi bròn.</verse>
			<verse number="8">Uime sin thig a plaighean an aon latha, am bàs, agus bròn, agus gorta, ʼs loisgear i le teine: a chionn tha Dia cumhachdach, a bheir breth oirre.</verse>
			<verse number="9">Agus righrean an talmhuinn, a rinn striopachas rithe, agus a chaith am beatha an sogh maille rithe, ni iad gal us caoidh thairis oirre, nuair a chi iad smuid a losgaidh:</verse>
			<verse number="10">A seasamh fad as le eagal a doruinne, a g-radh: Och, och am baile mor ud, Babilon, am baile laidir ud: oir ann ari aon uair thainig do bhreitheanas ort.</verse>
			<verse number="11">Agus ni ceannaichean an talmhuinn gal agus tursa thairis oirre: oir cha cheannaich duine am bathar tuilleadh:</verse>
			<verse number="12">Bathar de dhʼ òr, ʼs de dhʼ airgiod, ʼs de chlachan priseil, ʼs de neamhnuidean, ʼs de dhʼ anart grinn, ʼs de phurpur, ʼs de shioda, ʼs de sgarlaid, (ʼsa h-uile seorsa fhiodha thìne, ʼsa h-uile seorsa shaghaichean ibhori, ʼsa h-uile seorsa shaghaichean de chlachan priseil, ʼs de phràis, ʼs de dhʼ iarunn, ʼs de mharmor,</verse>
			<verse number="13">Agus canal), ʼs de bholtraichean, ʼs de dhʼ ungaidhnean, ʼs de thùis, ʼs de dhʼ fhion, ʼs de dhʼ ola, ʼs de chruithneachd, ʼs de fhlùr, ʼs de dhʼ ainmhidhean-làid, ʼs de chaoraich, ʼs de dhʼ eich, ʼs de charbadan, ʼs de thraillean, agus de anmannan dhaoine.</verse>
			<verse number="14">Agus meas miann tʼ anma threig iad thu, agus uile nichean reamhra agus matha, bhàsaich iad bhuat, ʼs cha n-eil iad ri ʼm faighinn tuille.</verse>
			<verse number="15">Ceannaichean nan nichean so, a rinneadh beairteach, seasaidh iad fad as bhuaipe le eagal a doruinne, a caoidh, ʼsa gal,</verse>
			<verse number="16">Agus a g-radh: Och, och am baile mor ud, a bha air eideadh le anart grinn, ʼs le purpaidh, ʼs le sgarlaid, ʼsa bha air a dhealrachadh le òr, ʼs le clachan luachmhor, ʼs le neamhnuidean:</verse>
			<verse number="17">Oir an aon uair thainig beartas cho mor gu neoni; ʼta h-uile maighistir luing, ʼs gach fear a tha seoladh air loch, agus maraichean, ʼsa mhiad ʼsa tha ri saothair air fairge, sheas iad fad as,</verse>
			<verse number="18">Agus ghlaodh iad, a faicinn aite a losgaidh, a g-radh: Co am baile a tha coltach ris a bhaile mhor so?</verse>
			<verse number="19">Agus chuir iad duslach air an cinn, us ghlaodh iad a g-acain, ʼsa baoidh, a g-radh: Och, och am baile mor ud, anns an dʼ rinneadh beairteach le phrisean iadsan uile aig an robh saghaichean air muir: oir an aon uair chreachadh e.</verse>
			<verse number="20">Dian gairdeachas fos a chionn, a neamh, agus sibhse ostail naomh a agus fhaidhean: oir leag Dia binn ur breitheanais air.</verse>
			<verse number="21">Us thog aingeal treun clach mar chloich-mhuilinn mhoir, us thilg e anns a mhuir i, a g-radh: Le urchair mar so tilgear sios Babilon, am baile mor sin, us tuilleadh idir cha n-fhaighear i.</verse>
			<verse number="22">Agus guth chlarsair, us luchd-ciuil, us luchd-seinn air piob ʼs air trombaid, cha chluinnear tuille unnad; agus fear-ceairde de cheaird air bith, cha n-fhaighear tuille unnad; agus fuaim muillinn cha chluinnear unnad tuille;</verse>
			<verse number="23">Us solus lochrain cha soillsich unnad tuille; us guth fear-na-bainnse agus bean-na-bainnse, cha chluinnear unnad nas mua: oir bʼ iad do cheannaichean daoine mora an talmhuinn, oir chaidh na cinnidhean uile air iomrall le do dhraoitheachdan.</verse>
			<verse number="24">Agus fhuaradh innte fuil fhaidhean us naomh, agus dhiusan uile a mharbhadh air an talamh.</verse>
		</chapter>
		<chapter number="19">
			<verse number="1">An deigh nan nichean so chuala mi mar ghuth moran sluaigh air neamh, a g-radh: Alleluia: Tha sabhaladh, agus gloir, agus cumhachd dha ʼr Dia:</verse>
			<verse number="2">Oir firinneach agus ceart tha bhreitheanasan-sa, a thug breth air an striopaich mhoir, a thruaill an talamh le a striopachas, agus dhiughail e fuil a sheirbhiseach air a laimh:</verse>
			<verse number="3">Us thuirt iad a rithist: Alleluia. Agus eiridh a deathach suas a chaoidh ʼsa chaoidh.</verse>
			<verse number="4">Agus thuit na ceithir seanairean fichead, ʼs na ceithir beothaichean sios, us thug iad aoradh do Dhia, a tha ʼna shuidhe air a chathair, a g-radh: Amen: Alleluia.</verse>
			<verse number="5">ʼS thainig guth bho ʼn chathair, a g-radh: Thugaibh moladh dha ʼr Dia, sibhse a sheirbhisich gu leir; us sibhse anns am beil fhiamh, beag agus mor.</verse>
			<verse number="6">Agus chuala mi mar ghuth mor-shluaigh, ʼs mar fhuaim moran uisgeachan, ʼs mar ghuth thairneanach mora, a g-radh: Alleluia: oir righich an Tighearna ar Dia uile-chumhachdach.</verse>
			<verse number="7">Bithemid aighearach, ʼs dianamaid aoibhneas, us thugamaid gloir dha: oir thainig posadh an Uain, us dhʼ uidheamaich a chéile i fhein.</verse>
			<verse number="8">ʼS thugadh dhi i fhein eideadh le anart finealta, dearrsach agus geal. Oir se an t-anart finealta naomhachd nan naomh.</verse>
			<verse number="9">Us thuirt e rium: Sgriobh: Is beannaichte iadsan a fhuair cuireadh gu suipeir bainis an Uain; us thuirt e rium: Tha briathran so Dhe firinneach.</verse>
			<verse number="10">Us thuit mi sios aig a chasan gu aoradh a thoirt da. Us thuirt e rium: Fiach nach dian thu e: is mise do cho-sheirbhiseach, ʼs fear dhe do bhraithrean aig a bheil teisteanas Iosa. Thoir aoradh do Dhia. Oir se teisteanas Iosa spiorad na faisneachd.</verse>
			<verse number="11">Agus chunnaic mi neamh fosgailte, agus seall each geal, us ghairmteadh esan a bha ʼna shuidhe air Dileas agus Fior, agus le ceartas tha e toirt breth ʼsa cath.</verse>
			<verse number="12">Agus mar lasair theine bha shuilean, ʼs air a cheann bha ioma crùn, ʼs bha ainm aige sgriobhte, nach aithne do dhuine air bith ach dha fhein.</verse>
			<verse number="13">Agus bha e air eideadh le trusgan breac le fuil; agus se an tʼ ainm a theirear ris, Facal De.</verse>
			<verse number="14">Agus lean na h-armailtean a tha air neamh e air eich gheala, sgeadaichte an anart grinn, geal agus glan.</verse>
			<verse number="15">Agus a mach as a bhial thainig claidheamh giar dà-fhaobharach, gus na cinnich a bhualadh leis. Us riaghlaidh esan iad le slait iaruinn; agus se tha saltairt amar-fion garg-chorruich Dhe uile-chumhachdaich.</verse>
			<verse number="16">Agus air eideadh, ʼs air a leis tha aige sgriobhte: Righ nan righrean, agus tighearna nan tighearnan.</verse>
			<verse number="17">Agus chunnaic mi aon aingeal ʼna sheasamh sa ghrein, us dhʼ eigh e le guth ard, a g-radh ris na h-eoin uile, a bha falbh air iteig tromh mhiadhon an athair: Thigibh, tionailibh cruinn gu suipeir mhor Dhe;</verse>
			<verse number="18">Gus an ith sibh feoil righrean, us feoil uachdran, us feoil nan treun, us feoil each ʼs na feadhnach a tha nan suidhe orra, us feoil uile shaoranach agus dhaoranach, ʼs nam beag agus nam mor.</verse>
			<verse number="19">Us chunnaic mi an t-uilebheist, us righrean an talmhuinn, ʼs an armailtean air an cruinneachadh ri cheile gu cogadh ris-san a bha ʼna shuidhe air an each, ʼs ri armailt-san.</verse>
			<verse number="20">Us rugadh air an uilebheist, ʼs air an fhaidh-bhreige maille ris, a rinn comharraidhnean ʼna lathair, leis na mheall e an fheadhainn a ghabh comharradh an uilebheist, ʼsa thug aoradh dha iomhaigh. Thilgeadh an dithis sin beo anns an lochan theine a tha losgadh le pronnastul.</verse>
			<verse number="21">Agus mharbhadh a chuid eile leis a chlaidheamh, a thainig a mach as a bhial-san a shuidh air an each; us lionadh na h-eoin uile le ʼm feoil.</verse>
		</chapter>
		<chapter number="20">
			<verse number="1">Us chunnaic mi aingeal a tighinn a nuas bho neamh, aig an robh iuchair an t-sluic gun ghrunnd, agus slabhraidh mhor ʼna laimh.</verse>
			<verse number="2">ʼS rug e air an dreagon, an t-seann nathair, ris an abrar an deomhan agus satan, agus cheangail e e mile bliadhna;</verse>
			<verse number="3">Agus thilg e e anns an t-sloc gun ghrunnd, us dhruid e stigh e, us chuir e seul air, los nach mealladh e tuille na cinnich, gus an coimhlionteadh am mile bliadhna; ʼs ʼnan deigh sin feumar fhuasgladh ùine ghoirid.</verse>
			<verse number="4">ʼS chunnaic mi caithrichean, us shuidh iad orra, us thugadh breitheanas dhaibh; agus anmannan nan daoine dhe ʼn tugadh an cinn air son teisteanas Iosa, ʼs air son facal Dhe, ʼs nach tug aoradh do ʼn uilebheist no dha iomhaigh, no nach do ghabh a chomharradh air clàr an aodainn no air an lamhan: agus bha iad sin beo, us righich iad maille ri Criosta mile bliadhna.</verse>
			<verse number="5">Cha tainig a chuid eile de na mairbh beo, gus na choimhlionadh am mile bliadhna. Se so a chiad aiseirigh.</verse>
			<verse number="6">Is beannaichte agus is naomh esan, aig a bheil pàirt anns a chiad aiseirigh: orra sin cha n-eil cumhachd aig an ath bhàs: ach bithidh iad ʼnan sagairt do Dhia ʼs do Chriosta, us righichidh iad maille ris mile bliadhna.</verse>
			<verse number="7">ʼS nuair a thig am mile bliadhna gu ceann, fuasglar satan as a phriosan, us theid e mach, us meallaidh e na cinnich, a tha air ceithir chearnan an talmhuinn, Gog us Magog, us tionailidh e ri cheile iad gu cath, ʼs an aireamh mar ghainmheach na mara.</verse>
			<verse number="8">Agus chaidh iad suas air liad an talmhuinn, agus chuairtich iad camp nan naomh, agus am baile ionmhuinn.</verse>
			<verse number="9">Us thainig teine nuas á neamh bho Dhia, agus sgrios e iad; us thilgeadh an deomhan a bha gam mealladh anns an lochan theine ʼs phronnastuil, far am bi an t-uilebheist.</verse>
			<verse number="10">ʼS am faidh-breige air am pianadh a latha ʼsa dhʼ oidhche a chaoidh agus a chaoidh.</verse>
			<verse number="11">Us chunnaic mi cathair mhor gheal, agus bho aodann an tì a bha ʼna shuidhe oirre theich talamh agus neamh, agus aite cha dʼ fhuaradh dhaibh.</verse>
			<verse number="12">Us chunnaic mi na mairbh, beag agus mor, ʼnan seasamh air bialaobh na cathrach, agus dhʼ fhosgladh na leabhraichean; agus dhʼfhosgladh leabhar eile, se leabhar na beatha: agus thugadh breth air na mairbh bho na nichean a bha sgriobhte sna leabhraichean, a reir an gniomhran.</verse>
			<verse number="13">Agus thug a mhuir seachad na mairbh a bhʼ innte; ʼs thug am bàs agus iutharna seachad na mairbh a bhʼ unnta: agus thugadh breth orra, air gach aon a reir ʼoibrichean.</verse>
			<verse number="14">Us thilgeadh iutharna ʼs am bàs anns an lochan theine. Se so an darna bàs.</verse>
			<verse number="15">Agus co sa bith nach dʼ fhuaradh sgriobhte an leabhar na beatha, thilgeadh e san lochan theine.</verse>
		</chapter>
		<chapter number="21">
			<verse number="1">Agus chunnaic mi neamh ùr us talamh ùr. Oir dhʼ fhalbh a chiad neamh ʼsa chiad thalamh, agus a nis cha n-eil muir ann.</verse>
			<verse number="2">Us chunnaic mise, Eoin, am baile naomh, Ierusalem ùr, a tighinn a nuas bho Dhia á neamh air uidheamachadh mar bhean-bainnse sgeadaichte air son a fir.</verse>
			<verse number="3">Agus chuala mi guth mor bho ʼn chathair, a g-radh: Seall paillion Dhe maille ri daoine, us gabhaidh e comhnuidh cuide riu. Agus bithidh iad dha ʼnam pobull, agus bithidh Dia fhein maille riu, an Dia aca;</verse>
			<verse number="4">Agus siabaidh Dia bho ʼn suilean an deoir uile; ʼs cha bhi bàs ann tuille, no caoidh, no gal, cha bhi no bròn nas mua: oir shiubhail na ciad nichean.</verse>
			<verse number="5">Us thuirt esan a bha ʼna shuidhe air a chathair: Seall, tha mi dianamh a h-uile ni ùr. Us thuirt e rium: Sgriobh, oir is tur dileas agus fior na facail so.</verse>
			<verse number="6">Agus thuirt e rium: Tha e diante. Is mise Alpha agus Omega, an toiseach agus a chrioch. Dhasan air a bheil pathadh bheir mi de thobar uisge na beatha a nasgaidh.</verse>
			<verse number="7">Am fear a bheir buaidh, sealbhaichidh e na nichean so, agus bithidh mi na mʼ Dhia dha, us bithidh esan ʼna mhac dhomhsa.</verse>
			<verse number="8">Ach aig daoine gealtach, us ana-creideach, us truaillidh, ʼs aig luchd murtaidh, agus siursachd, us draoitheachd, us iodhol-aoraidh, ʼs aig briagadairean bithidh an cuibhrionn aca san lochan, a tha losgadh le teine ʼs le pronnastul: ni is e an darna bàs.</verse>
			<verse number="9">Agus thainig fear de na seachd ainglean, aig an robh na cupaichean lan de na seachd plaighean deirionnach, us labhair e rium, a g-radh: Thig, agus fiachaidh mi dhut bean-na-bainnse, céile an Uain.</verse>
			<verse number="10">ʼS thug e suas mi ann an spiorad gu beinn mhoir agus aird, us dhʼ fhiach e dhomh am baile naomh Ierusalem a tighinn a nuas á neamh bho Dhia,</verse>
			<verse number="11">Agus gloir Dhe aige, ʼsa sholus coltach ri cloich phriseil, mar chloich iaspair, ʼs mar chriostal.</verse>
			<verse number="12">ʼS bha balla mor agus ard aige, air an robh dà gheata dhiag; us anns na geatachan dà aingeal dhiag ʼs ainmeannan sgriobhte orra, ʼsiad sin ainmeannan dà threibh dhiag chlann Israil.</verse>
			<verse number="13">Air taobh an ear bha tri geatachan, ʼs air an taobh tuath tri geatachan, ʼs air an taobh deas tri geatachan, ʼs air taobh an iar tri geatachan.</verse>
			<verse number="14">ʼS aig balla a bhaile bha dà steidh dhiag, us unntasan dà ainm dhiag dà ostal dhiag an Uain.</verse>
			<verse number="15">Agus aige-san, a bha labhairt rium, bha tomhas de chuilc òir, gus am baile a thomhas, agus a gheatachan, agus a bhalla.</verse>
			<verse number="16">ʼS tha am baile ʼua shuidheachadh ceithir-chearnach, agus tha fhad cho mor ri ʼliad; us thomhais e am baile leis a chuilc òir gu dà mhile dhiag stàd: agus ʼfhad, us ʼairde, agus a liad is aon tomhas daibh.</verse>
			<verse number="17">Agus thomhais e am balla ciad agus dàfhichead agus ceithir lamh-choille, tomhas duine, se sin tomhas an aingil.</verse>
			<verse number="18">ʼS bha am balla air a thogail de chloich-iaspair; ach bʼ òr glan am baile fhein coltach ri gloine shoilleir.</verse>
			<verse number="19">ʼS bha steidhean balla a bhaile sgeimheach leis a h-uile seorsa de chlachan luachmhor. Bʼ i a chiad steidh iaspar; an ath thé, sapphir; an treas té, calcedonics; an ceathramh té, emerald;</verse>
			<verse number="20">An coigeamh té, sardonics; an siathamh té, sardius; an seachdamh té, crisolit; an t-ochdamh té, berillus; an naoitheamh té, topas; an deicheamh té, crisoprasus; an aon-té-diag, hiacinthus, an darna-té-diag, amethistus.</verse>
			<verse number="21">Agus an dà gheata dhiag bu dà neamhnuid dhiag iad, a h-aon do gach geata: agus bʼ aon gheata gach neamhnuid: agus bʼ òr fior-ghlan straid a bhaile mar ghloine fhior-shoilleir.</verse>
			<verse number="22">ʼS cha n-fhaca mi teampull idir ann: oir se an Tighearna Dia uile-chumhachdach a theampull, agus an t-Uan.</verse>
			<verse number="23">ʼS cha n-eil feum aig a bhaile air a ghrein, no air a ghealaich gu dearrsadh ann: oir tha gloir Dhe ga shoilleireachadh, agus se a lochran an t-Uan.</verse>
			<verse number="24">Agus imichidh na cinnich ʼna sholus; ʼs bheir righrean an talmhuinn an gloir ʼs an urram ga ionnsuidh.</verse>
			<verse number="25">ʼS cha dhuinear a gheatachan san latha: oir cha bhi oidhche an sid.</verse>
			<verse number="26">Us bheir iad gloir agus onair nan cinneach ga ionnsuidh.</verse>
			<verse number="27">Agus cha teid ni truaillidh air bith a stigh ann, no fear a ni graineileachd, no briag, ach iadsan a tha sgriobhte an leabhar beatha an Uain.</verse>
		</chapter>
		<chapter number="22">
			<verse number="1">Agus dhʼ fhiach e dhomh abhuinn uisge na beatha, soilleir mar chriostal, a tighinn bho chathair Dhe agus an Uain.</verse>
			<verse number="2">Agus am miadhon a straide, ʼs air dà thaobh na h-aibhne bha craobh na beatha, a giulan dà mheas dhiag, a toirt a mach a meas a h-uile mios, agus bha duilleagan na craoibhe gu leigheas nan cinneach.</verse>
			<verse number="3">Agus cha bhi mollachd ann idir tuille: ach bithidh cathair Dhe agus an Uain ann, agus ni a sheirbhisich seirbhis dha.</verse>
			<verse number="4">Agus chi iad a ghnuis, ʼs bithidh ʼainm air clar an aodainn.</verse>
			<verse number="5">ʼS cha bhi oidhche ann nas fhaide; ʼs cha chuir iad feum air solus an lochrain, no solus na greine: oir soilleirichidh an Tighearna Dia iad, agus righichidh iad fad linn nan linn.</verse>
			<verse number="6">Us thuirt e rium: Tha na facail so ro dhileas agus fior. Agus chuir an Tighearna, Dia spioraid nam faidhean, aingeal fhein, a dhʼ fhiachuinn dha sheirbhisich na dhʼ fheumas tachairt gu h-aithghearr.</verse>
			<verse number="7">Agus, seall, tha mi tighinn gu h-aithghearr. Is beannaichte esan a chumas facail faisneachd an leabhair so.</verse>
			<verse number="8">Agus is mise Eoin, a chuala ʼsa chunnaic na nichean so. Agus an deigh dhomh cluinntinn agus faicinn, thuit mi sios a dhianamh aoraidh romh chasan an aingil, a dhʼ fhiach dhomh na nichean so;</verse>
			<verse number="9">Us thuirt e rium: Fiach nach dian thu e: oir is mise do cho-sheirbhiseach, ʼs dhe do bhraithrean na faidhean, us dhiusan a chumas facail faisneachd an leabhair so: thoir aoradh do Dhia.</verse>
			<verse number="10">Us thuirt e rium: Na seul facail faisneachd an leabhair so: oir tha an t-àm faisg.</verse>
			<verse number="11">An neach a tha ciurradh, ciurradh e fhathast; ʼs an neach a tha truaillidh, leanadh e ri truailleachd fhathast; ʼs an neach a tha ceart, biodh e air a cheartachadh fhathast; ʼs an naomh, biodh e air a naomhachadh fhathast.</verse>
			<verse number="12">Fiach thig mi gu h-aithghearr, ʼs tha mo dhuais maille rium, los toirt do ʼn h-uile duine a reir oibrichean.</verse>
			<verse number="13">Is mise Alpha agus Omega, a chiad aon agus an t-aon mu dheireadh, an tùs agus a chrioch.</verse>
			<verse number="14">Is beannaichte iadsan, a nigheas an eideadh am fuil an Uain; los gum bi còir aca air craoibh na beatha, ʼs gun teid iad a stigh tromh na geatachan do ʼn bhaile.</verse>
			<verse number="15">A mach tha coin, us luchd-draoitheachd, us luchd-mi-gheamnachd, us murtairean, us luchd-iodhol-aoraidh, ʼs a h-uile h-aon leis an toil, agus a ni briag.</verse>
			<verse number="16">Chuir mise, Iosa, mʼ aingeal a thoirt fianuis dhuibh air na nichean so anns na h-eaglaisean. Is mise friamh agus gineal Dhài, reul bhoillsgeach ʼs reul na maduinne.</verse>
			<verse number="17">Agus tha an spiorad agus bean-na-bainnse a g-radh: Thig. ʼS an neach a tha cluinntinn, abradh e: Thig. ʼS an neach a tha paiteach, thigeadh e: ʼs an neach leis an toil, gabhadh e uisge na beatha a nasgaidh.</verse>
			<verse number="18">Oir tha mi toirt fianuis do ʼn h-uile h-aon a chluinneas facail faisneachd an leabhair so: Ma chuireas duine air bith ris na nichean so, cuiridh Dia air-san na plaighean a tha sgriobhte anns an leabhar so.</verse>
			<verse number="19">ʼS ma bheir duine air bith bho fhacail leabhar na faisneachd so, bheir Dia air falbh a chuid-san á leabhar na beatha, us as a bhaile naomh, ʼs bho na nichean sin a tha sgriobhte anns an leabhar so.</verse>
			<verse number="20">Tha esan, a tha toirt teisteanais air na nichean so, a g-radh: Gu cinnteach tha mi tighinn gu h-aithghearr. Amen. Thig, a Thighearna Iosa.</verse>
			<verse number="21">Grasan ar Tighearna Iosa Criosta gun robh maille ribh uile. Amen. A Chrioch.</verse>
		</chapter>
	</book>
</bible>
<?xml version="1.0" encoding="UTF-8"?>
<bible translation="Bulgarian (SPB) 2000 (Новият Завет: Съвременен Превод)" status="© 2000 Bible League International" link="https://www.bible.com/bible/196/2CO.8.SPB">
	<testament name="New">
		<book number="40">
			<chapter number="1">
				<verse number="1">Това е родословието на Исус Христос. Той беше потомък на Давид, а Давид – потомък на Авраам.</verse>
				<verse number="2">Авраам беше баща на Исаак. Исаак беше баща на Яков. Яков беше баща на Юда и братята му.</verse>
				<verse number="3">Юда беше баща на Фарес и Зара, чиято майка беше Тамар. Фарес беше баща на Есрон. Есрон беше баща на Арам.</verse>
				<verse number="4">Арам беше баща на Аминадав. Аминадав беше баща на Наасон. Наасон беше баща на Салмон.</verse>
				<verse number="5">Салмон беше баща на Вооз, чиято майка беше Раав. Вооз беше баща на Овид, чиято майка беше Рут. Овид беше баща на Есей.</verse>
				<verse number="6">Есей беше баща на цар Давид. Давид беше баща на Соломон, чиято майка беше Уриевата жена.</verse>
				<verse number="7">Соломон беше баща на Ровоам. Ровоам беше баща на Авия. Авия беше баща на Аса.</verse>
				<verse number="8">Аса беше баща на Йосафат. Йосафат беше баща на Йорам. Йорам беше баща на Озия.</verse>
				<verse number="9">Озия беше баща на Йотам. Йотам беше баща на Ахаз. Ахаз беше баща на Езекия.</verse>
				<verse number="10">Езекия беше баща на Манасия. Манасия беше баща на Амон. Амон беше баща на Йосия.</verse>
				<verse number="11">Йосия беше баща на Eхония и братята му. Това беше по времето, когато юдейският народ беше изселен във Вавилон.</verse>
				<verse number="12">След преселението във Вавилон: Ехония беше баща на Салатиил. Салатиил беше баща на Зоровавел.</verse>
				<verse number="13">Зоровавел беше баща на Авиуд. Авиуд беше баща на Елиаким. Елиаким беше баща на Азор.</verse>
				<verse number="14">Азор беше баща на Садок. Садок беше баща на Ахим. Ахим беше баща на Елиуд.</verse>
				<verse number="15">Елиуд беше баща на Елеазар. Елеазар беше баща на Матан. Матан беше баща на Яков.</verse>
				<verse number="16">Яков беше баща на Йосиф, мъжа на Мария, която роди Исус, наречен Христос.</verse>
				<verse number="17">И така, от Авраам до Давид е имало четиринадесет поколения, четиринадесет поколения – от Давид до преселението във Вавилон и четиринадесет поколения – от преселението във Вавилон до раждането на Месията.</verse>
				<verse number="18">Ето как се роди Исус Христос: майка му, Мария, беше сгодена за Йосиф, но преди бракът да се състои, тя разбра, че е бременна от Святия Дух.</verse>
				<verse number="19">Йосиф, бъдещият й съпруг, беше праведен човек. Той не искаше да я опозори пред хората и реши да развали годежа, без да повдига обвинения срещу нея.</verse>
				<verse number="20">Но докато обмисляше това, един ангел, изпратен от Господа, му се яви насън и каза: „Йосифе, сине Давидов, не се страхувай да вземеш Мария за своя жена, защото детето, което очаква, е от Святия Дух.</verse>
				<verse number="21">Тя ще роди син и ти ще го наречеш Исус, защото той ще спаси своя народ от греховете му.“</verse>
				<verse number="22">Всичко това стана, за да се изпълни казаното от Господа чрез пророка:</verse>
				<verse number="23">„Ето, девицата ще зачене и ще роди син. Ще го нарекат Емануил,“ което означава „Бог с нас“.</verse>
				<verse number="24">Когато Йосиф се събуди, той постъпи така, както Господният ангел му беше заповядал и се ожени за Мария,</verse>
				<verse number="25">но нямаше интимна близост с нея, докато тя не роди сина си. И Йосиф го нарече Исус.</verse>
			</chapter>
			<chapter number="2">
				<verse number="1">Исус се роди във Витлеем, град в провинция Юдея, по времето на цар Ирод. След това в Ерусалим дойдоха мъдреци, от изток.</verse>
				<verse number="2">Те попитаха: „Къде е новороденият цар на юдеите? Искаме да знаем, защото видяхме звездата му, когато изгря от изток, и сме дошли да му се поклоним.“</verse>
				<verse number="3">Когато цар Ирод чу това, бе много обезпокоен, а заедно с него и цял Ерусалим.</verse>
				<verse number="4">Ирод събра всички главни свещеници и законоучители на народа и ги попита къде е трябвало да се роди Месията.</verse>
				<verse number="5">Те му отговориха: „Във Витлеем, провинция Юдея, защото така е писано от пророка:</verse>
				<verse number="6">«А ти, Витлееме, в земята на Юда, никак не си най-маловажен сред Юдовите владетели, защото от теб ще излезе владетел, който ще бъде пастир на моя народ Израел.»“</verse>
				<verse number="7">Тогава Ирод повика мъдреците на тайна среща и разбра от тях кога точно се е появила звездата.</verse>
				<verse number="8">След това ги изпрати във Витлеем, като им каза: „Идете и внимателно потърсете детето. А когато го намерите, докладвайте ми, за да мога и аз да отида и да му се поклоня.“</verse>
				<verse number="9">Мъдреците изслушаха царя и тръгнаха. А звездата, която бяха видели да изгрява от изток, се движеше пред тях и се спря над мястото, където беше детето.</verse>
				<verse number="10">Така се зарадваха, когато я видяха!</verse>
				<verse number="11">Влязоха в къщата и видяха детето с майка му Мария. Те коленичиха пред него и му се поклониха, а след това отвориха своите ковчежета и му поднесоха дарове – злато, ливан и смирна.</verse>
				<verse number="12">И тъй като Бог ги бе предупредил в сън да не се връщат при Ирод, те си тръгнаха за своята страна по друг път.</verse>
				<verse number="13">След като отпътуваха, един Господен ангел се яви на Йосиф в сън и каза: „Стани! Вземи детето и майка му и избягай в Египет. Остани там, докато ти кажа, защото Ирод ще търси детето, за да го убие.“</verse>
				<verse number="14">И така, Йосиф стана, взе детето и майка му и през нощта тръгна за Египет.</verse>
				<verse number="15">Той остана там до смъртта на Ирод, за да се изпълни казаното от Господа чрез пророка: „Повиках от Египет сина си.“</verse>
				<verse number="16">Когато разбра, че е надхитрен от мъдреците, Ирод се разяри и разпореди да бъдат убити всички момченца до двегодишна възраст във Витлеем и цялата околност, основавайки се на времето, което беше научил от мъдреците.</verse>
				<verse number="17">Тогава се изпълни казаното чрез пророк Еремия:</verse>
				<verse number="18">„Глас се чу в Рама, плач и горчиво ридание. Рахил оплакваше децата си и отказваше да бъде утешавана, защото те вече не са сред живите.“</verse>
				<verse number="19">След смъртта на Ирод един Господен ангел се яви в сън на Йосиф в Египет.</verse>
				<verse number="20">Ангелът каза: „Стани! Вземи детето и майка му и иди в израелската земя, защото тези, които се опитваха да отнемат живота на детето, са мъртви.“</verse>
				<verse number="21">И така, Йосиф стана, взе детето и майка му и се върна в израелската земя.</verse>
				<verse number="22">Но когато чу, че Архелай управлява като цар на Юдея на мястото на баща си Ирод, той се уплаши да отиде там. Но след като беше предупреден от Бога в сън, Йосиф тръгна към Галилейската област.</verse>
				<verse number="23">Той отиде и се засели в един град, наречен Назарет, за да се изпълни казаното чрез пророците, че Месията ще бъде наречен Назарянин.</verse>
			</chapter>
			<chapter number="3">
				<verse number="1">По онова време Йоан Кръстител дойде и започна да проповядва в Юдейската пустиня.</verse>
				<verse number="2">Той казваше: „Покайте се, защото небесното царство наближава.“</verse>
				<verse number="3">Йоан е този, за когото говори пророк Исая, казвайки: „Един човек вика в пустинята: «Подгответе пътя за Господа, очертайте прави пътеките за него.»“</verse>
				<verse number="4">Йоан носеше дрехи от камилска козина и беше препасан с кожен колан. Хранеше се със скакалци и див мед.</verse>
				<verse number="5">Идваха да го слушат хора от Ерусалим, от цяла Юдея и цялата област около река Йордан.</verse>
				<verse number="6">И те изповядваха греховете си, а той ги кръщаваше в река Йордан.</verse>
				<verse number="7">Когато Йоан видя, че много фарисеи и садукеи идват при него, за да се кръстят, им каза: „Рожби на ехидни! Кой ви предупреди да бягате от идващия Божий гняв?</verse>
				<verse number="8">Ако наистина сте се покаяли, докажете това чрез делата си.</verse>
				<verse number="9">И не мислете, че ви е достатъчно да си кажете: «Авраам е нашият баща.» Казвам ви: Бог може и от тези камъни да създаде потомци на Авраам!</verse>
				<verse number="10">Брадвата е вече при корена на дърветата. Всяко дърво, което не дава добър плод, ще бъде отсечено и хвърлено в огъня.</verse>
				<verse number="11">Колкото до мен, аз ви кръщавам с вода, което показва, че сте решили да се покаете. Този, който идва след мен, е по-силен от мен и аз не съм достоен и сандалите му да събуя. Той ще ви кръсти със Святия Дух и с огън.</verse>
				<verse number="12">Лопатата, с която отсява зърното от плявата, е вече в ръката му и той ще изчисти хармана си. Ще събере зърното си в хамбара, а плявата ще изгори в неугасим огън.“</verse>
				<verse number="13">По това време Исус дойде от Галилея при река Йордан. Той отиде при Йоан, за да бъде кръстен от него.</verse>
				<verse number="14">Но Йоан се опита да го възпре, като каза: „Аз имам нужда да бъда кръстен от теб, защо ти идваш при мен?“</verse>
				<verse number="15">Исус му отговори: „Нека бъде така сега. Редно е за нас по този начин да извършим всичко, което Бог изисква.“ Тогава Йоан се съгласи да кръсти Исус.</verse>
				<verse number="16">Исус беше кръстен и веднага щом излезе от водата, небесата се отвориха и той видя Божия Дух да се спуска като гълъб и да каца на него.</verse>
				<verse number="17">Тогава глас от небесата каза: „Това е моят възлюбен Син. Той е избраникът ми.“</verse>
			</chapter>
			<chapter number="4">
				<verse number="1">После Духът отведе Исус в пустинята, за да бъде изкушаван от дявола.</verse>
				<verse number="2">След като пости четиридесет дни и нощи, Исус много огладня.</verse>
				<verse number="3">Тогава изкусителят дойде при него и каза: „Ако си Божият Син, заповядай на тези камъни да станат хлябове!“</verse>
				<verse number="4">А Исус му отговори: „Писано е: «Никой не може да живее само с хляб. Животът на човека зависи от всичко, което Бог казва.»“</verse>
				<verse number="5">Тогава дяволът го отведе в святия град, постави го на най-високото място на храма</verse>
				<verse number="6">и му каза: „Ако си Божият Син, хвърли се долу! Защото е писано: «Той ще заповяда на ангелите си да бдят над теб и те ще те носят на ръце, за да не удариш крака си в камък.»“</verse>
				<verse number="7">Исус му каза: „Но писано е също: «Не поставяй на изпитание Господа, твоя Бог!»“</verse>
				<verse number="8">После дяволът заведе Исус на един много висок хълм, показа му всички царства на света и тяхното великолепие</verse>
				<verse number="9">и му каза: „Ще ти дам всички тези неща, ако коленичиш и ми се поклониш.“</verse>
				<verse number="10">Тогава Исус му каза: „Иди си, Сатана! Писано е: «Покланяй се на Господа, твоя Бог, и само на него служи!»“</verse>
				<verse number="11">След това дяволът го остави и ангели дойдоха и се грижиха за Исус.</verse>
				<verse number="12">Когато чу, че Йоан е хвърлен в затвора, Исус се върна в Галилея.</verse>
				<verse number="13">Той не остана в Назарет, а отиде да живее в Капернаум – град, близо до Галилейското езеро, в областта на Завулон и Нефталим.</verse>
				<verse number="14">Това стана, за да се изпълни казаното чрез пророк Исая:</verse>
				<verse number="15">„Земята на Завулон и земята на Нефталим, по пътя към морето, отвъд река Йордан, Галилея, дом на езичници –</verse>
				<verse number="16">хората, които живеят в тъмнина, видяха ярка светлина и светлина изгря над онези, които живеят в земя, мрачна като смъртта.“</verse>
				<verse number="17">Оттогава Исус започна да проповядва, като казваше: „Покайте се, защото небесното царство наближава.“</verse>
				<verse number="18">Както си вървеше край Галилейското езеро, Исус видя двама братя – Симон, наречен Петър, и брат му Андрей, които бяха рибари и в този момент хвърляха мрежата си в езерото.</verse>
				<verse number="19">Исус им каза: „Последвайте ме и аз ще ви науча как да ловите хора.“</verse>
				<verse number="20">Те веднага оставиха мрежите си и го последваха.</verse>
				<verse number="21">После Исус продължи нататък и видя още двама братя – Яков и Йоан, синовете на Зеведей. Те бяха в лодката с баща си Зеведей и кърпеха мрежите си. Исус ги извика</verse>
				<verse number="22">и те веднага оставиха лодката и баща си и го последваха.</verse>
				<verse number="23">Исус обикаляше цяла Галилея, поучаваше в синагогите им, проповядваше Благата вест за царството и лекуваше всякакви болести и немощи сред хората.</verse>
				<verse number="24">Новината за Исус се разнесе из цяла Сирия и доведоха при него всички болни, страдащи от различни болести и силни болки, обладани от демони, епилептици и парализирани. И той ги излекува.</verse>
				<verse number="25">След него вървяха огромни тълпи от хора от Галилея и Декаполис, Ерусалим, Юдея и от земите отвъд река Йордан.</verse>
			</chapter>
			<chapter number="5">
				<verse number="1">Когато видя тълпите, Исус се качи на един хълм и седна. Учениците му дойдоха при него</verse>
				<verse number="2">и той започна да говори и да ги поучава:</verse>
				<verse number="3">„Благословени са хората, които знаят, че са духовно бедни, защото небесното царство им принадлежи.</verse>
				<verse number="4">Благословени са хората, които скърбят, защото Бог ще ги утеши.</verse>
				<verse number="5">Благословени са хората, които са кротки, защото те ще наследят земята.</verse>
				<verse number="6">Благословени са хората, които гладуват и жадуват да вършат Божията воля, защото Бог напълно ще ги насити.</verse>
				<verse number="7">Благословени са хората, които са милостиви към другите, защото Бог ще се смили над тях.</verse>
				<verse number="8">Благословени са хората, които имат чисти сърца, защото те ще видят Бога.</verse>
				<verse number="9">Благословени са миротворците, защото Бог ще ги нарече свои деца.</verse>
				<verse number="10">Благословени са хората, които са преследвани за това, че вършат Божията воля, защото небесното царство им принадлежи.</verse>
				<verse number="11">Благословени сте, когато ви оскърбяват, преследват и злословят неоснователно за това, че сте мои последователи.</verse>
				<verse number="12">Радвайте се и се веселете, защото голяма ще бъде наградата ви в небесата. Така преследваха и пророците, живели преди вас.“</verse>
				<verse number="13">„Вие сте солта за земята. Но ако солта изгуби вкуса си, вече няма как да се направи солена и не става за нищо друго, освен да се изхвърли навън и хората да я тъпчат.</verse>
				<verse number="14">Вие сте светлината за света. Град, разположен на хълм, не може да се скрие.</verse>
				<verse number="15">Нито пък палят лампа, за да я сложат под дълбок съд. По-скоро я слагат на поставка и тя дава светлина на всички в къщата.</verse>
				<verse number="16">По същия начин и вашата светлина трябва да сияе пред хората така, че те да могат да видят добрите ви дела и да прославят вашия Баща в небесата.“</verse>
				<verse number="17">„Не мислете, че съм дошъл да унищожа закона на Моисей или писанията на пророците. Не съм дошъл да ги унищожа, а да ги изпълня.</verse>
				<verse number="18">Истина ви казвам: докато съществуват земята и небето, нито една точка или запетая няма да изчезне от закона, докато всичко не се сбъдне.</verse>
				<verse number="19">И така, който наруши една от тези най-маловажни заповеди и учи другите да постъпват така, ще бъде считан за най-маловажен в небесното царство. Но който им се подчинява и учи другите на това, ще бъде считан за велик в небесното царство.</verse>
				<verse number="20">Защото казвам ви: ако не вършите това, което Бог изисква, по-добре от законоучителите и фарисеите, няма да влезете в небесното царство.“</verse>
				<verse number="21">„Чули сте, че на прадедите ни е било казано: «Не убивай! Всеки, който убие, ще трябва да отговаря в съда.»</verse>
				<verse number="22">Но аз ви казвам, че всеки, който се ядоса на брат си, ще трябва да отговаря в съда. И който обиди брат си, ще трябва да отговаря пред Синедриона. А който нарече брат си «идиот», ще трябва да отговаря в огнения пъкъл.</verse>
				<verse number="23">Така че, ако принасяш своя дар при олтара и там си спомниш, че брат ти има нещо против теб,</verse>
				<verse number="24">остави дара си пред олтара. Първо иди и се помири с брат си, а след това се върни и принеси своя дар.</verse>
				<verse number="25">Бързо се сдобрявай с този, който е завел дело против теб, докато си все още с него на път за съда. Иначе той ще те предаде на съдията, а съдията ще те предаде на стражата и ще бъдеш хвърлен в затвора.</verse>
				<verse number="26">Истина ти казвам: няма да излезеш оттам, докато не платиш и последния кодрант, който дължиш.“</verse>
				<verse number="27">„Чули сте, че е било казано: «Не прелюбодействай!»</verse>
				<verse number="28">Но аз ви казвам, че всеки, който погледне жена похотливо, вече е извършил прелюбодейство с нея в сърцето си.</verse>
				<verse number="29">Ако дясното ти око те кара да вършиш грях, извади го и го хвърли. По-добре е да загубиш една част от тялото си, отколкото цялото ти тяло да бъде хвърлено в пъкъла.</verse>
				<verse number="30">И ако дясната ти ръка те кара да вършиш грях, отсечи я и я хвърли. По-добре е да загубиш една част от тялото си, отколкото цялото ти тяло да отиде в пъкъла.“</verse>
				<verse number="31">„Било е казано: «Всеки, който се развежда с жена си, трябва да й даде писмено удостоверение за развод».</verse>
				<verse number="32">Но аз ви казвам, че всеки, който се разведе с жена си по причина, различна от тази, че тя му е изневерила, я тласка към прелюбодейство и кара мъжа, който се ожени за тази разведена жена, също да бъде прелюбодеец.“</verse>
				<verse number="33">„Чули сте още, че на прадедите ни е било казано: «Не нарушавай клетвата си, а спазвай клетвите, които си дал пред Господа!»</verse>
				<verse number="34">Но аз ви казвам изобщо да не се кълнете: нито в небето, защото то е Божият престол,</verse>
				<verse number="35">нито в земята, защото тя е Божието подножие, нито в Ерусалим, защото той е градът на великия Цар.</verse>
				<verse number="36">Не се кълни и в главата си, защото не можеш нито косъм от нея да направиш бял или черен.</verse>
				<verse number="37">Когато имате предвид «да», трябва просто да казвате «да» и когато имате предвид «не», просто да казвате «не». Всичко в повече е от лукавия.“</verse>
				<verse number="38">„Чули сте, че е било казано: «Око за око и зъб за зъб».</verse>
				<verse number="39">Но аз ви казвам: не се съпротивявайте на злия човек. Ако някой ти удари плесница по дясната буза, обърни му и лявата.</verse>
				<verse number="40">Ако някой иска да те съди, за да ти вземе ризата, остави му и връхната си дреха.</verse>
				<verse number="41">Ако някой те застави да вървиш с него една миля, измини с него две.</verse>
				<verse number="42">Ако някой те помоли за нещо, дай му го. Не отказвай на този, който иска назаем от теб.“</verse>
				<verse number="43">„Чули сте, че е било казано: «Обичай ближния си и мрази врага си!»</verse>
				<verse number="44">Но аз ви казвам: обичайте враговете си и се молете за онези, които ви преследват,</verse>
				<verse number="45">за да бъдете деца на своя Баща, който е в небесата. Той кара слънцето си да изгрява и за злите хора, и за добрите, и изпраща дъжд и на праведните, и на неправедните.</verse>
				<verse number="46">Защото, ако обичате само онези, които ви обичат, каква награда очаквате да получите? Дори и бирниците правят това, нали?</verse>
				<verse number="47">И ако поздравявате само братята си, какво повече правите от другите? Дори и езичниците правят това, нали?</verse>
				<verse number="48">Затова, бъдете съвършени, както вашият небесен Баща е съвършен.“</verse>
			</chapter>
			<chapter number="6">
				<verse number="1">„Внимавайте да не вършите добри дела пред хората, за да ви видят. В противен случай няма да получите награда от своя Баща в небесата.</verse>
				<verse number="2">И така, когато даваш на нуждаещите се, не тръби за това пред себе си, както правят лицемерите в синагогите и по улиците, за да бъдат похвалени от хората. Истина ви казвам: това е цялата награда, която някога ще получат.</verse>
				<verse number="3">Но, когато ти даваш на нуждаещите се, не позволявай лявата ти ръка да узнае какво прави дясната,</verse>
				<verse number="4">за да остане милостинята ти в тайна. Тогава твоят Баща, който вижда какво се върши тайно, ще те възнагради.“</verse>
				<verse number="5">„А когато се молите, не бъдете като лицемерите. Те обичат да стоят и да се молят в синагогите и по ъглите на улиците, за да ги виждат хората. Истина ви казвам: това е цялата награда, която някога ще получат.</verse>
				<verse number="6">Но, когато ти се молиш, иди в стаята си, затвори вратата и се помоли на своя Баща, който е невидим. Тогава твоят Баща, който вижда какво се върши тайно, ще те възнагради.</verse>
				<verse number="7">Когато се молите, не говорете празни приказки като езичниците, които си мислят, че ще бъдат чути поради многословието си.</verse>
				<verse number="8">Не бъдете като тях, защото вашият Баща знае от какво имате нужда още преди да сте го помолили.</verse>
				<verse number="9">Затова, молете се така: «Отче наш, който си в небесата, да се почита името ти,</verse>
				<verse number="10">да настъпи царството ти, да се изпълни волята ти както на небето, така и на земята.</verse>
				<verse number="11">Дай ни днес хляба, от който се нуждаем.</verse>
				<verse number="12">Прости греховете ни така, както и ние сме простили на онези, които са ни сторили зло.</verse>
				<verse number="13">И не ни изправяй пред изкушение, а ни избави от лукавия.»</verse>
				<verse number="14">Защото, ако вие прощавате на хората греховете им, то и вашият небесен Баща ще ви прощава.</verse>
				<verse number="15">Но ако вие не прощавате на хората, тогава и вашият Баща няма да прощава греховете ви.“</verse>
				<verse number="16">„Когато постите, не се правете на печални като лицемерите, които нарочно занемаряват външния си вид, за да покажат на хората, че постят. Истина ви казвам: това е цялата награда, която някога ще получат.</verse>
				<verse number="17">Но, когато ти постиш, спретни се и измий лицето си,</verse>
				<verse number="18">така че не хората да забележат, че постиш, а само твоят Баща, който е невидим. Тогава твоят Баща, който вижда какво се върши тайно, ще те възнагради.“</verse>
				<verse number="19">„Не трупайте съкровища на земята, където молците и ръждата ще ги унищожат, а и крадци могат да се вмъкнат и да ги откраднат.</verse>
				<verse number="20">По-добре трупайте съкровища в небето, където нито молци, нито ръжда ще ги унищожат и където крадци не могат да се вмъкнат и да ги откраднат.</verse>
				<verse number="21">Защото където е съкровището ти, там ще бъде и сърцето ти.“</verse>
				<verse number="22">„Очите са светлината за тялото, така че ако очите ти са здрави, цялото ти тяло ще е изпълнено със светлина.</verse>
				<verse number="23">Но ако очите ти са болни, цялото ти тяло ще тъне в мрак. А ако единствената светлина, която имаш, е в действителност тъмнина, тогава тъмнината наистина ще е голяма!“</verse>
				<verse number="24">„Никой не може да служи едновременно на двама господари, защото или ще мрази единия и ще обича другия, или ще бъде предан на единия и ще презира другия. Не можете да служите и на Бога, и на Парите. “</verse>
				<verse number="25">„Затова ви казвам: не се безпокойте за живота си – какво ще ядете и какво ще пиете; нито се безпокойте за тялото си – какви дрехи ще носите. Не е ли животът по-важен от храната и тялото – по-важно от дрехите?</verse>
				<verse number="26">Погледнете птиците в небето! Те не сеят и не жънат, нито събират зърно в хамбари, но небесният ви Баща ги храни. Не сте ли вие по-ценни от тях?</verse>
				<verse number="27">Кой от вас може с безпокоене да удължи живота си с един единствен ден?</verse>
				<verse number="28">И защо се тревожите за дрехите? Помислете си за полските кремове и вижте как растат. Те не работят и не си правят дрехи.</verse>
				<verse number="29">Но казвам ви: дори Соломон, при цялото си великолепие, не се е обличал като нито един от тях.</verse>
				<verse number="30">И ако Бог облича така полската трева, която днес я има, а утре ще я хвърлят в пещта, няма ли много повече да облече вас? Много малка ви е вярата!</verse>
				<verse number="31">И така, не се тревожете и не казвайте «Какво ще ядем?» или «Какво ще пием?», или «Какво ще облечем?»</verse>
				<verse number="32">Езичниците търсят всичко това. Но вашият небесен Баща знае, че имате нужда от всички тези неща.</verse>
				<verse number="33">Затова преди всичко друго търсете Божието царство и това, което Бог изисква от вас, и всички тези неща ще ви бъдат дадени в добавка.</verse>
				<verse number="34">Не се тревожете за утрешния ден, защото утрешният ден ще си има свои тревоги. Всеки ден си има достатъчно свои проблеми.“</verse>
			</chapter>
			<chapter number="7">
				<verse number="1">„Не съдете и няма да бъдете съдени.</verse>
				<verse number="2">Защото както съдите вие, така ще съдят и вас. Каквато мярка използвате за другите, такава ще бъде използвана и за вас.</verse>
				<verse number="3">Защо забелязваш тресчицата в окото на брат си, а не обръщаш внимание на гредата в своето око?</verse>
				<verse number="4">Как можеш да кажеш на брат си: «Нека да извадя тресчицата от окото ти», когато в собственото ти око има греда?</verse>
				<verse number="5">Лицемерецо, първо изкарай гредата от своето око. Тогава ще виждаш ясно, за да извадиш тресчицата от окото на брат си.</verse>
				<verse number="6">Не давайте на кучетата това, което е свято. Те само ще се обърнат и ще ви разкъсат. Не хвърляйте перлите си пред свинете. Те само ще ги стъпчат с краката си.“</verse>
				<verse number="7">„Искайте и ще ви се даде. Търсете и ще намерите. Хлопайте и ще ви бъде отворено.</verse>
				<verse number="8">Понеже всеки, който иска, получава; който търси, намира; на който хлопа, му отварят.</verse>
				<verse number="9">Кой от вас би дал на детето си камък, ако то поиска хляб?</verse>
				<verse number="10">И ако поиска риба, няма да му дадете змия, нали?</verse>
				<verse number="11">Щом вие, въпреки че сте зли, знаете как да давате добри дарове на децата си, то колко повече вашият Баща в небесата ще даде добри неща на онези, които поискат от него!“</verse>
				<verse number="12">„Затова, постъпвайте с другите така, както искате те да постъпват с вас. Това е същността на Моисеевия закон и писанията на пророците.“</verse>
				<verse number="13">„Влезте през тясната порта, защото широка е портата и просторен – пътят, който води към гибел, и много са хората, които вървят по него.</verse>
				<verse number="14">Но колко тясна е портата и стеснен – пътят, който води към живот, и малко са хората, които го намират.“</verse>
				<verse number="15">„Пазете се от лъжепророците! Те идват при вас преоблечени като овчици, но отвътре са свирепи вълци.</verse>
				<verse number="16">По плодовете им ще ги разпознаете. Човек не бере грозде от тръни или смокини от репеи, нали?</verse>
				<verse number="17">По същия начин, всяко добро дърво ражда добри плодове, а лошото дърво ражда лоши плодове.</verse>
				<verse number="18">Едно добро дърво не може да даде лоши плодове, нито едно лошо дърво може да даде добри плодове.</verse>
				<verse number="19">Всяко дърво, което не ражда добри плодове, се отсича и се хвърля в огъня.</verse>
				<verse number="20">Така че, ще разпознаете лъжепророците по плодовете им.“</verse>
				<verse number="21">„Не всеки, който ми казва «Господи, Господи», ще влезе в небесното царство. Там ще влезе само този, който върши волята на моя Баща в небесата.</verse>
				<verse number="22">Много хора ще ми кажат в онзи Ден: «Господи, Господи, нима не в твоето име пророкувахме? Нима не в твоето име прогонвахме демони? Нима не в твоето име направихме много чудеса?»</verse>
				<verse number="23">Тогава открито ще им заявя: «Никога не съм ви познавал. Махнете се от мен вие, които не зачитате Божия закон!»“</verse>
				<verse number="24">„Всеки, който чува тези мои думи и им се подчинява, е като благоразумния човек, който построил къщата си върху скала.</verse>
				<verse number="25">Дъждът завалял и реките придошли; ветровете задухали и заблъскали по тази къща. Но тя не се срутила, защото основата й била върху скала.</verse>
				<verse number="26">Обаче всеки, който чува тези мои думи и не им се подчинява, е като глупавия човек, който построил къщата си върху пясък.</verse>
				<verse number="27">Дъждът завалял и реките придошли; ветровете задухали и заблъскали по тази къща и тя се срутила с голям грохот.“</verse>
				<verse number="28">Когато Исус престана да говори, хората бяха удивени от учението му,</verse>
				<verse number="29">защото той ги поучаваше не като техните законоучители, а като някой, който има власт.</verse>
			</chapter>
			<chapter number="8">
				<verse number="1">Когато Исус слезе от хълма, огромни тълпи от хора го последваха.</verse>
				<verse number="2">Тогава един прокажен човек се приближи, коленичи пред него и каза: „Господи, ти имаш власт и стига да поискаш, можеш да ме излекуваш.“</verse>
				<verse number="3">Исус протегна ръката си, докосна го и каза: „Искам – бъди здрав!“ И проказата му беше излекувана незабавно.</verse>
				<verse number="4">Тогава Исус му каза: „Гледай да не кажеш на никого за това. Но иди и се покажи на свещеника, а после принеси дара, който Моисей е заповядал. Така всички ще знаят, че сега си излекуван.“</verse>
				<verse number="5">Когато Исус влезе в Капернаум, един стотник се приближи към него и го помоли за помощ,</verse>
				<verse number="6">казвайки: „Господи, слугата ми лежи вкъщи парализиран и страда от непоносими болки.“</verse>
				<verse number="7">Исус му каза: „Ще дойда и ще го излекувам.“</verse>
				<verse number="8">Стотникът отговори: „Господи, аз не съм достоен да влезеш в къщата ми. Нужно е само да заповядаш и слугата ми ще оздравее.</verse>
				<verse number="9">Знам това, защото аз самият съм подвластен на началници, а имам и войници, които са ми подчинени. Като кажа на един: «Иди!», той отива. На друг казвам: «Ела тук!» и той идва. Казвам на слугата си: «Направи това!» и той го прави.“</verse>
				<verse number="10">Като чу тези думи, Исус се удиви и каза на хората, които го следваха: „Истина ви казвам: не съм виждал такава вяра у никого в Израел.</verse>
				<verse number="11">Казвам ви, че много хора ще дойдат от изток и от запад и наред с Авраам, Исаак и Яков ще заемат местата си на празненството в небесното царство.</verse>
				<verse number="12">А законните наследници на царството ще бъдат изхвърлени вън, в тъмнината, и там ще плачат и скърцат със зъби.“</verse>
				<verse number="13">Тогава Исус каза на стотника: „Върви си у дома. Нека стане така, както си повярвал.“ И в същия миг слугата му оздравя.</verse>
				<verse number="14">Исус пристигна в къщата на Петър и видя, че тъщата му лежи с треска.</verse>
				<verse number="15">Той докосна ръката й и треската я напусна. Тогава тя стана и започна да му прислужва.</verse>
				<verse number="16">Когато настъпи вечерта, доведоха при Исус много хора, обладани от демони, и само с една своя дума той прогони духовете и излекува всички болни.</verse>
				<verse number="17">Това се случи, за да се изпълни казаното чрез пророк Исая: „Той премахна болестите ни и отнесе страданията ни.“</verse>
				<verse number="18">Когато видя насъбралия се около него народ, Исус нареди на учениците си да отидат на отсрещната страна на езерото.</verse>
				<verse number="19">Тогава един законоучител се приближи до него и му каза: „Учителю, ще те следвам, където и да отидеш.“</verse>
				<verse number="20">Исус му отвърна: „Лисиците си имат леговища и небесните птици – гнезда, а Човешкият Син няма къде да подслони главата си.“</verse>
				<verse number="21">Друг ученик му каза: „Господи, позволи ми първо да отида да погреба баща си.“</verse>
				<verse number="22">Но Исус му отговори: „Последвай ме и остави мъртвите сами да погребват своите мъртъвци.“</verse>
				<verse number="23">Исус се качи в една лодка и учениците му го последваха.</verse>
				<verse number="24">Тогава над езерото се надигна такава силна буря, че вълните заливаха лодката. А Исус спеше.</verse>
				<verse number="25">Учениците се приближиха до него и го събудиха, казвайки: „Господи, спаси ни! Ще загинем!“</verse>
				<verse number="26">Исус им отговори: „Защо се страхувате? Много малка ви е вярата!“ После стана, смъмри ветровете и езерото и настъпи мъртва тишина.</verse>
				<verse number="27">Хората бяха изумени и казаха: „Какъв е този човек? Дори ветровете и езерото му се подчиняват!“</verse>
				<verse number="28">Когато Исус стигна до Гадаринската страна на другия бряг на езерото, към него се приближиха двама обладани от демони, които идваха откъм гробниците. Тези мъже така буйстваха, че никой не можеше да мине по този път.</verse>
				<verse number="29">„Какво искаш от нас, Божий Сине? – крещяха те. – Да ни измъчваш преди определеното време ли си дошъл тук?“</verse>
				<verse number="30">На разстояние от тях пасеше голямо стадо свине.</verse>
				<verse number="31">Демоните молеха Исус: „Ако ни прогониш от тези хора, изпрати ни в стадото свине!“</verse>
				<verse number="32">Исус им каза: „Вървете!“ И те излязоха и се вселиха в свинете. Тогава цялото стадо се втурна надолу по стръмната урва към езерото и свинете се издавиха във водата.</verse>
				<verse number="33">Мъжете, които се грижеха за стадото, избягаха. Те отидоха в града и разказаха на хората всичко, което се беше случило със свинете и с обладаните от демони.</verse>
				<verse number="34">Тогава целият град отиде да посрещне Исус и като го видяха, помолиха го да напусне тяхната област.</verse>
			</chapter>
			<chapter number="9">
				<verse number="1">Исус се качи в една лодка, прекоси езерото и се върна в своя град.</verse>
				<verse number="2">Няколко души доведоха при него един парализиран, който лежеше на рогозка. Като видя вярата им, Исус каза на парализирания: „Смело, синко! Греховете ти се прощават!“</verse>
				<verse number="3">Някои от законоучителите чуха това и си казаха: „Този човек богохулства!“</verse>
				<verse number="4">Исус знаеше какво мислят и им каза: „Защо таите зли мисли?</verse>
				<verse number="5">Кое е по-лесно: да кажа «Греховете ти се прощават» или да кажа «Стани и ходи»?</verse>
				<verse number="6">Но аз ще ви покажа, че Човешкият Син има власт на земята да прощава грехове.“ След това каза на парализирания: „Стани! Вземи рогозката си и си върви вкъщи!“</verse>
				<verse number="7">И човекът стана и си отиде.</verse>
				<verse number="8">Като видяха това, тълпите се изпълниха със страхопочитание и прославиха Бога, че бе дал такава власт на хората.</verse>
				<verse number="9">Когато Исус си тръгваше, видя един бирник на име Матей, който седеше на работното си място. Исус му каза: „Последвай ме!“ И той стана и го последва.</verse>
				<verse number="10">Докато Исус се хранеше в къщата, дойдоха много бирници и грешници и ядоха с него и учениците му.</verse>
				<verse number="11">Като видяха това, фарисеите запитаха учениците му: „Защо вашият учител яде с бирници и грешници?“</verse>
				<verse number="12">Исус ги чу и им каза: „Не здравите се нуждаят от лекар, а болните.</verse>
				<verse number="13">Затова идете и научете какво означава това писание: «Милост искам, а не жертва.» Понеже дойдох да призова не праведните хора, а грешниците.“</verse>
				<verse number="14">Тогава учениците на Йоан дойдоха при Исус и го попитаха: „Защо ние и фарисеите постим често, а твоите ученици не постят?“</verse>
				<verse number="15">Исус им отговори: „Сватбарите не скърбят, докато младоженецът е с тях, нали? Но ще дойдат дни, когато младоженецът ще им се отнеме и тогава те ще тъгуват и ще постят.</verse>
				<verse number="16">Никой не зашива кръпка от нов плат върху стара дреха, защото кръпката ще се свие, ще съдере плат от дрехата и скъсаното ще стане още по-голямо.</verse>
				<verse number="17">Така също никой не налива ново вино в стари мехове, защото ще се спукат, виното ще изтече, а меховете ще се похабят. Ново вино се налива в нови мехове. Така и виното, и меховете се запазват.“</verse>
				<verse number="18">Докато Исус им говореше тези неща, един управител на синагогата дойде при него, поклони му се и каза: „Дъщеря ми току-що умря, но ела и положи ръката си върху нея и тя ще оживее.“</verse>
				<verse number="19">Исус стана и го последва заедно с учениците си.</verse>
				<verse number="20">Една жена, която от дванадесет години страдаше от кръвотечение, се приближи до Исус в гръб и докосна края на дрехата му,</verse>
				<verse number="21">защото непрекъснато си повтаряше: „Ако само докосна дрехата му, ще оздравея.“</verse>
				<verse number="22">Исус се обърна, видя я и каза: „Смело, дъще! Вярата ти те излекува.“ И в същия миг жената оздравя.</verse>
				<verse number="23">Когато Исус пристигна в къщата на управителя и видя свирачите и тълпата покрусени хора,</verse>
				<verse number="24">каза: „Излезте! Момичето не е умряло, а само спи.“ Но всички започнаха да му се присмиват.</verse>
				<verse number="25">След като отпратиха хората, Исус влезе в стаята на момичето, взе ръката му и то стана.</verse>
				<verse number="26">Новината за това се разнесе из цялата област.</verse>
				<verse number="27">Когато Исус си отиваше от това място, двама слепи тръгнаха след него и викаха: „Смили се над нас, Сине Давидов!“</verse>
				<verse number="28">Исус влезе в една къща и слепите се приближиха към него. Той ги попита: „Вярвате ли, че мога да направя така, че да прогледнете?“ Те отговориха: „Да, Господи!“</verse>
				<verse number="29">Тогава Исус докосна очите им и каза: „Нека стане така, както сте повярвали.“</verse>
				<verse number="30">И зрението им се възстанови. Исус строго ги предупреди: „Гледайте никой да не научи за това!“</verse>
				<verse number="31">Но те излязоха и разпространиха вестта за него из цялата област.</verse>
				<verse number="32">Когато двамата мъже си тръгваха, няколко души доведоха при Исус друг човек, който не можеше да говори, защото беше обладан от демон.</verse>
				<verse number="33">След като демонът беше прогонен, немият човек проговори. Струпалите се хора бяха удивени и казаха: „Никога не сме виждали подобно нещо в Израел!“</verse>
				<verse number="34">Но фарисеите казваха: „Главатарят на демоните му дава власт да прогонва демони!“</verse>
				<verse number="35">Исус пътуваше из всички градове и села. Той поучаваше в синагогите им, проповядваше Благата вест за царството и лекуваше всякаква болест и немощ.</verse>
				<verse number="36">Когато видя тълпите хора, Исус ги съжали, защото бяха измъчени и безпомощни като овце, които нямат пастир.</verse>
				<verse number="37">Тогава каза на учениците си: „Жътвата е изобилна, но работниците са малко.</verse>
				<verse number="38">Затова, молете се на Господаря на жътвата да изпрати работници на своята жътварска нива.“</verse>
			</chapter>
			<chapter number="10">
				<verse number="1">Исус повика дванадесетте си ученика и им даде власт да прогонват злите духове и да лекуват всякаква болест и всякакво заболяване.</verse>
				<verse number="2">Ето имената на дванадесетте апостола: първо, Симон (наречен Петър) и брат му Андрей; Яков, синът на Зеведей, и брат му Йоан;</verse>
				<verse number="3">Филип и Вартоломей; Тома и Матей бирникът; Яков, синът на Алфей, и Тадей;</verse>
				<verse number="4">Симон Зилотът и Юда Искариотски, който предаде Исус.</verse>
				<verse number="5">Исус изпрати тези дванадесет мъже със следните наставления: „Не отивайте сред езичниците и не влизайте в самарянски град,</verse>
				<verse number="6">а идете сред народа на Израел, който е като стадо изгубени овце.</verse>
				<verse number="7">Идете и проповядвайте така: «Небесното царство наближава.»</verse>
				<verse number="8">Изцелявайте болните, съживявайте мъртвите, лекувайте прокажените и прогонвайте демоните. Даром сте получили, затова и даром давайте.</verse>
				<verse number="9">Не се запасявайте със злато, сребро или мед в поясите си,</verse>
				<verse number="10">нито с торба за из път, нито с две ризи, обувки или тояга, защото работникът заслужава прехраната си.</verse>
				<verse number="11">Когато влезете в някой град или село, потърсете там достоен човек и останете в къщата му, докато си тръгнете от това място.</verse>
				<verse number="12">Като влизате в някое семейство, поздравявайте го.</verse>
				<verse number="13">Ако семейството е достойно, помолете се Бог да го благослови. Но ако не е достойно, вземете обратно молитвата си за благословение.</verse>
				<verse number="14">И ако някой не ви приема или не слуша думите ви, напуснете тази къща или град и изтърсете праха от краката си.</verse>
				<verse number="15">Истина ви казвам: в деня на съда ще е по-поносимо за Содом и Гомора, отколкото за този град.“</verse>
				<verse number="16">„Чуйте! Изпращам ви като овце сред вълци. Затова бъдете прозорливи като змиите и чисти като гълъбите.</verse>
				<verse number="17">Пазете се от хората, защото те ще ви предават на съдилища и ще ви бичуват в синагогите си.</verse>
				<verse number="18">Ще ви изправят пред управници и царе заради мен. Така ще свидетелствате за мен на тях и на езичниците.</verse>
				<verse number="19">Когато ви арестуват, не се тревожете за това какво ще кажете или как ще го кажете, защото в този час Бог ще ви даде нужните думи.</verse>
				<verse number="20">Всъщност не вие ще говорите, а Духът на вашия Баща ще говори чрез вас.</verse>
				<verse number="21">Брат ще предава своя брат на смърт и баща – детето си. Деца ще въстават против собствените си родители и ще ги изпращат на смърт.</verse>
				<verse number="22">Заради мен ще ви намразят всички, но който издържи докрай, ще бъде спасен.</verse>
				<verse number="23">Когато ви преследват в един град, бягайте в друг. Истина ви казвам: няма да сте минали през всички градове на Израел, преди да дойде Човешкият Син.</verse>
				<verse number="24">Ученикът не превъзхожда своя учител, нито слугата превъзхожда господаря си.</verse>
				<verse number="25">На ученика му стига да бъде като учителя си, а на слугата – като господаря си. Щом главата на семейството са нарекли Веелзевул, то колко повече членовете на семейството му!“</verse>
				<verse number="26">„И така, не се страхувайте от тези хора, защото няма нищо скрито, което да не се открие, и нищо тайно, което да не се узнае.</verse>
				<verse number="27">Каквото ви говоря на тъмно, кажете го на светло и каквото ви шепна на ухо, разгласете го на всеослушание.</verse>
				<verse number="28">Не се страхувайте от онези, които убиват тялото, но не могат да убият душата. По-скоро се страхувайте от Онзи, който може и душата, и тялото да погуби в пъкъла.</verse>
				<verse number="29">Не се ли продават две врабчета само за един асарий? И все пак никое от тях не пада на земята без знанието на вашия Баща.</verse>
				<verse number="30">Дори и космите на главата ви са преброени.</verse>
				<verse number="31">Така че не се страхувайте! Вие сте по-ценни от много врабчета!“</verse>
				<verse number="32">„Ако някой открито заяви пред хората, че вярва в мен, и аз ще заявя пред своя Баща в небесата, че този човек ми принадлежи.</verse>
				<verse number="33">Но всеки, който се отрече от мен пред хората, ще се отрека и аз от него пред своя Баща в небесата.“</verse>
				<verse number="34">„Не мислете, че дойдох да донеса мир на земята. Не дойдох да донеса мир, а меч.</verse>
				<verse number="35">Защото съм дошъл да настроя «син против баща му, дъщеря против майка й и снаха против свекърва й.</verse>
				<verse number="36">Врагове на човека ще бъдат собствените му роднини.»</verse>
				<verse number="37">Който обича баща си или майка си повече от мен, не е достоен за мен. Който обича сина си или дъщеря си повече от мен, не е достоен за мен.</verse>
				<verse number="38">Който не вземе своя кръст и не ме следва, не е достоен за мен.</verse>
				<verse number="39">Който се опитва да спечели живота си, ще го загуби; но който загуби живота си заради мен, ще го спечели.“</verse>
				<verse number="40">„Който приема вас, приема мен, а който приема мен, приема Онзи, който ме изпрати.</verse>
				<verse number="41">Който приема пророк заради това, че е пророк, ще получи наградата на пророк и който приема праведник заради това, че е праведник, ще получи наградата на праведник.</verse>
				<verse number="42">Който даде чаша студена вода на един от тези най-скромни мои последователи заради това, че е мой последовател, истина ви казвам: той със сигурност ще получи наградата си.“</verse>
			</chapter>
			<chapter number="11">
				<verse number="1">След като даде тези наставления към дванадесетте си ученика, Исус си замина оттам и отиде да поучава и проповядва в градовете им.</verse>
				<verse number="2">Когато чу в затвора за делата на Христос, Йоан прати известие по учениците си,</verse>
				<verse number="3">за да го попита: „Ти ли си Онзи, който трябваше да дойде, или да очакваме някой друг?“</verse>
				<verse number="4">Исус им отговори: „Идете и разкажете на Йоан това, което чувате и виждате –</verse>
				<verse number="5">слепи проглеждат, сакати прохождат, прокажени оздравяват, глухи прочуват, мъртви възкръсват и бедните чуват Благата вест.</verse>
				<verse number="6">Благословен е онзи, който може да ме приеме. “</verse>
				<verse number="7">Докато Йоановите ученици си тръгваха, Исус започна да говори на тълпите за Йоан: „Какво излязохте да видите в пустинята? Тръстика, разлюляна от вятъра ли? Не?</verse>
				<verse number="8">Тогава какво излязохте да видите? Човек, облечен в хубави дрехи ли? Чуйте! Тези, които носят хубави дрехи, живеят в царски дворци.</verse>
				<verse number="9">Така че какво излязохте да видите? Пророк ли? Да, и казвам ви: този човек е много повече от пророк.</verse>
				<verse number="10">Той е онзи, за когото Писанието казва: «Чуй! Пред теб изпращам пратеника си, който ще подготви пътя за теб.»</verse>
				<verse number="11">Истина ви казвам: от всички хора, родени някога, не е имало по-велик човек от Йоан Кръстител. Но дори и най-незначителният в небесното царство е по-велик от него.</verse>
				<verse number="12">От времето на Йоан Кръстител досега небесното царство търпи яростни атаки и насилниците се опитват да го завземат със сила.</verse>
				<verse number="13">Защото всички пророци и законът пророкуваха до идването на Йоан.</verse>
				<verse number="14">И ако желаете да приемете това, което казват законът и пророците, тогава ще повярвате, че Йоан е Илия, чието идване беше предсказано.</verse>
				<verse number="15">Който има уши да чува, да слуша!</verse>
				<verse number="16">С кого да сравня днешните хора? Те са като деца, които седят на пазара и едните подвикват на другите:</verse>
				<verse number="17">«Свирехме ви весели песни, а вие не играхте! Пяхме погребални песни, а вие не ридахте!»</verse>
				<verse number="18">Дойде Йоан, който не ядеше и не пиеше като другите, но хората казаха: «Той е обладан от демон!»</verse>
				<verse number="19">После дойде Човешкият Син, който яде и пие като всички останали, но хората казват: «Вижте го този! Лакомник и пияница! Приятел на бирници и грешници!» Но правотата на мъдростта се доказва от действията й.“</verse>
				<verse number="20">След това Исус започна да укорява градовете, в които беше извършил повечето от чудесата си, защото хората там не се покаяха.</verse>
				<verse number="21">„Горко ти, Хоразине! Горко ти, Витсаидо! Защото, ако чудесата, които станаха във вас, се бяха случили в Тир и Сидон, хората там отдавна щяха да са се покаяли. Щяха да носят власеници и да посипят главите си с пепел, за да покажат колко съжаляват за греховете си.</verse>
				<verse number="22">Но казвам ви: в деня на съда ще бъде по-поносимо за Тир и Сидон, отколкото за вас!</verse>
				<verse number="23">А ти, Капернауме, да не мислиш, че ще бъдеш издигнат до небето? В ада ще слезеш! Защото, ако чудесата, които станаха в теб, се бяха случили в Содом, този град щеше да съществува и днес!</verse>
				<verse number="24">Но казвам ви: в деня на съда ще бъде по-поносимо за хората на Содом, отколкото за теб.“</verse>
				<verse number="25">След това Исус каза: „Благодаря ти, Отче, Господи на небето и земята, за това, че скри тези неща от мъдрите и учените и ги разкри на неуките.</verse>
				<verse number="26">Да, Отче, защото такава бе волята ти.</verse>
				<verse number="27">Всичко ми е предадено от моя Баща и никой освен Отец не познава Сина; както и никой не познава Отца, освен Сина и тези, на които Синът избере да го открие.</verse>
				<verse number="28">Елате при мен всички вие, които сте уморени и натоварени с грижи, и аз ще ви успокоя.</verse>
				<verse number="29">Поемете моето иго върху себе си и се научете от мен, защото съм кротък и със смирено сърце, и ще намерите покой за душите си.</verse>
				<verse number="30">Защото игото, което ви давам, лесно се носи и товарът, който слагам върху вас, е лек.“</verse>
			</chapter>
			<chapter number="12">
				<verse number="1">Почти по същото време, в един съботен ден Исус излезе да се разходи из житните полета. Учениците му огладняха и започнаха да късат житни класове и да ядат.</verse>
				<verse number="2">Но когато фарисеите видяха това, казаха на Исус: „Виж! Твоите ученици вършат нещо, което законът забранява да се върши в съботния ден.“</verse>
				<verse number="3">Тогава Исус ги попита: „Не сте ли чели какво направи Давид, когато той и хората с него бяха гладни?</verse>
				<verse number="4">Той влезе в Божия дом и яде от хлябовете, принесени в дар на Бога, въпреки че беше против закона Давид и другите с него да ядат от тях. Това беше позволено само на свещениците.</verse>
				<verse number="5">И не сте ли чели в закона, че в съботния ден свещениците в храма нарушават съботата, но никой не ги счита за виновни?</verse>
				<verse number="6">Но аз ви казвам: тук има нещо по-велико от храма.</verse>
				<verse number="7">Ако знаехте какво означават думите: «Милост искам, а не жертва», не бихте осъждали невинните.</verse>
				<verse number="8">Понеже Човешкият Син е Господар на съботния ден.“</verse>
				<verse number="9">Исус си тръгна от това място и отиде в синагогата им.</verse>
				<verse number="10">Там имаше един човек с изсъхнала ръка. Няколко юдеи търсеха причина да обвинят Исус, че върши грях и го попитаха: „Позволено ли е да се лекува в съботен ден?“</verse>
				<verse number="11">Исус им отговори: „Ако някой от вас има овца и тя падне в яма в съботен ден, няма ли да я хване и да я извади?</verse>
				<verse number="12">А един човек е много по-ценен от една овца! Така че, позволено е да се върши добро в съботен ден.“</verse>
				<verse number="13">След това Исус каза на човека с изсъхналата ръка: „Протегни ръката си!“ Той я протегна и тя отново стана здрава като другата му ръка.</verse>
				<verse number="14">Тогава фарисеите излязоха и започнаха да кроят планове как да убият Исус.</verse>
				<verse number="15">Исус разбра това и си замина оттам. Огромни тълпи от хора го последваха и той ги излекува всичките,</verse>
				<verse number="16">но ги предупреди да не разгласяват кой е.</verse>
				<verse number="17">Това стана, за да се изпълни казаното чрез пророк Исая:</verse>
				<verse number="18">„Ето моят служител, когото съм избрал, този, когото обичам и в когото намирам голяма радост. Ще положа Духа си върху него и той ще провъзгласи справедливост за народите.</verse>
				<verse number="19">Няма да се кара или да вика, нито хората ще чуят гласа му по улиците си.</verse>
				<verse number="20">Повалена тръстика няма да пречупи и мъждукащ фитил няма да угаси. Няма да спре, докато справедливостта не възтържествува.</verse>
				<verse number="21">И в него ще бъде надеждата на всички народи.“</verse>
				<verse number="22">След това доведоха при Исус един човек, който беше сляп и ням поради това, че бе обладан от демон. Исус го излекува, така че човекът и проговори, и прогледна.</verse>
				<verse number="23">Всички хора бяха смаяни и заговориха: „Възможно ли е този да е Давидовият Син?“</verse>
				<verse number="24">Фарисеите чуха това и казаха: „Той прогонва демоните само защото използва силата на Веелзевул – главатаря на демоните.“</verse>
				<verse number="25">А Исус знаеше какво си мислят и им каза: „Всяко царство, разединено от вътрешни борби, рухва, и всеки град или семейство, раздирано от разпри, няма да оцелее.</verse>
				<verse number="26">Ако Сатана прогонва своите демони, той воюва против себе си. Как тогава ще оцелее царството му?</verse>
				<verse number="27">И ако аз използвам силата на Веелзевул, за да прогонвам демоните, то чия сила използват вашите възпитаници, за да ги прогонват? Следователно те самите ще опровергаят думите ви.</verse>
				<verse number="28">Но ако прогонвам демоните, като използвам силата на Божия Дух, това доказва, че Божието царство вече е дошло при вас.</verse>
				<verse number="29">Може ли някой да влезе в къщата на силен човек и да го обере, ако преди това не го завърже? Само тогава ще може да ограби дома му.</verse>
				<verse number="30">Който не е с мен, е против мен и който не събира заедно с мен, разпилява.</verse>
				<verse number="31">Така че, казвам ви: на хората може да им се прости всеки грях, който извършват, и всяко богохулство, което изричат. Но ако някой говори срещу Духа, няма да му се прости.</verse>
				<verse number="32">На всеки, който говори против Човешкия Син, може да му се прости, но на онзи, който говори против Святия Дух, няма да му се прости нито в сегашния свят, нито в бъдещия.“</verse>
				<verse number="33">„Ако искате добри плодове, трябва да имате добро дърво. Ако дървото ви не е добро, то и плодовете му ще са лоши. Дървото се познава по плодовете, които дава.</verse>
				<verse number="34">Рожби на ехидни! Как бихте могли да кажете нещо добро, ако вие самите сте лоши? Устата говори това, с което е пълно сърцето.</verse>
				<verse number="35">Добрият човек говори добри неща, които идват от доброто, събрано в сърцето му. Злият човек говори лоши неща, които идват от злото, събрано в сърцето му.</verse>
				<verse number="36">Но казвам ви: в деня на съда хората ще трябва да дават отчет за всяка необмислено казана дума.</verse>
				<verse number="37">Въз основа на думите си ще бъдеш оправдан и въз основа на думите си ще бъдеш осъден.“</verse>
				<verse number="38">Тогава някои от фарисеите и законоучителите отговориха на Исус с думите: „Учителю, искаме да те видим да извършваш знамение.“</verse>
				<verse number="39">Но Исус им отвърна: „Лукаво и неверно поколение иска знамение, но никакво знамение няма да му бъде дадено освен знамението с пророк Йона.</verse>
				<verse number="40">Както Йона беше в корема на огромната риба три дни и три нощи, точно така Човешкият Син ще бъде в гроба три дни и три нощи.</verse>
				<verse number="41">А в деня на съда жителите на Ниневия ще се изправят срещу това поколение и ще го осъдят, защото когато Йона им проповядва, те се покаяха. А тук има нещо по-велико от Йона!</verse>
				<verse number="42">В деня на съда Южната царица ще се изправи срещу това поколение и ще го осъди, защото тази жена дойде от другия край на света, за да чуе мъдрите думи на Соломон. А тук има нещо по-велико от Соломон!“</verse>
				<verse number="43">„Когато един зъл дух излезе от човек, той се скита по безводни места да търси покой, но не може да намери.</verse>
				<verse number="44">Тогава казва: «Ще се върна обратно в дома си, който напуснах.» Когато се върне там, намира дома празен, почистен и подреден.</verse>
				<verse number="45">Тогава излиза и довежда със себе си други седем духа, по-зли и от него. Всички те влизат и заживяват там. Така положението на този човек тогава става по-лошо, отколкото е било преди. Същото ще се случи и с днешното лукаво поколение.“</verse>
				<verse number="46">Докато Исус приказваше на хората, навън стояха майка му и братята му и искаха да говорят с него.</verse>
				<verse number="47">Един човек му каза: „Майка ти и братята ти те чакат навън и искат да говорят с теб.“</verse>
				<verse number="48">Исус отвърна на този, който му каза това: „Коя е майка ми и кои са братята ми?“</verse>
				<verse number="49">След това посочи учениците си и каза: „Ето моята майка и моите братя.</verse>
				<verse number="50">Който изпълнява волята на моя Баща в небесата, е мой брат, сестра и майка.“</verse>
			</chapter>
			<chapter number="13">
				<verse number="1">Същия ден Исус излезе от къщата и седна край езерото.</verse>
				<verse number="2">Около него се събраха огромни тълпи и затова той се качи на една лодка и седна, а хората останаха на брега.</verse>
				<verse number="3">Тогава Исус им каза много неща, като използваше притчи: „Един земеделец излязъл да сее.</verse>
				<verse number="4">Докато хвърлял семената, някои паднали край пътя. Дошли птици и ги изкълвали.</verse>
				<verse number="5">Други паднали върху камениста почва, където нямало достатъчно пръст. Те покълнали много бързо, защото почвеният слой бил тънък.</verse>
				<verse number="6">Но когато слънцето изгряло, изгорило растенията и те изсъхнали, защото нямали дълбоки корени.</verse>
				<verse number="7">Други семена паднали сред трънливи плевели, които избуяли и ги задушили.</verse>
				<verse number="8">Някои от семената паднали върху добра почва. Те поникнали и дали плод. Едни родили сто, други – шестдесет, а трети – тридесет пъти повече зърно, отколкото било засято.</verse>
				<verse number="9">Който има уши да чува, да слуша!“</verse>
				<verse number="10">Учениците дойдоха при Исус и го попитаха: „Защо използваш притчи, за да поучаваш хората?“</verse>
				<verse number="11">Исус им отговори: „Само на вас бе дадено да узнаете тайните истини на небесното царство. На другите хора това не е дадено.</verse>
				<verse number="12">На имащия ще му бъде дадено още и той ще има предостатъчно, но на този, който няма, ще му бъде отнето и малкото, което има.</verse>
				<verse number="13">Затова използвам притчи, за да поучавам хората, защото те гледат, но не виждат; слушат, но не чуват и не разбират.</verse>
				<verse number="14">Тези хора потвърждават, че е вярно казаното за тях от пророк Исая: «Непрестанно ще слушате, но няма да разбирате. Непрестанно ще гледате, но няма да проумявате това, което виждате.</verse>
				<verse number="15">Сърцата на тези хора са закоравели. Те са запушили ушите си и са затворили очите си, за да не видят с очите си, нито да чуят с ушите си и разберат със сърцата си, и се обърнат към мен, за да ги излекувам.»</verse>
				<verse number="16">Но вие сте благословени, защото разбирате това, което виждате с очите си, и това, което чувате с ушите си.</verse>
				<verse number="17">Истина ви казвам: много пророци и праведни хора искаха да видят нещата, които вие сега виждате, но не ги видяха, искаха да чуят нещата, които вие сега чувате, но не ги чуха.“</verse>
				<verse number="18">„И така, чуйте смисъла на притчата за земеделеца.</verse>
				<verse number="19">Семената, паднали край пътя, са като човек, който чува Божието слово за царството, но не го разбира. Тогава идва лукавият и грабва посятото в сърцето му.</verse>
				<verse number="20">Семената, паднали на камениста почва, са като човек, който чува словото и веднага с радост го приема.</verse>
				<verse number="21">Но тъй като той не му позволява да пусне корен в живота му, то остава в него само за кратко време. А когато дойдат неприятности или гонения заради словото, той веднага се предава.</verse>
				<verse number="22">Семената, паднали сред трънливи плевели, са като човек, който чува словото, но грижите на този свят и лъжливият блясък на богатствата не позволяват на словото да се развие и даде плодове.</verse>
				<verse number="23">Семената, паднали върху добра почва, са като човек, който чува словото и го разбира. Той произвежда сто, шестдесет или тридесет пъти повече плод от засятото.“</verse>
				<verse number="24">След това Исус им разказа друга притча: „Небесното царство е като човек, засял нивата си с добри семена.</verse>
				<verse number="25">Но през нощта, докато хората спели, дошъл врагът му, засял плевели сред пшеницата и си отишъл.</verse>
				<verse number="26">Пшеницата покълнала и изкласила, но плевелите също пораснали.</verse>
				<verse number="27">Тогава слугите на този човек дошли при него и му казали: «Господарю, ти пося добри семена в нивата си. Откъде са дошли тези плевели?»</verse>
				<verse number="28">Стопанинът отговорил: «Някой враг е направил това.» Слугите попитали: «Искаш ли да отидем и да изкореним плевелите?»</verse>
				<verse number="29">Стопанинът отвърнал: «Не, защото когато изкоренявате плевелите, може да изкорените и пшеницата.</verse>
				<verse number="30">Нека растат заедно, докато дойде време за жътва. Тогава ще кажа на жътварите: Първо съберете плевелите и ги завържете на снопи, за да бъдат изгорени. След това съберете пшеницата и я приберете в хамбара ми.»“</verse>
				<verse number="31">Исус разказа на хората още една притча: „Небесното царство е като синапеното зрънце, което един човек посял в нивата си.</verse>
				<verse number="32">То е най-малкото от всички семена, но когато порасне, става най-голямото градинско растение. Превръща се в дърво, в чиито клони птиците могат да свият гнездата си.“</verse>
				<verse number="33">След това Исус разказа на хората друга притча: „Небесното царство е като маята, която една жена взела и разбъркала в голяма купа брашно, докато цялото тесто втаса.“</verse>
				<verse number="34">Исус говореше на хората с притчи. Той никога не ги поучаваше, без да използва притчи,</verse>
				<verse number="35">за да се сбъдне казаното чрез пророка: „Ще говоря с притчи и ще разкажа неща, които са били тайна, откакто е сътворен светът.“</verse>
				<verse number="36">Тогава Исус отпрати хората и си отиде вкъщи. Учениците му дойдоха при него и казаха: „Обясни ни смисъла на притчата за плевелите в нивата.“</verse>
				<verse number="37">Исус отговори: „Този, който посял добрите семена в нивата, е Човешкият Син.</verse>
				<verse number="38">Нивата е светът, добрите семена са всички Божии деца в царството, а плевелите са хората, които принадлежат на лукавия.</verse>
				<verse number="39">Врагът, който посял лошите семена, е дяволът. Времето за жътва е краят на света, а жътварите, които прибират реколтата, са ангелите.</verse>
				<verse number="40">Както плевелите се изскубват и изгарят в огъня, така ще бъде и когато дойде краят на света.</verse>
				<verse number="41">Човешкият Син ще изпрати ангелите си да приберат от царството му всички, които са изкушавали другите да съгрешават, и всички, които вършат зло.</verse>
				<verse number="42">Ангелите ще хвърлят тези хора в огнената пещ и там те ще плачат и скърцат със зъби.</verse>
				<verse number="43">Тогава праведните ще светят като слънцето в царството на своя Баща. Който има уши да чува, да слуша!“</verse>
				<verse number="44">„Небесното царство е като съкровище, скрито в нива. Един човек го намерил и така се зарадвал, че пак го заровил и продал всичко, което имал, за да купи тази нива.</verse>
				<verse number="45">Небесното царство е също и като търговец, който търсел хубави перли.</verse>
				<verse number="46">Когато намерил една много ценна перла, отишъл и продал всичко, което имал, за да я купи.</verse>
				<verse number="47">Небесното царство е също и като хвърлена в езеро рибарска мрежа, в която се хванали много различни риби.</verse>
				<verse number="48">Мрежата се напълнила и рибарите я изтеглили на брега. След това седнали, подбрали хубавата риба и я сложили в кошници, а лошата изхвърлили.</verse>
				<verse number="49">Така ще бъде и когато настъпи краят на света. Ангелите ще дойдат и ще отделят злите хора от праведните.</verse>
				<verse number="50">Ще хвърлят злите в огнената пещ и там те ще плачат и скърцат със зъби.“</verse>
				<verse number="51">Исус попита учениците си: „Разбирате ли всички тези неща?“ Те отговориха: „Да, разбираме.“</verse>
				<verse number="52">След това Исус им каза: „Така всеки законоучител, станал ученик в небесното царство, е като собственик на къща, който изважда от събраното в нея и нови, и стари неща.“</verse>
				<verse number="53">След като разказа тези притчи, Исус напусна това място</verse>
				<verse number="54">и отиде в града, където беше израснал. Там започна да поучава хората в синагогата им и те удивени казаха: „Откъде е взел тази мъдрост и властта да върши чудеса?</verse>
				<verse number="55">Не е ли той синът на дърводелеца? Майка му не се ли казва Мария, а братята му – Яков, Йосиф, Симон и Юда?</verse>
				<verse number="56">И сестрите му – не са ли всички те тук, сред нас? Откъде е взел всичко това?“</verse>
				<verse number="57">И хората отказаха да го приемат. Исус им каза: „Единственото място, където не уважават един пророк, е родният му град и собственият му дом.“</verse>
				<verse number="58">И защото нямаха вяра, той не извърши много чудеса там.</verse>
			</chapter>
			<chapter number="14">
				<verse number="1">По това време Ирод, управителят на Галилея, чу това, което хората говореха за Исус</verse>
				<verse number="2">и каза на слугите си: „Този човек е Йоан Кръстител. Сигурно е възкръснал от мъртвите и затова може да върши тези чудеса.“</verse>
				<verse number="3">Ирод бе заповядал да арестуват Йоан и бе накарал да го оковат във вериги и хвърлят в затвора. Причината за това бе Иродиада – съпругата на брат му Филип.</verse>
				<verse number="4">Йоан непрекъснато му повтаряше: „Не е редно ти да живееш с нея“,</verse>
				<verse number="5">затова Ирод искаше да го убие, но се страхуваше от тълпата, защото тя считаше Йоан за пророк.</verse>
				<verse number="6">На празненството по повод рождения ден на Ирод дъщерята на Иродиада танцуваше за него и гостите му и той бе толкова доволен от нея,</verse>
				<verse number="7">че обеща с клетва да й даде каквото тя пожелае.</verse>
				<verse number="8">Майка й я подучи какво да поиска и тя каза на Ирод: „Дай ми главата на Йоан Кръстител на този поднос.“</verse>
				<verse number="9">Царят се наскърби, но заради клетвите, които бе дал пред гостите си, заповяда да изпълнят молбата.</verse>
				<verse number="10">Той изпрати хора в затвора да обезглавят Йоан.</verse>
				<verse number="11">Те донесоха главата му на поднос и я дадоха на момичето, а то я отнесе на майка си.</verse>
				<verse number="12">Учениците на Йоан дойдоха да приберат тялото му и го погребаха, а после отидоха и съобщиха на Исус.</verse>
				<verse number="13">Когато чу какво се е случило с Йоан, Исус седна в една лодка и се отправи към безлюдно място, за да остане сам. Но когато хората разбраха това, излязоха от градовете си и го последваха по суша до мястото, към което се беше отправил.</verse>
				<verse number="14">Когато слезе на брега, Исус видя огромна тълпа от хора, съжали ги и излекува болните им.</verse>
				<verse number="15">Вечерта учениците дойдоха при него и му казаха: „Вече е много късно, а мястото е необитавано. Отпрати хората, за да могат да отидат по селата и да си купят храна.“</verse>
				<verse number="16">Исус отвърна: „Няма нужда да си отиват. Вие ги нахранете.“</verse>
				<verse number="17">Учениците отговориха: „Но ние имаме само пет хляба и две риби.“</verse>
				<verse number="18">Той им каза: „Донесете ми ги!“</verse>
				<verse number="19">След това нареди на хората да насядат върху тревата и като взе петте хляба и двете риби, погледна към небето и благодари на Бога. После разчупи хляба и го даде на учениците, а те го раздадоха на хората.</verse>
				<verse number="20">Всички ядоха до насита, а след това учениците събраха останалата храна и напълниха дванадесет кошници.</verse>
				<verse number="21">Тези, които ядоха, бяха около пет хиляди души, без да се броят жените и децата.</verse>
				<verse number="22">Веднага след това Исус накара учениците да се качат в лодката и им каза да отидат на другия бряг на Галилейското езеро, а той остана, за да отпрати хората.</verse>
				<verse number="23">След като се сбогува с тях, Исус се качи на хълма сам да се моли. С настъпването на вечерта той все още беше там сам.</verse>
				<verse number="24">По това време лодката вече се бе отдалечила от брега, люшкана от силни вълни и насрещен вятър.</verse>
				<verse number="25">Между три и шест часа сутринта Исус дойде при учениците си, като ходеше по водата.</verse>
				<verse number="26">Когато го видяха да върви по водата, те се ужасиха и казваха: „Призрак!“, викайки от страх.</verse>
				<verse number="27">Но Исус бързо им заговори: „Смело! Аз съм! Не се страхувайте!“</verse>
				<verse number="28">Тогава Петър каза: „Господи, ако това си ти, кажи ми да дойда при теб по водата.“</verse>
				<verse number="29">„Ела!“ – каза Исус и Петър слезе от лодката и тръгна по водата към него.</verse>
				<verse number="30">Но когато видя силния вятър, се изплаши, започна да потъва и извика: „Господи, спаси ме!“</verse>
				<verse number="31">Веднага Исус протегна ръка, хвана го и му каза: „Много малка ти е вярата! Защо се усъмни?“</verse>
				<verse number="32">След като Петър и Исус влязоха в лодката, вятърът утихна.</verse>
				<verse number="33">Тогава учениците в лодката паднаха на колене пред Исус и казаха: „Ти наистина си Божият Син!“</verse>
				<verse number="34">След като пресякоха езерото, стигнаха до брега при Генисарет.</verse>
				<verse number="35">Когато местните жители познаха Исус, разгласиха вестта за пристигането му из цялата област. Хората доведоха при него всички болни</verse>
				<verse number="36">и го молеха да им позволи само да докоснат края на дрехата му. И всички болни, които я допряха, бяха излекувани.</verse>
			</chapter>
			<chapter number="15">
				<verse number="1">След това няколко фарисеи и законоучители от Ерусалим дойдоха при Исус и го попитаха:</verse>
				<verse number="2">„Защо твоите ученици нарушават традицията на нашите предци? Защо не си мият ръцете преди ядене?“</verse>
				<verse number="3">Исус им отговори: „А защо вие нарушавате Божията заповед заради своята традиция?</verse>
				<verse number="4">Защото Бог е казал: «Уважавай баща си и майка си!» и «Който обиди баща си или майка си, трябва да бъде убит!»</verse>
				<verse number="5">А вие учите, че човек може да каже на баща си или майка си: «Всичко, което имам, ще принеса в дар на Бога.»</verse>
				<verse number="6">Вие учите този човек да не уважава баща си и така заради своята традиция пренебрегвате Божията заповед.</verse>
				<verse number="7">Лицемери! Прав е бил Исая, когато е пророкувал за вас:</verse>
				<verse number="8">«Тези хора ме почитат само на думи, но в сърцата им няма място за мен.</verse>
				<verse number="9">Няма никакъв смисъл да ми се покланят, щом това, което поучават, са само измислени от хора правила.»“</verse>
				<verse number="10">Исус извика хората при себе си и им каза: „Слушайте и разберете какво ви казвам.</verse>
				<verse number="11">Човек не се осквернява от това, което влиза в устата му. Осквернява се от онова, което излиза от нея.“</verse>
				<verse number="12">Тогава учениците дойдоха при Исус и попитаха: „Знаеш ли, че фарисеите са обидени от това, което каза?“</verse>
				<verse number="13">Исус отговори: „Всяко растение, което не е посадено от моя Баща в небесата, ще бъде изкоренено.</verse>
				<verse number="14">Оставете ги. Те са слепци, които водят други слепци. А ако един слепец води друг, тогава и двамата ще паднат в ямата.“</verse>
				<verse number="15">Петър му каза: „Обясни ни това, което по-рано каза на хората.“</verse>
				<verse number="16">Исус отговори: „Нима и вие все още не разбирате?</verse>
				<verse number="17">Не знаете ли, че храната, която влиза в устата, отива в стомаха и след това се изхвърля от тялото?</verse>
				<verse number="18">А лошите думи, които изрича устата, идват от сърцето. Те са, които оскверняват човека.</verse>
				<verse number="19">Зли помисли, убийства, прелюбодейства, сексуални грехове, кражби, лъжи и хули – всички тези злини идват от сърцето.</verse>
				<verse number="20">Те оскверняват човека, а не това, че не си мие ръцете преди ядене.“</verse>
				<verse number="21">Исус напусна това място и отиде в областта на Тир и Сидон.</verse>
				<verse number="22">Една ханаанка от този край дойде при него и извика: „Господи, Сине Давидов, смили се над мен! Демон се е вселил в дъщеря ми и тя ужасно страда!“</verse>
				<verse number="23">Но Исус не й отговори. Учениците му дойдоха и го замолиха: „Отпрати жената, защото върви след нас и вика.“</verse>
				<verse number="24">Исус отвърна: „Бог ме изпрати само при изгубените овце от народа на Израел.“</verse>
				<verse number="25">Тогава жената отиде при Исус, падна в краката му и каза: „Господи, помогни ми!“</verse>
				<verse number="26">Исус й отговори: „Не е правилно да се вземе хляба на децата и да се даде на кучетата.“</verse>
				<verse number="27">Жената каза: „Вярно е, Господи, но даже и кучeтата ядат трохите, които падат от масата на господарите им.“</verse>
				<verse number="28">Тогава Исус й отговори: „Ти си жена с голяма вяра! Ще направя това, което искаш.“ И в същия миг дъщеря й оздравя.</verse>
				<verse number="29">После Исус напусна това място и отиде на брега на Галилейското езеро. Изкачи се на хълма и седна там.</verse>
				<verse number="30">Огромни тълпи започнаха да се стичат при него. Хората водеха със себе си куци, слепи, сакати, глухонеми и много други болни. Сложиха ги при нозете на Исус и той ги излекува.</verse>
				<verse number="31">И народът бе удивен, виждайки как глухонемите проговарят, сакатите оздравяват, куците прохождат и слепите проглеждат. Всички прославяха Бога на Израел.</verse>
				<verse number="32">Исус извика учениците си и им каза: „Жал ми е за тези хора, защото са с мен вече трети ден и сега нямат нищо за ядене. Не искам да ги отпратя гладни, за да не припаднат по пътя към къщи.“</verse>
				<verse number="33">Учениците го попитаха: „Откъде да намерим достатъчно хляб в това необитавано място, за да нахраним толкова много хора?“</verse>
				<verse number="34">Исус ги попита: „Колко хляба имате?“ Те отговориха: „Седем, и няколко рибки.“</verse>
				<verse number="35">Исус нареди на хората да насядат на земята.</verse>
				<verse number="36">Взе седемте хляба и рибата и благодари на Бога. След това разчупи хляба и го даде на учениците, а те го раздадоха на хората.</verse>
				<verse number="37">След като всички ядоха до насита, учениците му напълниха седем кошници с храната, която беше останала.</verse>
				<verse number="38">Тези, които ядоха, бяха четири хиляди души, без да се броят жените и децата.</verse>
				<verse number="39">След като хората се разотидоха, Исус се качи в една лодка и се отправи към Магаданската област.</verse>
			</chapter>
			<chapter number="16">
				<verse number="1">Фарисеите и садукеите дойдоха при Исус и за да го изпитат, поискаха от него да извърши знамение като доказателство, че е дошъл от Бога.</verse>
				<verse number="2">Исус им отговори: „Когато видите залеза, вие знаете какво ще бъде времето. Ако небето е червено, казвате, че времето ще е хубаво.</verse>
				<verse number="3">А сутрин гледате изгрева и ако небето е червено и мрачно, казвате, че денят ще е дъждовен. Знаете да различавате знаците на небето, а не знаете да тълкувате знаците на времената!</verse>
				<verse number="4">Лукаво и неверно поколение търси знамение, но няма да получи друго знамение освен това с Йона. “ После Исус ги остави и си тръгна оттам.</verse>
				<verse number="5">Когато пресякоха езерото, учениците видяха, че са забравили да вземат със себе си хляб.</verse>
				<verse number="6">Исус им каза: „Внимавайте! Пазете се от маята на фарисеите и садукеите!“</verse>
				<verse number="7">Учениците започнаха да обсъждат какво значи това и казаха: „Сигурно казва така, защото забравихме да вземем хляб.“</verse>
				<verse number="8">Исус знаеше какво си мислят и им каза: „Защо говорите за това, че нямате хляб? Много малка ви е вярата!</verse>
				<verse number="9">Нима все още не разбирате? Помните ли петте хляба, които нахраниха пет хиляди души, и кошниците, които напълнихте?</verse>
				<verse number="10">А помните ли седемте хляба, които нахраниха четири хиляди души, и кошниците, които напълнихте?</verse>
				<verse number="11">Защо не можете да разберете, че не ви говорех за хляб? Казвам ви да се пазите от маята на фарисеите и садукеите.“</verse>
				<verse number="12">Тогава учениците разбраха, че Исус не им казва да се пазят от маята за хляб, а от учението на фарисеите и садукеите.</verse>
				<verse number="13">Когато отиде в областта на Кесария Филипова, Исус попита учениците си: „Кой според хората е Човешкият Син?“</verse>
				<verse number="14">Те отговориха: „Едни казват, че e Йоан Кръстител, други – че e Илия, трети – че e Еремия или някой друг пророк.“</verse>
				<verse number="15">Тогава Исус каза: „А според вас кой съм?“</verse>
				<verse number="16">Симон Петър отговори: „Ти си Месията, Синът на живия Бог.“</verse>
				<verse number="17">Исус му отвърна: „Благословен си, Симоне, сине Йонов, защото не човешко същество ти е разкрило това, а моят Баща в небесата.</verse>
				<verse number="18">Казвам ти също, че ти си Петър и върху този камък ще построя църквата си и силите на смъртта няма да могат да я победят.“</verse>
				<verse number="19">Ще ти дам ключовете от небесното царство и каквото вържеш на земята, ще бъде вързано и в небесата; а каквото развържеш на земята, ще бъде развързано и в небесата.“</verse>
				<verse number="20">След това Исус строго предупреди учениците си да не казват на никого, че той е Месията.</verse>
				<verse number="21">Оттогава Исус започна да обяснява на учениците си, че трябва да отиде в Ерусалим и че юдейските старейшини, главни свещеници и законоучители ще му причинят много страдания, и че трябва да бъде убит, а на третия ден – да възкръсне.</verse>
				<verse number="22">Петър го отведе настрана и започна да го укорява, като казваше: „Бог да те пощади, Господи! Това никога няма да ти се случи.“</verse>
				<verse number="23">Тогава Исус се обърна и каза на Петър: „Махни се от мен, Сатана! Ти ме изкушаваш да съгреша, защото мислиш не както мисли Бог, а както мислят хората.“</verse>
				<verse number="24">След това Исус каза на учениците си: „Ако някой иска да ме последва, трябва да каже «Не!» на собствените си желания, да вземе своя кръст и да ме следва.</verse>
				<verse number="25">Който иска да спаси живота си, ще го загуби, а който загуби живота си заради мен, ще го намери.</verse>
				<verse number="26">Защото каква полза има човек, ако спечели целия свят, а изгуби живота си? И какво може да плати, за да си го върне?</verse>
				<verse number="27">Човешкият Син ще дойде в славата на своя Баща заедно с ангелите си и тогава ще възнагради всеки за делата му.</verse>
				<verse number="28">Истина ви казвам: тук има хора, които няма да умрат, преди да видят Човешкия Син да идва като цар.“</verse>
			</chapter>
			<chapter number="17">
				<verse number="1">Шест дни по-късно Исус взе Петър, Яков и брат му Йоан и ги отведе на един висок хълм, където бяха съвсем сами.</verse>
				<verse number="2">Докато учениците го гледаха, Исус се промени. Лицето му засия като слънце, а дрехите му станаха ослепително бели.</verse>
				<verse number="3">Внезапно там се появиха Моисей и Илия и започнаха да разговарят с него.</verse>
				<verse number="4">Петър каза на Исус: „Господи, хубаво е, че сме тук. Ако искаш, ще вдигна три шатри – една за теб, една за Моисей и една за Илия.“</verse>
				<verse number="5">Докато Петър говореше, сияен облак се спусна над тях и от него се разнесе глас, който каза: „Това е моят възлюбен Син. Той е избраникът ми. Него слушайте!“</verse>
				<verse number="6">Като чуха това, учениците така се изплашиха, че паднаха по очи.</verse>
				<verse number="7">Но Исус се доближи до тях, докосна ги и им каза: „Станете! Не се страхувайте!“</verse>
				<verse number="8">Те вдигнаха поглед и не видяха никого освен Исус.</verse>
				<verse number="9">Когато слизаха от хълма, Исус им нареди: „Не казвайте на никого за това, което видяхте, преди Човешкият Син да възкръсне от мъртвите.“</verse>
				<verse number="10">Учениците го попитаха: „Защо законоучителите казват, че първо трябва да дойде Илия?“</verse>
				<verse number="11">Исус отговори: „Илия идва и той ще внесе отново ред във всичко.</verse>
				<verse number="12">Но казвам ви: Илия вече дойде, ала хората не го познаха и се отнесоха с него така, както им бе угодно. По същия начин ще накарат да страда и Човешкия Син.“</verse>
				<verse number="13">Тогава учениците разбраха, че Исус им говори за Йоан Кръстител.</verse>
				<verse number="14">Когато Исус и учениците му се върнаха при хората, към него се приближи един човек и падна на колене,</verse>
				<verse number="15">казвайки: „Господи, смили се над сина ми! Той има епилепсия и ужасно страда. Често пада в огъня или във водата.</verse>
				<verse number="16">Водих го при учениците ти, но те не можаха да го излекуват.“</verse>
				<verse number="17">Исус отвърна: „Поколение без никаква вяра и заблудено от правия път! Докога трябва да бъда с вас? Докога трябва да продължавам да ви търпя? Доведете момчето тук при мен!“</verse>
				<verse number="18">Исус заповяда на демона да излезе и той напусна тялото на момчето. В същия миг то оздравя.</verse>
				<verse number="19">Когато Исус остана сам, учениците му се приближиха към него и го попитаха: „Защо не успяхме да прогоним демона от момчето?“</verse>
				<verse number="20">Исус отговори: „Защото вярата ви е малка! Истина ви казвам: ако имате вяра колкото едно синапено зрънце, можете да заповядате на тази планина: «Премести се оттук там!» и тя ще се премести. И нищо няма да е невъзможно за вас.</verse>
				<verse number="21">[]</verse>
				<verse number="22">По-късно учениците се събраха в Галилея и Исус им каза: „Човешкият Син ще бъде предаден на хора,</verse>
				<verse number="23">които ще го убият, но на третия ден той ще възкръсне.“ Учениците му много се наскърбиха.</verse>
				<verse number="24">Когато Исус и учениците му отидоха в Капернаум, към Петър се приближиха тези, които събираха данъка от две драхми и попитаха: „Вашият учител не плаща ли двете драхми?“</verse>
				<verse number="25">„Плаща“ – отговори Петър и влезе в къщата. Още преди той да си отвори устата, Исус му каза: „Как мислиш, Симоне, от кого царете по света събират данъци и такси? От своите деца или от децата на другите хора?“</verse>
				<verse number="26">Петър отговори: „От децата на другите хора.“ Тогава Исус му каза: „Значи децата на царя не трябва да плащат данъци.</verse>
				<verse number="27">Но за да не разгневим тези бирници, иди на езерото, хвърли въдицата и отвори устата на първата риба, която уловиш. В нея ще намериш един статир. Вземи го и им го дай, за да платиш таксата за себе си и за мен.“</verse>
			</chapter>
			<chapter number="18">
				<verse number="1">По това време учениците дойдоха при Исус и го попитаха: „Кой е най-великият в небесното царство?“</verse>
				<verse number="2">Тогава Исус извика при себе си едно детенце, изправи го пред тях</verse>
				<verse number="3">и каза: „Истина ви казвам: докато не се промените и не станете като малки деца, никога няма да влезете в небесното царство.</verse>
				<verse number="4">Който се смири като това детенце, той е най-великият в небесното царство.</verse>
				<verse number="5">Който приеме едно такова детенце в мое име, мен приема.“</verse>
				<verse number="6">„Но който изкуши едно от тези малките, които вярват в мен, да извърши грях, за него би било по-добре да окачат воденичен камък на шията му и да се удави в дълбокото море.</verse>
				<verse number="7">Горко на хората по света заради нещата, които ги изкушават да извършат грях, защото такива неща винаги ще има, но горко на този, чрез когото идват.</verse>
				<verse number="8">Ако ръката ти или кракът ти те изкушават да извършиш грях, отрежи ги и ги хвърли. По-добре е за теб да влезеш в живота без ръка или крак, отколкото да имаш две ръце и два крака, но да бъдеш хвърлен във вечния огън.</verse>
				<verse number="9">Ако окото ти те изкушава да извършиш грях, извади го и го хвърли. По-добре е за теб да влезеш в живота с едно око, отколкото да имаш две очи, но да бъдеш хвърлен в огнения пъкъл.“</verse>
				<verse number="10">„Внимавайте да не презирате нито едно от тези малките, защото техните ангели в небесата винаги гледат лицето на моя Баща в небесата.</verse>
				<verse number="11">[]</verse>
				<verse number="12">Ако човек има сто овце и една от тях се изгуби, той ще остави другите деветдесет и девет на хълма и ще отиде да търси изгубилата се, нали?</verse>
				<verse number="13">Истина ви казвам: щом я намери, той е по-щастлив за нея, отколкото за онези деветдесет и девет, които не са се отделяли от стадото.</verse>
				<verse number="14">Така и вашият Баща в небесата не иска да се изгуби нито едно от тези малките.“</verse>
				<verse number="15">„Ако твоят брат или сестра извърши грях спрямо теб, иди и кажи на този човек в какво е сгрешил. Но го направи насаме, между вас двамата. Ако човекът се вслуша в думите ти, значи си му помогнал отново да бъде твой брат.</verse>
				<verse number="16">Но ако откаже да те слуша, иди отново при него и вземи със себе си още един или двама души, за да може всичко да се потвърди от двама или трима свидетели.</verse>
				<verse number="17">Ако човекът откаже да ги слуша, тогава кажете на църквата. Ако и нея откаже да слуша, тогава се отнасяй към него като към езичник или като към бирник.</verse>
				<verse number="18">Истина ви казвам: каквото вържете на земята, ще бъде вързано и в небето; и каквото развържете на земята, ще бъде развързано и в небето.</verse>
				<verse number="19">Казвам ви също, че ако двама от вас са единодушни за това, за което се молят, то моят Баща в небесата ще го изпълни.</verse>
				<verse number="20">Защото ако двама или трима са се събрали в мое име, аз съм там с тях.“</verse>
				<verse number="21">Тогава Петър дойде при Исус и попита: „Господи, когато някой продължава да върши грях спрямо мен, колко пъти трябва да му прощавам? Да му прощавам ли, ако съгреши седем пъти?“</verse>
				<verse number="22">Исус му отговори: „Казвам ти, че трябва да му прощаваш не само седем, а седемдесет и седем пъти.</verse>
				<verse number="23">Така небесното царство е като царя, който решил да събере парите, които слугите му дължали.</verse>
				<verse number="24">Когато започнал да събира парите, при него довели един слуга, който му дължал десет хиляди таланта.</verse>
				<verse number="25">Но понеже слугата не бил в състояние да върне тази сума, господарят заповядал да го продадат заедно с жена му, децата му и цялото му имущество за изплащане на дълга.</verse>
				<verse number="26">Тогава слугата паднал на колене пред господаря и му се примолил: «Имай търпение към мен и ще ти изплатя всичко, което ти дължа!»</verse>
				<verse number="27">Господарят съжалил слугата, опростил му дълга и го пуснал да си върви.</verse>
				<verse number="28">По-късно същият този слуга намерил друг слуга, който му дължал сто динария. Сграбчил го за гърлото и казал: «Върни ми парите, които ми дължиш!»</verse>
				<verse number="29">Човекът паднал на колене и му се примолил: «Имай търпение към мен и ще ти изплатя дължимото!»</verse>
				<verse number="30">Но слугата отказал да чака и го хвърлил в затвора, докато изплати дълга си.</verse>
				<verse number="31">Другите слуги видели какво станало и много се натъжили, затова отишли при господаря си и му разказали всичко, което се случило.</verse>
				<verse number="32">Тогава господарят извикал слугата и му казал: «Ти си зъл слуга! Аз ти опростих целия дълг, понеже ме помоли.</verse>
				<verse number="33">Не трябваше ли и ти да проявиш милост към другия слуга така, както аз проявих милост към теб?»</verse>
				<verse number="34">Разгневен, господарят му го пратил да бъде наказан, докато не върне всичко, което дължал.</verse>
				<verse number="35">Ето как моят небесен Баща ще се отнесе към вас, ако всеки един не прости на своя брат или сестра от цялото си сърце.“</verse>
			</chapter>
			<chapter number="19">
				<verse number="1">След като каза всичко това, Исус напусна Галилея и отиде в областта Юдея отвъд река Йордан.</verse>
				<verse number="2">Огромни тълпи го следваха и той ги излекува там.</verse>
				<verse number="3">При него дойдоха няколко фарисеи и за да го подведат да каже нещо грешно, го попитаха: „Позволено ли е човек да се разведе с жена си независимо по каква причина?“</verse>
				<verse number="4">Исус отговори: „Не сте ли чели, че при сътворението «Бог ги създаде мъжки и женски пол»</verse>
				<verse number="5">и каза: «Затова човек ще остави баща си и майка си и ще се привърже към жена си, и двамата ще станат едно»?</verse>
				<verse number="6">Така че те вече са не двама души, а едно цяло. Бог ги е свързал и никой не трябва да ги разделя!“</verse>
				<verse number="7">Фарисеите попитаха: „Защо тогава Моисей е заповядал: «Дай й документ за развод и се разведи с нея!»?“</verse>
				<verse number="8">Исус отговори: „Моисей ви позволи да се развеждате с жените си, защото отказахте да приемете Божието учение. Но в началото разводът не е бил позволен.</verse>
				<verse number="9">Казвам ви, че всеки, който се разведе с жена си и се ожени за друга жена, върши прелюбодейство. Мъжът може да се разведе с жена си само ако тя му изневери.“</verse>
				<verse number="10">Тогава учениците казаха на Исус: „Ако това е единствената причина, поради която един мъж може да се разведе с жена си, тогава по-добре да не се жени.“</verse>
				<verse number="11">Той им отговори: „Не всеки може да приеме това учение, а само тези, на които е дадено от Бога.</verse>
				<verse number="12">Има мъже, които не могат да се женят, защото са се родили без способността да създават деца. Има и такива, които други хора са направили неспособни да създават деца, както и мъже, които са се отказали от брака заради небесното царство. Който може да приеме това учение, трябва да го приеме.“</verse>
				<verse number="13">Тогава хората доведоха децата си при Исус, за да положи ръце на главите им и да се помоли за тях, но учениците му се скараха на близките им.</verse>
				<verse number="14">Тогава Исус каза: „Оставете децата и не ги спирайте да дойдат при мен, защото небесното царство принадлежи на хора като тях.“</verse>
				<verse number="15">И след като положи ръцете си върху децата, напусна това място.</verse>
				<verse number="16">Един човек дойде при Исус и го попита: „Учителю, какво добро трябва да извърша, за да получа вечен живот?“</verse>
				<verse number="17">Исус му каза: „Защо питаш мен какво е добро? Един единствен е Онзи, който е добър! Но ако искаш да влезеш в живота, изпълнявай заповедите.“</verse>
				<verse number="18">Човекът попита: „Кои заповеди?“ Исус отговори: „«Не убивай, не прелюбодействай, не кради, не лъжесвидетелствай,</verse>
				<verse number="19">уважавай баща си и майка си!», «Обичай ближния си както себе си!» “</verse>
				<verse number="20">Младият човек му каза: „Изпълнил съм всички тези неща. Какво още трябва да направя?“</verse>
				<verse number="21">Исус отговори: „Ако искаш да бъдеш съвършен, иди и продай всичко, което притежаваш, и раздай парите на бедните. Ако го направиш, ще имаш съкровище в небесата. След това ела и ме последвай.“</verse>
				<verse number="22">Но като чу това, младежът си тръгна наскърбен, защото притежаваше огромно състояние.</verse>
				<verse number="23">Тогава Исус се обърна към учениците си: „Истина ви казвам: трудно ще бъде за богатия да влезе в небесното царство.</verse>
				<verse number="24">Да, казвам ви: по-лесно е камила да мине през иглено ухо, отколкото богат човек да влезе в Божието царство.“</verse>
				<verse number="25">Когато учениците чуха това, много се учудиха и попитаха: „Кой тогава може да се спаси?“</verse>
				<verse number="26">Исус ги погледна и каза: „За хората това е невъзможно, но за Бога няма невъзможни неща.“</verse>
				<verse number="27">Тогава Петър му каза: „Виж! Ние оставихме всичко и те последвахме. Каква ще бъде нашата награда?“</verse>
				<verse number="28">Исус им каза: „Истина ви казвам: в новия свят, който Бог ще установи, Човешкият Син ще седне на своя славен престол и всички вие, които ме последвахте, също ще седнете на дванадесет престола и ще съдите дванадесетте племена на Израел.</verse>
				<verse number="29">И всеки, който е оставил дом, братя, сестри, баща, майка, деца или ниви, за да ме последва, ще получи сто пъти повече от това, което е оставил, и ще наследи вечен живот.</verse>
				<verse number="30">Много хора, които сега са първи, ще станат последни, а тези, които сега са последни, ще станат първи.“</verse>
			</chapter>
			<chapter number="20">
				<verse number="1">„Небесното царство е като стопанин, който излязъл рано една сутрин, за да наеме работници за лозето си.</verse>
				<verse number="2">Той се уговорил с работниците да им плаща по един динарий на ден и ги изпратил на лозето си.</verse>
				<verse number="3">Около девет часа стопанинът минал край пазара и видял там хора да стоят без работа.</verse>
				<verse number="4">Казал им: «Идете и вие на лозето ми, а аз ще ви платя каквото ви се полага.»</verse>
				<verse number="5">И те отишли. Около дванадесет часа по обяд и после около три часа, стопанинът отново наел работници.</verse>
				<verse number="6">Към пет часа той пак излязъл и като видял и други мъже да стоят там, ги попитал: «Защо цял ден стоите тук, без да вършите нищо?»</verse>
				<verse number="7">Те му отговорили: «Защото никой не ни наема.» А той им казал: «Тогава и вие идете на лозето ми.»</verse>
				<verse number="8">В края на деня стопанинът на лозето казал на надзирателя на работниците: «Извикай работниците и им плати надниците, като започнеш от хората, които наех последни и свършиш с онези, които наех първи.»</verse>
				<verse number="9">И така, дошли работниците, наети в пет часа, и всеки получил по един динарий.</verse>
				<verse number="10">Когато дошли наетите първи, те си мислили, че ще им се плати повече, но също получили по един динарий.</verse>
				<verse number="11">Като си го взели, те зароптали против стопанина на имота,</verse>
				<verse number="12">казвайки му: «Тези хора бяха наети последни и работиха само един час, но ти им плати толкова, колкото и на нас, а ние работихме цял ден под жаркото слънце!»</verse>
				<verse number="13">Той на свой ред казал на един от недоволните: «Приятелю, аз не съм несправедлив към теб. Нали се съгласи да работиш за един динарий?</verse>
				<verse number="14">Тогава вземи си парите и си върви. Искам да платя на човека, когото наех последен, същата сума, каквато получи и ти.</verse>
				<verse number="15">Нямам ли право да правя с парите си каквото поискам? Или ти просто завиждаш, че съм щедър?»</verse>
				<verse number="16">Така последните сега ще станат първи, а тези, които сега са първи, ще станат последни.“</verse>
				<verse number="17">Исус отиваше в Ерусалим заедно с дванадесетте си ученика. По пътя той ги отведе настрана и им каза:</verse>
				<verse number="18">„Отиваме в Ерусалим, където Човешкият Син ще бъде предаден на главните свещеници и законоучителите и те ще го осъдят на смърт.</verse>
				<verse number="19">Ще го предадат на езичниците, които ще му се подиграват, ще го бичуват и ще го разпънат на кръст. Но на третия ден след смъртта си той ще възкръсне.“</verse>
				<verse number="20">Тогава жената на Зеведей се приближи до Исус заедно със синовете си, поклони му се и го помоли за една услуга.</verse>
				<verse number="21">Исус я попита: „Какво искаш?“ Тя отговори: „Обещай ми, че единият ми син ще седи от дясната, а другият – от лявата ти страна в твоето царство.“</verse>
				<verse number="22">Исус каза на синовете й: „Вие не разбирате за какво ме молите. Можете ли да изпиете чашата, която аз трябва да изпия?“ Те му отговориха: „Можем.“</verse>
				<verse number="23">Исус им каза: „Наистина ще изпиете чашата, която ще изпия, но не аз мога да избирам кой да седи от дясната или от лявата ми страна. Тези места са за онези, за които ги е приготвил моят Баща.“</verse>
				<verse number="24">Останалите десет ученика чуха това и възнегодуваха срещу двамата братя.</verse>
				<verse number="25">Исус събра всички и каза: „Знаете, че управниците на езичниците обичат да показват властта си над тях, а водачите им господстват над тях.</verse>
				<verse number="26">Но сред вас не трябва да е така! Ако някой иска да стане велик сред вас, трябва да ви бъде слуга.</verse>
				<verse number="27">Ако някой иска да бъде пръв сред вас, трябва да ви бъде роб –</verse>
				<verse number="28">също както Човешкия Син, който не дойде, за да му слугуват, а за да слугува и да даде живота си като откуп за много хора.“</verse>
				<verse number="29">Когато Исус и учениците му напускаха Ерихон, го последва огромна тълпа.</verse>
				<verse number="30">Край пътя седяха двама слепци и като чуха, че Исус минава, извикаха: „Господи, Сине Давидов! Смили се над нас!“</verse>
				<verse number="31">Хората ги смъмриха и им казаха да мълчат, но те завикаха още по-силно: „Господи, Сине Давидов! Смили се над нас!“</verse>
				<verse number="32">Тогава Исус спря, извика ги и ги попита: „Какво искате да направя за вас?“</verse>
				<verse number="33">Слепите отговориха: „Господи, искаме да прогледнем!“</verse>
				<verse number="34">Исус ги съжали и докосна очите им. В същия миг те прогледнаха и го последваха.</verse>
			</chapter>
			<chapter number="21">
				<verse number="1">Като наближиха Ерусалим, Исус и учениците му спряха във Витфагия при Елеонската планина. Исус изпрати напред двама от учениците си</verse>
				<verse number="2">с думите: „Идете в селото, което виждате пред вас и там ще намерите една вързана магарица заедно с малкото й магаренце. Отвържете ги и ми ги доведете.</verse>
				<verse number="3">Ако някой ви попита защо ги взимате, кажете му: «Господ има нужда от тях и веднага ще ги върне.»“</verse>
				<verse number="4">Това се случи, за да се изпълни казаното чрез пророка:</verse>
				<verse number="5">„Кажете на Сион: «Виж! Твоят цар идва при теб, кротък и възседнал магаре и магаренце – малкото на магарица.»“</verse>
				<verse number="6">Учениците отидоха и направиха това, което им каза Исус.</verse>
				<verse number="7">Доведоха магарицата и магаренцето, сложиха връхните си дрехи върху тях и той седна отгоре им.</verse>
				<verse number="8">Много хора от тълпата постилаха връхните си дрехи пред него, а други режеха клони от дърветата и ги постилаха на пътя му.</verse>
				<verse number="9">Пред него и зад него вървяха тълпи от хора. Всички викаха: „Осанна на Давидовия Син! «Благословен да бъде този, който идва в името на Господа!» Осанна във висините!“</verse>
				<verse number="10">Когато Исус влезе в Ерусалим, в целия град цареше оживление. Хората се питаха: „Кой е този човек?“</verse>
				<verse number="11">От тълпите, които го следваха, отговаряха: „Това е Исус, пророкът от град Назарет в Галилея.“</verse>
				<verse number="12">Исус влезе в храма и изгони всички, които купуваха и продаваха там. Той преобърна масите на онези, които обменяха пари, и скамейките на продавачите на гълъби</verse>
				<verse number="13">и им каза: „Писано е: «Моят дом ще бъде наречен дом на молитва», а вие го превръщате в «свърталище на разбойници».“</verse>
				<verse number="14">Някои от намиращите се в храма слепи и сакати хора се приближиха до Исус и той ги излекува.</verse>
				<verse number="15">Когато главните свещеници и законоучителите видяха чудесата, които извърши, и чуха възклицанията на децата в храма: „Осанна на Давидовия Син!“, те се разгневиха</verse>
				<verse number="16">и го попитаха: „Чуваш ли какво казват тези деца?“ Исус им отговори: „Чувам. А вие никога ли не сте чели: «Научил си децата и бебетата да те прославят»?“</verse>
				<verse number="17">След това ги остави и отиде във Витания, където пренощува.</verse>
				<verse number="18">Рано на другата сутрин, когато се връщаше в града, Исус усети глад.</verse>
				<verse number="19">Той видя едно смокиново дърво край пътя и отиде до него, но там нямаше нищо друго освен листа. Тогава Исус му каза: „Никога вече да не дадеш плод!“ И дървото веднага изсъхна.</verse>
				<verse number="20">Учениците му видяха това и удивено го попитаха: „Как смокиновото дърво изсъхна толкова бързо?“</verse>
				<verse number="21">Исус им отговори: „Истина ви казвам: ако имате вяра и не се съмнявате, не само ще можете да направите същото, което аз направих с това дърво, но и ако кажете на тази планина: «Стани и скочи в морето!», така и ще стане.</verse>
				<verse number="22">Ако вярвате, ще получите всичко, което искате в молитвите си.“</verse>
				<verse number="23">Исус отиде в храма и докато проповядваше там, главните свещеници и старейшините на народа дойдоха при него и му казаха: „Кажи ни, с чия власт вършиш тези неща? Кой ти я даде?“</verse>
				<verse number="24">Исус отвърна: „Аз също ще ви задам един въпрос. Ако ми отговорите, ще ви кажа с чия власт върша тези неща.</verse>
				<verse number="25">Кажете ми: кръщението на Йоан от Бога ли дойде или от хората?“ Главните свещеници и старейшините започнаха да се съветват помежду си: „Ако отговорим: «От Бога», той ще ни попита: «Защо тогава не му повярвахте?»</verse>
				<verse number="26">Ако кажем: «От хората», има защо да се страхуваме от народа, понеже той вярва, че Йоан е пророк.“</verse>
				<verse number="27">Затова му отговориха: „Не знаем.“ Тогава Исус им каза: „И аз няма да ви кажа с чия власт върша тези неща.“</verse>
				<verse number="28">„Кажете ми какво мислите за това: Един човек имал двама сина. Той отишъл при по-големия и казал: «Сине, иди днес да работиш на лозето ми.»</verse>
				<verse number="29">Синът отговорил: «Няма да отида», но по-късно размислил и отишъл.</verse>
				<verse number="30">След това бащата отишъл и казал същото и на другия син. Той отговорил: «Ще отида», но не удържал на думата си.</verse>
				<verse number="31">Кой от двамата сина изпълнил волята на баща си?“ Старейшините отговориха: „Първият син.“ Исус им каза: „Истина ви казвам: бирниците и блудниците ще отидат в Божието царство преди вас,</verse>
				<verse number="32">защото Йоан дойде да ви покаже как да живеете праведно, но вие не му повярвахте. А бирниците и блудниците му повярваха! Но дори и след като видяхте това, не размислихте и не му повярвахте.“</verse>
				<verse number="33">„Чуйте още една притча: Един човек имал нива, която засадил с лози. Оградил земята с плет, изкопал трап, в който да мачка гроздето, и построил кула. След това дал лозето под наем на земеделци и отпътувал.</verse>
				<verse number="34">Когато дошло времето за гроздобер, собственикът изпратил слугите си при земеделците, за да приберат неговия дял от реколтата.</verse>
				<verse number="35">Но земеделците хванали слугите, набили единия, убили другия, а третия пребили с камъни.</verse>
				<verse number="36">Тогава стопанинът изпратил други слуги при земеделците, но те се разправили с тях по същия начин.</verse>
				<verse number="37">Най-накрая човекът решил да изпрати сина си, като си мислел, че към него земеделците ще проявят уважение.</verse>
				<verse number="38">Но когато видели сина, те си казали: «Това е наследникът. Хайде да го убием и да вземем наследството му!»</verse>
				<verse number="39">Сграбчили го, извели го извън лозето и го убили.</verse>
				<verse number="40">Когато се върне собственикът на лозето, как ще постъпи с тези земеделци?“</verse>
				<verse number="41">Юдейските главни свещеници и старейшини му отговориха: „Сигурно е, че ще убие тези зли хора, а след това ще даде лозето на други земеделци, които ще му дават неговия дял от реколтата, когато я приберат.“</verse>
				<verse number="42">Исус им каза: „Никога ли не сте чели в Писанията: «Камъкът, който зидарите отхвърлиха, стана крайъгълен камък. Господ извърши това и то е чудесно в нашите очи»?</verse>
				<verse number="43">Затова ви казвам, че Божието царство ще ви се отнеме и ще се даде на народ, който живее по начин, подобаващ за това царство.</verse>
				<verse number="44">Който падне върху този камък, ще се разбие, а този, върху когото падне камъкът, ще бъде смазан.“</verse>
				<verse number="45">Когато чуха тези притчи, главните свещеници и фарисеите разбраха, че Исус говори за тях</verse>
				<verse number="46">и искаха да го арестуват, но се страхуваха от тълпите, защото те вярваха, че той е пророк.</verse>
			</chapter>
			<chapter number="22">
				<verse number="1">Исус започна да говори на хората, като отново използваше притчи. Той каза:</verse>
				<verse number="2">„Небесното царство е като царят, който приготвил сватбено празненство за своя син.</verse>
				<verse number="3">Поканил много хора и когато всичко било готово, изпратил слугите си да кажат на поканените, но те не пожелали да отидат.</verse>
				<verse number="4">Тогава царят отново изпратил други слуги да кажат на поканените: «Всичко е готово за празненството. Биволите и угоените ми говеда са заклани. Всичко е приготвено, елате на сватбеното празненство!»</verse>
				<verse number="5">Но те не проявили интерес и се разотишли – един на работа в полето, друг по своите дела.</verse>
				<verse number="6">Останалите хванали слугите, поругали се с тях и ги убили.</verse>
				<verse number="7">Царят се разгневил. Изпратил войниците си и те убили онези, които се разправили със слугите, и опожарили града им.</verse>
				<verse number="8">След това царят казал на слугите си: «Сватбеното празненство е готово, но тези, които поканих, се оказаха недостойни.</verse>
				<verse number="9">Затова излезте по ъглите на улиците и поканете всички, които видите. Кажете им да дойдат на празненството.»</verse>
				<verse number="10">Слугите излезли на улиците и събрали всички хора, които срещнали – добри и лоши – и залата се напълнила с гости.</verse>
				<verse number="11">Тогава царят влязъл да огледа гостите и видял един човек, който не бил облечен в сватбарски дрехи.</verse>
				<verse number="12">Попитал го: «Приятелю, как влезе тук, като не носиш сватбарски дрехи?» Човекът не отговорил нищо.</verse>
				<verse number="13">Тогава царят казал на слугите: «Вържете ръцете и краката му и го хвърлете навън, в тъмнината, където хората ще плачат и скърцат със зъби.»</verse>
				<verse number="14">Да, много са поканените, но малко са избраните.“</verse>
				<verse number="15">Тогава фарисеите си тръгнаха и се събраха, за да решат как да хванат Исус в капана на собствените му думи.</verse>
				<verse number="16">Те изпратиха при него свои ученици и иродиани, които му казаха: „Учителю, знаем, че си честен и поучаваш истината за Божия път. Ти не се страхуваш от това, което другите мислят, защото за теб всички хора за равни.</verse>
				<verse number="17">Кажи ни, какво мислиш: справедливо ли е да се плащат данъци на цезаря или не?“</verse>
				<verse number="18">Но като знаеше лукавото намерение на тези хора, Исус им каза: „Лицемери! Защо се опитвате да ме хванете натясно?</verse>
				<verse number="19">Покажете ми монета, с която се плащат данъците.“ Донесоха му един динарий.</verse>
				<verse number="20">Тогава Исус ги попита: „Чий е образът на монетата и чие име е изписано на нея?“</verse>
				<verse number="21">Те отговориха: „На цезаря.“ Тогава Исус им каза: „Давайте цезаровото на цезаря, а Божието – на Бога!“</verse>
				<verse number="22">Когато чуха това, което им каза, те се удивиха. След това го оставиха и си отидоха.</verse>
				<verse number="23">Същия ден няколко садукеи дойдоха при Исус (садукеите не вярват във възкресението) и му зададоха такъв въпрос:</verse>
				<verse number="24">„Учителю, Моисей ни учеше, че ако един женен мъж умре, без да е имал деца, тогава неговият брат трябва да се ожени за вдовицата му и да създаде потомство за брат си.</verse>
				<verse number="25">При нас имаше седем братя. Първият се ожени, но умря, без да има деца, и брат му се ожени за вдовицата.</verse>
				<verse number="26">После умря и вторият брат. Същото се случи с третия и с всички останали братя.</verse>
				<verse number="27">Жената умря последна.</verse>
				<verse number="28">Чия съпруга ще бъде тя при възкресението, след като всичките седем братя бяха женени за нея?“</verse>
				<verse number="29">Исус отговори: „Вие се заблуждавате, защото не познавате нито Писанията, нито Божията сила.</verse>
				<verse number="30">При възкресението хората няма да се женят и омъжват, а ще бъдат като ангелите в небето.</verse>
				<verse number="31">А що се отнася до възкресението на мъртвите, нима не сте чели какво ви е казал Бог? Той каза:</verse>
				<verse number="32">«Аз съм Богът на Авраам, Богът на Исаак и Богът на Яков.» Той е Бог на живи, а не на мъртви хора.“</verse>
				<verse number="33">Тълпите чуха това и бяха поразени от учението му.</verse>
				<verse number="34">Но когато научиха, че Исус е накарал садукеите да замълчат, фарисеите се събраха</verse>
				<verse number="35">и един от тях, който познаваше добре закона, му зададе въпрос с цел да го изпита:</verse>
				<verse number="36">„Учителю, коя заповед от закона е най-важна?“</verse>
				<verse number="37">Исус отговори: „«Обичай Господа, твоя Бог! Обичай го с цялото си сърце, с цялата си душа и с целия си разум!»</verse>
				<verse number="38">Това е първата и най-важна заповед.</verse>
				<verse number="39">И втората най-важна заповед е като първата: «Обичай ближния си както себе си!»</verse>
				<verse number="40">Всичко в закона и писанията на пророците е основано на тези две заповеди.“</verse>
				<verse number="41">Тогава Исус се обърна с въпрос към събралите се фарисеи:</verse>
				<verse number="42">„Какво мислите за Месията? Чий син е той?“ Те отговориха: „На Давид. “</verse>
				<verse number="43">Исус им каза: „Защо тогава, вдъхновен от Духа, Давид го нарича «Господ», като казва:</verse>
				<verse number="44">«Господ каза на моя Господ: Седни от дясната ми страна, докато сложа твоите врагове в краката ти.»</verse>
				<verse number="45">Щом Давид го нарича «Господ», как може той да е негов син?“</verse>
				<verse number="46">Нито един от фарисеите не можа да му каже нещо в отговор и от този ден никой не се осмели да му задава други въпроси.</verse>
			</chapter>
			<chapter number="23">
				<verse number="1">След това Исус започна да говори на народа и учениците си,</verse>
				<verse number="2">казвайки: „Законоучителите и фарисеите имат правото да тълкуват закона на Моисей.</verse>
				<verse number="3">Затова правете и спазвайте всичко, което ви наставляват, но не се учете от делата им, защото те говорят, без да вършат.</verse>
				<verse number="4">Налагат върху плещите на хората тежки товари, а самите те и пръста си не помръдват да ги преместят.</verse>
				<verse number="5">Вършат добри дела само за да ги видят хората. Наистина, те все уголемяват филактериите си и удължават полите на дрехите си.</verse>
				<verse number="6">Обичат да заемат най-почетните места при празненствата и най-предните столове в синагогите.</verse>
				<verse number="7">Ласкаят се, когато ги поздравяват с уважение по пазарите и обичат да ги наричат «Учителю».</verse>
				<verse number="8">Но вие не трябва да позволявате да ви наричат «Учителю», защото всички сте братя и сестри и имате само един Учител.</verse>
				<verse number="9">И не наричайте никого на земята «Отче», защото имате само един Баща – небесния.</verse>
				<verse number="10">И не позволявайте да ви наричат «Господарю», защото един е вашият Господар – Месията.</verse>
				<verse number="11">Най-великият сред вас трябва да ви бъде слуга.</verse>
				<verse number="12">Всеки, който въздига себе си, ще бъде смирен, а всеки, който смирява себе си, ще бъде въздигнат.</verse>
				<verse number="13">Горко ви, лицемерни законоучители и фарисеи! Вие затваряте за хората вратите на небесното царство. Нито вие влизате, нито пускате вътре другите, които се опитват да влязат.</verse>
				<verse number="14">[]</verse>
				<verse number="15">Горко ви, лицемерни законоучители и фарисеи! Вие кръстосвате морета и държави, за да намерите един прозелит, а когато го намерите, го правите двойно по-лош и от самите вас, които заслужавате да отидете в пъкъла.</verse>
				<verse number="16">Горко ви, слепи водачи, които казвате: «Ако някой се закълне в храма, това не означава нищо. Но ако се закълне в златото в храма, трябва да изпълни клетвата си.»</verse>
				<verse number="17">Слепи глупци! Кое е по-важно: златото или храмът, който прави златото свещено?</verse>
				<verse number="18">Вие казвате също: «Ако някой се закълне в олтара, това не означава нищо. Но ако се закълне в дара върху олтара, трябва да изпълни клетвата си.»</verse>
				<verse number="19">Слепци! Кое е по-важно: дарът или олтарът, който прави дара свещен?</verse>
				<verse number="20">Който се кълне в олтара, се кълне както в него, така и във всичко, което е върху него.</verse>
				<verse number="21">И който се кълне в храма, се кълне както в него, така и в Онзи, който живее в него.</verse>
				<verse number="22">Който се кълне в небето, се кълне и в Божия престол, и в Онзи, който седи на него.</verse>
				<verse number="23">Горко ви, лицемерни законоучители и фарисеи! Вие давате на Бога една десета от всичко, което имате, дори от джоджена, копъра и кимиона. Но не спазвате онова, което е наистина важно в закона – да сте справедливи, милостиви и честни. Тези неща трябваше да спазвате, като не забравяте и другите.</verse>
				<verse number="24">Слепи водачи! Вие сте като човек, който изважда от чашата си мушичка, поглъщайки междувременно камила.</verse>
				<verse number="25">Горко ви, лицемерни законоучители и фарисеи! Вие измивате чашите и чиниите отвън, но вътре те са пълни с неща, които сте получили с измама и задоволяване на собствените си страсти.</verse>
				<verse number="26">Слепи фарисеино! Първо изчисти вътрешността на чашата и тогава външността й също ще бъде чиста.</verse>
				<verse number="27">Горко ви, лицемерни законоучители и фарисеи! Вие сте като варосани гробници – хубави отвън, но вътре пълни с кости на мъртъвци и всякакви нечистотии.</verse>
				<verse number="28">Така и вие – отвън изглеждате като праведници, но отвътре сте пълни с лицемерие и грехове.</verse>
				<verse number="29">Горко ви, лицемерни законоучители и фарисеи! Вие строите гробници за пророците и украсявате гробовете на праведните,</verse>
				<verse number="30">и казвате: «Ако бяхме живели по времето на нашите предци, нямаше да им помагаме да убият пророците.»</verse>
				<verse number="31">С това потвърждавате, че сте потомци на тези, които са убили пророците.</verse>
				<verse number="32">Хайде, довършете онова, което предците ви са започнали!</verse>
				<verse number="33">Змии и рожби на ехидни! Как мислите, че ще избегнете осъждението на пъкъла?</verse>
				<verse number="34">Затова изпращам при вас пророци, мъдреци и учители. Някои от тях ще убиете, други ще разпънете на кръст, трети ще бичувате в синагогите си и ще ги преследвате от град на град.</verse>
				<verse number="35">Ваша ще бъде вината за невинно пролятата на земята кръв – от тази на праведника Авел до тази на Захария, Верахиевия син, когото убихте между храма и олтара.</verse>
				<verse number="36">Истина ви казвам: наказанието за всичко това ще дойде върху сегашното поколение.“</verse>
				<verse number="37">„Ерусалиме, Ерусалиме! Ти, който избиваш пророците и с камъни посрещаш онези, които Бог ти изпраща! Колко пъти исках да събера децата ти, както кокошката събира своите пиленца под крилата си! Но вие отказахте.</verse>
				<verse number="38">Вижте! Сега домът ви ще остане пуст.</verse>
				<verse number="39">Казвам ви: няма да ме видите вече, докато не дойде времето да кажете: «Благословен да бъде този, който идва в името на Господа!» “</verse>
			</chapter>
			<chapter number="24">
				<verse number="1">Исус излезе от храма и си тръгваше, когато учениците му дойдоха при него, за да му покажат храмовите сгради.</verse>
				<verse number="2">Исус им каза: „Виждате ли всички тези неща? Истина ви казвам: камък върху камък няма да остане тук – всичко ще бъде сринато до основи.“</verse>
				<verse number="3">По-късно Исус седеше на Елеонската планина и учениците му дойдоха там, за да останат сами с него. Те го попитаха: „Кажи ни, кога ще се случат тези неща? Какъв ще бъде знакът за твоето връщане и за края на света?“</verse>
				<verse number="4">Исус отговори: „Внимавайте и не позволявайте на никого да ви заблуди!</verse>
				<verse number="5">Много хора ще дойдат в мое име и ще кажат: «Аз съм Месията! » и ще измамят много хора.</verse>
				<verse number="6">Ще чуете грохота на битки и вести за войни. Но не се страхувайте – тези неща трябва да се случат, но това все още няма да е краят.</verse>
				<verse number="7">Народи ще се вдигнат срещу други народи, царства ще воюват срещу други царства. Ще има глад и земетресения на различни места по земята.</verse>
				<verse number="8">Но всичко това е само като първите родилни болки.</verse>
				<verse number="9">По онова време хората ще ви предават на изтезания и ще ви убиват, и ще бъдете мразени от всички народи заради това, че сте мои последователи.</verse>
				<verse number="10">По онова време мнозина ще обърнат гръб на вярата и ще се предават един друг на властите, и ще се мразят взаимно.</verse>
				<verse number="11">И много лъжепророци ще се появят и ще заблудят мнозина.</verse>
				<verse number="12">Тъй като злото в света ще се разрасне, любовта на повечето хора ще изстине.</verse>
				<verse number="13">Но този, който издържи докрай, ще бъде спасен.</verse>
				<verse number="14">Благата вест за царството ще бъде провъзгласена по целия свят като свидетелство за всички народи, а след това ще настъпи краят.</verse>
				<verse number="15">Затова, когато видите да стои на Святото Място «мерзостта, която причинява разорение» и за която говори пророк Даниил (нека читателят да разбира),</verse>
				<verse number="16">хората в Юдея да бягат в планините.</verse>
				<verse number="17">Ако някой е на покрива, да не слиза да вземе нещата от къщата си.</verse>
				<verse number="18">Ако някой е на полето, да не се връща назад, за да вземе дрехите си.</verse>
				<verse number="19">Горко на бременните и на кърмещите в онези дни!</verse>
				<verse number="20">При това, молете се да не се наложи да бягате през зимата или в съботен ден,</verse>
				<verse number="21">защото тогава ще има голяма скръб, каквато не е имало никога от началото на света досега и каквато никога няма да има.</verse>
				<verse number="22">И ако Бог не бе решил да съкрати онези дни, никой не би оцелял. Но заради своите избрани той ще съкрати онези дни.</verse>
				<verse number="23">Ако през онова време някой ви каже: «Виж! Месията е тук!» или «Той е там!», не му вярвайте.</verse>
				<verse number="24">Казвам ви това, защото ще се появят лъжемесии и лъжепророци и ще извършат велики знамения и чудеса, за да заблудят, ако е възможно, дори и избраните от Бога.</verse>
				<verse number="25">Ето, предупредих ви!</verse>
				<verse number="26">Така че, ако ви кажат: «Ето, Месията е в пустинята!», не отивайте там. Или ако кажат: «Ето, той е във вътрешните стаи!», не вярвайте.</verse>
				<verse number="27">Защото както светкавицата блясва от изток и прорязва небето до запад, така ще бъде и когато дойде Човешкият Син.</verse>
				<verse number="28">Където е мършата, там ще се съберат лешоядите.</verse>
				<verse number="29">Веднага след скръбта на онези дни «Слънцето ще стане тъмно, луната няма да излъчва светлината си, звездите ще падат от небето и небесните сили ще се разклатят.»</verse>
				<verse number="30">Тогава на небето ще се появи знамението на Човешкия Син. Всички народи по земята ще заридаят и ще видят Човешкия Син като идва на небесните облаци със сила и велика слава.</verse>
				<verse number="31">Със звук от гръмогласна тръба той ще изпрати своите ангели да съберат неговите избрани отвсякъде, от единия край на небесата до другия.“</verse>
				<verse number="32">„Вземете поука от смокиновото дърво: когато клоните му омекнат и листата му напъпят, вие знаете, че лятото е близо.</verse>
				<verse number="33">По същия начин, когато видите всички тези събития, ще знаете, че завръщането на Човешкия Син е близо, на прага на вратата.</verse>
				<verse number="34">Истина ви казвам: това поколение няма да премине, докато не се сбъдне всичко това.</verse>
				<verse number="35">Небето и земята ще преминат, но моите думи никога няма да преминат.“</verse>
				<verse number="36">„Никой не знае кога ще бъде този ден и час – нито небесните ангели, нито Синът, а само Отец.</verse>
				<verse number="37">Когато Човешкият Син дойде, ще бъде същото както в дните на Ной.</verse>
				<verse number="38">Тогава, преди потопа, хората ядели, пиели, женели се и се омъжвали до деня, в който Ной влязъл в кораба.</verse>
				<verse number="39">Тези хора не подозирали нищо, докато не дошъл потопът и не ги унищожил. Така ще бъде и когато дойде Човешкият Син.</verse>
				<verse number="40">Двама души ще работят на полето: единият ще бъде взет, а другият – оставен.</verse>
				<verse number="41">Две жени ще мелят на мелницата: едната ще бъде взета, а другата – оставена.</verse>
				<verse number="42">Така че, бъдете готови, защото не знаете деня, в който ще дойде вашият Господ.</verse>
				<verse number="43">Помнете това: ако стопанинът на къщата знаеше кога ще дойде крадецът, щеше да остане буден и нямаше да позволи да му влязат в къщата.</verse>
				<verse number="44">Затова и вие трябва да сте готови. Човешкият Син ще дойде, когато не го очаквате.“</verse>
				<verse number="45">„Кой е довереният и благоразумен слуга? Този, на когото господарят поверява другите си слуги, за да им раздава храната в определеното време.</verse>
				<verse number="46">Благословен ще бъде този слуга, когато господарят дойде и го завари да върши онова, което му е възложил.</verse>
				<verse number="47">Истина ви казвам: господарят ще му повери грижата за целия си имот.</verse>
				<verse number="48">Но какво ще се случи, ако слугата е лош човек и си мисли, че господарят му няма да се върне скоро?</verse>
				<verse number="49">Той ще започне да бие другите слуги и да яде и пие с другите пияници.</verse>
				<verse number="50">Господарят на такъв слуга ще дойде в ден, когато той не го очаква, и в момент, който той не знае.</verse>
				<verse number="51">Ще го подложи на ужасна смърт и ще определи мястото му да е при лицемерите, където хората ще плачат и скърцат със зъби.“</verse>
			</chapter>
			<chapter number="25">
				<verse number="1">„Тогава небесното царство ще бъде като десетте девойки, които взели светилниците си и отишли да посрещнат младоженеца.</verse>
				<verse number="2">Пет от тях били глупави, а пет – благоразумни.</verse>
				<verse number="3">Петте глупави девойки взели светилниците си, но не взели със себе си допълнително масло.</verse>
				<verse number="4">Благоразумните девойки обаче заедно със светилниците си взели и допълнително масло в съдовете си.</verse>
				<verse number="5">Тъй като младоженецът се бавел, на всички им се додрямало и заспали.</verse>
				<verse number="6">В полунощ някой извикал: «Младоженецът идва! Излезте да го посрещнете!»</verse>
				<verse number="7">Тогава всички онези девойки станали и приготвили светилниците си.</verse>
				<verse number="8">Глупавите девойки казали на благоразумните: «Дайте ни от вашето масло. Нашите светилници угасват.»</verse>
				<verse number="9">Но благоразумните отговорили: «Маслото, което имаме, може да не стигне нито за нас, нито за вас. По-добре идете при търговците и си купете.»</verse>
				<verse number="10">Докато те отивали да купят масло, младоженецът пристигнал и готовите девойки влезли с него на сватбеното празненство. После вратата била заключена.</verse>
				<verse number="11">По-късно дошли и другите девойки и казали: «Господине! Господине! Отвори ни!»</verse>
				<verse number="12">Но младоженецът отвърнал: «Истина ви казвам: не ви познавам!»</verse>
				<verse number="13">Винаги бъдете готови, защото не знаете нито деня, нито часа, когато Човешкият Син ще дойде.“</verse>
				<verse number="14">„Небесното царство е като човека, който преди да напусне дома си, извикал слугите си и им казал да се грижат за имота му, докато той е в чужбина.</verse>
				<verse number="15">Дал на всеки според способностите: на единия – пет таланта, на другия – два, а на третия – един, и тръгнал.</verse>
				<verse number="16">Слугата, който получил пет таланта, отишъл бързо да търгува с тях и така спечелил още пет.</verse>
				<verse number="17">По същия начин и слугата, който имал два таланта, спечелил още два.</verse>
				<verse number="18">А слугата, който получил един, отишъл и изкопал дупка в земята, където скрил парите на господаря си.</verse>
				<verse number="19">След много време господарят се върнал и попитал слугите какво са направили с парите му.</verse>
				<verse number="20">Слугата, който бил получил пет таланта, му донесъл още толкова и казал: «Господарю, ти ми повери грижата за пет таланта. Аз ги използвах, за да спечеля още пет.»</verse>
				<verse number="21">Господарят отговорил: «Добре си направил. Ти си добър слуга и може да ти се има доверие. Справи се с малкото пари, затова ще ти дам да се грижиш за по-големи неща. Влез и сподели радостта на господаря си!»</verse>
				<verse number="22">След това дошъл слугата, който бил получил два таланта и казал: «Господарю, ти ми даде два таланта. Аз ги използвах, за да спечеля още два.»</verse>
				<verse number="23">Господарят отговорил: «Добре си направил. Ти си добър слуга и може да ти се има доверие. Справи се с малкото пари, затова ще ти дам да се грижиш за по-големи неща. Влез и сподели радостта на господаря си!»</verse>
				<verse number="24">Тогава дошъл слугата, който бил получил един талант и казал: «Господарю, знаех, че си суров човек, който жъне онова, което не е садил, и прибира онова, което не е посял.</verse>
				<verse number="25">Затова се изплаших и отидох да скрия парите ти в земята. Ето, вземи каквото ти принадлежи.»</verse>
				<verse number="26">Господарят отговорил: «Ти си зъл и ленив слуга! Казваш, че си знаел, че жъна каквото не съм садил и прибирам каквото не съм сял.</verse>
				<verse number="27">Затова трябваше да сложиш парите ми в банката, за да мога като се върна, да си ги получа обратно с лихвите.</verse>
				<verse number="28">Затова вземете таланта от този слуга и го дайте на онзи, който има десет таланта.</verse>
				<verse number="29">Всеки, който има, ще получи още и ще има повече, отколкото му е необходимо. Но на онзи, който няма, ще се отнеме и малкото, което има.»</verse>
				<verse number="30">След това господарят казал: «Изхвърлете този безполезен слуга навън, в тъмнината, където хората ще плачат и скърцат със зъби.»“</verse>
				<verse number="31">„Когато Човешкият Син дойде в своята слава, заедно с всичките си ангели, той ще седне на славния си престол.</verse>
				<verse number="32">Тогава всички народи на земята ще се съберат пред него и той ще ги раздели на две групи, също както овчарят отделя овцете от козите.</verse>
				<verse number="33">Овцете ще постави от дясната си страна, а козите – от лявата.</verse>
				<verse number="34">След това царят ще каже на тези от дясната му страна: «Елате, вие, благословени от моя Баща! Наследете царството, подготвено за вас от сътворението на света.</verse>
				<verse number="35">Това царство е ваше, защото бях гладен и ме нахранихте. Бях жаден и ми дадохте да пия. Бях странник и ме поканихте в дома си.</verse>
				<verse number="36">Нямах дрехи и ме облякохте. Бях болен и се погрижихте за мен, бях затворник и дойдохте да ме навестите.»</verse>
				<verse number="37">А праведните хора ще отговорят: «Господи, кога те видяхме гладен и те нахранихме? Кога те видяхме жаден и ти дадохме да пиеш?</verse>
				<verse number="38">Кога те видяхме да минаваш като странник и те поканихме в дома си? Кога те видяхме без дрехи и те облякохме?</verse>
				<verse number="39">Кога те видяхме болен или затворник и се погрижихме за теб?»</verse>
				<verse number="40">Тогава царят ще им отговори: «Истина ви казвам: когато сте правили това за един от тези най-маловажни мои братя, за мен сте го правили.»</verse>
				<verse number="41">После той ще каже на тези от лявата му страна: «Махнете се от мен, вие, прокълнати, и вървете във вечния огън, приготвен за дявола и неговите ангели!</verse>
				<verse number="42">Идете си, защото бях гладен, но не ме нахранихте. Бях жаден, но не ми дадохте да пия.</verse>
				<verse number="43">Бях странник, но не ме поканихте в дома си. Нямах дрехи, но не ме облякохте. Бях болен и в затвор, но не се погрижихте за мен.»</verse>
				<verse number="44">Тогава тези хора ще отвърнат: «Господи, кога те видяхме гладен или жаден? Кога те видяхме странник? И кога те видяхме без дрехи, болен или в затвор? Кога видяхме всичко това и не ти помогнахме?»</verse>
				<verse number="45">А царят ще им отговори: «Истина ви казвам: когато сте отказали да помогнете на един от тези най-маловажни мои братя, на мен не сте помогнали.»</verse>
				<verse number="46">И тогава тези хора ще отидат във вечно наказание, а праведните – във вечен живот.“</verse>
			</chapter>
			<chapter number="26">
				<verse number="1">След като изрече всички тези думи, Исус каза на учениците си:</verse>
				<verse number="2">„Знаете, че след два дни е Пасха и на този ден Човешкият Син ще бъде предаден, за да го разпънат на кръст.“</verse>
				<verse number="3">Тогава главните свещеници и юдейските старейшини се събраха в двора на първосвещеника Каяфа</verse>
				<verse number="4">и се наговориха да хванат Исус чрез измама и да го убият.</verse>
				<verse number="5">Но си казваха: „Не трябва да го арестуваме по време на празника, за да не се разбунтува народът.“</verse>
				<verse number="6">Исус беше във Витания, в къщата на Симон прокажения,</verse>
				<verse number="7">когато една жена се приближи до него с алабастров съд, пълен със скъпо миро, и го изля на главата му, докато той се хранеше.</verse>
				<verse number="8">Учениците видяха това, ядосаха се и говореха помежду си: „Защо беше нужно такова прахосничество?</verse>
				<verse number="9">Това миро можеше да се продаде за много пари, които да се раздадат на бедните.“</verse>
				<verse number="10">Но Исус знаеше какво си мислят и им каза: „Защо тревожите жената? Тя извърши нещо прекрасно за мен.</verse>
				<verse number="11">С вас винаги ще има бедни, но аз няма да съм винаги с вас.</verse>
				<verse number="12">Тя изля това миро върху тялото ми, за да ме приготви за моето погребение.</verse>
				<verse number="13">Истина ви казвам: където и да се провъзгласява тази Блага вест по целия свят, ще се разказва също и за това, което тя извърши, за да я помнят хората.“</verse>
				<verse number="14">Тогава един от дванадесетте ученика, наречен Юда Искариотски, отиде при главните свещеници</verse>
				<verse number="15">и каза: „Колко ще ми дадете, ако ви предам Исус?“ Те му предложиха тридесет сребърника</verse>
				<verse number="16">и от този момент Юда зачака най-подходящото време, за да им предаде Исус.</verse>
				<verse number="17">В първия ден на празника на безквасните хлябове учениците дойдоха при Исус и казаха: „Къде искаш да ти приготвим да ядеш пасхалната вечеря?“</verse>
				<verse number="18">Исус отговори: „Идете в града при един човек, когото познавам, и му кажете: «Учителят заръча: Определеното време наближава. Ще празнувам Пасха с учениците си в твоя дом.»“</verse>
				<verse number="19">Учениците направиха както им каза Исус и приготвиха пасхалното ядене.</verse>
				<verse number="20">Вечерта Исус седеше на масата с дванадесетте си ученика.</verse>
				<verse number="21">Докато се хранеха, той каза: „Истина ви казвам: един от вас ще ме предаде!“</verse>
				<verse number="22">Учениците много се наскърбиха и един след друг започнаха да го питат: „Господи, не съм аз, нали?“</verse>
				<verse number="23">Исус отговори: „Ще ме предаде този, който е натопил ръката си в блюдото заедно с мен.</verse>
				<verse number="24">Човешкият Син ще си иде, точно както казват Писанията за него, но горко на онзи, който го предаде. За този човек щеше да бъде по-добре никога да не се беше раждал.“</verse>
				<verse number="25">Юда, който щеше да го предаде, попита: „Не съм аз, нали, Учителю?“ Исус отговори: „Сам го каза.“</verse>
				<verse number="26">Докато се хранеха, Исус взе хляба, благодари на Бога и го разчупи. После го даде на учениците си и каза: „Вземете и яжте. Това е моето тяло.“</verse>
				<verse number="27">След това взе чашата, благодари на Бога и я даде на учениците, като им каза: „Нека всеки от вас пие,</verse>
				<verse number="28">защото това е моята кръв на завета, който Бог сключва с вас. Тя се пролива за много хора, за да бъдат простени греховете им.</verse>
				<verse number="29">Казвам ви: няма вече да пия от това вино до онзи ден, в който ще пия с вас ново вино в царството на моя Баща.“</verse>
				<verse number="30">След това изпяха един химн и отидоха на Елеонската планина.</verse>
				<verse number="31">Исус каза на учениците: „Заради това, което ще ми се случи, тази нощ всички вие ще се разбягате и ще ме изоставите, защото Писанието казва: «Ще убия овчаря и овцете ще се разбягат.»</verse>
				<verse number="32">Но след като бъда възкресен, ще отида в Галилея преди вас.“</verse>
				<verse number="33">Петър каза: „Дори всички останали да те изоставят заради това, което ще ти се случи, аз никога няма да те изоставя.“</verse>
				<verse number="34">Исус отвърна: „Истина ти казвам: тази нощ, преди да пропее петелът, три пъти ще си се отрекъл от мен.“</verse>
				<verse number="35">Но Петър му каза: „Никога няма да се отрека от теб, дори ако трябва да умра заедно с теб.“ Същото заявиха и всички останали ученици.</verse>
				<verse number="36">Тогава Исус отиде с тях на едно място, наречено Гетсимания, и им каза: „Поседете тук, докато отида там да се помоля.“</verse>
				<verse number="37">После взе със себе си Петър и двамата Зеведееви синове и започна да тъгува и да се терзае.</verse>
				<verse number="38">Каза им: „Душата ми се раздира от скръб. Останете тук и бъдете нащрек заедно с мен.“</verse>
				<verse number="39">След това Исус се отдалечи малко от тях, падна по очи и започна да се моли: „Отче мой, ако е възможно, нека тази чаша ме отмине! Но направи така, както искаш ти, а не както искам аз.“</verse>
				<verse number="40">След това се върна при учениците си и ги завари заспали. Той каза на Петър: „Нима не можахте един час да останете нащрек заедно с мен?</verse>
				<verse number="41">Бъдете нащрек и се молете, за да не се поддадете на изкушение. Духът ви иска да извърши онова, което е правилно, но тялото ви е слабо.“</verse>
				<verse number="42">За втори път Исус се отдалечи и започна да се моли: „Отче мой, ако не е възможно тази чаша да ме отмине, без да я изпия, моля се волята ти да се изпълни.“</verse>
				<verse number="43">След това се върна при учениците си и отново ги завари заспали, защото клепачите им бяха натежали.</verse>
				<verse number="44">Той ги остави и отиде да се моли за трети път, като каза същите думи.</verse>
				<verse number="45">След това се върна при учениците си и каза: „Още ли спите и си почивате? Дойде времето Човешкият Син да бъде предаден в ръцете на грешни хора.</verse>
				<verse number="46">Станете! Да вървим. Ето – идва този, който ще ме предаде!“</verse>
				<verse number="47">Докато Исус казваше това, дойде Юда – един от дванадесетте ученика. С него имаше много хора с ножове и сопи, изпратени от главните свещеници и старейшините на народа.</verse>
				<verse number="48">Този, който щеше да го предаде, се беше уговорил с тях да им даде знак: „Когото целуна, той е. Него хванете!“</verse>
				<verse number="49">Юда се приближи до Исус и му каза: „Здравей, Учителю!“ И го целуна.</verse>
				<verse number="50">Исус отговори: „Приятелю, направи това, за което си дошъл.“ Тогава мъжете се приближиха, сграбчиха Исус и го арестуваха.</verse>
				<verse number="51">Когато се случи това, един от учениците му изтегли ножа си, удари с него слугата на първосвещеника и му отряза ухото.</verse>
				<verse number="52">Исус му каза: „Прибери ножа си на мястото му. Който вади нож, от нож умира.</verse>
				<verse number="53">Нима мислиш, че не мога да помоля моя Баща и той незабавно да изпрати повече от дванадесет легиона ангели да ми помогнат?</verse>
				<verse number="54">Но как тогава ще се изпълни казаното в Писанията, че всичко трябва да стане по този начин?“</verse>
				<verse number="55">След това Исус каза на тълпите хора: „Идвате да ме хванете с ножове и сопи, сякаш съм престъпник. Всеки ден седях в храма и поучавах, но не ме арестувахте.</verse>
				<verse number="56">Всичко това обаче става, за да се изпълни писаното от пророците.“ Тогава всички ученици го оставиха и избягаха.</verse>
				<verse number="57">Хората, които арестуваха Исус, го отведоха в дома на първосвещеника Каяфа, където се бяха събрали законоучителите и старейшините.</verse>
				<verse number="58">Петър следваше Исус на разстояние и влезе след него в двора на първосвещеника, където седна със стражите, за да види какво ще стане.</verse>
				<verse number="59">Главните свещеници и целият Синедрион се опитваха да намерят лъжесвидетели срещу Исус, за да могат да го убият.</verse>
				<verse number="60">Много хора дойдоха и дадоха лъжливи показания, но въпреки това съветът не можеше да намери причина да го убие. Накрая дойдоха двама души</verse>
				<verse number="61">и заявиха: „Този човек каза: «Мога да разруша Божия храм и да го построя отново за три дни.»“</verse>
				<verse number="62">Тогава първосвещеникът се изправи и каза на Исус: „Тези хора свидетелстват срещу теб. Няма ли да кажеш нещо за това, в което те обвиняват?“</verse>
				<verse number="63">Но Исус не отговори. Първосвещеникът отново му каза: „Заклевам те в живия Бог! Кажи ни, ти ли си Месията, Божият Син?“</verse>
				<verse number="64">Исус отговори: „Сам го каза. Но казвам ви: отсега нататък ще виждате Човешкия Син да седи от дясната страна на Всемогъщия и да идва на небесните облаци.“</verse>
				<verse number="65">Тогава първосвещеникът разкъса дрехите си и каза: „Този човек богохулства! Нима ни са нужни други свидетели? Току-що чухте богохулството.</verse>
				<verse number="66">Какво отсъждате?“ Юдеите отговориха: „Той е виновен и трябва да умре.“</verse>
				<verse number="67">И започнаха да го заплюват в лицето, да го бият с юмруци и да му удрят плесници.</verse>
				<verse number="68">„Покажи ни, че си пророк, ти, който твърдиш, че си Месията! Отгатни кой те удари!“ – казваха те.</verse>
				<verse number="69">През това време Петър седеше в двора. Една прислужница се приближи до него и каза: „Ти също беше с Исус от Галилея.“</verse>
				<verse number="70">Но Петър отрече пред всички с думите: „Не зная за какво говориш.“</verse>
				<verse number="71">След това излезе от двора, а на вратата го видя друга прислужница, която каза пред хората там: „Този човек беше с Исус от Назарет.“</verse>
				<verse number="72">И още веднъж Петър отрече, като се закле: „Не познавам този човек!“</verse>
				<verse number="73">Малко след това няколко души, които стояха там, се приближиха до Петър и му казаха: „Ти наистина си един от онези, които го следваха. Начинът, по който говориш, те издава.“</verse>
				<verse number="74">Тогава той започна да се проклина и да им се кълне: „Не познавам този човек!“ Точно тогава пропя петел.</verse>
				<verse number="75">Петър си спомни какво му беше казал Исус: „Преди да пропее петелът, ще си се отрекъл от мен три пъти.“ После излезе навън и горчиво заплака.</verse>
			</chapter>
			<chapter number="27">
				<verse number="1">Рано на другата сутрин всички главни свещеници и старейшини на народа свикаха съвет, на който решиха да убият Исус.</verse>
				<verse number="2">Вързаха го и го отведоха при губернатора Пилат.</verse>
				<verse number="3">А Юда, който го беше предал, видя, че Исус е осъден и се разкая за стореното. Той върна тридесетте сребърника на главните свещеници и старейшините</verse>
				<verse number="4">и каза: „Извърших грях, като предадох на смърт невинен човек!“ Те отговориха: „Че какво ни е на нас? Ти му мисли.“</verse>
				<verse number="5">Тогава Юда захвърли парите в храма, излезе навън и се обеси.</verse>
				<verse number="6">Главните свещеници взеха сребърните монети и казаха: „Нашият закон не позволява да сложим тези пари в храмовата кутия за дарения, защото с тях е платена смъртта на човек.“</verse>
				<verse number="7">И решиха да купят с тях едно място, наречено „Грънчарова нива“, за да погребват там чужденците.</verse>
				<verse number="8">Ето защо тази нива и до ден днешен е известна като „Кръвна нива“.</verse>
				<verse number="9">Така се изпълни пророчеството, казано от Еремия: „Те взеха тридесетте сребърника – цената, която израелтяните решиха да платят за него –</verse>
				<verse number="10">и купиха с тях грънчаровата нива, както Господ ми заповяда.“</verse>
				<verse number="11">Исус застана пред губернатора Пилат, който го попита: „Ти ли си царят на юдеите?“ Исус отговори: „Сам го казваш.“</verse>
				<verse number="12">Но когато главните свещеници и старейшините го обвиняваха, той мълчеше.</verse>
				<verse number="13">Тогава Пилат му каза: „Не чуваш ли в колко много неща те обвиняват?“</verse>
				<verse number="14">Но Исус не отговори на нито едно обвинение и Пилат остана много изненадан.</verse>
				<verse number="15">Всяка година на празника Пасха управникът освобождаваше по един затворник, когото хората посочваха.</verse>
				<verse number="16">По това време в затвора се намираше един известен престъпник на име Варава.</verse>
				<verse number="17">Когато тълпата се събра, Пилат ги попита: „Кого искате да ви освободя: Варава или Исус, наречен Месията?“</verse>
				<verse number="18">Той знаеше, че хората бяха предали Исус, защото му завиждаха.</verse>
				<verse number="19">Докато Пилат седеше в съда, жена му му изпрати съобщение, в което казваше: „Остави този невинен човек на мира. Снощи сънувах сън за него, който много ме разтревожи.“</verse>
				<verse number="20">Но главните свещеници и старейшините убедиха тълпите да поискат Варава да бъде освободен, а Исус – убит.</verse>
				<verse number="21">Пилат каза: „При мен са Варава и Исус. Кого искате да ви освободя?“ „Варава!“ – отвърнаха хората.</verse>
				<verse number="22">Пилат попита: „А какво да правя с Исус, наречен Месията?“ Всички отговориха: „Разпъни го на кръст!“</verse>
				<verse number="23">„Защо искате да го убия? – попита Пилат. – Какво престъпление е извършил?“ Хората започнаха да викат още по-силно: „Разпъни го на кръст!“</verse>
				<verse number="24">Пилат видя, че няма смисъл да продължава и че се надигат размирици. Тогава взе вода, изми ръцете си пред тълпата и каза: „Не съм виновен за смъртта на този човек. Вие сте тези, които я искат.“</verse>
				<verse number="25">Тълпата отговори: „Нека кръвта му тежи на нас и нашите деца.“</verse>
				<verse number="26">Тогава Пилат им освободи Варава и нареди да накажат Исус с бой с камшик, след което го предаде, за да бъде разпънат на кръст.</verse>
				<verse number="27">След това войниците на Пилат отведоха Исус в двореца на губернатора и целият полк се събра около него.</verse>
				<verse number="28">Свалиха дрехите му и го наметнаха с алена мантия.</verse>
				<verse number="29">После сплетоха венец от тръни и го сложиха на главата му, а в дясната му ръка поставиха тръстика. След това коленичиха пред него и подигравателно казваха: „Да живее царят на юдеите!“</verse>
				<verse number="30">Заплюваха го, а след това взеха тръстиката и го заудряха с нея по главата.</verse>
				<verse number="31">Когато се поругаха с него, те му свалиха мантията, облякоха го отново в неговите дрехи и го отведоха да бъде разпънат на кръст.</verse>
				<verse number="32">По пътя видяха един човек от Киринея на име Симон и го накараха да носи кръста на Исус.</verse>
				<verse number="33">Когато стигнаха до мястото, наречено Голгота, което означава „Лобно място“,</verse>
				<verse number="34">войниците дадоха на Исус да пие вино, смесено с жлъчка, но след като го опита, той отказа да го изпие.</verse>
				<verse number="35">Приковаха го на един кръст, после си поделиха дрехите му, като хвърлиха жребий,</verse>
				<verse number="36">и седнаха там, за да го пазят.</verse>
				<verse number="37">Над главата му сложиха надпис с отправеното срещу него обвинение: „ТОВА Е ИСУС, ЦАРЯТ НА ЮДЕИТЕ.“</verse>
				<verse number="38">Заедно с него бяха разпънати двама разбойника – единият от дясната, а другият от лявата му страна.</verse>
				<verse number="39">Хората, които минаваха оттам, го обиждаха, поклащаха глави</verse>
				<verse number="40">и казваха: „Ти, който щеше да събаряш храма и да го строиш отново за три дни, я спаси себе си сега! Слез от кръста, ако си Божият Син!“</verse>
				<verse number="41">Главните свещеници, законоучителите и юдейските старейшини също бяха там и се присмиваха на Исус:</verse>
				<verse number="42">„Другите спасяваше, а себе си не може да спаси! Нали е царят на Израел? Нека сега слезе от кръста и ще му повярваме!</verse>
				<verse number="43">Като толкова уповаваше на Бога, нека сега Бог го избави, ако наистина му е скъп. Нали сам казваше: «Аз съм Божият Син!»“</verse>
				<verse number="44">Разбойниците, разпънати заедно с него, също го обсипваха с обиди.</verse>
				<verse number="45">По обяд над цялата страна се спусна мрак, който не се вдигна три часа.</verse>
				<verse number="46">Около три часа Исус извика високо: „Или, Или, лама савахтани?“, което значи: „Боже мой, Боже мой, защо си ме изоставил?“</verse>
				<verse number="47">Някои от онези, които стояха там, чуха това и казаха: „Вика Илия.“</verse>
				<verse number="48">Един от тях веднага изтича, напои с оцет една гъба и като я набучи на тръстикова пръчка, даде на Исус да пие от нея.</verse>
				<verse number="49">Но другите хора казаха: „Остави го! Нека да видим дали Илия ще дойде да го спаси.“</verse>
				<verse number="50">Исус извика високо още веднъж и след това издъхна.</verse>
				<verse number="51">В този момент завесата в храма се раздра на две от горе до долу. Земята се разтърси и скалите се напукаха.</verse>
				<verse number="52">Гробовете се отвориха и много от Божиите хора, които бяха умрели, възкръснаха.</verse>
				<verse number="53">Те излязоха от гробовете и след като Исус възкръсна, отидоха в святия град и се явиха на много хора.</verse>
				<verse number="54">Стотникът и войниците, които пазеха Исус, видяха земетресението и всичко, което стана. Те много се изплашиха и казаха: „Той наистина бе Божий Син!“</verse>
				<verse number="55">Много жени стояха там и гледаха отдалеч. Това бяха жените, които бяха следвали Исус от Галилея, за да се грижат за него.</verse>
				<verse number="56">Там бяха Мария Магдалина, Мария – майката на Яков и Йосиф, и майката на Зеведеевите синове.</verse>
				<verse number="57">Същата вечер в Ерусалим дойде един богат човек от Ариматея на име Йосиф, който също беше ученик на Исус.</verse>
				<verse number="58">Той отиде при Пилат и поиска тялото на Исус. Пилат нареди на войниците да му го дадат.</verse>
				<verse number="59">Тогава Йосиф взе тялото, зави го в ново ленено платно</verse>
				<verse number="60">и го положи в своята нова, наскоро изсечена в скалата гробница.</verse>
				<verse number="61">Мария Магдалина и другата Мария останаха да седят пред гробницата.</verse>
				<verse number="62">Беше Подготвителен ден. На следващия ден главните свещеници и фарисеите се срещнаха с Пилат</verse>
				<verse number="63">и му казаха: „Господарю, спомняме си, че докато беше още жив, този самозванец каза: «След три дни ще възкръсна.»</verse>
				<verse number="64">Дай заповед да пазят гробницата, докато минат три дни, защото учениците му може да дойдат и да откраднат тялото, а след това да кажат на хората: «Той възкръсна от мъртвите.» Тази последна лъжа ще бъде по-лоша от онова, което говореха за него по-рано.“</verse>
				<verse number="65">Пилат им каза: „Вземете няколко войника и идете да пазите гробницата както знаете.“</verse>
				<verse number="66">Те отидоха на гробницата, запечатаха входа и поставиха там стража.</verse>
			</chapter>
			<chapter number="28">
				<verse number="1">Денят след съботата беше първият ден от седмицата и на зазоряване Мария Магдалина и другата Мария отидоха да видят гробницата.</verse>
				<verse number="2">В този момент стана много силно земетресение. Един Господен ангел слезе от небето, отиде до гробницата, отмести камъка от входа и седна върху него.</verse>
				<verse number="3">Ангелът блестеше ярко като светкавица, а дрехите му бяха бели като сняг.</verse>
				<verse number="4">Войниците, които пазеха гробницата, толкова се изплашиха от него, че се разтрепериха и заприличаха на мъртъвци.</verse>
				<verse number="5">Ангелът каза на жените: „Вие не се страхувайте! Зная, че търсите Исус, който беше разпънат на кръст.</verse>
				<verse number="6">Но той не е тук, а възкръсна, както беше казал. Елате да видите мястото, където лежеше тялото му.</verse>
				<verse number="7">После бързо идете и кажете на учениците му: «Той е възкръснал от мъртвите и сега отива в Галилея преди вас. Там ще го видите.» Това дойдох да ви кажа.“</verse>
				<verse number="8">Жените – изплашени, но и изпълнени с голяма радост – бързо се отдалечиха от гробницата и се завтекоха да кажат на учениците му.</verse>
				<verse number="9">И изведнъж по пътя ги срещна Исус и каза: „Здравейте!“ Те се приближиха до него, обгърнаха нозете му и му се поклониха.</verse>
				<verse number="10">Тогава Исус им каза: „Не се страхувайте! Идете и кажете на учениците ми да отидат в Галилея. Там ще ме видят.“</verse>
				<verse number="11">Когато жените отидоха да кажат на учениците, няколко войника, които пазеха гробницата, дойдоха в града и разказаха на главните свещеници всичко, което се беше случило.</verse>
				<verse number="12">Главните свещеници се срещнаха със старейшините и измислиха план. Те дадоха на войниците голяма сума пари</verse>
				<verse number="13">и им заръчаха: „Кажете на хората, че учениците му са дошли през нощта и са откраднали тялото му, докато сте спали.</verse>
				<verse number="14">Ако губернаторът чуе за това, ще го убедим, че сте невинни и ще ви избавим от неприятности.“</verse>
				<verse number="15">Войниците взеха парите и направиха така, както им бе наредено. И така, тази история се разнесе сред юдеите и до ден днешен продължава да се разказва.</verse>
				<verse number="16">Единадесетте ученика отидоха в Галилея и се качиха на хълма, на който Исус им беше казал да отидат.</verse>
				<verse number="17">Там го видяха и му се поклониха, но някои от тях не повярваха, че това наистина е той.</verse>
				<verse number="18">Тогава Исус се приближи до тях и каза: „Дадена ми е цялата власт в небето и на земята.</verse>
				<verse number="19">Затова идете при всички народи и ги направете мои ученици, като ги кръщавате в името на Отца и Сина, и Святия Дух.</verse>
				<verse number="20">Учете ги да изпълняват всичко, което съм ви заповядал. И помнете: аз ще бъда винаги с вас до края на света.“</verse>
			</chapter>
		</book>
		<book number="41">
			<chapter number="1">
				<verse number="1">Благата вест за Исус Христос, Божия Син, започва</verse>
				<verse number="2">с думите на пророк Исая: „Чуй! Пред теб изпращам пратеника си, който ще подготви пътя за теб.“</verse>
				<verse number="3">„Един човек вика в пустинята: «Подгответе пътя за Господа, очертайте прави пътеките за него.»“</verse>
				<verse number="4">Тогава дойде Йоан, който кръщаваше хората в пустинята и проповядваше да се покаят и да се кръстят, за да прости Бог греховете им.</verse>
				<verse number="5">Жителите на цяла Юдея и Ерусалим отиваха при него, изповядваха греховете си и Йоан ги кръщаваше в река Йордан.</verse>
				<verse number="6">Той носеше дрехи от камилска козина и беше препасан с кожен колан. Хранеше се със скакалци и див мед.</verse>
				<verse number="7">Ето какво проповядваше: „След мен идва друг, който е по-силен от мен. Не съм достоен дори да коленича и да развържа връзките на сандалите му.</verse>
				<verse number="8">Аз ви кръщавам с вода, а той ще ви кръсти със Святия Дух.“</verse>
				<verse number="9">В онези дни при него дойде Исус от галилейския град Назарет и Йоан го кръсти в река Йордан.</verse>
				<verse number="10">Веднага щом излезе от водата, Исус видя небесата да се разтварят и Духът да слиза върху него в образа на гълъб.</verse>
				<verse number="11">От небесата се чу глас, който каза: „Ти си моят възлюбен Син. Ти си избраникът ми.“</verse>
				<verse number="12">Веднага след това Духът заведе Исус в пустинята.</verse>
				<verse number="13">Той остана там четиридесет дни, изкушаван от Сатана. Живя сам с дивите животни и ангелите се грижиха за него.</verse>
				<verse number="14">След като Йоан беше хвърлен в затвора, Исус дойде в Галилея и започна да проповядва Благата вест от Бога.</verse>
				<verse number="15">Той казваше: „Времето дойде. Божието царство наближава. Покайте се и повярвайте в Благата вест!“</verse>
				<verse number="16">Като вървеше край Галилейското езеро, Исус видя Симон и брат му Андрей, които бяха рибари, да хвърлят мрежите си в езерото.</verse>
				<verse number="17">Той им каза: „Последвайте ме и аз ще ви науча как да ловите хора.“</verse>
				<verse number="18">Те веднага оставиха мрежите си и го последваха.</verse>
				<verse number="19">Малко по-нататък Исус видя сина на Зеведей – Яков и брат му Йоан, които седяха в лодката си и подготвяха мрежите за улов.</verse>
				<verse number="20">Като видя братята, Исус веднага ги повика при себе си. Те оставиха баща си и наемните работници в лодката и го последваха.</verse>
				<verse number="21">Исус и учениците му отидоха в Капернаум. В събота Исус влезе в синагогата и започна да поучава.</verse>
				<verse number="22">Хората бяха удивени от неговото учение, защото той ги поучаваше с власт, а не като законоучителите.</verse>
				<verse number="23">В синагогата им имаше един човек, обладан от зъл дух, който започна да вика:</verse>
				<verse number="24">„Какво искаш от нас, Исусе от Назарет? Да ни погубиш ли дойде? Аз зная кой си – Святият на Бога.“</verse>
				<verse number="25">Исус строго заповяда на злия дух: „Млъкни и излез от него!“</verse>
				<verse number="26">Тогава злият дух разтърси тялото на човека и със силен вик излезе от него.</verse>
				<verse number="27">Всички бяха смаяни и се питаха един друг: „Какво е това? Що за ново учение е? Той проповядва с власт и дори злите духове се подчиняват на заповедите му!“</verse>
				<verse number="28">И мълвата за него се разнесе бързо из цяла Галилея.</verse>
				<verse number="29">Щом излязоха от синагогата, заедно с Яков и Йоан те веднага отидоха в дома на Симон и Андрей.</verse>
				<verse number="30">Тъщата на Симон лежеше болна с треска и веднага казаха на Исус за нея.</verse>
				<verse number="31">Той отиде до леглото й, хвана я за ръката и й помогна да стане. Треската изчезна, тя оздравя и започна да им прислужва.</verse>
				<verse number="32">Когато настъпи вечерта, след залез слънце хората доведоха при Исус всички болни и обладани от демони.</verse>
				<verse number="33">Целият град се събра пред вратата на къщата.</verse>
				<verse number="34">Исус излекува много хора, страдащи от различни болести, и прогони много демони, но не позволяваше на демоните да говорят, защото те знаеха кой е.</verse>
				<verse number="35">На сутринта Исус се събуди много рано, излезе още по тъмно от къщата и отиде да се моли на едно необитавано място.</verse>
				<verse number="36">Симон и приятелите му тръгнаха да го търсят</verse>
				<verse number="37">и като го намериха, му казаха: „Всички те търсят.“</verse>
				<verse number="38">А той им каза: „Нека идем из селата и градовете наоколо, за да мога да проповядвам и на други места. Нали затова съм тук!“</verse>
				<verse number="39">И тръгна из цяла Галилея, проповядваше в синагогите им и прогонваше демони от хората.</verse>
				<verse number="40">При Исус дойде един болен от проказа, коленичи пред него и започна да го моли: „Ти имаш власт и стига да поискаш, можеш да ме излекуваш.“</verse>
				<verse number="41">Исус го съжали, протегна ръката си, докосна го и каза: „Искам – бъди здрав!“</verse>
				<verse number="42">Проказата веднага напусна човека и той оздравя.</verse>
				<verse number="43">Исус го прати да си върви и като го предупреди строго,</verse>
				<verse number="44">му заръча: „На никого не казвай какво направих за теб, а иди и се покажи на свещеника и принеси за оздравяването си каквото е заповядал Моисей. Това ще засвидетелства на за хората, че си излекуван.“</verse>
				<verse number="45">Но човекът си тръгна и започна да разказва на всички, че Исус го е излекувал. И така мълвата за Исус се разнесе и той вече не можеше да влезе открито в някой град, затова оставаше в необитавани места, но въпреки това при него се стичаха хора отвсякъде.</verse>
			</chapter>
			<chapter number="2">
				<verse number="1">След няколко дни Исус се върна в Капернаум и новината, че си е у дома, се разнесе.</verse>
				<verse number="2">Толкова много хора се бяха събрали да го чуят, че къщата се препълни и нямаше място дори отвън пред вратата. Исус им проповядваше Божието слово.</verse>
				<verse number="3">В това време дойдоха няколко души, четирима от които носеха един парализиран човек.</verse>
				<verse number="4">Тъй като беше невъзможно да стигнат до Исус, те се качиха на покрива и направиха отвор над мястото, където беше седнал. После спуснаха носилката, на която лежеше парализираният.</verse>
				<verse number="5">Като видя вярата им, Исус каза на парализирания: „Синко, греховете ти се прощават.“</verse>
				<verse number="6">Там седяха някои от законоучителите и си помислиха:</verse>
				<verse number="7">„Как може да говори така? Той богохулства! Единствено Бог може да прощава грехове.“</verse>
				<verse number="8">Исус веднага прозря в духа си какво си мислеха те и им каза: „Защо таите такива мисли?</verse>
				<verse number="9">Кое е по-лесно: да кажа на този парализиран човек «Греховете ти се прощават» или да му кажа «Стани, вземи си носилката и ходи»?</verse>
				<verse number="10">Но аз ще ви покажа, че Човешкият Син има власт на земята да прощава грехове.“ И като се обърна към парализирания, каза:</verse>
				<verse number="11">„Казвам ти, стани! Вземи си носилката и си върви вкъщи.“</verse>
				<verse number="12">И човекът се изправи, веднага си взе носилката и излезе от стаята пред очите на всички. Хората бяха смаяни и славеха Бога, казвайки: „Това е най-изумителното нещо, което сме виждали.“</verse>
				<verse number="13">Исус отново отиде край езерото и поучаваше всички, които го бяха последвали там.</verse>
				<verse number="14">И като вървеше по брега, видя бирника Левий, сина на Алфей, седнал на работното си място. Исус му каза: „Последвай ме!“ И Левий стана и го последва.</verse>
				<verse number="15">По-късно на същия ден Исус отиде да вечеря в къщата на Левий. Много бирници и грешници седяха на трапезата с Исус и учениците му, тъй като доста такива хора го следваха.</verse>
				<verse number="16">Някои законоучители, които бяха фарисеи, като видяха Исус да яде с бирници и грешници, попитаха учениците му: „Защо яде с бирници и грешници?“</verse>
				<verse number="17">Той чу това и им каза: „Не здравите се нуждаят от лекар, а болните. Дойдох да призова не праведните хора, а грешниците.“</verse>
				<verse number="18">Учениците на Йоан и фарисеите постеха. При Исус дойдоха хора, които го попитаха: „Защо Йоановите ученици и учениците на фарисеите постят, а твоите – не?“</verse>
				<verse number="19">Исус им отговори: „Нима очаквате сватбарите да постят, когато младоженецът е сред тях? Докато е там, те няма да постят.</verse>
				<verse number="20">Но ще дойде време, когато той ще им се отнеме и тогава ще постят.</verse>
				<verse number="21">Никой не зашива кръпка от нов плат върху стара дреха. Ако зашие, новият плат ще се свие, ще съдере дрехата и скъсаното ще стане още по-голямо.</verse>
				<verse number="22">Никой не налива ново вино в стари мехове, защото новото вино ще ги спука и тогава и виното, и меховете ще се похабят. Затова ново вино се налива в нови мехове.“</verse>
				<verse number="23">Случи се в съботен ден Исус да минава с учениците си през една житна нива и учениците му късаха житни класове.</verse>
				<verse number="24">Фарисеите ги видяха и казаха на Исус: „Защо учениците ти вършат това в съботен ден? Нали е против закона?“</verse>
				<verse number="25">Исус им отговори: „Никога ли не сте чели какво направи Давид, когато той и хората с него бяха гладни и имаха нужда от храна?</verse>
				<verse number="26">По времето на първосвещеника Авиатар той влезе в Божия дом и яде от хлябовете, принесени в дар на Бога, които според закона на Моисей никой освен свещениците не може да яде, и даде даже и на онези, които бяха с него.“</verse>
				<verse number="27">После им каза: „Съботният ден беше създаден за хората, а не хората – за съботния ден.</verse>
				<verse number="28">Така че Човешкият Син е господар и на съботата.“</verse>
			</chapter>
			<chapter number="3">
				<verse number="1">Друг път, влизайки в синагогата, Исус видя един човек с изсъхнала ръка.</verse>
				<verse number="2">Някои хора внимателно го наблюдаваха, за да видят дали ще излекува сакатия в съботен ден, за да го обвинят след това.</verse>
				<verse number="3">Исус каза на човека с изсъхналата ръка: „Изправи се пред всички!“</verse>
				<verse number="4">После попита: „Какво трябва да се прави в събота – добро или зло? Кое е правилно – да се спаси един живот или да се погуби?“ Но те мълчаха.</verse>
				<verse number="5">Исус ги изгледа с гняв и, наскърбен от тяхната жестокосърдечност, каза на сакатия: „Протегни си ръката!“ Човекът я протегна и тя оздравя.</verse>
				<verse number="6">Тогава фарисеите излязоха и заедно с иродианите веднаха започнаха да заговорничат как да убият Исус.</verse>
				<verse number="7">Исус и учениците му се отправиха към езерото. Множество хора от Галилея, Юдея,</verse>
				<verse number="8">Ерусалим, Идумея, от земите отвъд река Йордан и от околностите на Тир и Сидон го следваха. Те отиваха при него, защото бяха чули за нещата, които той вършеше.</verse>
				<verse number="9">Като видя целия този народ, Исус накара учениците си да му намерят и приготвят малка лодка, така че тълпата да не се блъска в него.</verse>
				<verse number="10">Той беше излекувал много хора и затова сега всички, които бяха болни от нещо, се бутаха напред да го докоснат.</verse>
				<verse number="11">Имаше и такива, в които се бяха вселили зли духове. Щом видеха Исус, злите духове падаха в краката му и викаха: „Ти си Божият Син!“</verse>
				<verse number="12">Но Исус строго им заповядваше да не разкриват пред хората кой е.</verse>
				<verse number="13">След това се качи на един хълм и повика при себе си онези, които искаше. Те отидоха при него.</verse>
				<verse number="14">От тях Исус избра дванадесет души, които нарече апостоли, за да бъдат с него и да ги изпраща да проповядват</verse>
				<verse number="15">и да имат власт да прогонват демони.</verse>
				<verse number="16">Ето имената на дванадесетте, които Исус избра: Симон, когото нарече Петър;</verse>
				<verse number="17">Яков и Йоан, синовете на Зеведей, които нарече Воанергес или „Синове на гръмотевицата“;</verse>
				<verse number="18">Андрей, Филип, Вартоломей, Матей, Тома, Яков – синът на Алфей, Тадей, Симон Зилотът</verse>
				<verse number="19">и Юда Искариотски, който го предаде.</verse>
				<verse number="20">После Исус влезе в една къща и наоколо отново се събраха толкова много хора, че той и учениците му не можаха дори да се нахранят.</verse>
				<verse number="21">Като чуха къде е, близките му отидоха да го приберат, защото хората говореха, че е луд.</verse>
				<verse number="22">А дошлите от Ерусалим законоучители казваха: „Веелзевул живее в него. Той прогонва демоните, защото използва силата на главатаря на демоните.“</verse>
				<verse number="23">Тогава Исус ги събра и започна да им говори с притчи. Той каза: „Как може Сатана да прогонва своите демони?</verse>
				<verse number="24">Царство, което е разединено от вътрешни борби, не може да оцелее.</verse>
				<verse number="25">Семейство, което е раздирано от разпри, не може да оцелее.</verse>
				<verse number="26">Ако Сатана се изправи и воюва против себе си, не може да оцелее. Това ще е краят му.</verse>
				<verse number="27">Никой не може да влезе в къщата на силен човек и да задигне вещите му, ако първо не го върже. Само тогава ще може да го ограби.</verse>
				<verse number="28">Истина ви казвам: всички грехове на хората и всички богохулства, които са изрекли, могат да им се простят.</verse>
				<verse number="29">Но ако някой богохулства срещу Святия Дух, за него прошка никога няма да има – той е извършил вечен грях.“</verse>
				<verse number="30">Исус каза всичко това, защото говореха, че в него се е вселил зъл дух.</verse>
				<verse number="31">Тогава дойдоха майка му и братята му и пратиха някакъв човек да го извика, а те останаха отвън.</verse>
				<verse number="32">Около Исус седяха много хора, които му казаха: „Майка ти, братята ти и сестрите ти са вън и те търсят.“</verse>
				<verse number="33">Той попита: „Коя е майка ми? Кои са братята ми?“</verse>
				<verse number="34">И като огледа насядалите наоколо, каза: „Ето ги моята майка и моите братя.</verse>
				<verse number="35">Който изпълнява Божията воля, е мой брат, сестра и майка.“</verse>
			</chapter>
			<chapter number="4">
				<verse number="1">Исус започна отново да проповядва на брега на езерото и огромна тълпа от хора се събра около него. Тогава той се качи на една лодка и навлезе в езерото, а всички други останаха на брега, близо до водата.</verse>
				<verse number="2">И като ги поучаваше за много неща в притчи, той каза:</verse>
				<verse number="3">„Слушайте! Един земеделец излязъл да сее</verse>
				<verse number="4">и докато сеел, някои семена паднали край пътя. Долетяли птици и ги изкълвали.</verse>
				<verse number="5">Някои семена паднали върху камениста почва, където нямало достатъчно пръст. Те скоро поникнали, защото почвеният слой бил тънък.</verse>
				<verse number="6">Но слънцето изгряло, изгорило растенията и те изсъхнали, защото нямали достатъчно дълбоки корени.</verse>
				<verse number="7">Някои от семената пък паднали сред трънливи плевели, които избуяли и задушили растенията, пречейки им да дадат зърно.</verse>
				<verse number="8">А някои паднали на добра почва, поникнали, израснали и дали плод. Едни родили тридесет, други – шестдесет, а трети – сто пъти повече зърно, отколкото било засято.“</verse>
				<verse number="9">След това Исус им каза: „Който има уши да чува, да слуша!“</verse>
				<verse number="10">Когато остана насаме с дванадесетте апостола и другите си ученици, те го попитаха за притчите.</verse>
				<verse number="11">Исус им каза: „На вас е дадено да узнаете тайната на Божието царство, а на онези отвън всичко се дава в притчи.</verse>
				<verse number="12">Защото «Непрестанно слушат, но не разбират. Непрестанно гледат, но не проумяват това, което виждат. Иначе щяха да се обърнат към Бога и той щеше да им прости.»“</verse>
				<verse number="13">После каза на учениците си: „Нима не разбирате смисъла на тази притча? Как тогава ще разберете която и да било друга притча?</verse>
				<verse number="14">Сеячът сее Божието слово.</verse>
				<verse number="15">Някои хора са като семената, паднали край пътя. Те чуват Божието слово, но Сатана веднага идва и грабва словото, посято в душите им.</verse>
				<verse number="16">Други са като семената, попаднали върху каменистата почва. Когато чуят Божието слово, те веднага с радост го приемат.</verse>
				<verse number="17">Но то не прониква дълбоко в сърцата им и не остава задълго в тях. Щом дойдат неприятности или започнат преследвания заради него, те бързо се предават.</verse>
				<verse number="18">Някои хора са като семената, паднали сред трънливите плевели – те слушат Божието слово,</verse>
				<verse number="19">но после житейските грижи, измамата на богатствата и желанията за други неща навлизат и го задушават, и то не дава плод.</verse>
				<verse number="20">Други пък са като семената, засяти върху добрата почва. Това са хората, които чуват Божието слово, приемат го и дават плод – понякога тридесет, понякога шестдесет, а понякога и сто пъти повече.“</verse>
				<verse number="21">Исус им каза: „Нима някой внася лампа, за да я сложи под дълбок съд или да я скрие под леглото? Не я ли внася, за да я сложи на поставка?</verse>
				<verse number="22">Защото всичко скрито ще излезе наяве и всяко тайно нещо ще се разкрие.</verse>
				<verse number="23">Който има уши да чува, да слуша!“</verse>
				<verse number="24">Той им каза също: „Внимателно помислете върху това, което чувате. С каквато мярка мерите, с такава ще мерят и вас; от вас даже ще изискват повече.</verse>
				<verse number="25">На имащия ще му бъде дадено още, а на този, който няма, ще му бъде отнето и малкото, което има.“</verse>
				<verse number="26">После Исус каза: „Божието царство прилича на човек, който посява в земята семе.</verse>
				<verse number="27">Семето започва да расте. Расте ден и нощ, независимо дали човек е буден или спи. То си расте, без той да знае как става това.</verse>
				<verse number="28">Земята сама отглежда зърното – първо пониква стъблото, после изкласява и класът се налива.</verse>
				<verse number="29">Щом зърното узрее, човекът веднага започва да жъне, защото е дошло време за прибиране на реколтата.“</verse>
				<verse number="30">После той каза: „С какво да сравня Божието царство? С каква притча да го опиша?</verse>
				<verse number="31">То е като синапеното зрънце, което по време на сеенето е най-малкото от всички семена на земята.</verse>
				<verse number="32">Но веднъж засято, избуява и става най-голямото от всички градински растения – с големи клони, под чиято сянка небесните птици могат да свиват гнезда.“</verse>
				<verse number="33">И с много подобни притчи Исус проповядваше словото и им казваше толкова, колкото можеха да разберат.</verse>
				<verse number="34">Той винаги им говореше с притчи, но когато оставаше насаме с учениците си, им обясняваше всичко.</verse>
				<verse number="35">Същия този ден вечерта Исус каза на учениците си: „Да отидем на отсрещния бряг.“</verse>
				<verse number="36">Те оставиха тълпата от хора и се качиха в лодката при Исус. С тях имаше още няколко лодки.</verse>
				<verse number="37">Забушува силна буря, вълните се разбиваха в лодката и тя почти се напълни с вода.</verse>
				<verse number="38">Исус спеше на кърмата, положил главата си на възглавница. Учениците му го събудиха и казаха: „Учителю, не те ли е грижа за нас? Ще загинем!“</verse>
				<verse number="39">Исус стана, заповяда на вятъра да стихне и каза на езерото: „Тихо! Замълчи!“ Вятърът утихна и настъпи мъртва тишина.</verse>
				<verse number="40">После Исус се обърна към учениците си и каза: „Защо се страхувате? Все още ли не вярвате?“</verse>
				<verse number="41">Но те бяха много изплашени и се питаха един друг: „Кой е този човек, че дори вятърът и езерото му се подчиняват?“</verse>
			</chapter>
			<chapter number="5">
				<verse number="1">Исус и учениците му пристигнаха на другия бряг на езерото в страната на герасините.</verse>
				<verse number="2">Веднага щом Исус слезе от лодката, към него се приближи един човек, който идваше откъм гробниците и беше обладан от зъл дух.</verse>
				<verse number="3">Този човек живееше в гробниците и никой вече не можеше да го върже, даже и с вериги.</verse>
				<verse number="4">Много пъти бяха оковавали ръцете и краката му, но той късаше веригите и чупеше оковите на парчета, и никой не беше в състояние да го усмири.</verse>
				<verse number="5">Ден и нощ постоянно скиташе из гробниците и по хълмовете, крещеше и се нараняваше с камъни.</verse>
				<verse number="6">Той видя Исус още отдалеч, спусна се към него и падна в краката му.</verse>
				<verse number="7">Исус каза на злия дух в човека: „Излез от него!“</verse>
				<verse number="8">А той изкрещя с висок глас: „Какво искаш от мен, Исусе, Сине на Всевишния Бог? Заклевам те в Бога, недей да ме мъчиш!“</verse>
				<verse number="9">Тогава Исус го попита: „Как се казваш?“ Той отговори: „Името ми е Легион, защото сме много.“</verse>
				<verse number="10">А злите духове в човека отново и отново молеха Исус да не ги прогонва вън от тази област.</verse>
				<verse number="11">На близкия хълм пасеше голямо стадо свине.</verse>
				<verse number="12">Злите духове молеха Исус и казваха: „Прати ни в свинете, нека влезем в тях!“</verse>
				<verse number="13">Исус им разреши и те излязоха от човека и се вселиха в свинете. Тогава стадото – около две хиляди животни – се втурна надолу по склона към езерото и цялото се издави.</verse>
				<verse number="14">Мъжете, които пасяха свинете, избягаха и разказаха всичко в града и околността и хората наизлязоха да видят какво се беше случило.</verse>
				<verse number="15">Те дойдоха при Исус и когато видяха човека, който преди беше обладан от демоните, да седи облечен и със здрав разум, се изплашиха.</verse>
				<verse number="16">Тези, които бяха видели как стана всичко, разказваха за случилото се с обладания от зли духове и със свинете.</verse>
				<verse number="17">И тогава хората започнаха да молят Исус да напусне тяхната област.</verse>
				<verse number="18">Когато Исус се качваше в лодката, освободеният от зли духове го молеше да му разреши да тръгне с него.</verse>
				<verse number="19">Но Исус не му позволи и му заръча: „Иди си у дома при своите хора и им разкажи какво Господ направи за теб и как се смили над теб.“</verse>
				<verse number="20">Човекът си тръгна и разказваше на хората в Декаполис какво направи Исус за него. И всички се удивляваха.</verse>
				<verse number="21">Исус отново прекоси езерото и се върна на другия му бряг. Около него се насъбра огромна тълпа.</verse>
				<verse number="22">Дойде един от началниците на синагогата на име Яир. Като видя Исус, той падна в краката му</verse>
				<verse number="23">и настоятелно започна да го моли: „Дъщеричката ми умира. Моля те, ела и положи ръцете си върху нея, за да оздравее и да живее!“</verse>
				<verse number="24">И така, Исус тръгна с Яир. Огромна тълпа от хора го следваше и го притискаше отвсякъде.</verse>
				<verse number="25">Сред множеството имаше една жена, която от дванадесет години кървеше.</verse>
				<verse number="26">Тя беше изстрадала много при различни лечители, които се бяха опитали да й помогнат, беше похарчила всичките си пари без резултат и състоянието й все повече се влошаваше.</verse>
				<verse number="27">Като чу за Исус, тя се приближи зад него в тълпата и докосна дрехата му,</verse>
				<verse number="28">защото непрекъснато си повтаряше: „Ако само докосна дрехите му, ще оздравея.“</verse>
				<verse number="29">Щом го докосна, кървенето й спря и тя почувства, че тялото й е излекувано от страданието.</verse>
				<verse number="30">Исус веднага усети, че от него излезе сила, и като се обърна към тълпата, попита: „Кой докосна дрехите ми?“</verse>
				<verse number="31">Учениците му казаха: „Виждаш колко хора се блъскат край теб и още питаш кой те е докоснал!“</verse>
				<verse number="32">Но Исус продължи да се оглежда, като търсеше да намери онази, която го беше докоснала.</verse>
				<verse number="33">Тогава жената дойде и падна в краката му. Тя вече знаеше, че е излекувана и, треперейки от страх, му призна цялата истина.</verse>
				<verse number="34">Исус й каза: „Дъще, вярата ти те излекува. Иди си в мир и повече няма да страдаш.“</verse>
				<verse number="35">Той още говореше, когато от къщата на началника дойдоха пратеници и казаха на Яир: „Дъщеря ти умря. Не безпокой повече Учителя.“</verse>
				<verse number="36">Но Исус дочу тези думи и му каза: „Не се страхувай! Само вярвай.“</verse>
				<verse number="37">Исус не позволи на никого да го последва с изключение на Петър, Яков и брат му Йоан.</verse>
				<verse number="38">Те отидоха в къщата на началника на синагогата и видяха голяма суматоха и много хора, които ридаеха и оплакваха момичето на висок глас.</verse>
				<verse number="39">Исус влезе и им каза: „Защо е тази суматоха и плач? Детето не е мъртво, а е заспало.“</verse>
				<verse number="40">Хората му се присмяха. Исус накара всички да излязат, извика при себе си бащата и майката на детето, както и онези, които бяха с него, и влезе там, където беше то.</verse>
				<verse number="41">После взе ръката му и каза: „Талита, куми!“, което значи: „Момиченце, казвам ти: Стани!“</verse>
				<verse number="42">Момиченцето веднага се изправи и започна да върви. (То беше на 12 години.) Родителите му и учениците на Исус бяха напълно изумени.</verse>
				<verse number="43">Той строго им заръча да не казват на никого за това и им каза да дадат на детето нещо за ядене.</verse>
			</chapter>
			<chapter number="6">
				<verse number="1">Исус излезе от къщата и отиде в родния си град, следван от учениците си.</verse>
				<verse number="2">Когато настъпи съботният ден, той започна да поучава в синагогата и много хора бяха удивени от думите му. „Откъде е получил това учение? – казваха те. – Каква е тази мъдрост и кой му я даде? Как ръцете му имат такава сила да вършат чудеса?</verse>
				<verse number="3">Нима той не е дърводелецът – синът на Мария и братът на Яков, Йосия, Юда и Симон? И тези тук сред нас не са ли сестрите му?“ И хората отказаха да го приемат.</verse>
				<verse number="4">Исус им каза: „Пророкът навсякъде е на почит освен в родния си град, между роднините си и в собствения си дом.“</verse>
				<verse number="5">И той не можа да извърши там никакво чудо с изключение на това, че излекува няколко болни, като положи ръцете си върху тях.</verse>
				<verse number="6">Исус беше удивен, че хората нямаха вяра. След това отиде да проповядва из околните села.</verse>
				<verse number="7">Той извика при себе си дванадесетте апостола и започна да ги изпраща по двама, като им даваше власт над злите духове.</verse>
				<verse number="8">Нареди им: „Не взимайте нищо за из път освен тояга – нито хляб, нито торба, нито пари в поясите си.</verse>
				<verse number="9">Обуйте сандали и вземете само дрехите, които са на вас.</verse>
				<verse number="10">Като влезете в някоя къща, останете там, докато си тръгнете от онзи град.</verse>
				<verse number="11">Ако някъде не ви приемат или не искат да ви слушат, тръгнете си и на излизане оттам изтърсете праха от краката си. Това ще им бъде като предупреждение.“</verse>
				<verse number="12">Апостолите тръгнаха и започнаха да проповядват на хората да се покаят.</verse>
				<verse number="13">Те прогониха много демони, помазаха много болни със зехтин и ги излекуваха.</verse>
				<verse number="14">Цар Ирод чу за Исус, тъй като името му стана широко известно. Някои хора казваха: „Той е Йоан Кръстител, който е възкръснал от мъртвите и затова може да извършва тези чудеса.“</verse>
				<verse number="15">Други разправяха: „Той е Илия “, а трети приказваха: „Той е пророк, като пророците от древността.“</verse>
				<verse number="16">Но когато Ирод чу за това, каза: „Йоан, когото аз обезглавих, е възкръснал от мъртвите.“</verse>
				<verse number="17">Самият Ирод беше заповядал на войниците си да заловят Йоан и да го хвърлят в затвора заради жена си Иродиада, която преди да се омъжи за него, беше жена на брат му Филип.</verse>
				<verse number="18">Йоан непрекъснато повтаряше на Ирод: „Не е редно да живееш с жената на брат си.“</verse>
				<verse number="19">Иродиада го намрази и искаше да го убие, но не можеше,</verse>
				<verse number="20">защото Ирод се страхуваше от Йоан, понеже знаеше, че е праведен и свят човек, и го пазеше. Ирод обичаше да слуша проповедите на Йоан, макар че думите му силно го смущаваха.</verse>
				<verse number="21">Най-накрая Иродиада издебна удобен момент. По случай рождения си ден Ирод устрои пир за своите висши управници, хилядниците и най-видните хора в Галилея.</verse>
				<verse number="22">На тържеството дойде и дъщерята на Иродиада, която танцува пред всички. Ирод и гостите му бяха много доволни и царят й каза: „Искай от мен каквото си пожелаеш и аз ще ти го дам.“</verse>
				<verse number="23">И обеща тържествено: „Ще ти дам каквото и да ме помолиш, дори и това да е половината ми царство.“</verse>
				<verse number="24">Девойката излезе и попита майка си: „Какво да поискам?“ „Поискай главата на Йоан Кръстител“ – отговори майка й.</verse>
				<verse number="25">Девойката бързо се върна при царя и му каза: „Искам веднага да ми донесат на поднос главата на Йоан Кръстител.“</verse>
				<verse number="26">Царят много се натъжи, но заради клетвите си, които беше дал пред присъстващите, не искаше да й откаже</verse>
				<verse number="27">и веднага изпрати един войник със заповед да донесе главата на Йоан. Той отиде в затвора, отсече главата му,</verse>
				<verse number="28">после я донесе на поднос и я подаде на девойката, а тя я даде на майка си.</verse>
				<verse number="29">Когато научиха за това, учениците на Йоан дойдоха, взеха тялото му и го погребаха.</verse>
				<verse number="30">Апостолите се върнаха, наобиколиха Исус и му заразказваха всичко, което бяха извършили и поучавали.</verse>
				<verse number="31">Те се бяха събрали на едно много оживено място и нямаха време дори да се нахранят, затова той им каза: „Елате да идем някъде на необитавано място, където ще сме сами и ще си починете малко.“</verse>
				<verse number="32">Качиха се на една лодка и отидоха сами на необитавано място.</verse>
				<verse number="33">Докато пътуваха обаче, много хора ги видяха и като ги разпознаха, хукнаха пеша по брега от всички градове и пристигнаха там преди тях.</verse>
				<verse number="34">Когато слезе от лодката, Исус видя огромната тълпа и му дожаля за хората, понеже приличаха на овце без пастир. И започна да ги поучава за много неща.</verse>
				<verse number="35">Тъй като вече ставаше късно, учениците на Исус дойдоха при него и му казаха: „Мястото е необитавано, а вече е късно.</verse>
				<verse number="36">Отпрати хората да отидат в близките стопанства и села, за да си купят нещо за ядене.“</verse>
				<verse number="37">Исус им отговори: „Вие ги нахранете.“ Те му казаха: „Ще ни трябват двеста динария, за да купим достатъчно хляб за всички тези хора!“</verse>
				<verse number="38">Той ги попита: „Колко хляба имате? Идете и вижте.“ Те преброиха хляба и казаха: „Имаме пет хляба и две риби.“</verse>
				<verse number="39">Тогава Исус нареди на учениците си да кажат на хората да седнат на групи върху зелената трева.</verse>
				<verse number="40">И те насядаха на групи от петдесет и сто души.</verse>
				<verse number="41">Исус взе петте хляба и двете риби, вдигна поглед към небето и благодари на Бога. След това разчупи хляба и го даде на учениците да го раздадат на хората. А също раздели двете риби между всички.</verse>
				<verse number="42">Всички ядоха и се нахраниха,</verse>
				<verse number="43">а с останалите къшеи хляб и риба напълниха дванадесет кошници.</verse>
				<verse number="44">Тези, които ядоха, бяха пет хиляди мъже.</verse>
				<verse number="45">След това веднага Исус накара учениците си да се качат в лодката и докато той отпрати тълпата, те да тръгнат за Витсаида, на отсрещния бряг на езерото.</verse>
				<verse number="46">След като изпрати всички, Исус се качи на хълма да се помоли.</verse>
				<verse number="47">С настъпването на вечерта лодката беше все още по средата на езерото, а Исус стоеше сам на брега.</verse>
				<verse number="48">Той видя, че учениците му трудно гребат, защото духаше насрещен вятър. Някъде между три и шест часа сутринта Исус ги настигна, ходейки по водата с намерение да ги отмине.</verse>
				<verse number="49">Учениците му, като го видяха да върви по водата, го помислиха за призрак и завикаха от страх.</verse>
				<verse number="50">Всички го видяха и бяха ужасени. Исус веднага се обърна към тях и каза: „Смело! Аз съм! Не се страхувайте!“</verse>
				<verse number="51">После се качи в лодката при тях и вятърът веднага утихна. А учениците му бяха напълно слисани,</verse>
				<verse number="52">защото не бяха проумели чудото с хляба и сърцата им бяха закоравели.</verse>
				<verse number="53">Прекосявайки езерото, те пристигнаха в Генисарет и завързаха лодката на брега.</verse>
				<verse number="54">Щом слязоха от нея, хората веднага познаха Исус.</verse>
				<verse number="55">Те се разтичаха из цялата околност и започнаха да водят при него болните на носилки навсякъде, където чуеха, че се намира.</verse>
				<verse number="56">Където и да отидеше – в села, градове или стопанства – навсякъде хората изнасяха болните по пазарите и се молеха на Исус да им позволи да докоснат поне края на дрехата му. И всеки, който се допираше до него, оздравяваше.</verse>
			</chapter>
			<chapter number="7">
				<verse number="1">Около Исус се събраха фарисеите и няколко законоучители, дошли от Ерусалим.</verse>
				<verse number="2">Те видяха, че някои от учениците му ядат с нечисти, тоест неизмити ръце.</verse>
				<verse number="3">Фарисеите и всички юдеи не ядат, докато не си измият ръцете до лактите, спазвайки традицията, оставена от предците им.</verse>
				<verse number="4">И като се върнат от пазара, не ядат нищо от това, което са купили, преди да го измият по специален начин. Те спазват и много други традиции, като например миенето на чашите, стомните и медните съдове.</verse>
				<verse number="5">Затова фарисеите и законоучителите попитаха Исус: „Защо твоите ученици не спазват традицията, оставена от предците ни, и ядат с неизмити ръце?“</verse>
				<verse number="6">Исус им отговори: „Вие сте лицемери! Прав е бил Исая, когато е пророкувал за вас: «Тези хора ме почитат само на думи, но в сърцата им няма място за мен.</verse>
				<verse number="7">Няма никакъв смисъл да ми се покланят, щом това, което поучават, са само измислени от хора правила.»</verse>
				<verse number="8">Вие отхвърлихте Божиите заповеди и спазвате традиции, измислени от хората.“</verse>
				<verse number="9">И после им каза: „Мислите, че постъпвате умно, като пренебрегвате Божиите заповеди, за да следвате собствените си традиции.</verse>
				<verse number="10">Моисей е казал: «Уважавай баща си и майка си!» и «Който обиди баща си или майка си, да бъде наказан със смърт!»</verse>
				<verse number="11">А вие учите, че ако човек каже на баща си или майка си: «Това, което имам и може да ти е от полза, е Курбан, тоест отделено като дар за Бога»,</verse>
				<verse number="12">то на него вече му е позволено да не върши нищо повече за баща си и майка си.</verse>
				<verse number="13">Така с традицията си, която предавате от поколение на поколение, и с много други неща, които вършите, вие зачерквате онова, което Бог е казал.“</verse>
				<verse number="14">Исус отново събра народа при себе си и каза: „Слушайте ме всички и разберете това:</verse>
				<verse number="15">нищо, което влиза в човека отвън, не може да го оскверни. Човек се осквернява от нещата, които излизат от него.“</verse>
				<verse number="16">[]</verse>
				<verse number="17">След това Исус остави хората и влезе в къщата. Там учениците му го попитаха за смисъла на тази притча.</verse>
				<verse number="18">Той им каза: „И вие ли не разбирате? Нима не знаете, че нищо, което влиза в човека отвън, не може да го оскверни?</verse>
				<verse number="19">Нали не отива в ума, а в стомаха му, и после се изхвърля навън?“ (По този начин Исус обяви, че няма храна, която е грешно да се яде.)</verse>
				<verse number="20">И каза: „Онова, което излиза от човека, го прави осквернен,</verse>
				<verse number="21">защото вътре в него, в ума му, там се зараждат зли помисли, сексуални грехове, кражби, убийства,</verse>
				<verse number="22">изневери, алчност, злоба, измама, разврат, завист, клевета, високомерие и глупост.</verse>
				<verse number="23">Всички тези злини излизат отвътре и оскверняват човека.“</verse>
				<verse number="24">Исус напусна това място и отиде в земите край Тир. Влезе в една къща и не искаше никой да узнае, че е там, но не можа да запази в тайна присъствието си.</verse>
				<verse number="25">Случи се така, че една жена, чиято дъщеря беше обладана от зъл дух, чу за Исус, веднага дойде при него и падна в краката му.</verse>
				<verse number="26">Тази жена беше гъркиня, родом от Финикия, провинция в Сирия. Тя започна да моли Исус да прогони демона от дъщеря й.</verse>
				<verse number="27">Исус й каза: „Първо децата трябва да се нахранят, защото не е редно да им вземеш хляба и да го хвърлиш на кучетата.“</verse>
				<verse number="28">Жената отговори: „Господи, дори и кучетата под масата ядат трохите, паднали от децата.“</verse>
				<verse number="29">Тогава Исус й каза: „Добре отговори, затова можеш да си вървиш – демонът е излязъл от дъщеря ти.“</verse>
				<verse number="30">Като се прибра, жената завари дъщеря си да лежи на леглото, освободена от демона.</verse>
				<verse number="31">Исус напусна земите край Тир, мина през Сидон и земите на Декаполис и стигна до Галилейското езеро.</verse>
				<verse number="32">Там няколко души доведоха при него един глух, който почти не можеше да говори, и го помолиха да положи ръцете си върху него.</verse>
				<verse number="33">Исус отведе човека настрана от хората и сложи пръстите си в ушите му. После плю, докосна езика му,</verse>
				<verse number="34">вдигна поглед към небето и като въздъхна дълбоко, каза: „Еффата!“ (което значи „Отвори се!“)</verse>
				<verse number="35">И веднага човекът започна да чува, езикът му се освободи и той проговори ясно.</verse>
				<verse number="36">Тогава Исус заповяда на хората да не разказват на никого за случилото се, но колкото повече им забраняваше, толкова повече те го разгласяваха.</verse>
				<verse number="37">Всички бяха напълно смаяни и казваха: „Исус всичко върши добре – той прави дори глухите да чуват и немите да говорят.“</verse>
			</chapter>
			<chapter number="8">
				<verse number="1">При друг случай по това време, при Исус се бяха събрали много хора, които нямаха нищо за ядене. Той извика учениците си и им каза:</verse>
				<verse number="2">„Жал ми е за тези хора – от три дни вече са с мен, а нямат какво да ядат.</verse>
				<verse number="3">Ако ги изпратя да си тръгнат гладни, ще припаднат по пътя, защото някои живеят много далеч.“</verse>
				<verse number="4">Учениците му отговориха: „Къде тук, в това необитавано място, можем да намерим достатъчно хляб, за да нахраним всички тези хора?“</verse>
				<verse number="5">А Исус ги попита: „Колко хляба имате?“ „Седем“ – отвърнаха те.</verse>
				<verse number="6">Тогава Исус нареди на хората да седнат на земята, после взе седемте хляба, благодари на Бога, разчупи ги и даде на учениците си да ги разпределят на народа и те ги раздадоха.</verse>
				<verse number="7">Имаха и няколко рибки, за които той отново благодари на Бога и каза да раздадат и тях.</verse>
				<verse number="8">Всички ядоха до насита, а с това, което остана от храната, напълниха седем кошници.</verse>
				<verse number="9">Там имаше около четири хиляди души. После Исус ги отпрати,</verse>
				<verse number="10">а веднага след това се качи с учениците си в една лодка и отпътува за Далманутанската област.</verse>
				<verse number="11">При Исус дойдоха фарисеите, които започнаха да му задават въпроси. За да го изпитат, те поискаха от него да извърши знамение като доказателство, че е дошъл от Бога.</verse>
				<verse number="12">Исус въздъхна тъжно и каза: „Защо това поколение иска за доказателство небесно знамение? Истина ви казвам: никакво знамение няма да му бъде дадено.“</verse>
				<verse number="13">След това остави фарисеите и като се качи в лодката, мина на отсрещната страна.</verse>
				<verse number="14">Учениците му имаха в лодката само един хляб, защото бяха забравили да вземат повече.</verse>
				<verse number="15">Исус ги предупреди: „Внимавайте! Пазете се от маята на фарисеите и маята на Ирод. “</verse>
				<verse number="16">Те започнаха да разискват помежду си за смисъла на неговите думи. „Той каза това, защото нямаме хляб“ – говореха те.</verse>
				<verse number="17">Исус знаеше за какво разговарят и им каза: „Защо разисквате за това, че нямате хляб? Още ли не схващате и не разбирате? Толкова ли са затъпели умовете ви?</verse>
				<verse number="18">Като имате очи – не виждате ли? Като имате уши – не чувате ли? Не помните ли какво направих?</verse>
				<verse number="19">Когато разделих пет хляба на пет хиляди души, колко кошници напълнихте с къшеите, които останаха?“ „Дванадесет“ – отвърнаха те.</verse>
				<verse number="20">„А когато разчупих седем хляба за четири хиляди души, колко кошници напълнихте с къшеите, които останаха?“ „Седем“ – отвърнаха те.</verse>
				<verse number="21">Тогава Исус ги попита: „Нима все още нищо не разбирате?“</verse>
				<verse number="22">Исус и учениците му стигнаха Витсаида. Няколко души доведоха при него един сляп човек и помолиха Исус да го докосне.</verse>
				<verse number="23">Той хвана слепия за ръка, изведе го от селото и като плюна на очите му, положи ръце върху него и го попита: „Виждаш ли нещо?“</verse>
				<verse number="24">Слепият вдигна поглед и каза: „Виждам хора като дървета, които ходят наоколо.“</verse>
				<verse number="25">Исус отново положи ръце върху очите му и тогава човекът разтвори широко очи, зрението му се възвърна и започна всичко да вижда ясно.</verse>
				<verse number="26">Исус го изпрати вкъщи, като му каза: „Не отивай в селото.“</verse>
				<verse number="27">Исус и учениците му тръгнаха към селата около Кесария Филипова и по пътя Исус ги попита: „Кой съм аз според хората?“</verse>
				<verse number="28">Те отговориха: „Някои казват, че си Йоан Кръстител, други – че си Илия, а трети – че си един от пророците.“</verse>
				<verse number="29">Тогава Исус ги попита: „А според вас кой съм?“ Петър отговори: „Ти си Месията. “</verse>
				<verse number="30">Тогава Исус ги предупреди да не казват на никого за него.</verse>
				<verse number="31">И започна да ги учи: „Човешкият Син трябва много да изстрада и да бъде отхвърлен от старейшините, главните свещеници и законоучителите. После ще бъде убит, а след три дни ще възкръсне.“</verse>
				<verse number="32">Исус открито им каза какво ще се случи, а Петър го дръпна настрана и започна да го укорява.</verse>
				<verse number="33">Но Исус се обърна и като огледа учениците си, строго отвърна на Петър: „Махни се от мен, Сатана! Защото мислиш не както мисли Бог, а както мислят хората.“</verse>
				<verse number="34">После събра край себе си всички хора и учениците си и им каза: „Ако някой иска да ме последва, трябва да каже «Не!» на собствените си желания, да вземе своя кръст и да ме следва.</verse>
				<verse number="35">Който иска да спаси живота си, ще го загуби, а който загуби живота си заради мен и заради Благата вест, ще го спаси.</verse>
				<verse number="36">Каква полза има човек, ако спечели целия свят, а изгуби живота си?</verse>
				<verse number="37">И какво може да плати, за да си го върне?</verse>
				<verse number="38">Ако някой се срамува от мен и учението ми в това неверно и грешно поколение, то и Човешкият Син ще се срамува от него, когато дойде в славата на Баща си със святите ангели.“</verse>
			</chapter>
			<chapter number="9">
				<verse number="1">И Исус им каза: „Истина ви казвам: някои от хората, които сега стоят тук, няма да умрат, преди да видят Божието царство да идва със сила.“</verse>
				<verse number="2">Шест дни по-късно Исус взе със себе си Петър, Яков и Йоан. Те се качиха на един висок хълм, където бяха сами. Там пред очите им Исус се преобрази.</verse>
				<verse number="3">Дрехите му станаха ослепително бели, по-бели, отколкото земен човек би могъл да ги избели.</verse>
				<verse number="4">Тогава се появиха двама души – Илия и Моисей – които започнаха да разговарят с Исус.</verse>
				<verse number="5">Петър каза на Исус: „Учителю, хубаво е, че сме тук. Хайде да вдигнем три шатри: една за теб, една за Моисей и една за Илия.“</verse>
				<verse number="6">Петър не знаеше какво да каже, тъй като той, както и останалите двама ученика бяха много изплашени.</verse>
				<verse number="7">Тогава над тях се спусна облак и ги обгърна в сянката си, а от облака се чу глас: „Това е моят възлюбен Син. Него слушайте!“</verse>
				<verse number="8">Петър, Яков и Йоан се огледаха наоколо, но не видяха никой друг освен Исус.</verse>
				<verse number="9">Като слизаха от хълма, Исус заповяда на учениците си да не разказват на никого за това, което са видели, докато Човешкият Син не възкръсне от мъртвите.</verse>
				<verse number="10">Те запазиха това събитие в тайна, но помежду си обсъждаха смисъла на думите „да възкръсне от мъртвите“</verse>
				<verse number="11">и го попитаха: „Защо законоучителите казват, че първо трябва да дойде Илия?“</verse>
				<verse number="12">Исус им отговори: „Прави са, като казват, че първо ще дойде Илия, за да възстанови всичко, но защо е писано, че Човешкият Син трябва много да страда и че ще се отнасят към него с презрение?</verse>
				<verse number="13">Но казвам ви: Илия вече дойде и с него се отнесоха така, както им бе угодно – точно както Писанията казваха, че ще се случи.“</verse>
				<verse number="14">Те се върнаха при останалите ученици и ги намериха заобиколени от огромна тълпа. Законоучителите спореха с тях.</verse>
				<verse number="15">Като видяха Исус, хората се удивиха и се втурнаха да го поздравят.</verse>
				<verse number="16">Той ги попита: „За какво спорите със законоучителите?“</verse>
				<verse number="17">Един човек от тълпата му отговори: „Учителю, доведох сина си при теб, защото в него се е вселил зъл дух и не му позволява да говори.</verse>
				<verse number="18">Всеки път, когато го завладее, духът го тръшва на земята, от устата на сина ми започва да излиза пяна, той скърца със зъби и се вцепенява. Помолих учениците ти да прогонят духа, но те не успяха.“</verse>
				<verse number="19">Исус отвърна: „Поколение без никаква вяра! Докога трябва да бъда с вас? Докога трябва да продължавам да ви търпя? Доведете момчето при мен!“</verse>
				<verse number="20">Доведоха го и щом видя Исус, злият дух разтресе момчето, то падна на земята и започна да се търкаля наоколо, като от устата му излизаше пяна.</verse>
				<verse number="21">Исус попита баща му: „Откога има такива пристъпи?“ „От дете“ – отговори той. –</verse>
				<verse number="22">Духът често го хвърля в огън или във вода, за да го погуби. Ако можеш да направиш нещо, смили се над нас и ни помогни!“</verse>
				<verse number="23">Исус отвърна: „«Ако можеш» ли каза? За онзи, който вярва, всичко е възможно.“</verse>
				<verse number="24">Веднага бащата на детето извика: „Вярвам! Помогни на вярата ми да стане по-силна.“</verse>
				<verse number="25">Като видя, че край тях започнаха да се събират много хора, Исус се обърна към злия дух и му каза: „Душе, пречещ на това момче да чува и говори, заповядвам ти да излезеш от момчето и никога вече да не влизаш в него!“</verse>
				<verse number="26">Злият дух изкрещя, сгърчи силно момчето и излезе от него. То лежеше като мъртво и много от хората си помислиха, че е умряло.</verse>
				<verse number="27">Тогава Исус го хвана за ръка, помогна му да се изправи и то стана.</verse>
				<verse number="28">После, когато влезе в къщата и остана насаме с учениците си, те го попитаха: „Защо ние не можахме да прогоним духа?“</verse>
				<verse number="29">Исус им отговори: „Този вид може да бъде прогонен само чрез молитва. “</verse>
				<verse number="30">После напуснаха това място и тръгнаха през Галилея. Исус не искаше никой да знае къде са,</verse>
				<verse number="31">за да може да бъде сам с учениците си и да ги учи. Той им каза: „Човешкият Син ще бъде предаден в ръцете на хора, които ще го убият, но три дни след това ще възкръсне.“</verse>
				<verse number="32">Те не разбраха думите му, но не смееха да го попитат какво означават.</verse>
				<verse number="33">Когато стигнаха в Капернаум и влязоха в една къща, Исус попита учениците: „За какво спорехте по пътя?“</verse>
				<verse number="34">Но те мълчаха, защото спорът помежду им беше за това кой от тях е най-велик.</verse>
				<verse number="35">Исус седна, извика дванадесетте при себе си и им каза: „Който иска да бъде пръв, трябва да бъде последен от всички и слуга на всички.“</verse>
				<verse number="36">И като взе едно детенце, изправи го пред тях, прегърна го и им каза:</verse>
				<verse number="37">„Който приеме едно от тези дечица в мое име, приема мен; а който приеме мен, приема също и Онзи, който ме е изпратил.“</verse>
				<verse number="38">Тогава Йоан му каза: „Учителю, видяхме един човек, който използваше името ти, за да прогонва демони от хората, но понеже не е един от нас, ние му забранихме.“</verse>
				<verse number="39">Но Исус каза: „Не го спирайте. Всеки, който в мое име извършва чудеса, няма да може скоро след това да говори зле за мен.</verse>
				<verse number="40">Който не е против нас, е с нас.</verse>
				<verse number="41">Истина ви казвам: който ви подаде чаша вода заради това, че принадлежите на Христос, със сигурност ще бъде възнаграден.“</verse>
				<verse number="42">„Но който изкуши едно от тези малките, които вярват в мен, да извърши грях, за него би било по-добре да го хвърлят в морето с воденичен камък на шията.</verse>
				<verse number="43">Ако ръката ти те изкушава да извършиш грях – отсечи я. По-добре да влезеш в живота сакат, отколкото да имаш две ръце, но да отидеш в пъкъла, в неугасимия огън.</verse>
				<verse number="44">[]</verse>
				<verse number="45">Ако кракът ти те изкушава да извършиш грях – отсечи го. По-добре да влезеш в живота куц, отколкото да имаш два крака, но да те хвърлят в пъкъла.</verse>
				<verse number="46">[]</verse>
				<verse number="47">Ако окото ти те изкушава да извършиш грях – извади го. По-добре да влезеш в Божието царство с едно око, отколкото да имаш две очи, но да те хвърлят в пъкъла,</verse>
				<verse number="48">където червеите, които разяждат хората, не умират, а огънят не угасва.</verse>
				<verse number="49">Защото всеки ще се осоли с огън.</verse>
				<verse number="50">Солта е хубаво нещо, но ако стане безсолна, няма как да се направи отново солена. Затова трябва да имате сол в себе си и да живеете в разбирателство помежду си.“</verse>
			</chapter>
			<chapter number="10">
				<verse number="1">Исус напусна това място и дойде в областта Юдея и отвъд река Йордан. Отново много хора идваха при него и той ги поучаваше както винаги.</verse>
				<verse number="2">Приближиха се няколко фарисеи, които искаха да го подведат да каже нещо грешно, и затова го попитаха: „Позволено ли е мъж да се разведе с жена си?“</verse>
				<verse number="3">Исус им отговори: „Какво ви е заповядал Моисей?“</verse>
				<verse number="4">Фарисеите казаха: „Моисей позволи на мъжа да напише документ за развод и така да се разведе.“</verse>
				<verse number="5">Исус им отговори: „Той ви написа тази заповед, защото отказахте да приемете Божието учение.</verse>
				<verse number="6">Но от сътворението на света «Бог ги създаде мъжки и женски пол».</verse>
				<verse number="7">«Затова човек ще остави баща си и майка си и ще се привърже към жена си,</verse>
				<verse number="8">и двамата ще станат едно», така че са вече не двама души, а едно цяло.</verse>
				<verse number="9">Бог ги е свързал и никой не трябва да ги разделя!“</verse>
				<verse number="10">По-късно в къщата учениците пак го попитаха за това.</verse>
				<verse number="11">Исус им каза: „Всеки, който се разведе с жена си и се ожени за друга, прелюбодейства спрямо нея.</verse>
				<verse number="12">Всяка жена, която се разведе с мъжа си и се омъжи за друг, също извършва прелюбодейство.“</verse>
				<verse number="13">Хората водеха децата си при Исус, за да ги докосне, но учениците им се скараха.</verse>
				<verse number="14">Когато видя това, Исус се ядоса и им каза: „Нека децата идват при мен, не ги спирайте, защото Божието царство принадлежи на такива като тях.</verse>
				<verse number="15">Истина ви казвам: който не приеме Божието царство така, както го приема едно дете, никога няма да влезе в него.“</verse>
				<verse number="16">И като прегръщаше децата, Исус полагаше ръцете си върху тях.</verse>
				<verse number="17">Исус тъкмо тръгваше, когато при него дотича един човек, коленичи в краката му и го попита: „Добри ми Учителю, какво трябва да направя, за да наследя вечен живот?“</verse>
				<verse number="18">Исус му отговори: „Защо ме наричаш «добър»? Никой не е добър освен един единствен – Бог.</verse>
				<verse number="19">Нали знаеш заповедите: «Не убивай, не прелюбодействай, не кради, не лъжесвидетелствай, не отнемай с измама, уважавай баща си и майка си!» “</verse>
				<verse number="20">Човекът отвърна: „Учителю, от дете спазвам тези заповеди.“</verse>
				<verse number="21">Исус го погледна с обич и му каза: „Има още едно нещо, което трябва да направиш – иди и продай всичко, което притежаваш, раздай парите на бедните и ще имаш съкровище в небето. След това ела и ме последвай.“</verse>
				<verse number="22">При тези думи лицето на човека посърна и той си тръгна наскърбен, защото притежаваше огромно състояние.</verse>
				<verse number="23">Исус погледна наоколо и каза на учениците си: „Колко трудно ще е за богатите да влязат в Божието царство!“</verse>
				<verse number="24">Тези негови думи смаяха учениците му, но Исус повтори: „Деца, трудно е да се влезе в Божието царство.</verse>
				<verse number="25">По-лесно е камила да мине през иглено ухо, отколкото богат човек да влезе в Божието царство.“</verse>
				<verse number="26">Учениците му се учудиха още повече и се питаха един друг: „Кой тогава може да се спаси?“</verse>
				<verse number="27">Исус ги погледна и каза: „За хората това е невъзможно, но не и за Бога, защото за него няма невъзможни неща.“</verse>
				<verse number="28">А Петър започна да му говори: „Виж! Ние оставихме всичко и те последвахме.“</verse>
				<verse number="29">Исус отвърна: „Истина ви казвам: няма човек, който да е оставил къща или братя, или сестри, или майка, или баща, или деца, или ниви заради мен и заради Благата вест</verse>
				<verse number="30">и който да не получи стократно повече сега, в настоящето – къщи и братя, и сестри, и майки, и деца, и ниви, както и гонения, а в идващия свят – вечен живот.</verse>
				<verse number="31">Много хора, които сега са първи, ще станат последни, а онези, които сега са последни, ще станат първи.“</verse>
				<verse number="32">Бяха на път за Ерусалим и Исус вървеше начело. Учениците му бяха изпълнени с възхищение, а хората отзад ги следваха уплашени. Исус отново извика настрана дванадесетте и започна да им разказва какво ще се случи с него:</verse>
				<verse number="33">„Чуйте! Отиваме към Ерусалим, където Човешкият Син ще бъде предаден на главните свещеници и законоучителите. Те ще го осъдят на смърт и ще го предадат на езичниците,</verse>
				<verse number="34">които ще му се подиграват и ще го заплюват, ще го бият с камшик и ще го убият. Три дни по-късно той ще възкръсне.“</verse>
				<verse number="35">Яков и Йоан – синовете на Зеведей – се приближиха към Исус и му казаха: „Учителю, ще те помолим за нещо, което искаме да изпълниш за нас.“</verse>
				<verse number="36">Исус ги попита: „Какво искате да направя за вас?“</verse>
				<verse number="37">Те отговориха: „Нека седнем до теб – единият отдясно, а другият отляво, тогава, когато дойдеш в славата си.“</verse>
				<verse number="38">Исус им каза: „Вие не разбирате за какво ме молите. Можете ли да изпиете чашата, която аз трябва да изпия, и да се кръстите с кръщението, с което аз трябва да се кръстя?“</verse>
				<verse number="39">„Можем“ – отговориха братята. Тогава Исус им каза: „Вие ще изпиете чашата, която аз пия, и ще се кръстите с кръщението, с което аз се кръщавам,</verse>
				<verse number="40">но не аз мога да избирам кой да седи от дясната или от лявата ми страна. Тези места са за онези, за които са приготвени.“</verse>
				<verse number="41">Като чуха това, останалите десет ученика възнегодуваха срещу Яков и Йоан.</verse>
				<verse number="42">Тогава Исус извика всички при себе си и им каза: „Знаете, че езичниците имат признати управници, които обичат да показват властта си над тях, а водачите им господстват над тях.</verse>
				<verse number="43">Но сред вас не трябва да е така! Ако някой иска да стане велик сред вас, трябва да ви бъде слуга.</verse>
				<verse number="44">Ако някой иска да бъде пръв сред вас, трябва да стане роб на всички.</verse>
				<verse number="45">Самият Човешки Син не дойде, за да му слугуват, а за да слугува и да даде живота си като откуп за много хора.“</verse>
				<verse number="46">След това пристигнаха в Eрихон. На излизане от града ги последва голяма тълпа хора. Край пътя беше седнал един слепец, който просеше. Той се казваше Вартимей и беше син на Тимей.</verse>
				<verse number="47">Като чу, че това е Исус от Назарет, слепецът се развика: „Исусе, Сине Давидов! Смили се над мен!“</verse>
				<verse number="48">Много хора го смъмриха и му казаха да мълчи, но той се развика още по-силно: „Сине Давидов! Смили се над мен!“</verse>
				<verse number="49">Исус се спря и каза: „Извикайте го.“ Извикаха слепия и му казаха: „Смело! Стани! Той те вика.“</verse>
				<verse number="50">Слепият хвърли връхната си дреха, скочи на крака и отиде при Исус.</verse>
				<verse number="51">Исус го попита: „Какво искаш да направя за теб?“ „Учителю, искам пак да виждам!“ – отговори му слепият.</verse>
				<verse number="52">Тогава Исус му каза: „Върви си, твоята вяра те излекува.“ И човекът веднага прогледна и го последва по пътя.</verse>
			</chapter>
			<chapter number="11">
				<verse number="1">Като наближиха Ерусалим, недалеч от Витфагия и Витания – близо до Елеонската планина, Исус изпрати двама от учениците си напред</verse>
				<verse number="2">и им каза: „Идете в града, който се простира пред вас. Веднага щом влезете там, ще намерите едно вързано магаренце, което никой още не е възсядал – отвържете го и го доведете.</verse>
				<verse number="3">Ако някой ви попита защо правите това, отговорете му така: «Господ има нужда от него и веднага ще го върне.»“</verse>
				<verse number="4">Те влязоха в града и намериха на улицата едно магаренце, вързано до една врата, и го отвързаха.</verse>
				<verse number="5">Наблизо стояха няколко души, които ги попитаха: „Какво правите? Защо отвързвате магарето?“</verse>
				<verse number="6">Учениците им отговориха така, както им беше казал Исус, и хората им разрешиха да го вземат.</verse>
				<verse number="7">Те го откараха при Исус и като метнаха връхните си дрехи на гърба на магарето, той го възседна.</verse>
				<verse number="8">Много хора постилаха връхните си дрехи на пътя му, други слагаха пред него клонките, които бяха счупили в полето, и ги постилаха на пътя.</verse>
				<verse number="9">Някои вървяха пред Исус, други – зад него и всички викаха: „«Осанна!» «Благословен да бъде този, който идва в името на Господа!»</verse>
				<verse number="10">Благословено да е идващото царство на нашия баща Давид! Осанна във висините!“</verse>
				<verse number="11">Исус влезе в Ерусалим и отиде в храма. Огледа всичко вътре, но тъй като вече беше късно, излезе и отиде във Витания с дванадесетте апостола.</verse>
				<verse number="12">На другия ден, когато излизаха от Витания, Исус усети глад.</verse>
				<verse number="13">В далечината видя едно раззеленено смокиново дърво и отиде да провери дали по него има някакъв плод. Когато се приближи, видя само листа, защото още не беше дошло времето на смокините.</verse>
				<verse number="14">Тогава Исус каза на дървото: „Вече никой да не вкуси от плода ти!“ И учениците му чуха това.</verse>
				<verse number="15">После пристигнаха в Ерусалим. Исус влезе в храма и започна да гони хората, които продаваха и купуваха там. Той преобърна масите на онези, които обменяха пари, и скамейките на продавачите на гълъби,</verse>
				<verse number="16">и не разреши на никого да пренася свои неща през храма.</verse>
				<verse number="17">След това започна да учи хората, като им говореше: „Писано е: «Моят дом ще бъде наречен дом на молитва на всички народи», а вие сте го превърнали в «свърталище на разбойници». “</verse>
				<verse number="18">Главните свещеници и законоучителите чуха тези думи и започнаха да търсят начин да убият Исус. Те се страхуваха от него, защото целият народ беше удивен от учението му.</verse>
				<verse number="19">С идването на вечерта Исус и учениците му напуснаха града.</verse>
				<verse number="20">На сутринта, минавайки покрай смокиновото дърво, те видяха, че то е изсъхнало до корен.</verse>
				<verse number="21">Петър си спомни за него и каза на Исус: „Учителю, виж! Вчера ти прокле тази смокиня и сега тя е суха и мъртва.“</verse>
				<verse number="22">Исус отговори: „Вярвайте в Бога.</verse>
				<verse number="23">Истина ви казвам: ако заповядате на тази планина: «Стани и скочи в морето!», без да допускате в сърцето си никакво съмнение и вярвате, че каквото казвате, ще се сбъдне, то ще бъде изпълнено за вас.</verse>
				<verse number="24">Затова ви казвам: вярвайте, че всичко, което поискате в молитвите си, сте го получили – и то ще бъде ваше.</verse>
				<verse number="25">А когато заставате да се молите, прощавайте, ако имате нещо против някого. Тогава вашият Баща в небесата също ще прости греховете ви.“</verse>
				<verse number="26">[]</verse>
				<verse number="27">Исус и учениците му отново дойдоха в Ерусалим. Когато влязоха в храма, главните свещеници, законоучителите и юдейските водачи се приближиха до Исус</verse>
				<verse number="28">и му казаха: „С чия власт вършиш тези неща? И кой ти я даде да ги вършиш?“</verse>
				<verse number="29">Исус им каза: „Ще ви задам един въпрос и ако ми отговорите, ще ви кажа с чия власт върша всичко това.</verse>
				<verse number="30">Откъде беше Йоановото кръщение – от Бога или от хората? Отговорете ми!“</verse>
				<verse number="31">Те взеха да обсъждат това помежду си, разсъждавайки: „Ако отговорим «От Бога», той ще каже: «Защо тогава не му повярвахте?»</verse>
				<verse number="32">А как да му кажем: «От хората»?“ Те се страхуваха от народа, тъй като всички вярваха, че Йоан действително е бил пророк.</verse>
				<verse number="33">Затова отговориха: „Не знаем.“ Исус им каза: „Тогава и аз няма да ви кажа с чия власт върша това.“</verse>
			</chapter>
			<chapter number="12">
				<verse number="1">Исус използваше притчи, за да поучава хората: „Един човек засадил лозе, оградил го с плет, изкопал трап, в който да мачка гроздето, и построил кула. След това дал лозето под наем на няколко земеделеца и заминал.</verse>
				<verse number="2">Дошло време за гроздобер и стопанинът на лозето изпратил при земеделците един от слугите си, за да си вземе от тях своя дял от реколтата.</verse>
				<verse number="3">Но земеделците хванали слугата, набили го и го върнали с празни ръце.</verse>
				<verse number="4">Стопанинът пак изпратил друг слуга, но и него удряли по главата и обиждали.</verse>
				<verse number="5">След това изпратил още един, когото убили. Изпратил още много слуги, някои от които земеделците били, а други – убили.</verse>
				<verse number="6">Останал само още един: неговият любим син. Той бил последният човек, когото стопанинът можел да изпрати при земеделците. «Не могат да не покажат уважение към сина ми», мислел си той.</verse>
				<verse number="7">Но лозарите си казали: «Това е наследникът. Ако го убием, лозето ще бъде наше.»</verse>
				<verse number="8">Хванали го, убили го и изхвърлили трупа извън лозето.</verse>
				<verse number="9">Какво ще направи тогава господарят на лозето? Ще дойде, ще убие земеделците и ще даде лозето на други да го работят.</verse>
				<verse number="10">Нали сте чели Писанието: «Камъкът, който зидарите отхвърлиха, стана крайъгълен камък.</verse>
				<verse number="11">Господ извърши това и то е чудесно в нашите очи.»“</verse>
				<verse number="12">Юдейските водачи разбраха, че Исус разказа тази притча за тях. Те започнаха да търсят начин да го арестуват, но се страхуваха от народа. Затова го оставиха и си тръгнаха.</verse>
				<verse number="13">По-късно изпратиха при Исус няколко фарисеи и иродиани, за да го подведат да каже нещо грешно.</verse>
				<verse number="14">Те отидоха при него и му казаха: „Учителю, знаем, че си честен и не се страхуваш от това, което другите мислят. За теб всички хора са равни и ти поучаваш истината за Божия път. Кажи ни: справедливо ли е да се плащат данъци на цезаря или не? Длъжни ли сме да плащаме или не?“</verse>
				<verse number="15">Но като знаеше лицемерието им, Исус им каза: „Защо се опитвате да ме хванете натясно? Донесете ми да видя един динарий. “</verse>
				<verse number="16">Дадоха му монета и Исус попита: „Чий е този образ и чие име е написано върху нея?“ „На цезаря“ – отговориха те.</verse>
				<verse number="17">Тогава Исус им каза: „Давайте цезаровото на цезаря, а Божието – на Бога.“ Хората се удивиха на отговора му.</verse>
				<verse number="18">Тогава при Исус дойдоха няколко садукеи (садукеите не вярват във възкресението) и го попитаха:</verse>
				<verse number="19">„Учителю, Моисей е написал за нас, че ако нечий брат умре, без да е оставил деца, тогава неговият брат трябва да се ожени за вдовицата, за да създаде потомство за брат си. си.</verse>
				<verse number="20">И така, имало седем братя. Първият се оженил, но умрял, без да остави деца.</verse>
				<verse number="21">Вторият се оженил за вдовицата на брат си, но също умрял, без да остави потомство. Същото се случило и с третия брат.</verse>
				<verse number="22">Никой от седемте братя не оставил деца. След всички починала и жената.</verse>
				<verse number="23">Тогава, чия съпруга ще бъде тя при възкресението – нали и седемте са били женени за нея?“</verse>
				<verse number="24">Исус им каза: „Затова се заблуждавате: защото не познавате нито Писанията, нито Божията сила.</verse>
				<verse number="25">Когато хората възкръснат, те няма да се женят или омъжват – всички ще бъдат като ангелите в небесата.</verse>
				<verse number="26">А за възкръсването не сте ли чели в книгата на Моисей, където Бог му казва при горящия храст: «Аз съм Богът на Авраам, Богът на Исаак и Богът на Яков.»</verse>
				<verse number="27">Той е Бог на живи, а не на мъртви хора. Вие много се заблуждавате!“</verse>
				<verse number="28">Един законоучител, който чу спора му с фарисеите и садукеите и забеляза как добре им отговори, се приближи до Исус и го попита: „Коя от всички заповеди е най-важна?“</verse>
				<verse number="29">Исус отговори: „Най-важна от всички е тази заповед: «Слушай, Израеле! Господ, нашият Бог, е един.</verse>
				<verse number="30">Обичай Господа, твоя Бог, с цялото си сърце, с цялата си душа, с целия си разум и с цялата си сила!»</verse>
				<verse number="31">Втората най-важна заповед е тази: «Обичай ближния си както себе си!» Няма друга заповед, по-важна от тези.“</verse>
				<verse number="32">Законоучителят каза на Исус: „Добре отговори, Учителю. Прав си, че Бог е един и няма друг Бог освен него.</verse>
				<verse number="33">И човек трябва да го обича с цялото си сърце, с целия си разум и с цялата си сила, и да обича другите хора така, както обича себе си. Това е по-важно от всички всеизгаряния и жертвоприношения.“</verse>
				<verse number="34">Като чу този мъдър отговор, Исус каза на човека: „Не си далеч от Божието царство.“ След това никой вече не се осмели да му задава други въпроси.</verse>
				<verse number="35">Когато поучаваше в храма, Исус попита: „Защо законоучителите казват, че Месията е Давидов син?</verse>
				<verse number="36">Самият Давид, вдъхновен от Святия Дух, каза: «Господ каза на моя Господ: Седни от дясната ми страна, докато сложа твоите врагове в краката ти.»</verse>
				<verse number="37">Сам Давид го нарича «Господ». Тогава как може той да е негов син?“ Огромната тълпа го слушаше с удоволствие.</verse>
				<verse number="38">Исус продължи да поучава и каза: „Пазете се от законоучителите! Те обичат да се разхождат пременени с дългите си роби. Обичат да ги поздравяват с уважение по пазарите,</verse>
				<verse number="39">да заемат най-предните столове в синагогите и най-почетните места при празненствата.</verse>
				<verse number="40">Отнемат имуществото на вдовици, а после за пред хората казват дълги молитви. Те ще получат по-сурово наказание.“</verse>
				<verse number="41">Седнал срещу кутията за събиране на дарения, Исус наблюдаваше как хората пускаха пари в нея. Мнозина богати пускаха много.</verse>
				<verse number="42">Тогава дойде една бедна вдовица и пусна две лепти на стойност един кодрант.</verse>
				<verse number="43">Исус събра учениците си и им каза: „Истина ви казвам: тази бедна вдовица даде повече от всички, които пуснаха нещо в кутията за дарения,</verse>
				<verse number="44">защото те имат много и дадоха от това, което им е излишно, а тази бедна жена пожертва всичко, което имаше и с което трябваше да преживее.“</verse>
			</chapter>
			<chapter number="13">
				<verse number="1">На излизане от храма един от учениците каза на Исус: „Учителю, погледни! Какви чудесни камъни! Какви красиви сгради!“</verse>
				<verse number="2">А Исус му отговори: „Виждаш ли тези величествени сгради? Камък върху камък няма да остане – всичко ще бъде сринато до основи.“</verse>
				<verse number="3">По-късно, когато Исус стоеше на Елеонската планина срещу храма, останалите насаме с него ученици Петър, Яков, Йоан и Андрей го попитаха:</verse>
				<verse number="4">„Кажи ни, кога ще стане това и какво знамение ще ни покаже, че е дошло времето да се сбъднат всички тези неща?“</verse>
				<verse number="5">Исус започна да им говори: „Внимавайте и не позволявайте на никого да ви заблуди!</verse>
				<verse number="6">Ще дойдат много хора, които ще използват името ми, ще се представят за мен и ще измамят мнозина.</verse>
				<verse number="7">Ще чуете за войни и новини за сражения, но не се страхувайте, защото тези неща трябва да се случат, но това още не е краят.</verse>
				<verse number="8">Народи ще се вдигнат срещу други народи, царства ще воюват срещу други царства. На различни места ще има земетресения, ще настъпи глад. Всички тези неща ще бъдат като първите родилни болки.</verse>
				<verse number="9">Вие бъдете нащрек и се пазете, защото ще ви предават на съд и ще ви бият в синагогите. Заради мен ще ви изправят пред царе и управници, за да им свидетелствате.</verse>
				<verse number="10">Но първо трябва Благата вест да бъде проповядвана на всички народи.</verse>
				<verse number="11">А когато ви арестуват и предадат на съд, не обмисляйте предварително какво ще говорите, а кажете онова, което в този час ви бъде внушено – защото не вие ще говорите, а Святият Дух.</verse>
				<verse number="12">Брат ще предаде брат си на смърт и баща – детето си, и деца ще се изправят срещу родителите си и ще ги изпратят на смърт.</verse>
				<verse number="13">Заради мен ще ви намразят всички, но който издържи докрай, ще бъде спасен.</verse>
				<verse number="14">И когато видите «мерзостта, която причинява разорение» да стои там, където не трябва (нека читателят да разбира), тогава онези, които са в Юдея, да бягат в планините.</verse>
				<verse number="15">Който е на покрива на къщата си, да не губи време да слиза долу и да влиза да си вземе нещо от къщата.</verse>
				<verse number="16">Който е на полето, да не се връща за дрехата си.</verse>
				<verse number="17">Горко на бременните и на кърмещите през онези дни!</verse>
				<verse number="18">Молете се всичко това да не се случи през зимата.</verse>
				<verse number="19">Защото онези дни ще бъдат изпълнени с такива страшни беди, каквито досега не е имало от началото, когато Бог създаде света, а и никога вече няма да има.</verse>
				<verse number="20">И ако Господ не бе решил да съкрати онези дни, никой не би оцелял. Но той ги съкрати заради избраните от него.</verse>
				<verse number="21">Ако тогава някой ви каже: «Вижте! Тук е Месията!» или «Вижте! Ето го там!», не му вярвайте.</verse>
				<verse number="22">Ще се появят лъжехристи и лъжепророци и ще извършат знамения и чудеса, за да измамят, ако е възможно, дори и избраните.</verse>
				<verse number="23">Затова внимавайте – предупредих ви за всичко, което ще се случи.</verse>
				<verse number="24">В дните след тези нещастия «Слънцето ще стане тъмно, луната няма да излъчва светлината си,</verse>
				<verse number="25">звездите ще падат от небето и небесните сили ще се разклатят.»</verse>
				<verse number="26">Тогава хората ще видят Човешкия Син да слиза в облаците с голяма власт и слава.</verse>
				<verse number="27">Той ще изпрати ангели по цялата земя и ще събере избраниците си от всички краища на света, от края на земята до края на небето.“</verse>
				<verse number="28">„Вземете поука от смокиновото дърво: щом клоните му омекнат и се покрият с листа, вие знаете, че лятото е близо.</verse>
				<verse number="29">По същия начин, когато видите, че всички неща, за които говорих, се сбъдват, знайте, че той е близо, на прага на вратата.</verse>
				<verse number="30">Истина ви казвам: това поколение няма да премине, докато не се сбъдне всичко това.</verse>
				<verse number="31">Небето и земята ще преминат, но моите думи никога няма да преминат.“</verse>
				<verse number="32">„Никой не знае кога ще бъде този ден или час – нито ангелите в небето, нито Синът, а само Отец.</verse>
				<verse number="33">Внимавайте! Стойте будни, защото не знаете кога ще дойде това време.</verse>
				<verse number="34">По същия начин, когато човек тръгва на път, поверява своя дом на слугите си и възлага на всеки определена работа, а на пазача заповядва да бъде нащрек.</verse>
				<verse number="35">Така и вие трябва да бъдете нащрек, защото не знаете кога ще се върне господарят на къщата – вечерта или в полунощ, когато пропеят петлите или при изгрев слънце.</verse>
				<verse number="36">Ако той дойде, когато не очаквате, гледайте да не ви завари заспали.</verse>
				<verse number="37">На вас и на всички казвам: «Бъдете нащрек!»“</verse>
			</chapter>
			<chapter number="14">
				<verse number="1">До Пасха и празника на безквасните хлябове оставаха само два дни. Главните свещеници и законоучителите търсеха начин да хванат Исус чрез измама и да го убият.</verse>
				<verse number="2">Те казваха: „Не трябва да го арестуваме по време на празника, за да не станат размирици сред хората.“</verse>
				<verse number="3">Когато Исус беше във Витания и седеше на масата в къщата на Симон прокажения, при него дойде една жена, която носеше алабастров съд, пълен с миро от чист нард. Тя счупи съда и изля благоуханното масло върху главата на Исус.</verse>
				<verse number="4">Някои от присъстващите се възмутиха и си казаха помежду си: „Защо беше нужно да се прахоса това миро?</verse>
				<verse number="5">То можеше да се продаде за повече от триста динария, които да се раздадат на бедните.“ И строго й се скараха.</verse>
				<verse number="6">Но Исус каза: „Оставете жената на мира. Защо я тревожите? Тя извърши нещо прекрасно за мен.</verse>
				<verse number="7">С вас винаги ще има бедни и можете да им помагате, когато пожелаете, но аз няма да бъда винаги с вас.</verse>
				<verse number="8">Тя направи каквото можа – предварително изля миро върху тялото ми, за да го приготви за погребение.</verse>
				<verse number="9">Истина ви казвам: навсякъде по света, където се проповядва Благата вест, ще се разказва за това, което тази жена направи, и хората винаги ще я помнят.“</verse>
				<verse number="10">Тогава Юда Искариотски, един от дванадесетте апостола, отиде при главните свещеници, за да им предаде Исус.</verse>
				<verse number="11">Като чуха това, те се зарадваха и обещаха да му дадат пари. Юда зачака удобен момент да го предаде.</verse>
				<verse number="12">В първия ден от празника на безквасните хлябове, когато се принася в жертва пасхалното агне, учениците попитаха Исус: „Къде искаш да отидем и да приготвим за теб пасхалната вечеря?“</verse>
				<verse number="13">Той изпрати двама от тях в града и им каза: „Влезте в града. Там ще ви посрещне един човек, който носи стомна с вода. Последвайте го.</verse>
				<verse number="14">Където влезе, влезте и вие и кажете на стопанина на къщата: «Учителят пита: Къде е стаята, където мога да се събера с учениците си за пасхалната вечеря?»</verse>
				<verse number="15">И той ще ви покаже една голяма стая на горния етаж, подредена и готова. Там пригответе храната за нас.“</verse>
				<verse number="16">Те тръгнаха и влязоха в града. Там намериха всичко така, както им беше казал Исус, и приготвиха пасхалната вечеря.</verse>
				<verse number="17">Когато мръкна, Исус дойде в тази къща с дванадесетте апостола.</verse>
				<verse number="18">Докато бяха на масата и се хранеха, той им каза: „Истина ви казвам: един от вас, които сега ядете с мен, ще ме предаде.“</verse>
				<verse number="19">Те много се натъжиха и започнаха да го питат един след друг: „Не съм аз, нали?“</verse>
				<verse number="20">Исус им отговори: „Това ще бъде един от дванадесетте – този, който топи хляба си в блюдото заедно с мен.</verse>
				<verse number="21">Човешкият Син ще си иде, точно както казват Писанията за него, но горко на онзи, който го предаде. За този човек щеше да бъде по-добре никога да не се беше раждал.“</verse>
				<verse number="22">И докато ядяха, Исус взе хляба, благодари на Бога, разчупи го и като го раздаде на учениците си, каза: „Вземете, това е моето тяло.“</verse>
				<verse number="23">После взе чашата и като благодари на Бога, я подаде на учениците си и всички пиха от нея.</verse>
				<verse number="24">Исус им каза: „Това е моята кръв на завета, който Бог сключва с вас. Тя се пролива за много хора.</verse>
				<verse number="25">Истина ви казвам: няма вече да пия вино до онзи ден, в който ще пия ново вино в Божието царство.“</verse>
				<verse number="26">Те изпяха един химн и отидоха на Елеонската планина.</verse>
				<verse number="27">Исус им каза: „Всички вие ще ме изоставите, защото Писанието казва: «Ще убия овчаря и овцете ще се разбягат.»</verse>
				<verse number="28">Но след като бъда възкресен, ще отида в Галилея преди вас.“</verse>
				<verse number="29">А Петър му каза: „Дори всички останали да те изоставят, аз няма да те изоставя.“</verse>
				<verse number="30">Тогава Исус му отговори: „Истина ти казвам: днес, още тази нощ, преди да е пропял петелът повторно, ти три пъти ще се отречеш от мен.“</verse>
				<verse number="31">Но Петър каза още по-настойчиво: „Дори ако трябва да умра с теб, никога няма да се отрека от теб.“ Същото заявиха и останалите.</verse>
				<verse number="32">Когато стигнаха до мястото, наречено Гетсимания, Исус каза на учениците си: „Седнете тук, докато се помоля.“</verse>
				<verse number="33">Той взе със себе си Петър, Яков и Йоан и започна да се мъчи и да се терзае.</verse>
				<verse number="34">Каза им: „Душата ми се раздира от скръб. Останете тук и бъдете нащрек.“</verse>
				<verse number="35">И като се отдалечи малко, Исус падна на земята и започна да се моли ако е възможно, този час на страдания да го отмине.</verse>
				<verse number="36">Той каза: „Авва, Отче! За теб всичко е възможно. Махни тази чаша от мен. Но направи така, както искаш ти, а не както искам аз.“</verse>
				<verse number="37">Като се върна при учениците си, Исус ги завари заспали и каза на Петър: „Спиш ли, Симоне? Не можа ли да останеш буден един час?</verse>
				<verse number="38">Стойте будни и се молете да не бъдете изкушени. Духът ви иска да извърши това, което е правилно, но тялото ви е слабо“.</verse>
				<verse number="39">Исус отново се отдалечи и се помоли със същите думи.</verse>
				<verse number="40">А когато пак се върна, те отново спяха, защото клепачите им бяха натежали. И не знаеха какво да му кажат.</verse>
				<verse number="41">Когато дойде за трети път след молитвата си, Исус им каза: „Все още ли спите и почивате? Стига толкова! Часът дойде! Човешкият Син се предава в ръцете на грешници.</verse>
				<verse number="42">Станете! Да вървим. Ето – моят предател идва!“</verse>
				<verse number="43">В същия миг, докато Исус още говореше, се появи Юда, един от дванадесетте. С него имаше много хора с ножове и тояги, изпратени от главните свещеници, законоучителите и старейшините.</verse>
				<verse number="44">Предателят им беше определил знак: „Когото целуна, той е. Заловете го и го отведете под стража.“</verse>
				<verse number="45">Затова веднага щом пристигна, Юда се приближи до Исус, каза му: „Учителю!“ и го целуна.</verse>
				<verse number="46">Тогава хората сграбчиха Исус и го арестуваха.</verse>
				<verse number="47">Един от учениците му, който стоеше наблизо, извади ножа си и като удари слугата на първосвещеника, отряза ухото му.</verse>
				<verse number="48">Исус им каза: „Нима сте дошли да ме заловите с ножове и тояги, сякаш съм престъпник?</verse>
				<verse number="49">Всеки ден бях с вас и поучавах в храма, и не ме арестувахте. Но казаното в Писанията трябва да се сбъдне.“</verse>
				<verse number="50">Тогава всички ученици го изоставиха и избягаха.</verse>
				<verse number="51">Сред онези, които вървяха с Исус, имаше един младеж, загърнат само с ленено наметало. Опитаха се да го хванат, но той се отскубна,</verse>
				<verse number="52">остави наметалото и избяга гол.</verse>
				<verse number="53">Отведоха Исус в къщата на първосвещеника, където се бяха събрали всички главни свещеници, старейшините и законоучителите.</verse>
				<verse number="54">Петър тръгна след Исус, вървейки на известно разстояние, влезе в двора на първосвещеника и седна със стражите да се сгрее край огъня.</verse>
				<verse number="55">Главните свещеници и всички членове на Синедриона напразно се опитваха да намерят доказателство срещу Исус, за да го осъдят на смърт.</verse>
				<verse number="56">При все че много хора лъжесвидетелстваха срещу него, показанията им винаги се разминаваха.</verse>
				<verse number="57">Тогава някои станаха и започнаха да лъжесвидетелстват срещу Исус, като казваха:</verse>
				<verse number="58">„Чухме го да говори: «Ще разруша този храм, изграден от човешка ръка, и за три дни ще издигна друг – неръкотворен.»“</verse>
				<verse number="59">Но дори в това свидетелствата им се различаваха.</verse>
				<verse number="60">Тогава първосвещеникът се изправи пред всички и попита Исус: „Нищо ли няма да отговориш? Какво ще кажеш за обвиненията на тези хора срещу теб?“</verse>
				<verse number="61">Но Исус мълчеше и не отговаряше. Първосвещеникът отново го попита: „Ти ли си Месията, Синът на Благословения Бог?“</verse>
				<verse number="62">Исус отговори: „Аз съм. И ще видите Човешкия Син, седнал отдясно на Всемогъщия, да идва на небесните облаци.“</verse>
				<verse number="63">Като чу това, първосвещеникът разкъса дрехите си и каза: „Нима имаме нужда от повече свидетели?</verse>
				<verse number="64">Чухте богохулството. Какво ще кажете?“ И те всички решиха, че е виновен и трябва да бъде изпратен на смърт.</verse>
				<verse number="65">Някои започнаха да го заплюват, закриваха очите му, удряха го с юмруците си и му казваха: „Нали си пророк, познай кой е!“ После стражите го отведоха настрана и също го биха.</verse>
				<verse number="66">Докато Петър беше още на двора, дойде една от прислужниците на първосвещеника</verse>
				<verse number="67">и като видя Петър, който се грееше край огъня, втренчено се загледа в него и каза: „Ти също беше с онзи Назарянин, Исус.“</verse>
				<verse number="68">Но Петър отрече и каза: „Не зная и не разбирам за какво говориш.“ После излезе в предния двор.</verse>
				<verse number="69">Но прислужницата го видя и отново каза на хората наоколо: „Този човек е един от тях.“</verse>
				<verse number="70">А Петър пак отрече. След малко онези, които стояха там, казаха на Петър: „Ти със сигурност си един от тях, защото също си галилеец.“</verse>
				<verse number="71">Тогава Петър започна да се проклина и се закле: „Не познавам човека, за когото говорите!“</verse>
				<verse number="72">В същия миг петелът пропя за втори път. Петър си спомни думите, които Исус му беше казал: „Преди петелът да пропее повторно, ти три пъти ще се отречеш от мен“ и горчиво заплака.</verse>
			</chapter>
			<chapter number="15">
				<verse number="1">Рано сутринта главните свещеници, старейшините, законоучителите и всички членове на Синедриона скроиха план и като вързаха Исус, изведоха го и го предадоха на Пилат.</verse>
				<verse number="2">Той го запита: „Ти ли си царят на юдеите?“ „Сам го казваш“ – отговори Исус.</verse>
				<verse number="3">Тъй като главните свещеници го обвиняваха в много неща,</verse>
				<verse number="4">Пилат пак го попита: „Нищо ли няма да отговориш? Не виждаш ли в колко много неща те обвиняват?“</verse>
				<verse number="5">Но Исус продължи да мълчи и това удивляваше Пилат.</verse>
				<verse number="6">Всяка година на празника Пасха Пилат имаше обичай да освобождава по един затворник, когото хората поискат.</verse>
				<verse number="7">По това време в затвора имаше един човек на име Варава, хвърлен там заедно с други бунтовници, които бяха извършили убийство по време на метежа.</verse>
				<verse number="8">И народът се събра и започна да иска от Пилат да направи това, което обикновено правеше за тях.</verse>
				<verse number="9">Пилат ги попита: „Искате ли да ви освободя царя на юдеите?“</verse>
				<verse number="10">Той каза това, защото видя, че главните свещеници бяха предали Исус от завист.</verse>
				<verse number="11">Главните свещеници пък подстрекаваха тълпата да иска от Пилат да освободи Варава вместо Исус.</verse>
				<verse number="12">Пилат ги попита втори път: „Тогава какво искате да направя с този, когото наричате царя на юдеите?“</verse>
				<verse number="13">„Разпъни го на кръст!“ – извикаха те.</verse>
				<verse number="14">Пилат ги запита: „Защо? Какво престъпление е извършил?“ Но хората закрещяха още по-силно: „Разпъни го на кръст!“</verse>
				<verse number="15">Пилат искаше да угоди на тълпата и затова им освободи Варава, а Исус нареди да набият с камшици и после го предаде да бъде разпънат на кръст.</verse>
				<verse number="16">Войниците го отведоха във вътрешния двор, наречен Претория, и събраха там целия полк.</verse>
				<verse number="17">Облякоха му пурпурна мантия, сплетоха венец от тръни и го сложиха на главата му.</verse>
				<verse number="18">После започнаха да го поздравяват с думите: „Да живее царят на юдеите!“</verse>
				<verse number="19">Биеха го по главата с тръстика, заплюваха го, коленичеха и му се покланяха.</verse>
				<verse number="20">Когато се поругаха с него, те му свалиха пурпурната мантия, облякоха го в неговите дрехи и го изведоха да го разпънат на кръст.</verse>
				<verse number="21">По пътя срещнаха един човек от Киринея, който се връщаше от полето. Това бе Симон – бащата на Александър и Руфа. Войниците го накараха да носи кръста, предназначен за Исус.</verse>
				<verse number="22">Отведоха Исус до мястото, наречено Голгота, което означава „Лобно място“.</verse>
				<verse number="23">Дадоха му да пие вино със смирна, но Исус отказа.</verse>
				<verse number="24">Тогава войниците го разпънаха и си разделиха дрехите му, като хвърлиха жребий да видят кой какво ще вземе.</verse>
				<verse number="25">Разпънаха го в девет сутринта.</verse>
				<verse number="26">Надписът с обвинението срещу него гласеше: „ЦАРЯТ НА ЮДЕИТЕ“.</verse>
				<verse number="27">Заедно с Исус разпънаха и двама разбойника – единия от дясната, а другия от лявата му страна.</verse>
				<verse number="28">[]</verse>
				<verse number="29">Минаващите покрай него го обиждаха и като клатеха глави, казваха: „Ей! Ти, който щеше да събаряш храма и да го строиш отново за три дни,</verse>
				<verse number="30">я сега спаси себе си и слез от кръста!“</verse>
				<verse number="31">Главните свещеници и законоучителите също му се подиграваха, като говореха помежду си: „Другите спасяваше, а себе си не може да спаси!</verse>
				<verse number="32">Нека сега видим как този Месия, царят на Израел, слиза от кръста и ще повярваме!“ Онези, които бяха разпънати с него, също го обсипваха с обиди.</verse>
				<verse number="33">По обяд мрак покри цялата земя и не се вдигна до три следобед.</verse>
				<verse number="34">В три часа Исус извика високо: „Елои, Елои, лама савахтани?“, което означава: „Боже мой, Боже мой, защо си ме изоставил?“</verse>
				<verse number="35">Някои от онези, които стояха наоколо, чуха това и казаха: „Слушайте! Вика Илия.“</verse>
				<verse number="36">И един човек се затича, натопи една гъба в оцет, прикрепи я на пръчка и като даде на Исус да пие, каза: „Почакайте да видим дали ще дойде Илия да го свали.“</verse>
				<verse number="37">А Исус, като извика силно, издъхна.</verse>
				<verse number="38">И в този миг завесата в храма се раздра на две от горе до долу.</verse>
				<verse number="39">Когато стотникът, стоящ срещу Исус, го чу да извиква и видя как издъхна, каза: „Този човек наистина бе Божий Син!“</verse>
				<verse number="40">Там имаше няколко жени, които наблюдаваха от разстояние. Сред тях бяха Мария Магдалина, Мария – майката на по-малкия Яков и Йосия – и Саломия.</verse>
				<verse number="41">Те следваха Исус и му помагаха, когато той бе в Галилея. Там имаше и много други жени, дошли заедно с него в Ерусалим.</verse>
				<verse number="42">Беше Подготвителен ден, тоест денят преди съботата, и вече се бе стъмнило.</verse>
				<verse number="43">Тогава дойде Йосиф от Ариматея, уважаван член на Съвета и един от онези, които очакваха идването на Божието царство. Той смело влезе при Пилат и поиска тялото на Исус.</verse>
				<verse number="44">Пилат се учуди, че Исус така бързо е умрял, и затова повика стотника да го пита дали е мъртъв отдавна.</verse>
				<verse number="45">След като чу отговора на стотника, Пилат разреши на Йосиф да вземе тялото.</verse>
				<verse number="46">Тогава Йосиф купи ленено платно, свали Исус от кръста, уви го в платното и го положи в гробница, изсечена в скалите. После изтърколи един камък и затвори входа й.</verse>
				<verse number="47">Мария Магдалина и Мария, майката на Йосия, видяха къде го положиха.</verse>
			</chapter>
			<chapter number="16">
				<verse number="1">Когато съботният ден свърши, Мария Магдалина, Мария – майката на Яков – и Саломия купиха благоухания, за да отидат и помажат тялото на Исус.</verse>
				<verse number="2">Рано сутринта на първия ден от седмицата, още при изгрев слънце, те се отправиха към гробницата</verse>
				<verse number="3">и говореха помежду си: „Кой ще ни отмести камъка от входа на гробницата?“</verse>
				<verse number="4">Жените погледнаха и видяха, че камъкът е отместен, въпреки че беше много голям.</verse>
				<verse number="5">Влязоха вътре и видяха един младеж, облечен в бяла роба, който седеше отдясно. Те се слисаха.</verse>
				<verse number="6">А той им каза: „Не се удивлявайте! Вие търсите Исус от Назарет, разпънатия, но той възкръсна! Не е тук. Ето мястото, където беше положен.</verse>
				<verse number="7">Идете и кажете на учениците му и на Петър: «Той отива в Галилея преди вас. Там ще го видите, точно както ви каза.»“</verse>
				<verse number="8">Жените излязоха от гробницата и побягнаха, обзети от ужас и вълнение. Те бяха толкова уплашени, че не казаха нищо на никого.</verse>
				<verse number="9">Исус възкръсна рано сутринта на първия ден от седмицата и се яви най-напред на Мария Магдалина, от която беше прогонил седем демона.</verse>
				<verse number="10">Тя отиде и разказа за това на учениците му, които дълбоко скърбяха и плачеха.</verse>
				<verse number="11">Като чуха от нея, че е жив и че го е видяла, те не повярваха.</verse>
				<verse number="12">След това Исус се яви в друг образ на двама от учениците си по пътя им към селата.</verse>
				<verse number="13">Те се върнаха и разказаха на останалите, но и на тях не повярваха.</verse>
				<verse number="14">След известно време Исус се яви на единадесетте ученика, когато вечеряха. Той им се скара за тяхното неверие и коравосърдечност, защото не бяха повярвали на онези, които го бяха видели възкръснал.</verse>
				<verse number="15">После им каза: „Идете по целия свят и проповядвайте Благата вест на всеки човек.</verse>
				<verse number="16">Който повярва и се кръсти, ще бъде спасен, а който не повярва, ще бъде осъден.</verse>
				<verse number="17">И тези знамения ще придружават повярвалите: в мое име ще прогонват демони, ще говорят нови езици,</verse>
				<verse number="18">ще хващат змии с голи ръце и ако изпият нещо отровно, то няма да ги засегне, ще полагат ръцете си върху болни и те ще оздравяват.“</verse>
				<verse number="19">И след като разговаря с учениците си, Господ Исус се възнесе в небето и седна отдясно на Бога.</verse>
				<verse number="20">Учениците му тръгнаха и проповядваха навсякъде, а Господ им помагаше и потвърждаваше посланието със знаменията, които го придружаваха.</verse>
			</chapter>
		</book>
		<book number="42">
			<chapter number="1">
				<verse number="1">Много хора са се опитвали да съставят описание на събитията, случили се сред нас:</verse>
				<verse number="2">точно както ни бяха предадени от хора, които от самото начало са били техни очевидци и служители на Божието послание.</verse>
				<verse number="3">Така и аз, след като внимателно проучих всичко от началото му, сметнах за добре да запиша последователно изложение за теб, почтени Теофиле,</verse>
				<verse number="4">за да си уверен в достоверността на нещата, на които си бил поучаван.</verse>
				<verse number="5">По времето, когато Ирод беше цар на Юдея, имаше един свещеник на име Захарий, който беше от рода на Авия. Жената на Захарий беше от рода на Аарон и се казваше Елисавета.</verse>
				<verse number="6">Захарий и Елисавета бяха праведни пред Бога и изпълняваха безукорно всички Господни заповеди и предписания.</verse>
				<verse number="7">Но те нямаха деца, защото Елисавета беше безплодна, а и двамата бяха вече доста възрастни.</verse>
				<verse number="8">Веднъж, когато Захарий изпълняваше задълженията си на свещеник, по времето, когато неговата група служеше пред Бога,</verse>
				<verse number="9">на него се падна жребият да влезе в храма, за да запали тамян.</verse>
				<verse number="10">Докато той кадеше, всички хора се бяха събрали навън и се молеха.</verse>
				<verse number="11">Тогава на Захарий се яви Господен ангел и застана отдясно на олтара с тамяна.</verse>
				<verse number="12">Виждайки ангела, Захарий се обърка и доста се уплаши.</verse>
				<verse number="13">Но ангелът му каза: „Не се страхувай, Захарий! Молитвата ти е чута. Жена ти Елисавета ще ти роди син и ще го наречеш Йоан.</verse>
				<verse number="14">Той ще ти донесе радост и щастие и много хора ще се радват на неговото раждане.</verse>
				<verse number="15">Той ще бъде велик пред Господа. Не трябва да пие вино или спиртно питие и още от зачатието си ще бъде изпълнен със Святия Дух.</verse>
				<verse number="16">Йоан ще върне много израелтяни към Господа, техния Бог.</verse>
				<verse number="17">В силата и духа на Илия той ще върви пред Господа, за да обърне сърцата на бащите към децата им и мислите на непокорните – към мъдростта на праведните, и така да представи на Господа един приготвен народ.“</verse>
				<verse number="18">Тогава Захарий каза на ангела: „Как да се уверя, че това е истина? Аз съм стар, а и жена ми вече не е млада.“</verse>
				<verse number="19">Ангелът му отговори: „Аз съм Гавриил и стоя в присъствието на Бога. Той ме изпрати да разговарям с теб и да ти предам тази радостна вест.</verse>
				<verse number="20">Но тъй като не повярва на думите ми, които ще се сбъднат, когато настъпи времето за това, ти ще онемееш и ще мълчиш до деня, в който стане казаното от мен.“</verse>
				<verse number="21">Хората отвън чакаха появяването на Захарий и се чудеха защо се бави толкова дълго в храма.</verse>
				<verse number="22">А когато излезе, той не можеше да им продума и те разбраха, че е имал видение, защото им правеше знаци, а оставаше безмълвен.</verse>
				<verse number="23">Когато свършиха дните на службата му в храма, Захарий се прибра у дома.</verse>
				<verse number="24">След известно време жена му Елисавета забременя и пет месеца се криеше, като говореше:</verse>
				<verse number="25">„Най-накрая Господ се смили над мен и премахна моя срам сред хората.“</verse>
				<verse number="26">Когато Елисавета беше в шестия месец, Господ изпрати ангел Гавриил в един град в Галилея, наречен Назарет,</verse>
				<verse number="27">при една девойка, сгодена за мъж на име Йосиф от Давидовия род. Девойката се казваше Мария.</verse>
				<verse number="28">Ангелът дойде при нея и я поздрави: „Ти наистина си благословена! Господ е с теб!“</verse>
				<verse number="29">Но Мария много се смути от думите му и недоумяваше какво означава това приветствие.</verse>
				<verse number="30">Ангелът й каза: „Не се страхувай, Мария! Божието благоволение е с теб.</verse>
				<verse number="31">Чуй! Ще заченеш в утробата си и ще родиш син, когото ще наречеш Исус.</verse>
				<verse number="32">Той ще бъде велик и хората ще го нарекат Син на Всевишния. Господ Бог ще му даде престола на неговия праотец Давид.</verse>
				<verse number="33">Той завинаги ще царува над Якововия дом и царуването му няма да има край.“</verse>
				<verse number="34">Мария попита ангела: „Как ще стане това? Нали съм още девица!“</verse>
				<verse number="35">Ангелът й отговори: „Святият Дух ще дойде върху теб и силата на Всевишния ще те осени. Затова и святото дете, което ще родиш, ще се нарича Божий Син.</verse>
				<verse number="36">Чуй и това – твоята роднина Елисавета е бременна въпреки възрастта си. Всички мислеха, че е безплодна, но тя е бременна вече шести месец и ще роди син.</verse>
				<verse number="37">За Бога няма невъзможни неща.“</verse>
				<verse number="38">Тогава Мария каза: „Аз съм слугиня на Господа. Нека бъде така, както ти рече.“ И ангелът се отдалечи от нея.</verse>
				<verse number="39">Мария се приготви и забързано се отправи към един град в хълмистата част на Юдея.</verse>
				<verse number="40">Тя влезе в къщата на Захарий и поздрави Елисавета.</verse>
				<verse number="41">Когато Елисавета чу поздрава на Мария, детето се развълнува в утробата й, Святият Дух я изпълни</verse>
				<verse number="42">и тя възкликна: „Няма друга сред жените, благословена като теб! И Бог ще благослови детето, което ще родиш.</verse>
				<verse number="43">Но коя съм аз, че да заслужа подобно щастие – майката на моя Господ да дойде при мен!</verse>
				<verse number="44">Ето, веднага щом като поздравът ти прозвуча в ушите ми, детето в утробата ми заигра от радост.</verse>
				<verse number="45">Благословена си, защото повярва, че ще се сбъдне казаното от Господа.“</verse>
				<verse number="46">Тогава Мария каза:</verse>
				<verse number="47">„Душата ми възхвалява Господа. Духът ми се радва, защото Бог е моят Спасител.</verse>
				<verse number="48">Той погледна милостиво на своята смирена слугиня. Да, отсега нататък всички ще ме наричат благословена,</verse>
				<verse number="49">защото Всемогъщият извърши велики неща за мен! Свято е неговото име.</verse>
				<verse number="50">От поколение на поколение Бог е милостив към онези, които се боят от него.</verse>
				<verse number="51">Той е показал силата на ръката си и е разпръснал горделивите със самохвалните им мисли.</verse>
				<verse number="52">Свалил е тирани от престолите им и е въздигнал смирените.</verse>
				<verse number="53">Наситил е гладните с блага, а богатите е отпратил с празни ръце.</verse>
				<verse number="54">Бог е помогнал на народа на Израел, който му служи, и не забрави да покаже милост,</verse>
				<verse number="55">точно както бе обещал на нашите деди, на Авраам и потомците му за вечни времена.“</verse>
				<verse number="56">Мария остана при Елисавета около три месеца и после се върна у дома си.</verse>
				<verse number="57">Дойде време Елисавета да ражда и тя роди син.</verse>
				<verse number="58">Нейните съседи и роднини научиха колко милостив е бил Господ към нея и споделиха радостта й.</verse>
				<verse number="59">Когато детето стана на осем дни, дойдоха да го обрежат. Те искаха да го нарекат Захарий, на името на баща му,</verse>
				<verse number="60">но майката възрази: „Не! Той ще се казва Йоан.“</verse>
				<verse number="61">Хората й казаха: „Никой от вашия род не носи това име.“</verse>
				<verse number="62">Тогава със знаци попитаха бащата как той желае да го нарекат.</verse>
				<verse number="63">Захарий поиска плочка за писане и за изненада на всички написа: „Името му е Йоан.“</verse>
				<verse number="64">В този момент говорът му се възстанови и той започна да слави Бога.</verse>
				<verse number="65">Страх обзе всичките им съседи и за това се заговори по цялата хълмиста част на Юдея.</verse>
				<verse number="66">Хората, които чуха за станалото, се питаха с удивление: „Какво ли ще бъде това дете?“ Защото наистина силата на Господа беше с него.</verse>
				<verse number="67">Бащата на Йоан, Захарий, се изпълни със Святия Дух и изрече следното пророчество:</verse>
				<verse number="68">„Благословен да бъде Господ, Богът на Израел, защото дойде да помогне и освободи своя народ.</verse>
				<verse number="69">Той ни даде могъщ Спасител от рода на слугата си Давид,</verse>
				<verse number="70">както беше обещал преди много време чрез думите на святите си пророци</verse>
				<verse number="71">да ни избави от враговете ни и от властта на всички, които ни мразят.</verse>
				<verse number="72">Бог обеща да показва милост на дедите ни и не забравя своя свят завет –</verse>
				<verse number="73">клетвата, която даде пред нашия праотец Авраам</verse>
				<verse number="74">да ни освободи от властта на враговете ни, за да можем да му служим без страх</verse>
				<verse number="75">и да сме святи и праведни пред него през всичките дни на живота си.</verse>
				<verse number="76">А ти, дете мое, ще бъдеш наречен пророк на Всевишния, защото ще вървиш пред Господа, за да приготвиш пътя за него</verse>
				<verse number="77">и да кажеш на неговия народ, че ще бъдат спасени чрез опрощаването на греховете им,</verse>
				<verse number="78">заради нежната милост на нашия Бог, която ще дойде при нас от висините като изгряващо слънце,</verse>
				<verse number="79">за да даде светлина на живеещите в мрачната сянка на смъртта и да насочи стъпките ни в пътя на мира!“</verse>
				<verse number="80">Момчето растеше и укрепваше по дух и живееше в пустинята до деня, когато се появи пред народа на Израел.</verse>
			</chapter>
			<chapter number="2">
				<verse number="1">По това време император Август издаде заповед за преброяване на населението в цялата Римска империя.</verse>
				<verse number="2">Това беше първото преброяване, откакто Квириний управляваше Сирия.</verse>
				<verse number="3">Всеки пътуваше до своя роден град, за да се запише.</verse>
				<verse number="4">Йосиф беше от рода на Давид и затова се отправи от галилейския град Назарет към юдейския град Витлеем, родното място на Давид,</verse>
				<verse number="5">за да се запише там заедно с годеницата си Мария. Тя беше бременна</verse>
				<verse number="6">и докато бяха във Витлеем, дойде време да ражда.</verse>
				<verse number="7">Там Мария роди първородния си син. Тя го пови и го сложи да легне в една ясла, тъй като в хана нямаше място за тях.</verse>
				<verse number="8">Недалеч в полето имаше няколко овчаря, които живееха навън и пазеха стадата си през нощта.</verse>
				<verse number="9">Един Господен ангел застана пред тях и Божията слава засия около тях. Овчарите изтръпнаха от страх.</verse>
				<verse number="10">Ангелът им каза: „Не се страхувайте! Нося ви добра вест, която ще зарадва всички хора.</verse>
				<verse number="11">Днес в града на Давид се роди вашият Спасител – Христос Господ.</verse>
				<verse number="12">Ето как ще го познаете: ще намерите бебе, повито и положено в ясла.“</verse>
				<verse number="13">Внезапно към ангела се присъедини многобройно небесно войнство, което славеше Бога с думите:</verse>
				<verse number="14">„Слава на Бога във висините, а на земята мир между хората, в които Бог намира голяма радост!“</verse>
				<verse number="15">Когато ангелите се възнесоха обратно в небето, овчарите си казаха: „Да отидем във Витлеем и видим това, което се е случило и което Господ ни извести.“</verse>
				<verse number="16">И така, овчарите бързо отидоха там и намериха Мария, Йосиф и бебето, което лежеше в яслата.</verse>
				<verse number="17">Като видяха новороденото, те разказаха всичко, което ангелът им беше съобщил за детето.</verse>
				<verse number="18">И всички, които слушаха, се удивляваха на разказа на овчарите.</verse>
				<verse number="19">Мария скъта тези думи в сърцето си и непрестанно мислеше за тях.</verse>
				<verse number="20">А овчарите се върнаха при стадата си, славеха Бога и му благодаряха за всичко чуто и видяно; беше станало точно както ангелът им каза.</verse>
				<verse number="21">Когато детето навърши осем дни, то бе обрязано и го нарекоха Исус. Това име беше дадено от ангела още преди Мария да зачене.</verse>
				<verse number="22">Когато дойде време за очистването им, както се изискваше от Моисеевия закон, Mария и Йосиф заведоха Исус в Ерусалим, за да го представят пред Господа,</verse>
				<verse number="23">понеже според Господния закон: „Всеки първороден син трябва да бъде посветен на Господа.“</verse>
				<verse number="24">Йосиф и Мария трябваше съгласно закона да „направят жертвоприношение от две гълъбици или два млади гълъба.“</verse>
				<verse number="25">В Ерусалим живееше човек на име Симеон, който беше праведен и благочестив. Той очакваше Бог да спаси Израел и Святият Дух беше с него</verse>
				<verse number="26">и му беше разкрил, че няма да умре, преди да е видял Господния Месия.</verse>
				<verse number="27">Подбуден от Духа, Симеон отиде в храма точно когато Мария и Йосиф доведоха малкия Исус там, за да изпълнят предписанията на Моисеевия закон.</verse>
				<verse number="28">Симеон прегърна детето и благодари на Бога:</verse>
				<verse number="29">„Господи, сега слугата ти може да умре в мир, както му обеща.</verse>
				<verse number="30">Защото очите ми видяха спасението ти,</verse>
				<verse number="31">което си приготвил пред всички народи.</verse>
				<verse number="32">Той е светлина, която ще просвети езичниците и ще прослави твоя народ Израел.“</verse>
				<verse number="33">Бащата и майката на Исус бяха смаяни от това, което чуха за сина си.</verse>
				<verse number="34">Тогава Симеон ги благослови и каза на Мария: „Това дете ще бъде причина за падането и въздигането на много хора в Израел и знамение, което ще бъде отхвърлено.</verse>
				<verse number="35">Мисли, скътани дълбоко в сърцата на хората, ще излязат наяве, а твоята душа ще бъде като пронизана с меч.“</verse>
				<verse number="36">Имаше една пророчица Анна, дъщеря на Фануил от рода на Асир, която беше много възрастна. Тя живя със съпруга си седем години след като се омъжи,</verse>
				<verse number="37">а после остана вдовица до осемдесет и четиригодишна възраст. Тя никога не напускаше храма и ден и нощ служеше на Бога с пост и молитва.</verse>
				<verse number="38">Точно в този миг Анна се приближи и започна да благодари на Бога и да разказва за Исус на тези, които очакваха Бог да освободи Ерусалим.</verse>
				<verse number="39">Когато Йосиф и Мария изпълниха всичко, което Господният закон изискваше, те се върнаха в Галилея, в родния си град Назарет.</verse>
				<verse number="40">Детето растеше, ставаше все по-силно и по-мъдро и Божиите благословения бяха върху него.</verse>
				<verse number="41">Всяка година родителите на Исус ходеха в Ерусалим за празника Пасха.</verse>
				<verse number="42">Когато той беше на дванадесет години, те отидоха там за празника, както обикновено.</verse>
				<verse number="43">Когато празничните дни свършиха, те си тръгнаха за вкъщи, но момчето Исус, незабелязано от родителите си, остана в Ерусалим.</verse>
				<verse number="44">Като си мислеха, че Исус е в групата на пътниците, Йосиф и Мария вървяха цял ден, преди да започнат да го търсят сред роднини и познати.</verse>
				<verse number="45">Когато не го откриха, те се върнаха да го търсят в Ерусалим.</verse>
				<verse number="46">След три дни го намериха в храма. Той седеше между учителите, слушаше какво говорят и им задаваше въпроси.</verse>
				<verse number="47">Всички, които го чуха, се удивиха на начина, по който разсъждаваше и отговаряше.</verse>
				<verse number="48">Родителите му се смаяха, като го видяха. Майка му го попита: „Сине, защо постъпи така с нас? Баща ти и аз бяхме много разтревожени и те търсехме.“</verse>
				<verse number="49">Исус им отговори: „Защо трябваше да ме търсите? Нима не знаехте, че трябва да бъда там, където е работата на моя Баща?“</verse>
				<verse number="50">Но те не разбраха значението на отговора му.</verse>
				<verse number="51">Исус се върна с родителите си в Назарет и им се подчиняваше. А майка му съхраняваше в сърцето си всички тези неща.</verse>
				<verse number="52">Исус израстваше, ставаше все по-мъдър и печелеше одобрението на Бога и хората.</verse>
			</chapter>
			<chapter number="3">
				<verse number="1">Беше петнадесетата година от управлението на император Тиберий, когато Пилат Понтийски беше губернатор на Юдея, Ирод – управител на Галилея, брат му Филип – управител на областите Итурея и Трахонития, а Лисаний – управител на Авилиния.</verse>
				<verse number="2">По това време първосвещеници бяха Анна и Каяфа. Бог говори на живеещия в пустинята Йоан, сина на Захарий.</verse>
				<verse number="3">И Йоан тръгна по земите край река Йордан да призовава хората да се покаят и да се кръстят, за да бъдат простени греховете им.</verse>
				<verse number="4">Всичко беше точно така, както е записано в книгата на пророк Исая: „Един човек вика в пустинята: «Подгответе пътя за Господа, очертайте прави пътеките за него.</verse>
				<verse number="5">Всяка долина ще се запълни. Всяка планина и възвишение ще се заравнят. Кривините ще се изправят. Неравностите ще се изгладят.</verse>
				<verse number="6">И всеки човек ще види Божието спасение.»“</verse>
				<verse number="7">Много хора идваха при Йоан да бъдат кръстени, а той им казваше: „Рожби на ехидни! Кой ви предупреди да бягате от идващия Божий гняв?</verse>
				<verse number="8">Ако наистина сте се покаяли, докажете това с делата си. И не започвайте да се успокоявате с думите: «Авраам е нашият баща.» Казвам ви, че Бог може и от тези камъни да създаде потомци на Авраам.</verse>
				<verse number="9">Брадвата е вече при корена на дърветата. Всяко дърво, което не дава добър плод, ще бъде отсечено и хвърлено в огъня.“</verse>
				<verse number="10">Хората попитаха Йоан: „Какво да правим тогава?“</verse>
				<verse number="11">Йоан им отговори: „Ако някой има две ризи, да даде едната на онзи, който няма. Ако някой има повече храна, да я раздели по същия начин.“</verse>
				<verse number="12">Бирници също дойдоха при Йоан и поискаха да бъдат кръстени. Те го попитаха: „Какво трябва да правим, учителю?“</verse>
				<verse number="13">Йоан им отговори: „Не карайте хората да плащат повече данъци, отколкото ви е наредено.“</verse>
				<verse number="14">После няколко войника също го запитаха: „А ние какво да правим?“ Йоан им каза: „Не принуждавайте хората да ви дават пари. Не клеветете. Бъдете доволни от заплатите си.“</verse>
				<verse number="15">Хората живееха в очакване и всички се чудеха дали пък самият Йоан не е Месията.</verse>
				<verse number="16">Йоан отговори на всички така: „Аз ви кръщавам с вода, но идва друг, който е по-силен от мен. Аз не съм достоен дори сандалите му да развържа. Той ще ви кръсти със Святия Дух и с огън.</verse>
				<verse number="17">Лопатата, с която отсява зърното от плявата, е вече в ръката му, за да изчисти хармана си и да прибере зърното в хамбара си, а плявата ще изгори в неугасим огън.“</verse>
				<verse number="18">Така с много други думи Йоан убеждаваше хората и им съобщаваше Благата вест.</verse>
				<verse number="19">А когато Йоан изобличи местния управител Ирод за това, че живее с Иродиада – жената на брат му, и за всички други злини, които беше извършил,</verse>
				<verse number="20">Ирод прибави към тях още една – хвърли Йоан в затвора.</verse>
				<verse number="21">Когато всички хора се кръщаваха, Исус също отиде при Йоан. След като беше кръстен и се молеше, небето се отвори.</verse>
				<verse number="22">Святият Дух слезе върху него в телесен образ на гълъб и от небето се чу глас: „Ти си моят възлюбен Син. Ти си избраникът ми.“</verse>
				<verse number="23">Исус беше на около тридесет години, когато започна своето дело. Хората мислеха, че той е син на Йосиф. Йосиф беше син на Илия.</verse>
				<verse number="24">Илия беше син на Матат. Матат беше син на Левий. Левий беше син на Мелхи. Мелхи беше син на Янай. Янай беше син на Йосиф.</verse>
				<verse number="25">Йосиф беше син на Мататия. Мататия беше син на Амос. Амос беше син на Наум. Наум беше син на Еслий. Еслий беше син на Нагей.</verse>
				<verse number="26">Нагей беше син на Маат. Маат беше син на Мататия. Мататия беше син на Семеин. Семеин беше син на Йосех. Йосех беше син на Йода.</verse>
				<verse number="27">Йода беше син на Йоанан. Йоанан беше син на Риса. Риса беше син на Зоровавел. Зоровавел беше син на Салатиил. Салатиил беше син на Нирий.</verse>
				<verse number="28">Нирий беше син на Мелхий. Мелхий беше син на Адий. Адий беше син на Косам. Косам беше син на Елмадам. Елмадам беше син на Ир.</verse>
				<verse number="29">Ир беше син на Йосий. Йосий беше син на Елиезер. Елиезер беше син на Йорим. Йорим беше син на Матат. Матат беше син на Левий.</verse>
				<verse number="30">Левий беше син на Симеон. Симеон беше син на Юда. Юда беше син на Йосиф. Йосиф беше син на Йонам. Йонам беше син на Елиаким.</verse>
				<verse number="31">Елиаким беше син на Мелеа. Мелеа беше син на Мена. Мена беше син на Матата. Матата беше син на Натан. Натан беше син на Давид.</verse>
				<verse number="32">Давид беше син на Есей. Есей беше син на Овид. Овид беше син на Вооз. Вооз беше син на Салмон. Салмон беше син на Наасон.</verse>
				<verse number="33">Наасон беше син на Аминадав. Аминадав беше син на Арний. Арний беше син на Есрон. Есрон беше син на Фарес. Фарес беше син на Юда.</verse>
				<verse number="34">Юда беше син на Яков. Яков беше син на Исаак. Исаак беше син на Авраам. Авраам беше син на Тара. Тара беше син на Нахор.</verse>
				<verse number="35">Нахор беше син на Серух. Серух беше син на Рагав. Рагав беше син на Фалек. Фалек беше син на Евер. Евер беше син на Сала.</verse>
				<verse number="36">Сала беше син на Каинан. Каинан беше син на Арфаксад. Арфаксад беше син на Сим. Сим беше син на Ной. Ной беше син на Ламех.</verse>
				<verse number="37">Ламех беше син на Матусал. Матусал беше син на Енох. Енох беше син на Яред. Яред беше син на Малелеил. Малелеил беше син на Каинан.</verse>
				<verse number="38">Каинан беше син на Енос. Енос беше син на Сит. Сит беше син на Адам. Адам беше син на Бога.</verse>
			</chapter>
			<chapter number="4">
				<verse number="1">Исус беше изпълнен със Святия Дух и когато се върна от река Йордан, Духът го заведе в пустинята.</verse>
				<verse number="2">Там прекара четиридесет дни, изкушаван от дявола. През цялото това време той не яде нищо и накрая почувства силен глад.</verse>
				<verse number="3">Тогава дяволът му каза: „Ако си Божият Син, заповядай на този камък да стане хляб!“</verse>
				<verse number="4">Исус му отговори: „Писано е: «Никой не може да живее само с хляб.»“</verse>
				<verse number="5">Дяволът го заведе на едно високо място и за миг му показа всички царства на света,</verse>
				<verse number="6">като му каза: „Ще ти дам цялата тази власт и слава, защото тя е дадена на мен и аз я давам на когото поискам.</verse>
				<verse number="7">Ако ми се поклониш, всичко това ще бъде твое.“</verse>
				<verse number="8">Исус му отвърна: „Писано е: «Покланяй се на Господа, твоя Бог, и само на него служи!»“</verse>
				<verse number="9">Тогава дяволът заведе Исус в Ерусалим, качи го на най-високото място в храма и му каза: „Ако си Божият Син, хвърли се оттук долу!</verse>
				<verse number="10">Нали е писано: «Той ще заповяда на ангелите си да бдят над теб.»</verse>
				<verse number="11">И още: «Те ще те носят на ръце, за да не удариш крака си в камък.»“</verse>
				<verse number="12">Исус му отговори: „Но е казано също: «Не поставяй на изпитание Господа, твоя Бог!»“</verse>
				<verse number="13">Когато дяволът свърши всички изкушения, той го остави до следващата възможност.</verse>
				<verse number="14">Исус се върна в Галилея, изпълнен със силата на Духа, и мълвата за него се разпространи из цялата околност.</verse>
				<verse number="15">Той започна да поучава в синагогите и всички хора го хвалеха.</verse>
				<verse number="16">После Исус отиде в Назарет, където бе отраснал. Както обикновено в съботен ден, той влезе в синагогата и се изправи да чете.</verse>
				<verse number="17">Дадоха му свитъка с думите на пророк Исая. Исус разгъна свитъка и намери мястото, където пишеше:</verse>
				<verse number="18">„Духът на Господа е върху мен, защото ме е помазал да съобщя на бедните Благата вест. Изпратил ме е да провъзглася освобождение на пленниците, проглеждане на слепите, избавление на подтиснатите</verse>
				<verse number="19">и да възвестя годината на Господното благоволение.“</verse>
				<verse number="20">Исус нави свитъка, върна го на служителя и седна. Погледите на всички в синагогата бяха приковани в него.</verse>
				<verse number="21">Той започна да им говори: „Днес тези думи се сбъднаха пред вас, които слушахте.“</verse>
				<verse number="22">Всички го хвалеха, удивляваха се на красноречието му и се питаха: „Не е ли това синът на Йосиф?“</verse>
				<verse number="23">Исус отвърна: „Сигурно ще ми припомните поговорката: «Лекарю, изцели сам себе си!» Ще ми кажете: «Чухме за това, което си извършил в Капернаум. Направи същото и тук, в родния си град!»“</verse>
				<verse number="24">Истина ви казвам: никой пророк не е признат в родния си град.</verse>
				<verse number="25">Това, което говоря, е вярно. По времето на Илия, когато не валя три години и половина и голям глад настъпи по цялата земя, в Израел имаше много вдовици.</verse>
				<verse number="26">Но Илия не беше изпратен при нито една от тях, а само при вдовицата от Сарепта, град в Сидон.</verse>
				<verse number="27">А по времето на пророк Елисей в Израел имаше много прокажени, но никой от тях не беше излекуван, а само Нееман сириеца.“</verse>
				<verse number="28">Като чуха това, всички в синагогата се разгневиха.</verse>
				<verse number="29">Те станаха, повлякоха Исус извън града и го заведоха при стръмния склон на хълма, на който бе построен градът им, за да го хвърлят долу.</verse>
				<verse number="30">Но Исус премина през тълпата и си отиде по своя път.</verse>
				<verse number="31">После Исус отиде в галилейския град Капернаум и в съботата поучаваше хората.</verse>
				<verse number="32">Неговото учение ги смайваше, защото говореше с власт.</verse>
				<verse number="33">В синагогата имаше един човек, обладан от зъл дух. Той изкрещя:</verse>
				<verse number="34">„Хей! Какво искаш от нас, Исусе от Назарет? Да ни погубиш ли дойде? Аз зная кой си – Святият на Бога.“</verse>
				<verse number="35">Исус строго заповяда на злия дух: „Млъкни и излез от човека!“ Злият дух повали мъжа на земята пред всички и излезе от него, без да му стори нищо лошо.</verse>
				<verse number="36">Всички хора бяха изумени и се питаха един друг: „Какво значи това? С власт и сила той заповядва на злите духове и те излизат!“</verse>
				<verse number="37">И новината за Исус се разнесе из цялата област.</verse>
				<verse number="38">Исус напусна синагогата и отиде в дома на Симон. Тъщата на Симон гореше от треска и помолиха Исус да й помогне.</verse>
				<verse number="39">Той се наведе над нея и заповяда на треската да я напусне. И веднага жената се вдигна на крака и започна да им прислужва.</verse>
				<verse number="40">При залез слънце всички, които имаха близки, болни от всякакви болести, ги доведоха при Исус, а той, като полагаше ръцете си върху всеки от тях, ги излекува.</verse>
				<verse number="41">От много от тях излизаха демони, които викаха: „Ти си Божият Син!“ Но Исус им забраняваше да говорят, защото те знаеха, че той е Месията.</verse>
				<verse number="42">На разсъмване той напусна града и се усамоти в едно безлюдно място. А хората го търсеха и когато го намериха, се опитаха да го задържат, за да не си отива от тях.</verse>
				<verse number="43">Но Исус им каза: „Трябва да съобщя Благата вест за Божието царство и в другите градове, защото за това съм изпратен.“</verse>
				<verse number="44">После продължи да проповядва в синагогите в Юдея.</verse>
			</chapter>
			<chapter number="5">
				<verse number="1">Един ден Исус стоеше на брега на Генисаретското езеро, а около него хората се тълпяха, за да чуят Божието послание.</verse>
				<verse number="2">Той забеляза две лодки на брега. Рибарите бяха отвън и перяха мрежите си.</verse>
				<verse number="3">Исус се качи в една от лодките, която беше на Симон, и го помоли да я отблъсне леко от брега. После започна да поучава народа от лодката.</verse>
				<verse number="4">Когато свърши да говори, Исус се обърна към Симон и каза: „Откарай лодката навътре в езерото и хвърлете мрежите си за улов.“</verse>
				<verse number="5">Симон отвърна: „Учителю, цяла нощ се мъчихме и нищо не уловихме. Но щом ти казваш, ще хвърля мрежите.“</verse>
				<verse number="6">Рибарите хвърлиха мрежите си, а когато ги изтеглиха, те бяха толкова пълни, че започнаха да се късат.</verse>
				<verse number="7">Затова дадоха знак на съдружниците си от другата лодка да дойдат и да им помогнат. Те дойдоха и двете лодки така се напълниха, че започнаха да потъват.</verse>
				<verse number="8">Когато видя това, Симон Петър падна в краката на Исус и каза: „Върви си от мен, Господи, защото аз съм грешен човек.“</verse>
				<verse number="9">И той, и всички рибари с него се смаяха от богатия улов.</verse>
				<verse number="10">Синовете на Зеведей – Яков и Йоан – които работеха заедно със Симон, също бяха удивени. Тогава Исус се обърна към Симон: „Не се страхувай! Отсега нататък хора ще ловиш.“</verse>
				<verse number="11">Рибарите изкараха лодките на брега, оставиха всичко и последваха Исус.</verse>
				<verse number="12">В един от градовете, където беше Исус, живееше човек, болен от проказа. Когато видя Исус, той падна в краката му и го помоли: „Господи, ти имаш власт и стига да поискаш, можеш да ме излекуваш.“</verse>
				<verse number="13">Исус протегна ръката си, докосна го и каза: „Искам – бъди здрав!“ И проказата веднага го напусна.</verse>
				<verse number="14">А Исус му заръча: „На никого не разказвай за случилото се. Иди и се покажи на свещеника, а после принеси за оздравяването си каквото е заповядал Моисей. Това ще засвидетелства на хората, че си излекуван.“</verse>
				<verse number="15">Но вестта за Исус се разнасяше все повече и огромни тълпи от хора се събираха, за да го слушат и да бъдат излекувани от болестите си.</verse>
				<verse number="16">Исус често се усамотяваше в безлюдни места, за да се моли.</verse>
				<verse number="17">Един ден, когато Исус поучаваше хората, сред слушателите седяха също фарисеи и законоучители, дошли от всички градове на Галилея, Юдея и Ерусалим. Господ даваше сила на Исус да лекува.</verse>
				<verse number="18">Няколко души донесоха на постелка един парализиран и се опитаха да го внесат и сложат пред Исус.</verse>
				<verse number="19">Наоколо обаче се бяха струпали толкова много хора, че носачите не можеха да си пробият път. Тогава те се качиха на покрива и като разкриха керемидите, спуснаха постелката с парализирания в средата на стаята точно пред Исус.</verse>
				<verse number="20">Като видя вярата им, Исус каза на болния: „Приятелю, греховете ти са простени!“</verse>
				<verse number="21">Законоучителите и фарисеите си помислиха: „Кой е този, който така богохулства? Кой освен Бог може да прощава грехове?“</verse>
				<verse number="22">Но Исус знаеше мислите им и ги попита: „Защо таите такива мисли?</verse>
				<verse number="23">Кое е по-лесно: да кажа «Греховете ти се прощават» или да кажа «Стани и ходи»?</verse>
				<verse number="24">Но аз ще ви покажа, че Човешкият Син има власт на земята да прощава грехове.“ И Исус каза на парализирания: „Казвам ти, стани! Вдигни си постелката и си върви вкъщи.“</verse>
				<verse number="25">В същия миг човекът се изправи пред тях, взе си постелката и си тръгна, славейки Бога.</verse>
				<verse number="26">Всички се удивляваха и славеха Бога. Изпълнени със страхопочитание, те казваха: „Днес видяхме изумителни неща!“</verse>
				<verse number="27">След това Исус излезе и видя един бирник на име Левий, седнал на работното си място. Исус му каза: „Последвай ме!“</verse>
				<verse number="28">Левий остави всичко, стана и тръгна след Исус.</verse>
				<verse number="29">Той устрои в дома си голямо тържество в чест на Исус. На масата седяха много бирници и други хора.</verse>
				<verse number="30">А фарисеите и законоучителите негодуваха и казваха на Исусовите ученици: „Защо ядете и пиете с бирници и грешници?“</verse>
				<verse number="31">Исус им отговори: „Не здравите се нуждаят от лекар, а болните.</verse>
				<verse number="32">Дошъл съм да призова да се покаят не праведните хора, а грешниците.“</verse>
				<verse number="33">Тогава му казаха: „Учениците на Йоан често постят и се молят, учениците на фарисеите – също, а твоите ученици винаги ядат и пият.“</verse>
				<verse number="34">Исус им отговори: „Нима можете да накарате сватбарите да постят, докато младоженецът е с тях?</verse>
				<verse number="35">Но ще дойде време, когато младоженецът ще им се отнеме и тогава те ще постят.“</verse>
				<verse number="36">После им разказа притчата: „Никой не откъсва парче от нова дреха, за да закърпи старата. Иначе и новата дреха ще бъде скъсана, а и старата няма да е с подходяща кръпка.</verse>
				<verse number="37">Никой не налива ново вино в стари мехове. Иначе новото вино ще спука меховете и ще изтече, а меховете ще се похабят.</verse>
				<verse number="38">Ново вино се налива в нови мехове.</verse>
				<verse number="39">И никой не иска ново вино, след като е пил старо, защото казва: «Старото е по-добро.»“</verse>
			</chapter>
			<chapter number="6">
				<verse number="1">Един съботен ден Исус вървеше през едни житни полета. Учениците му късаха класове, стриваха ги с длани и ядяха зърната.</verse>
				<verse number="2">Някои от фарисеите им казаха: „Защо правите това, което законът забранява да се върши в съботен ден?“</verse>
				<verse number="3">Исус им отвърна: „Нима не сте чели какво направи Давид, когато той и хората с него бяха гладни?</verse>
				<verse number="4">Давид влезе в Божия дом, взе присъствените хлябове и яде от тях, като даде и на другите с него да ядат, въпреки че законът на Моисей разрешава това само на свещениците.“</verse>
				<verse number="5">И им каза: „Човешкият Син е Господар на съботата.“</verse>
				<verse number="6">Веднъж, пак в събота, Исус отиде в синагогата да поучава. Там имаше един човек с изсъхнала дясна ръка.</verse>
				<verse number="7">Законоучителите и фарисеите търсеха повод да обвинят Исус, затова внимателно го наблюдаваха дали ще излекува някого в събота или не.</verse>
				<verse number="8">Исус обаче знаеше мислите им и каза на човека с изсъхналата ръка: „Изправи се и застани пред всички!“ Човекът се изправи и застана там.</verse>
				<verse number="9">Тогава Исус се обърна към тях: „Питам ви, какво изисква законът да се прави в събота – добро или зло? Да се спасява живот или да се погубва?“</verse>
				<verse number="10">Исус обиколи всички с поглед и каза на човека: „Протегни си ръката!“ Той си протегна ръката и тя оздравя.</verse>
				<verse number="11">Гняв обзе фарисеите и законоучителите и те започнаха да обсъждат помежду си какво да сторят на Исус.</verse>
				<verse number="12">През онези дни Исус се качи на хълма, за да се моли, и прекара цялата нощ в молитва към Бога.</verse>
				<verse number="13">На сутринта той събра учениците си, избра дванадесет от тях и ги нарече апостоли:</verse>
				<verse number="14">Симон, на когото даде името Петър, брат му Андрей, Яков, Йоан, Филип, Вартоломей,</verse>
				<verse number="15">Матей, Тома, Яков – синът на Алфей, Симон, наречен Зилот,</verse>
				<verse number="16">Юда – синът на Яков, и Юда Искариотски, който по-късно го предаде.</verse>
				<verse number="17">Исус слезе от хълма заедно с апостолите си и застана на едно равно място сред голяма група свои ученици. Там имаше и много хора от цяла Юдея, от Ерусалим и от крайбрежните градове Тир и Сидон.</verse>
				<verse number="18">Те бяха дошли да чуят Исус и да бъдат излекувани от болестите си. Измъчваните от зли духове също бяха излекувани.</verse>
				<verse number="19">Всеки се опитваше да се докосне до Исус, защото от него излизаше сила, която лекуваше всички.</verse>
				<verse number="20">Исус погледна учениците си и каза: „Благословени сте вие, бедните, защото ваше е Божието царство.</verse>
				<verse number="21">Благословени сте вие, които сега сте гладни, защото ще бъдете наситени. Благословени сте вие, които сега плачете, защото ще се смеете от радост.</verse>
				<verse number="22">Благословени сте, когато хората ви ненавиждат, отлъчват от обществото, обиждат и злословят името ви заради Човешкия Син.</verse>
				<verse number="23">Ликувайте, когато това стане, и скачайте от радост, защото наградата ви в небето е голяма! Та нали по същия начин предците им се отнасяха с пророците!</verse>
				<verse number="24">Но горко на вас, богатите, защото вече сте имали лесен живот.</verse>
				<verse number="25">Горко на вас, които сега сте сити, защото ще гладувате. Горко на вас, които сега се смеете, защото ще скърбите и ще плачете.</verse>
				<verse number="26">Горко ви, когато всички говорят за вас само добро, защото по същия начин предците им говореха за лъжепророците.“</verse>
				<verse number="27">„На вас, които ме слушате, казвам: обичайте враговете си. Отвръщайте с добро на онези, които ви мразят.</verse>
				<verse number="28">Благославяйте онези, които ви проклинат. Молете се за онези, които ви причиняват зло.</verse>
				<verse number="29">Ако някой те удари по едната буза, предложи му и другата. Ако ти отнеме връхната дреха, остави му и ризата си.</verse>
				<verse number="30">Давай на всеки, който те помоли. Ако някой ти отнеме нещо твое, не си го искай обратно.</verse>
				<verse number="31">Отнасяйте се с другите така, както искате те да се отнасят с вас.</verse>
				<verse number="32">Ако обичате само онези, които ви обичат, нима заслужавате да ви похвалят за това? Та нали и грешниците обичат онези, които ги обичат!</verse>
				<verse number="33">Ако отвръщате с добро само на онези, които ви правят добро, нима заслужавате да ви похвалят за това? Та нали и грешниците правят същото!</verse>
				<verse number="34">И ако давате назаем само на онези, които очаквате да ви се издължат, нима заслужавате да ви похвалят за това? Та нали и грешниците си дават един друг назаем, като очакват заемът да им бъде върнат.</verse>
				<verse number="35">Вие обаче обичайте враговете си, правете им добро и давайте назаем, без да очаквате някаква отплата. Тогава наградата ви ще бъде голяма и вие ще бъдете деца на Всевишния. Защото Бог е добър дори към неблагодарните и злите хора.</verse>
				<verse number="36">Бъдете състрадателни, както вашият Баща е състрадателен.“</verse>
				<verse number="37">„Не съдете, за да не съдят и вас. Не осъждайте и няма да ви осъждат. Прощавайте, за да прощават и на вас.</verse>
				<verse number="38">Давайте и ще ви се дава. В ръцете ви ще се излее повече, отколкото можете да държите. Ще получите толкова много, че то ще прелива в скута ви. Защото каквато мярка използвате за другите, такава ще бъде използвана и за вас.“</verse>
				<verse number="39">Исус им разказа следната притча: „Нима може слепец да води друг слепец? Нали и двамата ще паднат в ямата!</verse>
				<verse number="40">Ученикът не превъзхожда своя учител, но всеки, когато е напълно обучен, ще бъде като учителя си.</verse>
				<verse number="41">Защо забелязваш тресчицата в окото на брат си, а не виждаш гредата в собственото си око?</verse>
				<verse number="42">Нима можеш да кажеш: «Братко, нека извадя тресчицата от окото ти», когато не виждаш гредата в своето? Лицемер! Първо извади гредата от собственото си око. Едва тогава ще виждаш достатъчно ясно, за да извадиш тресчицата от окото на брат си.“</verse>
				<verse number="43">„Доброто дърво не ражда лоши плодове, както и лошото дърво не ражда добри.</verse>
				<verse number="44">Всяко дърво се познава по плодовете му. Хората не берат смокини от тръни, нито пък грозде – от къпинов храст.</verse>
				<verse number="45">От сърцето на добрия човек излиза добро, а от сърцето на злия – зло. Устата говори това, с което е пълно сърцето.“</verse>
				<verse number="46">„Защо се обръщате към мен с думите «Господи, Господи!», а не вършите това, което говоря?</verse>
				<verse number="47">Ще ви дам пример на кого прилича всеки, който идва при мен, чува думите ми и им се подчинява.</verse>
				<verse number="48">Такъв човек е като строителя, който направил дълбок изкоп и положил основите върху скала. Когато станало наводнение и реката връхлетяла върху къщата, тя не помръднала, защото била здраво построена.</verse>
				<verse number="49">А този, който чува думите ми, но не се подчинява, прилича на човека, който построил къща направо върху земята, без основи. Когато реката я връхлетяла, къщата се сгромолясала и била напълно разрушена.“</verse>
			</chapter>
			<chapter number="7">
				<verse number="1">Когато свърши да говори на хората, Исус влезе в Капернаум.</verse>
				<verse number="2">Там живееше един стотник, чийто слуга бе смъртно болен. Стотникът много обичаше слугата си.</verse>
				<verse number="3">Затова като чу за Исус, той изпрати при него няколко юдейски старейшини да го помолят да дойде и спаси живота на слугата му.</verse>
				<verse number="4">Старейшините отидоха при Исус и настойчиво го замолиха: „Стотникът заслужава да направиш това за него.</verse>
				<verse number="5">Той обича нашия народ и дори ни построи синагога. “</verse>
				<verse number="6">Исус тръгна с тях и вече бяха недалеч от къщата, когато стотникът изпрати при него приятели да му кажат: „Господи, не си прави труда, защото аз не съм достоен да влезеш под моя покрив.</verse>
				<verse number="7">Не дойдох лично при теб, защото считам себе си за недостоен, но ти само кажи и слугата ми ще оздравее.</verse>
				<verse number="8">Самият аз съм подвластен на други, а на мен са подчинени войниците ми. Като кажа на някой: «Иди!», той отива. Като заповядам на друг: «Ела!», той идва. На слугата си казвам: «Направи това!» и той го прави.“</verse>
				<verse number="9">Като чу тези думи, Исус се смая. Той се обърна и каза на множеството, което го следваше: „Казвам ви: такава вяра не съм срещал даже и в Израел.“</verse>
				<verse number="10">А хората, изпратени от стотника, се върнаха в къщата и видяха, че слугата е оздравял.</verse>
				<verse number="11">На следващия ден Исус се запъти към град Наин. С него вървяха учениците му и огромна тълпа хора.</verse>
				<verse number="12">Когато наближиха градската порта, изнасяха мъртвец, единствен син на майка-вдовица. Придружаваше я голямо множество от града.</verse>
				<verse number="13">Когато Господ я видя, сърцето му се изпълни със състрадание и той й каза: „Не плачи!“</verse>
				<verse number="14">После се приближи и докосна ковчега. Носачите спряха, а Исус каза: „Младежо, казвам ти: Стани!“</verse>
				<verse number="15">Мъртвият се надигна, седна и започна да говори, и Исус го върна на майка му.</verse>
				<verse number="16">Всички се изпълниха със страхопочитание и славеха Бога, като казваха: „Велик пророк се появи сред нас! Бог дойде да помогне на своя народ!“</verse>
				<verse number="17">Новината за Исус се разпространи из цяла Юдея и всички околни места.</verse>
				<verse number="18">Когато учениците на Йоан му разказаха всички тези неща, той повика при себе си двама от тях</verse>
				<verse number="19">и ги изпрати при Господа да попитат: „Ти ли си Онзи, който трябваше да дойде, или да очакваме някой друг?“</verse>
				<verse number="20">Двамата дойдоха при Исус и му казаха: „Йоан Кръстител ни изпрати при теб да те питаме: «Ти ли си Онзи, който трябваше да дойде, или да очакваме някой друг?»“</verse>
				<verse number="21">Точно тогава Исус излекува много хора от болести, недъзи и зли духове и върна зрението на много слепи.</verse>
				<verse number="22">Той отговори на Йоановите ученици: „Вървете и разкажете на Йоан това, което видяхте и чухте: слепи проглеждат, сакати прохождат, прокажени оздравяват, глухи прочуват, мъртви възкръсват и бедните чуват Благата вест.</verse>
				<verse number="23">Благословен е онзи, който може да ме приеме. “</verse>
				<verse number="24">След като пратениците на Йоан си тръгнаха, Исус започна да говори на тълпите за Йоан: „Какво излязохте да видите в пустинята? Тръстика, полюшвана от вятъра ли? Не?</verse>
				<verse number="25">Тогава какво излязохте да видите? Човек, облечен в хубави дрехи ли? Чуйте! Онези, които се обличат скъпо и живеят в разкош, ще намерите в дворците.</verse>
				<verse number="26">Така че какво излязохте да видите? Пророк ли? Да, и казвам ви: този човек е много повече от пророк.</verse>
				<verse number="27">Той е онзи, за когото е писано: «Чуй! Пред теб изпращам пратеника си, който ще подготви пътя за теб.»</verse>
				<verse number="28">Казвам ви: сред всички хора, родени някога, няма по-велик от Йоан. Но дори и най-незначителният в Божието царство е по-велик от него.“</verse>
				<verse number="29">Всички, които чуха Исус, дори и бирниците, се съгласиха, че Божието учение е добро, като се кръстиха с кръщението на Йоан.</verse>
				<verse number="30">Но фарисеите и законоучителите отхвърлиха Божията воля за тях, като отказаха да бъдат кръстени от него.</verse>
				<verse number="31">Исус продължи: „Какво да кажа за хората от това поколение? С какво да ги сравня?</verse>
				<verse number="32">Те са като деца, които седят на пазара и си подвикват едно на друго: «Свирехме ви весели песни, а вие не играхте! Пяхме погребални песни, а вие не плакахте!»</verse>
				<verse number="33">Дойде Йоан Кръстител, който не яде хляб и не пие вино, а вие казвате: «Той е обладан от демон!»</verse>
				<verse number="34">Дойде Човешкият Син, който яде и пие, а вие казвате: «Вижте го този! Лакомник и пияница! Приятел на бирници и грешници!»</verse>
				<verse number="35">Но мъдростта се доказва от тези, които я приемат.“</verse>
				<verse number="36">Един от фарисеите покани Исус да обядва с него. Исус влезе в къщата му и седна на масата.</verse>
				<verse number="37">Една грешница, която живееше в същия град, научи, че Исус се храни в къщата на фарисея и донесе алабастров съд с миро.</verse>
				<verse number="38">Тя застана зад Исус, в краката му и заплака, обливайки краката му със сълзи. След това ги избърса с косите си, целуна ги и изля мирото върху тях.</verse>
				<verse number="39">Като видя това, фарисеят, който беше поканил Исус, си каза: „Ако този човек наистина беше пророк, щеше да знае коя го докосва и що за жена е; щеше да знае, че е грешница.“</verse>
				<verse number="40">Исус се обърна към фарисея: „Симоне, искам да ти кажа нещо.“ Симон отвърна: „Говори, Учителю.“</verse>
				<verse number="41">Исус започна: „Двама души бяха длъжници на един и същи лихвар. Единият дължеше петстотин динария, а другият – петдесет.</verse>
				<verse number="42">И двамата обаче нямаха пари да си изплатят дълговете и затова лихварят благосклонно им ги опрости. Кой от тях ще обикне лихваря повече?“</verse>
				<verse number="43">Симон отговори: „Предполагам този, на когото е опростил по-голямата сума.“ „Прав си“ – каза му Исус.</verse>
				<verse number="44">След това, обръщайки се към жената, каза на Симон: „Виждаш ли тази жена? Когато влязох в дома ти, ти не ми даде вода да си измия краката. А тя изми краката ми със сълзите си и ги изсуши с косите си.</verse>
				<verse number="45">Ти не ме целуна, докато тя не престана да целува краката ми от момента, в който влязох тук.</verse>
				<verse number="46">Ти не помаза главата ми със зехтин, а тя помаза краката ми с миро.</verse>
				<verse number="47">Затова ти казвам: многобройните й грехове са простени. Ето защо тя обикна много. Този, на когото се прости малко, след това и обича малко.“</verse>
				<verse number="48">Исус се обърна към жената: „Греховете ти са простени.“</verse>
				<verse number="49">Гостите започнаха да говорят помежду си: „Кой е този, че и грехове да прощава?“</verse>
				<verse number="50">А Исус каза на жената: „Вярата ти те спаси. Върви си в мир.“</verse>
			</chapter>
			<chapter number="8">
				<verse number="1">На другия ден Исус тръгна из градове и села да проповядва и съобщава на хората Благата вест за Божието царство. С него бяха дванадесетте апостола,</verse>
				<verse number="2">както и няколко жени, които той беше излекувал от зли духове и болести. Една от тях беше Мария от град Магдала, от която Исус бе прогонил седем демона.</verse>
				<verse number="3">Сред жените бяха още и Йоана, жената на иконома на Ирод – Хуза, Сусана и много други. Всички те помагаха на Исус и учениците му, като ги поддържаха със свои собствени средства.</verse>
				<verse number="4">Когато около Исус се събра голяма тълпа хора, които се стичаха при него от всеки град, той им разказа следната притча:</verse>
				<verse number="5">„Един земеделец излязъл да сее. Докато сеел, някои семена паднали край пътеката. Хората ги стъпкали и небесните птици ги изкълвали.</verse>
				<verse number="6">Други семена паднали върху камениста почва. Те покълнали, но после изсъхнали, защото им липсвала влага.</verse>
				<verse number="7">Някои семена паднали сред трънливи плевели, които избуяли заедно с тях и ги задушили.</verse>
				<verse number="8">Останалите семена паднали на добра почва, пораснали и дали сто пъти повече зърно от засятото.“ Исус разказа притчата, като завърши с думите: „Който има уши да чува, да слуша!“</verse>
				<verse number="9">Учениците му започнаха да го разпитват какво означава тази притча.</verse>
				<verse number="10">А той им каза: „На вас е дадена привилегията да знаете тайните на Божието царство, но на останалите хора говоря с притчи, така че «да гледат, но да не виждат; да слушат, но да не разбират».“</verse>
				<verse number="11">„Ето какво означава тази притча: Семената са Божието слово.</verse>
				<verse number="12">Тези, които падат край пътеката, са хората, които чуват Божието слово, но след това идва дяволът и го грабва от сърцата им, за да не могат да повярват в чутото и да се спасят.</verse>
				<verse number="13">Семената, паднали върху каменистата почва, са хората, които чуват Божието слово, приемат го с радост и за известно време имат вяра. Но нямат корени и щом дойдат изпитания, губят вярата си и обръщат гръб на Бога.</verse>
				<verse number="14">Семената, паднали сред трънливите плевели, са хората, които чуват Божието слово, но грижите, богатствата и удоволствията на живота ги задушават и спират растежа им и плодът им никога не узрява.</verse>
				<verse number="15">А семената, паднали върху добрата почва, са хората, които чуват Божието слово с добри, искрени сърца, пазят го и търпеливо принасят плод.“</verse>
				<verse number="16">„Никой, който запалва лампа, не я покрива със съд, нито пък я слага под леглото. Вместо това я слага на поставка, така че хората, които влизат, да виждат светлината.</verse>
				<verse number="17">Защото всичко скрито ще излезе наяве. Всяка тайна ще бъде разкрита.</verse>
				<verse number="18">Затова внимавайте как слушате. Защото който има, ще получи още, а който няма, ще загуби и това, което мисли, че има.“</verse>
				<verse number="19">Майката и братята на Исус дойдоха да го видят, но наоколо имаше толкова много хора, че не можаха да се доберат до него.</verse>
				<verse number="20">Тогава някой му каза: „Майка ти и братята ти чакат отвън и искат да те видят.“</verse>
				<verse number="21">А Исус отговори: „Майка и братя ми са тези, които чуват Божието слово и му се подчиняват.“</verse>
				<verse number="22">Един ден Исус и учениците му се качиха в една лодка. Исус им каза: „Да прекосим езерото и да отидем на отсрещния бряг.“ И те потеглиха.</verse>
				<verse number="23">По време на пътуването Исус заспа. Над езерото се изви буря и лодката започна да се пълни с вода. Всички бяха в опасност.</verse>
				<verse number="24">Тогава учениците се приближиха до Исус и го събудиха с думите: „Господарю, господарю, ще се удавим!“ Исус стана и заповяда на вятъра и вълните да утихнат. Вятърът спря и езерото се успокои.</verse>
				<verse number="25">Исус каза на учениците си: „Къде ви е вярата?“ Те бяха изплашени и удивени и се питаха един друг: „Какъв е този човек, който заповядва дори на вятъра и водата и те му се подчиняват?“</verse>
				<verse number="26">Исус и учениците му доплаваха до областта на герасините, която се намираше от другата страна на езерото срещу Галилея.</verse>
				<verse number="27">Когато Исус стъпи на брега, към него се приближи един местен човек, обладан от демони. Той от дълго време не беше обличал дреха и не беше живял в къща, а обитаваше гробищата.</verse>
				<verse number="28">Демонът често го завладяваше. Тогава оковаваха ръцете и краката на човека и го държаха затворен. Но той късаше веригите и демонът го принуждаваше да отива по необитаеми места. Тогава Исус заповяда на злия дух да излезе от човека.</verse>
				<verse number="29">Той се хвърли в краката на Исус и извика: „Какво искаш от мен, Исусе, Сине на Всевишния Бог? Умолявам те, не ме измъчвай!“</verse>
				<verse number="30">Исус го попита: „Как се казваш?“ Той отвърна: „Легион“,защото в него се бяха вселили много демони.</verse>
				<verse number="31">Те молеха Исус да не ги прогонва в бездната.</verse>
				<verse number="32">Там на хълма пасеше голямо стадо свине и демоните молеха Исус да им позволи да влязат в свинете. Той им разреши.</verse>
				<verse number="33">Тогава те излязоха от човека и се вселиха в свинете. Стадото се втурна по стръмния склон към езерото и всички животни се издавиха.</verse>
				<verse number="34">Като видяха какво се случи, свинарите избягаха и разказаха за това в града и околностите.</verse>
				<verse number="35">Много хора наизлязоха навън, за да видят станалото. Те дойдоха при Исус и намериха човека, от когото бяха прогонени демоните, да седи в краката му – облечен и със здрав разум. И се уплашиха.</verse>
				<verse number="36">Онези, които видяха това, разказваха на другите как обладаният от демони е бил излекуван.</verse>
				<verse number="37">Населението на цяла Герасиния започна да моли Исус да си върви, защото всички бяха страшно уплашени. Исус се качи в лодката и се върна в Галилея.</verse>
				<verse number="38">А човекът, от когото бяха излезли демоните, го молеше да го вземе със себе си. Но Исус го отпрати с думите:</verse>
				<verse number="39">„Върни се у дома си и разкажи всичко, което Бог стори за теб.“ И човекът тръгна из града и разказваше навсякъде за това, което Исус направи за него.</verse>
				<verse number="40">Когато Исус се върна в Галилея, хората го посрещнаха радостно, защото всички го очакваха.</verse>
				<verse number="41">Точно тогава дойде един човек на име Яир, който беше началник на местната синагога. Той падна в краката на Исус и го помоли да отиде в къщата му,</verse>
				<verse number="42">защото единствената му дъщеря – момиче на около дванадесет години – беше на смъртно легло. Хората се тълпяха около Исус по пътя му към дома на Яир.</verse>
				<verse number="43">Една жена, която от дванадесет години кървеше и беше похарчила целия си имот по лечители, без никой да може да я излекува,</verse>
				<verse number="44">се приближи зад Исус и докосна края на дрехата му. В същия миг кървенето й спря.</verse>
				<verse number="45">Тогава Исус попита: „Кой ме докосна?“ Всички наоколо отричаха и Петър каза: „Господарю, толкова много хора са те наобиколили и се блъскат в теб!“</verse>
				<verse number="46">Но Исус отговори: „Някой ме докосна, защото почувствах как от мен излезе сила.“</verse>
				<verse number="47">Като видя, че не може да остане незабелязана, треперейки, жената пристъпи напред и падна в краката на Исус. След това разказа пред всички защо го е докоснала и как веднага след това е оздравяла.</verse>
				<verse number="48">Исус й рече: „Дъще, вярата ти те излекува. Върви си в мир.“</verse>
				<verse number="49">Докато Исус все още говореше, от къщата на Яир дойде един човек и му каза: „Дъщеря ти умря. Недей повече да безпокоиш Учителя.“</verse>
				<verse number="50">Исус дочу тези думи и каза на Яир: „Не се страхувай! Само вярвай и дъщеря ти ще оздравее.“</verse>
				<verse number="51">Когато стигнаха до къщата, Исус на никого не позволи да влезе вътре с него освен на Петър, Йоан и Яков, както и на бащата и майката на детето.</verse>
				<verse number="52">Всички плачеха и скърбяха за нея. Исус каза: „Не плачете! Тя не е умряла, а просто заспала.“</verse>
				<verse number="53">Хората му се присмяха, защото знаеха, че момичето е мъртво.</verse>
				<verse number="54">Но Исус взе ръката й и каза: „Дете, стани!“</verse>
				<verse number="55">Духът й се върна и в същия миг тя се изправи. Исус нареди: „Дайте й нещо за ядене.“</verse>
				<verse number="56">Родителите й бяха изумени, но Исус им забрани да разказват за случилото се.</verse>
			</chapter>
			<chapter number="9">
				<verse number="1">Исус събра дванадесетте апостола и им даде сила и власт да прогонват демони и да лекуват болести.</verse>
				<verse number="2">След това ги изпрати да провъзгласяват Божието царство и да лекуват болните,</verse>
				<verse number="3">като им каза: „Не взимайте нищо за из път – нито тояга, нито торба, нито хляб, нито пари. Излезте само с дрехата, която е на гърба ви.</verse>
				<verse number="4">Когато влезете в нечия къща, останете там дотогава, докато дойде време да си тръгвате.</verse>
				<verse number="5">А ако хората не ви посрещнат с «добре дошли», напуснете града, като изтърсите праха от краката си като знак на предупреждение към тях.“</verse>
				<verse number="6">Апостолите тръгнаха от село на село, като навсякъде съобщаваха Благата вест и лекуваха хората.</verse>
				<verse number="7">Губернаторът Ирод чу за всичко, което ставаше, и беше объркан, тъй като едни казваха, че Йоан е възкръснал от мъртвите,</verse>
				<verse number="8">други твърдяха, че се е появил Илия, трети пък говореха, че е възкръснал някой древен пророк.</verse>
				<verse number="9">Ирод каза: „Аз лично заповядах да обезглавят Йоан. Кой е тогава човекът, за когото чувам такива неща?“ И той търсеше възможност да го види.</verse>
				<verse number="10">След като се върнаха, апостолите разказаха на Исус за всичко, което са извършили. После заедно с него отидоха в град Витсаида, където можеха да бъдат сами.</verse>
				<verse number="11">Но хората научиха за това и го последваха. Исус ги посрещаше с радост, говореше им за Божието царство и лекуваше онези, които бяха болни.</verse>
				<verse number="12">Към залез слънце дванадесетте апостола дойдоха при него и му казаха: „Пусни хората да се разотидат, за да си намерят подслон и храна в околните села и стопанства, защото това място е необитавано.“</verse>
				<verse number="13">Исус им отговори: „Вие ги нахранете.“ А те отвърнаха: „Имаме само пет хляба и две риби. Ще трябва да отидем и купим храна за всички тези хора.“</verse>
				<verse number="14">(Там имаше около пет хиляди мъже.) Исус каза на учениците си: „Накарайте хората да седнат на групи, всяка от около петдесет души.“</verse>
				<verse number="15">Те направиха както им бе наредено. Всички хора насядаха.</verse>
				<verse number="16">Тогава Исус взе петте хляба и двете риби, вдигна поглед към небето и благодари на Бога. След това раздели храната, даде я на апостолите и им каза да я раздадат на хората.</verse>
				<verse number="17">Всички ядоха до насита, а с това, което остана, напълниха дванадесет кошници.</verse>
				<verse number="18">Веднъж Исус се беше усамотил и се молеше. При него дойдоха учениците му и той ги попита: „Кой съм аз според хората?“</verse>
				<verse number="19">Те му отговориха: „Някои казват, че си Йоан Кръстител, други – че си Илия, а трети – че си възкръснал древен пророк.“</verse>
				<verse number="20">Тогава Исус ги попита: „А според вас кой съм?“ Петър му отговори: „Ти си Месията, изпратен от Бога.“</verse>
				<verse number="21">Исус ги предупреди да не казват на никого за това.</verse>
				<verse number="22">После им каза: „Човешкият Син трябва да понесе много страдания. Той ще бъде отхвърлен от юдейските старейшини, главните свещеници и законоучителите. Ще бъде убит, но на третия ден ще възкръсне.“</verse>
				<verse number="23">Исус продължи да говори, този път на всички: „Ако някой иска да ме последва, трябва да каже «Не!» на собствените си желания, да носи своя кръст всеки ден и да ме следва.</verse>
				<verse number="24">Който иска да спаси живота си, ще го загуби, но който загуби живота си заради мен, ще го спаси.</verse>
				<verse number="25">Каква полза има човек да спечели целия свят, ако унищожи или погуби сам себе си?</verse>
				<verse number="26">Ако някой се срамува от мен и моите думи, то и аз ще се срамувам от него, когато дойда в своята слава и тази на Отца и на святите ангели.</verse>
				<verse number="27">Истина ви казвам: някои от хората, които сега стоят тук, няма да умрат, преди да видят Божието царство.“</verse>
				<verse number="28">Около осем дни след като каза това, Исус взе със себе си Петър, Йоан и Яков и се качи на хълма да се моли.</verse>
				<verse number="29">Докато се молеше, изразът на лицето му започна да се променя, а дрехите му станаха ослепително бели.</verse>
				<verse number="30">Внезапно двама мъже започнаха да разговарят с него. Това бяха Моисей и Илия,</verse>
				<verse number="31">които се появиха в слава. Те говореха на Исус за смъртта му в Ерусалим, през която той предстоеше да премине.</verse>
				<verse number="32">Петър и другите спяха, а когато се събудиха, видяха славата на Исус и двамата мъже, които стояха до него.</verse>
				<verse number="33">А когато Моисей и Илия се отдалечаваха от Исус, Петър, без да съзнава какво говори, му каза: „Господарю, хубаво е, че сме тук. Хайде да вдигнем три шатри – една за теб, една за Моисей и една за Илия.“</verse>
				<verse number="34">Докато изричаше това, над тях се спусна облак, който ги обгърна. Учениците се изплашиха, когато навлязоха в него.</verse>
				<verse number="35">От облака се чу глас, който каза: „Това е моят Син. Той е избраникът ми. Него слушайте!“</verse>
				<verse number="36">Когато гласът заглъхна, Исус беше отново сам. Петър, Яков и Йоан запазиха мълчание за известно време и не разказаха на никого за това, което бяха видели.</verse>
				<verse number="37">На другия ден, когато слязоха от хълма, огромна тълпа посрещна Исус.</verse>
				<verse number="38">Изведнъж от тълпата се разнесе мъжки вик: „Моля те, Учителю, ела и виж сина ми! Той е единственото ми дете.</verse>
				<verse number="39">Зъл дух внезапно влиза в него и той изведнъж закрещява. Духът го кара да се гърчи и на устата му излиза пяна. Не си отива от него, докато напълно не го е изтощил.</verse>
				<verse number="40">Аз молих твоите ученици да го прогонят, но те не успяха.“</verse>
				<verse number="41">Тогава Исус отговори: „Поколение без никаква вяра и заблудено от правия път! Докога трябва да бъда с вас и да ви търпя?“ И заповяда на човека: „Доведи сина си тук!“</verse>
				<verse number="42">Докато момчето се приближаваше, демонът го повали на земята и го накара да се гърчи. Но Исус смъмри злия дух, излекува момчето и го върна на баща му.</verse>
				<verse number="43">Всички бяха смаяни от Божието величие. Докато хората все още се чудеха на това, което Исус направи, той се обърна към учениците си и им каза:</verse>
				<verse number="44">„Чуйте внимателно това, което сега ще ви кажа: Човешкият Син скоро ще бъде предаден в ръцете на хората.“</verse>
				<verse number="45">Но те не разбраха думите му, тъй като смисълът им беше скрит за тях, за да не могат да го проумеят, а се страхуваха да попитат Исус за това, което каза.</verse>
				<verse number="46">Учениците на Исус започнаха да спорят за това кой е най-великият сред тях.</verse>
				<verse number="47">Но Исус, знаейки мислите им, взе едно детенце и го изправи до себе си.</verse>
				<verse number="48">Тогава им каза: „Който приеме това детенце в мое име, приема мен. А който приеме мен, приема Онзи, който ме е изпратил. Най-смиреният сред вас е най-велик.“</verse>
				<verse number="49">Йоан отговори: „Господарю, видяхме един човек, който използваше твоето име, за да прогонва демони от хората. Опитахме се да го спрем, защото не е един от нас, твоите ученици.“</verse>
				<verse number="50">А Исус му каза: „Не го спирайте. Който не е против вас, е с вас.“</verse>
				<verse number="51">Наближаваше денят, когато Исус щеше да се възнесе на небето. Той твърдо реши да тръгне към Ерусалим</verse>
				<verse number="52">и изпрати напред вестители, които отидоха в едно село в Самария, за да подготвят всичко за пристигането му.</verse>
				<verse number="53">Но хората там не искаха да го приемат, защото се беше запътил към Ерусалим.</verse>
				<verse number="54">Когато видяха това, учениците му Яков и Йоан казаха: „Господи, да заповядаме ли да се изсипе огън от небето и да ги унижощи?“</verse>
				<verse number="55">Но Исус се обърна и ги смъмри.</verse>
				<verse number="56">И те се отправиха към друго село.</verse>
				<verse number="57">Докато вървяха по пътя, някой каза на Исус: „Ще те последвам, където и да отидеш.“</verse>
				<verse number="58">Исус отвърна: „Лисиците си имат леговища, небесните птици – гнезда, а Човешкият Син няма къде да подслони главата си.“</verse>
				<verse number="59">На друг човек той каза: „Последвай ме.“ А човекът отговори: „Господи, нека първо отида да погреба баща си.“</verse>
				<verse number="60">Но Исус му отвърна: „Остави мъртвите сами да погребват мъртъвците си. Ти тръгни и възвестявай Божието царство.“</verse>
				<verse number="61">Друг човек каза: „Аз ще те последвам, Господи, но нека първо се сбогувам със семейството си.“</verse>
				<verse number="62">А Исус отвърна: „Човек, който е сложил ръката си на ралото, но погледът му е все назад, е безполезен за Божието царство.“</verse>
			</chapter>
			<chapter number="10">
				<verse number="1">След това Господ определи още седемдесет и двама души и ги изпрати напред по двама във всеки град и място, което той самият възнамеряваше да посети.</verse>
				<verse number="2">Исус им каза: „Жътвата е изобилна, но работниците са малко. Затова молете се на Господаря на жътвата да изпрати работници на своята жътварска нива.</verse>
				<verse number="3">Вървете! Но знайте: пращам ви като агнета сред вълци.</verse>
				<verse number="4">Не си носете нито кесия, нито торба, нито обувки и не се спирайте да поздравявате никого по пътя.</verse>
				<verse number="5">И като влезете в някоя къща, първо казвайте: «Мир на този дом!»</verse>
				<verse number="6">Ако там живее миролюбив човек, вашето благославяне с мир ще почива върху него; ако ли не – ще се върне при вас.</verse>
				<verse number="7">Останете в този дом и яжте и пийте каквото ви предложат. Всеки работник заслужава заплатата си. Не се местете от къща в къща.</verse>
				<verse number="8">Ако влезете в град, където хората ви посрещат с радост, яжте каквото ви предложат.</verse>
				<verse number="9">Лекувайте болните там и казвайте на хората: «Божието царство се е приближило до вас.»</verse>
				<verse number="10">Но ако влезете в град, където не ви посрещнат с «добре дошли», излезте по улиците му и кажете:</verse>
				<verse number="11">«Дори праха на вашия град, който лепне по краката ни, изтърсваме срещу вас. Но запомнете, че Божието царство се е приближило.»</verse>
				<verse number="12">Казвам ви: в деня на съда ще бъде по-поносимо за Содом, отколкото за този град.“</verse>
				<verse number="13">„Горко ти, Хоразине! Горко ти, Витсаидо! Защото ако всички чудеса, които извърших във вас, бяха станали в Тир и Сидон, хората там отдавна да са се покаяли, да са се облекли с власеници и да са посипали главите си с пепел.</verse>
				<verse number="14">И затова в деня на съда ще бъде по-поносимо за Тир и Сидон, отколкото за вас.</verse>
				<verse number="15">А ти, Капернауме, нима ще се издигнеш до небето? В ада ще слезеш!</verse>
				<verse number="16">Който слуша вас, слуша мен. Който отхвърля вас, отхвърля мен. А който отхвърля мен, отхвърля Онзи, който ме изпрати.“</verse>
				<verse number="17">Седемдесет и двамата ученика се върнаха радостни и казаха на Исус: „Господи, дори демоните ни се подчиняваха, щом използвахме името ти.“</verse>
				<verse number="18">Исус каза: „Видях Сатана да пада от небето като мълния.</verse>
				<verse number="19">Чуйте! Дал съм ви власт да стъпвате върху змии и скорпиони. Дал съм ви власт по-голяма от тази на врага. Нищо няма да ви нарани.</verse>
				<verse number="20">Да, духовете ви се подчиняват. Радвайте се! Но не затова, че ви се подчиняват, а защото имената ви са записани в небесата.“</verse>
				<verse number="21">В този миг Святият Дух изпълни Исус с радост и той каза: „Благодаря ти, Отче, Господи на небето и земята, за това, че скри тези неща от мъдрите и учените и ги разкри на неуките. Да, Отче, защото това ти достави голяма радост.</verse>
				<verse number="22">Моят Баща ми предаде всичко. Никой не знае кой е Синът освен Отец и никой не знае кой е Отец освен Сина и тези, на които Синът пожелае да го разкрие.“</verse>
				<verse number="23">Останал сам със своите ученици, Исус се обърна към тях и каза: „Благословени са очите, които виждат онова, което вие виждате.</verse>
				<verse number="24">Защото, казвам ви: много пророци и царе искаха да видят нещата, които вие сега виждате, но не ги видяха; искаха да чуят нещата, които вие сега чувате, но не ги чуха.“</verse>
				<verse number="25">Тогава един законоучител, който искаше да изпита Исус, се изправи и каза: „Учителю, какво да направя, за да наследя вечен живот?“</verse>
				<verse number="26">Исус го попита: „Какво пише в закона? Какво четеш там?“</verse>
				<verse number="27">Той отговори: „«Обичай Господа, твоя Бог! Обичай го с цялото си сърце, с цялата си душа, с цялата си сила и с целия си разум И също: «Обичай ближния си както себе си!»</verse>
				<verse number="28">„Правилно отговори“ – каза Исус. „Постъпвай така и ще живееш.“</verse>
				<verse number="29">Но законоучителят искаше да се оправдае и затова попита: „Но кой е моят ближен?“</verse>
				<verse number="30">В отговор Исус каза: „Един човек слизал от Ерусалим към Ерихон, когато бил нападнат от разбойници. Те го обрали и пребили. После избягали и го оставили да лежи полумъртъв.</verse>
				<verse number="31">Случайно оттам минал един юдейски свещеник, но като видял човека, отишъл на отсрещната страна на пътя.</verse>
				<verse number="32">След това се приближил един левит. Той видял пребития, но също отишъл на отсрещната страна на пътя.</verse>
				<verse number="33">После по пътя се задал един самарянин. Той стигнал до мястото, където лежал пребитият, видял го и му дожаляло за него.</verse>
				<verse number="34">Отишъл при човека, промил раните му с вино и зехтин и после ги превързал. След това го качил на магарето си, откарал го в един хан и се погрижил за него.</verse>
				<verse number="35">На другия ден самарянинът извадил два динария и ги дал на ханджията. «Грижи се за него – поръчал му той, – а каквото похарчиш в повече, ще ти платя на връщане.»“</verse>
				<verse number="36">Тогава Исус попита: „Според теб кой от тези тримата се е отнесъл като ближен на човека, нападнат от разбойниците?“</verse>
				<verse number="37">Законоучителят отговори: „Този, който е постъпил милостиво с него.“ Исус му каза: „Тогава върви и постъпвай и ти по същия начин.“</verse>
				<verse number="38">По пътя Исус и учениците му влязоха в едно село, където жена на име Марта радушно ги посрещна в дома си.</verse>
				<verse number="39">Тя имаше сестра, която се казваше Мария. Мария седна в краката на Господа и слушаше какво говори.</verse>
				<verse number="40">А Марта, притеснена за всичко, което трябваше да направи, дойде при Исус и каза: „Господи, все едно ли ти е, че сестра ми ме остави сама да върша цялата домакинска работа? Кажи й да ми помогне!“</verse>
				<verse number="41">А Господ й отговори: „Марто, Марто, ти се тревожиш и безпокоиш за толкова много неща,</verse>
				<verse number="42">а важно е само едно. Мария направи верния избор и това, което избра, никога няма да й бъде отнето.“</verse>
			</chapter>
			<chapter number="11">
				<verse number="1">Веднъж Исус се молеше на едно място. След като свърши, един от учениците му каза: „Господи, научи ни да се молим, както Йоан научи своите ученици.“</verse>
				<verse number="2">Исус им каза: „Когато се молите, казвайте: «Отче, да се почита името ти, да настъпи царството ти.</verse>
				<verse number="3">Давай ни всеки ден хляба, от който се нуждаем.</verse>
				<verse number="4">Прости греховете ни, защото и ние прощаваме на всеки, който ни причинява зло. И не ни изправяй пред изкушение.»“</verse>
				<verse number="5">Тогава Исус им каза: „Да предположим, че един от вас отиде посред нощ в дома на приятеля си и каже: «Приятелю, дай ми, моля те, три хляба назаем,</verse>
				<verse number="6">защото един приятел пристигна у дома от път, а нямам с какво да го нахраня.»</verse>
				<verse number="7">А вашият приятел отговори отвътре: «Не ме безпокой! Вратата вече е залостена, а аз и децата ми сме си легнали. Не мога да стана сега, за да ти дам хляб.»</verse>
				<verse number="8">Казвам ви: дори и да не стане заради приятелството ви, то заради вашата настойчивост той ще стане и ще ви даде каквото ви е нужно.</verse>
				<verse number="9">Затова ви казвам: искайте и ще ви се даде. Търсете и ще намерите. Хлопайте и ще ви се отвори.</verse>
				<verse number="10">Защото всеки, който иска, получава; който търси, намира; на който хлопа, му отварят.</verse>
				<verse number="11">Има ли сред вас баща, който да даде на детето си змия, когато то му поиска риба?</verse>
				<verse number="12">Или пък скорпион, когато поиска яйце?</verse>
				<verse number="13">Щом вие, колкото и да сте зли, знаете как да давате добри дарове на децата си, то колко повече небесният Баща ще даде Святия Дух на онези, които поискат от него!“</verse>
				<verse number="14">Веднъж Исус прогонваше демон от един ням човек. Щом демонът излезе, човекът проговори. Хората бяха удивени.</verse>
				<verse number="15">Но някои казаха: „Той прогонва демоните, защото използва силата на Веелзевул – главатаря на демоните.“</verse>
				<verse number="16">Други се опитаха да подложат Исус на изпитание и поискаха от него небесно знамение.</verse>
				<verse number="17">Но Исус знаеше за какво мислят и затова им каза: „Всяко царство, разединено от вътрешни борби, рухва, и семейство, раздирано от разпри, се разпада.</verse>
				<verse number="18">Но ако Сатана воюва против себе си, как тогава ще оцелее царството му? Вие казвате, че използвам силата на Веелзевул, за да прогонвам демоните.</verse>
				<verse number="19">Но ако аз използвам силата на Веелзевул, за да ги прогонвам, то чия сила използват вашите възпитаници, за да ги прогонват? Следователно те самите ще опровергаят думите ви.</verse>
				<verse number="20">Но ако прогонвам демоните, като използвам силата, дадена ми от Бога, това доказва, че Божието царство вече е дошло при вас.</verse>
				<verse number="21">Когато един силен човек е добре въоръжен и пази своя дом, тогава имотът му е в безопасност.</verse>
				<verse number="22">Но когато друг, по-силен от него, го нападне и победи, той взима оръжието, на което човекът е разчитал, и разграбва имота му.</verse>
				<verse number="23">Който не е с мен, е против мен и който не събира заедно с мен, разпилява.“</verse>
				<verse number="24">„Когато един зъл дух излезе от човек, той се скита по безводни места да търси покой, но не може да намери и казва: «Ще се върна обратно в дома си, който напуснах.»</verse>
				<verse number="25">Когато се върне там, намира дома почистен и подреден.</verse>
				<verse number="26">Тогава излиза и довежда други седем духа, по-зли от него. Всички те влизат и заживяват там. Така положението на този човек тогава става по-лошо, отколкото е било преди.“</verse>
				<verse number="27">Когато Исус каза това, една жена от тълпата високо възкликна: „Благословена е майката, която те е родила и откърмила!“</verse>
				<verse number="28">Но Исус й отговори: „Още по-благословени са тези, които чуват Божието слово и му се подчиняват.“</verse>
				<verse number="29">Все повече хора се тълпяха около Исус и той започна да говори: „Това поколение е лукаво. То иска знамение, но никакво знамение няма да му бъде дадено освен знамението с Йона.</verse>
				<verse number="30">Както Йона беше знамение за онези, които живееха в Ниневия, така ще бъде и Човешкият Син за това поколение.</verse>
				<verse number="31">В деня на съда Южната царица ще се изправи срещу хората от това поколение и ще ги осъди, защото тази жена дойде от другия край на света да чуе мъдрите думи на Соломон. А тук има нещо по-велико от Соломон!</verse>
				<verse number="32">В деня на съда жителите на Ниневия ще се изправят срещу това поколение и ще го осъдят, защото когато Йона им проповядва, те се покаяха. А тук има нещо по-велико от Йона!“</verse>
				<verse number="33">„Никой не поставя запалена лампа в килер или под дълбок съд, а я слага на поставка, за да могат тези, които влизат, да виждат светлината.</verse>
				<verse number="34">Очите ти са светлина за тялото. Ако са здрави, цялото ти тяло е изпълнено със светлина. Ако са болни, тялото ти тъне в мрак.</verse>
				<verse number="35">Затова внимавай да не би светлината в теб да е тъмнина.</verse>
				<verse number="36">Ако цялото ти тяло е изпълнено със светлина и няма нито една тъмна част, тогава то ще свети, както когато лампата те осветява със сиянието си.“</verse>
				<verse number="37">Когато Исус свърши да говори, един фарисей го покани да обядва заедно с него. И така, Исус влезе и седна на масата.</verse>
				<verse number="38">Фарисеят остана много изненадан, като видя, че Исус не си изми ръцете преди ядене.</verse>
				<verse number="39">Но Господ му каза: „Вие, фарисеите, измивате чашата и чинията отвън, а отвътре сте пълни с алчност и лукави намерения.</verse>
				<verse number="40">Колко сте глупави! Нали Онзи, който е направил външността, е направил и вътрешността?</verse>
				<verse number="41">Така че давайте на бедните онова, което е вътре в чашите и чиниите ви, и тогава ще бъдете напълно чисти.</verse>
				<verse number="42">Горко ви, фарисеи! Вие давате една десета от джоджена, седефчето и всяко растение в градината ви, а забравяте да бъдете справедливи и да обичате Бога. Тези неща трябваше да правите, като не забравяте и останалите.</verse>
				<verse number="43">Горко ви, фарисеи! Вие обичате да заемате най-почетните места в синагогите и да ви поздравяват по пазарите.</verse>
				<verse number="44">Горко ви! Вие сте като небелязани гробове, по които хората стъпват, без да го знаят.“</verse>
				<verse number="45">Един от законоучителите каза на Исус: „Учителю, с тези думи обиждаш и нас.“</verse>
				<verse number="46">Исус отговори: „Горко и на вас, законоучители! Вие измисляте строги закони, които са непосилно бреме за хората. Карате другите да ги спазват, а вие даже пръста си не мръдвате да им облекчите товара.</verse>
				<verse number="47">Горко ви! Вие строите гробници за пророците, а същите тези пророци бяха убити от предците ви.</verse>
				<verse number="48">Така показвате на всички, че одобрявате това, което предците ви извършиха – те убиха пророците, а вие строите гробници за тях.</verse>
				<verse number="49">Затова и Божията мъдрост казва: «Ще им изпратя пророци и апостоли. Някои от тях ще убият, а други ще преследват.»</verse>
				<verse number="50">А вие, които живеете сега, ще трябва да отговаряте за кръвта на всички пророци, пролята след сътворението на света –</verse>
				<verse number="51">от кръвта на Авел до кръвта на Захария, който бе убит между олтара и храма. Да, казвам ви: вие, които живеете сега, ще трябва да отговаряте за тях.</verse>
				<verse number="52">Горко ви, законоучители! Вие скрихте ключа към познанието за Бога. Не само че самите вие не пожелахте да се сдобиете с това познание, но попречихте и на други да учат.“</verse>
				<verse number="53">Когато Исус си тръгваше, озлобените законоучители и фарисеи започнаха да го обсипват с различни въпроси,</verse>
				<verse number="54">за да могат да го поставят натясно чрез собствените му думи.</verse>
			</chapter>
			<chapter number="12">
				<verse number="1">Междувременно, когато събралата се многохилядна тълпа стана толкова голяма, че хората започнаха да се настъпват един друг, Исус се обърна първо към учениците си и им каза: „Пазете се от маята на фарисеите! Имам предвид тяхното лицемерие.</verse>
				<verse number="2">Всичко скрито ще се разкрие. Всяка тайна ще стане явна.</verse>
				<verse number="3">Това, което сте казали на тъмно, ще се чуе на светло. Всичко, казано шепнешком на тайно място, ще бъде разгласено от покривите.“</verse>
				<verse number="4">Тогава Исус каза на хората: „Но на вас, приятели мои, казвам: не се страхувайте от тези, които убиват тялото, защото те не могат да направят нищо повече след това.</verse>
				<verse number="5">Ще ви кажа от кого да се страхувате: страхувайте се от Онзи, който има власт не само да погуби тялото ви, но и да изпрати душата ви в пъкъла. Да, казвам ви, от него трябва да се страхувате.</verse>
				<verse number="6">Нима не се продават пет врабчета само за два асария? И въпреки това Бог не забравя нито едно от тях!</verse>
				<verse number="7">Той знае дори колко косъма имате на главите си. Не се страхувайте! Вие сте по-ценни от много врабчета.“</verse>
				<verse number="8">„Казвам ви: който открито признае пред хората, че вярва в мен, тогава и Човешкият Син ще го признае пред Божиите ангели.</verse>
				<verse number="9">Но ако някой се отрече от мен пред хората, тогава и Човешкият Син ще се отрече от него пред Божиите ангели.</verse>
				<verse number="10">Ако някой говори против Човешкия Син, може да му се прости. Но ако богохулства срещу Святия Дух, няма да му се прости.</verse>
				<verse number="11">Когато ви отведат в синагогите пред управителите и властите, не се притеснявайте как ще се защитите или какво ще кажете,</verse>
				<verse number="12">защото в онзи момент Святият Дух ще ви научи какво трябва да кажете.“</verse>
				<verse number="13">Някакъв човек от тълпата се обърна към Исус: „Учителю, кажи на брат ми да раздели с мен бащиното ни наследство.“</verse>
				<verse number="14">Но Исус отговори: „Човече, кой е казал, че трябва да ви стана съдия или да решавам как да разделите бащиното си наследство?“</verse>
				<verse number="15">След това каза на хората: „Внимавайте и се пазете от всяка алчност, защото животът на човека не се състои в голямото му богатство.“</verse>
				<verse number="16">После Исус им разказа следната притча: „Един богаташ събрал богата реколта от земята си</verse>
				<verse number="17">и се замислил: «Какво да направя? Няма къде да прибера реколтата си.»</verse>
				<verse number="18">Тогава решил: «Ето какво ще направя: ще разруша старите хамбари и ще построя по-големи, където ще складирам всичкото си зърно и имущество.</verse>
				<verse number="19">Тогава ще си кажа: запасил си се добре за години наред. Почивай, яж, пий и се весели!»</verse>
				<verse number="20">Но Бог му казал: «Глупако, тази вечер ти ще умреш. Какво ще стане с това, което си натрупал? На кого ще го оставиш?»</verse>
				<verse number="21">Така е с всеки, който трупа богатства за себе си, а не богатее с това, което Бог иска.“</verse>
				<verse number="22">Исус се обърна към учениците си: „Затова ви казвам: не се тревожете за живота си – какво ще ядете, нито пък за тялото си – какво ще облечете.</verse>
				<verse number="23">Защото животът е по-важен от храната, а тялото – по-важно от дрехите.</verse>
				<verse number="24">Вижте враните! Те не сеят, и не жънат, нямат нито склад, нито хамбар, но Бог ги храни. А колко по-ценни сте вие от птиците!</verse>
				<verse number="25">Кой от вас може с безпокоене да удължи живота си с един единствен ден?</verse>
				<verse number="26">Щом не сте в състояние да направите такова малко нещо, защо тогава да се безпокоите за останалото?</verse>
				<verse number="27">Вижте как растат кремовете. Те не работят и не си правят дрехи. Но казвам ви: дори Соломон, в цялата си слава, не се е обличал както тези цветя.</verse>
				<verse number="28">Ако Бог облича така полската трева, която днес я има, а утре ще я хвърлят в пещта, колко по-хубаво ще облече вас! Колко малко вяра имате!</verse>
				<verse number="29">Ето защо, не мислете постоянно какво ще ядете и пиете и не се тревожете.</verse>
				<verse number="30">За всичко това се безпокоят онези, които не вярват в Бога, но вашият Баща знае, че се нуждаете от тези неща.</verse>
				<verse number="31">Затова търсете неговото царство и останалото също ще ви бъде дадено.“</verse>
				<verse number="32">„Не се страхувай, малко стадо, защото вашият Баща иска да ви даде царството.</verse>
				<verse number="33">Продайте имота си и раздайте парите на бедните. Направете си кесии, които не овехтяват. Събирайте си съкровище в небесата, което не се изчерпва. Него нито крадци го достигат, нито молци го изяждат.</verse>
				<verse number="34">Защото където е съкровището ви, там ще бъде и сърцето ви.“</verse>
				<verse number="35">„Бъдете готови, с облечени дрехи и запалени лампи.</verse>
				<verse number="36">Бъдете като слуги, които чакат господарят им да се върне от сватбено празненство и да му отворят веднага, щом дойде и почука на вратата.</verse>
				<verse number="37">Благословени са тези слуги, които останат будни и дочакат господаря си. Истина ви казвам: той ще запретне ръкави, ще ги настани на масата и ще им прислужва.</verse>
				<verse number="38">Може да се наложи слугите да стоят до полунощ или до по-късно, но ще бъдат благословени, когато господарят им се върне и ги завари да го чакат.</verse>
				<verse number="39">Помнете, че ако стопанинът знаеше кога в къщата му ще влезе крадец, нямаше да позволи да му я ограбят.</verse>
				<verse number="40">Вие също бъдете готови, защото Човешкият Син ще дойде тогава, когато не го очаквате.“</verse>
				<verse number="41">Тогава Петър попита: „Господи, само на нас ли разказваш тази притча или и на останалите?“</verse>
				<verse number="42">Господ отговори: „Кой е довереният и благоразумен иконом? Този, на когото стопанинът поверява другите си слуги, за да им раздава храната в определеното време.</verse>
				<verse number="43">Благословен е този слуга, когато господарят му се върне и го завари да върши онова, което му е възложил.</verse>
				<verse number="44">Истина ви казвам: господарят ще му повери целия си имот.</verse>
				<verse number="45">Какво обаче ще стане, ако този слуга си помисли, че господарят му няма да се върне скоро и започне да бие другите слуги и слугини, да яде, да пие и да пиянства?</verse>
				<verse number="46">Господарят му ще се върне в ден, когато той не го очаква, и в час, който той не знае. Ще го подложи на ужасна смърт и ще го хвърли там, където са невярващите.</verse>
				<verse number="47">Слугата, който знае какво иска господарят му, но не се подготвя и не го прави, ще бъде наказан сурово.</verse>
				<verse number="48">А онзи, който не е знаел какво иска господарят му и е извършил нещо, което заслужава наказание, ще бъде наказан по-малко. От този, на когото е дадено много, ще се очаква много и от този, на когото е поверено повече, ще се изисква повече.“</verse>
				<verse number="49">„Дойдох да запаля огън на земята и как бих искал вече да се е разгорял!</verse>
				<verse number="50">Но ми предстои да бъда кръстен и колко се терзая, докато това се изпълни!</verse>
				<verse number="51">Да не мислите, че съм дошъл да донеса мир на земята? Не! Дойдох, за да донеса разделение.</verse>
				<verse number="52">От днес нататък семейство от пет души ще бъде разделено: трима срещу двама и двама срещу трима.</verse>
				<verse number="53">Бащата ще бъде против сина и синът – против бащата. Майката ще бъде против дъщерята и дъщерята – против майката. Свекървата ще бъде против снахата и снахата – против свекървата.“</verse>
				<verse number="54">Тогава Исус каза на хората: „Когато видите облаци, идващи от запад, веднага си казвате: «Ще вали дъжд.» И наистина скоро започва да вали.</verse>
				<verse number="55">Като задуха южнякът, казвате: «Ще бъде горещо.» Така и става.</verse>
				<verse number="56">Лицемери! Можете да разбирате времето, а как не можете да разберете това, което става сега?“</verse>
				<verse number="57">„Защо не можете сами да решите кое е правилно?</verse>
				<verse number="58">Когато някой те призове на съд, постарай се още по пътя натам да разрешиш спора с него. Иначе той ще те даде под съд, съдията ще те предаде на стражата и стражата ще те хвърли в затвора.</verse>
				<verse number="59">И казвам ти: няма да излезеш оттам, докато не си платиш всичко до последната лепта. “</verse>
			</chapter>
			<chapter number="13">
				<verse number="1">По това време там присъстваха няколко души, които разказаха на Исус за галилейците, които Пилат убил, докато те се покланяли на Бога, и смесил кръвта им с тази на животните, принесени в жертва.</verse>
				<verse number="2">Исус им отговори: „Нима мислите, че тези хора са пострадали така, защото са били по-грешни от всички останали галилейци?</verse>
				<verse number="3">Не, не са били. Но казвам ви: ако не се покаете, всички вие ще умрете по същия начин.</verse>
				<verse number="4">Ами онези осемнадесет души, които загинали, когато Силоамската кула паднала върху тях? Да не мислите, че са били по-грешни от всички останали жители в Ерусалим?</verse>
				<verse number="5">Не, не са били. Но казвам ви: ако не се покаете, всички вие ще умрете по същия начин.“</verse>
				<verse number="6">После Исус им разказа следната притча: „Един човек посадил смокиново дръвче в лозето си. Отишъл да набере плод, но като не намерил нищо,</verse>
				<verse number="7">казал на лозаря си: «Вече три години идвам да набера плод от тази смокиня, но още не съм намерил нито един. Отсечи я! Само заема място.»</verse>
				<verse number="8">Но лозарят отговорил: «Господарю, остави дръвчето още една година. Ще го прекопая и наторя.</verse>
				<verse number="9">Ако на следващата година даде плод, добре. Ако ли не, тогава ще го отсечеш.»“</verse>
				<verse number="10">В събота Исус поучаваше в една от синагогите.</verse>
				<verse number="11">Там имаше прегърбена жена, която от осемнадесет години не можеше да се изправи, защото в нея се беше вселил зъл дух.</verse>
				<verse number="12">Когато я видя, Исус я повика при себе си и й каза: „Жено, освободена си от недъга си.“</verse>
				<verse number="13">После положи ръцете си върху нея и тя веднага се изправи и започна да слави Бога.</verse>
				<verse number="14">Тогава началникът на синагогата, разгневен, че Исус е излекувал в събота, каза на хората: „Шест дни в седмицата са отредени за работа, така че тогава идвайте да ви лекуват, а не в събота.“</verse>
				<verse number="15">Господ му отговори: „Лицемери! Нима в събота всеки от вас не отвързва от яслите вола или магарето си, за да го заведе на водопой?</verse>
				<verse number="16">Тази жена е дъщеря на Авраам и Сатана я е държал вързана осемнадесет години. Грешно ли е да бъде освободена от недъга си в съботен ден?“</verse>
				<verse number="17">С тези думи Исус засрами всички, които го критикуваха, а останалите хора се радваха на всички чудесни неща, които той правеше.</verse>
				<verse number="18">Исус продължи да говори: „Как изглежда Божието царство? С какво да го сравня?</verse>
				<verse number="19">То е като синапеното зрънце, което един човек засадил в градината си и то пораснало, станало дърво и небесните птици свили гнезда в клоните му.“</verse>
				<verse number="20">И каза още: „С какво да сравня Божието царство?</verse>
				<verse number="21">То е като маята, която една жена взела и разбъркала в голяма купа брашно, докато цялото тесто втаса.“</verse>
				<verse number="22">Исус поучаваше в села и градове по пътя си към Ерусалим.</verse>
				<verse number="23">Някой го попита: „Господи, нима само малцина ще бъдат спасени?“ Исус отговори:</verse>
				<verse number="24">„Направете всичко възможно да влезете през тясната врата, защото казвам ви: много хора ще се опитат да минат през нея, но няма да успеят.</verse>
				<verse number="25">Ако човек залости вратата на дома си, вие можете да стоите отвън и да хлопате, но той няма да ви отвори. Вие ще кажете: «Господи, отвори ни!», а той ще ви отвърне: «Не зная откъде сте.»</verse>
				<verse number="26">Тогава ще започнете да говорите: «С теб сме яли и пили. Ти поучаваше по улиците на нашия град.»</verse>
				<verse number="27">А той ще каже: «Не зная откъде сте. Махнете се всички вие, които вършите зло!»</verse>
				<verse number="28">И ще заплачете и заскърцате със зъби, когато видите в Божието царство Авраам, Исаак, Яков и всички пророци, а вас изгонят навън.</verse>
				<verse number="29">Ще идват хора от изток и запад, от север и юг и ще сядат на масата в Божието царство.</verse>
				<verse number="30">Има такива, които сега са последни, но ще станат първи, а има и такива, които сега са първи, но ще станат последни.“</verse>
				<verse number="31">В този момент няколко фарисеи дойдоха при Исус и му казаха: „Напусни това място и върви другаде, защото Ирод иска да те убие.“</verse>
				<verse number="32">Исус им каза: „Идете и кажете на онази лисица: «Днес и утре ще прогонвам демони и лекувам хора, а на третия ден ще завърша делото си.»</verse>
				<verse number="33">След това трябва да тръгна, защото е немислимо пророк да умре вън от Ерусалим.</verse>
				<verse number="34">Ерусалиме, Ерусалиме! Ти, който избиваш пророците и с камъни посрещаш онези, които Бог ти изпраща! Колко пъти исках да събера децата ти, както кокошката събира своите пиленца под крилата си! Но вие отказахте.</verse>
				<verse number="35">Виж! Сега домът ви ще бъде изоставен и казвам ви: няма да ме видите, докато не дойде времето да кажете: «Благословен да бъде този, който идва в името на Господа!»“</verse>
			</chapter>
			<chapter number="14">
				<verse number="1">Една събота Исус отиде да яде в къщата на виден фарисей. Всички го наблюдаваха много внимателно.</verse>
				<verse number="2">Срещу него седеше човек, страдащ от воднянка.</verse>
				<verse number="3">Исус попита законоучителите и фарисеите: „Позволено ли е да се лекува в съботен ден или не?“</verse>
				<verse number="4">Но те мълчаха. Тогава Исус хвана болния, излекува го и го изпрати да си върви.</verse>
				<verse number="5">После се обърна към законоучителите и фарисеите: „Ако синът ви или волът ви падне в кладенец, няма ли незабавно да го извадите оттам, дори денят да е събота?“</verse>
				<verse number="6">Те нищо не можаха да отговорят на това.</verse>
				<verse number="7">Когато забеляза, че гостите се настаняват на най-почетните места, Исус им разказа следната притча:</verse>
				<verse number="8">„Когато те поканят на сватба, не сядай на най-почетното място, защото ако някой от поканените е по-важен от теб,</verse>
				<verse number="9">тогава домакинът, който е поканил и двама ви, ще дойде и ще ти каже: «Отстъпи мястото си на този човек.» И ти, засрамен, ще станеш, за да се преместиш на последното място.</verse>
				<verse number="10">Ето защо, когато те поканят на сватба, седни на най-скромното място. Когато дойде домакинът, той ще ти каже: «Приятелю, премести се по-напред, на по-добро място.» Така ще ти бъде оказана чест в присъствието на всички гости.</verse>
				<verse number="11">Защото всеки, който величае себе си, ще бъде смирен, а всеки, който смирява себе си, ще бъде възвеличан.“</verse>
				<verse number="12">Тогава Исус каза на фарисея, който го беше поканил: „Когато даваш обяд или вечеря, не кани приятелите, братята, роднините и богатите си съседи, защото и те на свой ред ще те поканят.</verse>
				<verse number="13">Вместо това покани бедните, сакатите, недъгавите и слепите</verse>
				<verse number="14">и ще бъдеш благословен, понеже тези хора нямат с какво да ти се отплатят, но Бог ще те възнагради, когато праведните хора възкръснат от мъртвите.“</verse>
				<verse number="15">Като чу това, един от седящите на масата заедно с Исус му каза: „Благословен е всеки, който участва в празненството в Божието царство!“</verse>
				<verse number="16">Исус му отговори: „Един човек устроил голямо празненство, на което поканил много гости.</verse>
				<verse number="17">Когато дошъл уреченият час, човекът изпратил слугата си да каже на поканените: «Елате, всичко е готово.»</verse>
				<verse number="18">Но всички поканени започнали да се извиняват. Първият казал: «Току-що си купих нива и трябва да отида да я огледам. Моля те, приеми моите извинения.»</verse>
				<verse number="19">Друг се заоправдавал: «Току-що си купих пет чифта волове и отивам да ги изпробвам. Моля те, приеми моите извинения.»</verse>
				<verse number="20">Трети казал: «Току-що се ожених и не мога да дойда.»</verse>
				<verse number="21">Слугата се върнал и разказал всичко на господаря си. Господарят се разгневил и му казал: «Бързо обиколи всички улици и пътеки на града и доведи тук бедните, сакатите, слепите и куците.»</verse>
				<verse number="22">Малко след това слугата казал: «Господарю, изпълних всичко, което ми нареди, но има още място.»</verse>
				<verse number="23">Тогава господарят казал на слугата си: «Тръгни по пътищата и покрай оградите и убеждавай всички, които срещнеш, да дойдат тук, за да се напълни къщата ми.</verse>
				<verse number="24">Казвам ти: нито един от онези, които първо бях поканил, няма да участва в празненството ми.»“</verse>
				<verse number="25">Заедно с Исус вървяха много хора. Обръщайки се към тях, той им каза:</verse>
				<verse number="26">„Ако някой дойде при мен, но обича баща си и майка си, жена си и децата си, братята, сестрите си и даже собствения си живот повече от мен, не може да бъде мой ученик.</verse>
				<verse number="27">Който не носи кръста си и не ме следва, не може да бъде мой ученик.</verse>
				<verse number="28">Ако някой от вас иска да построи кула, няма ли първо да седне да си направи сметка за разходите, за да види има ли достатъчно средства да завърши работата?</verse>
				<verse number="29">Иначе, ако положи основите, но не е в състояние да завърши строежа, тогава всички, които го гледат, ще му се присмеят</verse>
				<verse number="30">и ще кажат: «Този човек започна да строи, но не можа да завърши.»</verse>
				<verse number="31">Ако един цар има намерение да воюва срещу друг цар, нима няма първо да седне и прецени може ли с десет хиляди души да победи идващия срещу него с двадесет хиляди?</verse>
				<verse number="32">Ако види, че не може, тогава много преди другият цар да се приближи, той ще изпрати посланици да преговарят за мир.</verse>
				<verse number="33">По същия начин всеки един от вас трябва да се откаже от всичко, което има, иначе не може да бъде мой ученик.“</verse>
				<verse number="34">„Солта е хубаво нещо, но дори тя, изгуби ли вкуса си, за нищо не става. Няма как да се направи отново солена.</verse>
				<verse number="35">Дори за почвата или за наторяване не може да се използва. Хората я изхвърлят. Който има уши да чува, да слуша!“</verse>
			</chapter>
			<chapter number="15">
				<verse number="1">Всички бирници и грешници се тълпяха да чуят Исус.</verse>
				<verse number="2">Тогава фарисеите и законоучителите започнаха да мърморят неодобрително: „Този човек посреща с радост грешници и даже яде с тях!“</verse>
				<verse number="3">Тогава Исус им разказа следната притча:</verse>
				<verse number="4">„Ако някой от вас има сто овце и изгуби една от тях, няма ли да остави другите деветдесет и девет на пасището, за да тръгне след изгубената овца, докато я намери?</verse>
				<verse number="5">Щом я намери, с радост ще я сложи на раменете си</verse>
				<verse number="6">и като пристигне у дома, ще събере съседите и приятелите си и ще им каже: «Радвайте се с мен, защото намерих изгубената си овца.»</verse>
				<verse number="7">Казвам ви: по същия начин и в небето ще има повече радост за един грешник, който се е покаял, отколкото за деветдесет и девет праведници, които нямат нужда от това.</verse>
				<verse number="8">Или ако една жена има десет сребърни монети и изгуби една от тях, няма ли да запали лампа, да премете къщата и да търси внимателно, докато не я намери?</verse>
				<verse number="9">И щом я намери, тя ще събере съседите и приятелите си и ще им каже: «Радвайте се с мен, защото намерих изгубената си монета.»</verse>
				<verse number="10">По същия начин се радват Божиите ангели, когато един грешник се покае.“</verse>
				<verse number="11">След това Исус каза: „Един човек имал двама сина.</verse>
				<verse number="12">По-малкият казал на баща си: «Татко, дай ми моя дял от имота.» И бащата разделил имота между синовете си.</verse>
				<verse number="13">Не след дълго по-малкият син си събрал нещата и заминал за далечна страна. Там прахосал всичките си пари в разгулен живот.</verse>
				<verse number="14">Скоро след като пропилял всичко, в страната настъпил глад и момъкът изпаднал в нужда.</verse>
				<verse number="15">Тогава се наел да работи при един от местните жители, който го изпратил да пасе свине в полята му.</verse>
				<verse number="16">Той така гладувал, че с радост би напълнил стомаха си дори с рожковите, с които хранели свинете, но никой нищо не му давал.</verse>
				<verse number="17">Накрая момчето се вразумило и си казало: «Всички слуги на баща ми имат храна в изобилие, а аз тук умирам от глад.</verse>
				<verse number="18">Ще стана, ще отида при баща ми и ще му кажа: «Татко, съгреших пред Бога и пред теб.</verse>
				<verse number="19">Не съм достоен да се наричам повече твой син. Позволи ми да бъда един от слугите ти.»“</verse>
				<verse number="20">И така, той станал и тръгнал към баща си. „Баща му го зърнал още отдалеч и сърцето му се изпълнило с умиление. Той се затичал към сина си, прегърнал го и го разцелувал.</verse>
				<verse number="21">Синът казал: «Татко, съгреших пред Бога и пред теб. Не съм достоен да се наричам повече твой син.»</verse>
				<verse number="22">Но бащата казал на слугите си: «Бързо донесете най-хубавата дреха и го облечете. Сложете му пръстен на ръката и обувки на краката.</verse>
				<verse number="23">Изведете угоеното теле и го заколете, ще направим пиршество и ще празнуваме.</verse>
				<verse number="24">Този мой син беше мъртъв, а сега отново е жив. Беше изгубен, а сега се намери.» И започнали да се веселят.“</verse>
				<verse number="25">„През това време по-големият син бил на полето. Когато се приближил до къщата, той чул музика и танци.</verse>
				<verse number="26">Извикал един от слугите и го попитал какво означава всичко това.</verse>
				<verse number="27">Слугата отговорил: «Брат ти се върна. Баща ти закла угоеното теле за това, че си го получи обратно здрав и читав.»</verse>
				<verse number="28">По-големият брат се ядосал и отказал да влезе в къщата. Тогава баща му излязъл и започнал да го моли да влезе у дома.</verse>
				<verse number="29">Синът отговорил: «С години ти служих като роб, подчинявах се на всяка твоя заповед, а ти дори една коза не закла заради мен, за да се повеселя с приятели.</verse>
				<verse number="30">А когато се върна този твой син, който пропиля парите ти по жени, за него закла угоеното теле!»</verse>
				<verse number="31">А бащата казал: «Синко, ти си винаги с мен. Всичко, което имам, е и твое.</verse>
				<verse number="32">Но сега трябваше да празнуваме и да се веселим, защото брат ти беше мъртъв, а сега е жив. Беше изгубен, а сега се намери.»“</verse>
			</chapter>
			<chapter number="16">
				<verse number="1">Исус каза на учениците си: „Един богаташ имал иконом, за когото му докладвали, че пилее парите му.</verse>
				<verse number="2">Той го извикал при себе си и му казал: «Какви са тези неща, които чувам за теб? Направи ми отчет за своята работа, защото повече не можеш да останеш на тази длъжност.»</verse>
				<verse number="3">Икономът си помислил: «Какво да правя? Господарят иска да ме уволни. Не съм достатъчно силен да отида да копая земята, а да прося ме е срам.</verse>
				<verse number="4">Знам какво ще направя, за да накарам хората да ме приемат в домовете си, след като изгубя работата си.»</verse>
				<verse number="5">Той повикал всички длъжници на своя господар и попитал първия: «Колко дължиш на господаря ми?»</verse>
				<verse number="6">«Сто мерки зехтин» – отговорил той. Тогава икономът му казал: «Вземи си обратно разписката. Седни и бързо напиши петдесет!»</verse>
				<verse number="7">След това попитал друг: «А ти колко дължиш?» Човекът отговорил: «Сто крини жито.» Управителят му казал: «Вземи си разписката и напиши осемдесет.»</verse>
				<verse number="8">По-късно господарят похвалил недобросъвестния служител за неговата находчивост. Светските хора са по-находчиви със себеподобните си, отколкото духовните хора.</verse>
				<verse number="9">Казвам ви: спечелете си приятели чрез земното си богатство, така че когато то свърши, да ви приемат във вечните домове.</verse>
				<verse number="10">Който е верен в малките неща, верен е и в големите; а който е нечестен в малките неща, ще бъде нечестен и в големите.</verse>
				<verse number="11">Затова, ако не могат да ви поверят земното богатство, кой тогава ще ви повери истинското?</verse>
				<verse number="12">И щом като не може да ви се разчита за чуждия имот, кой ще ви даде вашия?“</verse>
				<verse number="13">„Никой не може да бъде едновременно слуга на двама господари, защото или ще мрази единия и ще обича другия, или ще е предан на единия и ще презира другия. Не можете да служите и на Бога, и на Парите. “</verse>
				<verse number="14">Фарисеите, които обичаха парите, чуха всичко това и се присмяха на Исус.</verse>
				<verse number="15">Той им каза: „Вие се правите на праведни пред хората, но Бог познава сърцата ви. Онова, което хората ценят, Бог презира.</verse>
				<verse number="16">До идването на Йоан бяха в сила законът на Моисей и писанията на пророците. След него се проповядва Благата вест за Божието царство и всеки се стреми да влезе в него.</verse>
				<verse number="17">Но по-лесно ще бъде небето и земята да преминат, отколкото дори една точка от закона да бъде променена.</verse>
				<verse number="18">Ако един мъж се разведе с жена си и се ожени за друга, извършва прелюбодейство. Всеки, който се жени за разведена жена, също извършва прелюбодейство.“</verse>
				<verse number="19">Исус каза: „Живял един богаташ, който винаги се обличал в скъпи дрехи и всеки ден устройвал разточителни пиршества.</verse>
				<verse number="20">Пред вратата му често донасяли един бедняк на име Лазар, целия покрит с рани.</verse>
				<verse number="21">Той копнеел да се насити с трохите, които падали от масата на богатия. Даже кучетата идвали да ближат раните му.</verse>
				<verse number="22">След време беднякът умрял и ангелите го завели при Авраам. Богатият също умрял и го погребали.</verse>
				<verse number="23">В ада, където го измъчвали, богаташът вдигнал поглед и видял в далечината Авраам да държи Лазар в обятията си.</verse>
				<verse number="24">Богаташът извикал: «Отче Аврааме, смили се над мен! Изпрати Лазар да натопи върха на пръста си във вода и да ми разхлади езика, защото страдам ужасно в този огън!»</verse>
				<verse number="25">Но Авраам отговорил: «Синко, спомни си, че приживе ти получи само хубаво, а Лазар – само лошо. Сега той се утешава, а ти страдаш.</verse>
				<verse number="26">Освен това помежду ни зее пропаст, за да не може никой оттук да премине отсреща и никой оттам да не може да дойде тук при нас.»</verse>
				<verse number="27">Богатият казал: «Моля те тогава, отче, прати Лазар в бащината ми къща.</verse>
				<verse number="28">Аз имам петима братя. Нека ги предупреди, за да не дойдат и те в това място на страдания.»</verse>
				<verse number="29">А Авраам отговорил: «Те имат писаното от Моисей и пророците – да се вслушат в думите им.»</verse>
				<verse number="30">Но богаташът отвърнал: «Не, отче Аврааме, ако при тях дойде някой възкръснал от мъртвите, те ще повярват и ще се покаят. »“</verse>
				<verse number="31">Авраам му отговорил: «Ако братята ти не слушат Моисей и пророците, даже и да възкръсне някой от мъртвите, пак няма да повярват.»“</verse>
			</chapter>
			<chapter number="17">
				<verse number="1">Исус каза на учениците си: „Неща, които изкушават хората да извършат грях, неизбежно ще дойдат, но горко на онзи, чрез когото дойдат.</verse>
				<verse number="2">За него би било по-добре да му окачат воденичен камък на шията и да го хвърлят в морето, отколкото да изкуши някого от тези малките да съгреши.</verse>
				<verse number="3">Затова внимавайте какво правите! Ако брат ти съгреши, порицай го и ако съжали, прости му.</verse>
				<verse number="4">И ако в един ден ти причини зло седем пъти и след това седем пъти ти каже: «Съжалявам», прости му.“</verse>
				<verse number="5">Тогава апостолите казаха на Господа: „Дай ни повече вяра.“</verse>
				<verse number="6">Господ им отговори: „Ако имате вяра колкото синапено зрънце, можете да заповядате на тази черница: «Изкорени се и се засади в морето!» и тя ще ви се подчини.“</verse>
				<verse number="7">„Ако някой от вас има слуга, който му оре земята или пасе овцете, ще му каже ли веднага като се върне от полето: «Влизай и сядай да ядеш»?</verse>
				<verse number="8">Не, разбира се! По-скоро ще му каже: «Приготви ми вечерята, сложи си престилката и ми прислужвай, докато ям и пия. След това можеш и ти да ядеш и пиеш.»</verse>
				<verse number="9">Нима ще благодари на слугата за това, че е изпълнил заповедта му?</verse>
				<verse number="10">Същото е и с вас. Когато изпълните всичко, което ви е било заповядано, кажете: «Ние сме само едни слуги. Не заслужаваме благодарност. Просто изпълнихме дълга си.»“</verse>
				<verse number="11">На път за Ерусалим Исус минаваше по границата между Самария и Галилея.</verse>
				<verse number="12">Когато влизаше в едно село, го срещнаха десет души, болни от проказа. Те стояха на разстояние</verse>
				<verse number="13">и викаха: „Исусе! Господарю! Смили се над нас!“</verse>
				<verse number="14">Когато ги видя, Исус им каза: „Идете и се покажете на свещениците.“ Докато вървяха към свещениците, те оздравяха.</verse>
				<verse number="15">Но един от тях, веднага щом видя, че е излекуван, се върна при Исус, възхвалявайки Бога със силен глас,</verse>
				<verse number="16">хвърли се в краката му и му благодари. Този човек беше самарянин.</verse>
				<verse number="17">Исус отговори: „Десет души бяха излекувани. Къде са останалите девет?</verse>
				<verse number="18">Единствено този чужденец ли се върна да благодари на Бога?“</verse>
				<verse number="19">После му каза: „Стани и си върви. Вярата ти те излекува.“</verse>
				<verse number="20">Веднъж фарисеите попитаха Исус: „Кога ще дойде Божието царство?“ Исус отговори: „Божието царство не идва по видим начин.</verse>
				<verse number="21">Хората няма да кажат «Виж, тук е!» или «Там е!», защото Божието царство е във вас.“</verse>
				<verse number="22">А на учениците си Исус каза: „Ще дойде време, когато ще копнеете да видите поне един от дните на Човешкия Син, но няма да можете.</verse>
				<verse number="23">Хората ще ви казват: «Виж, там е!» или «Виж, тук е!», но не отивайте и не ги следвайте.“</verse>
				<verse number="24">„Защото в деня на своето завръщане Човешкият Син ще бъде като светкавицата, която блясва и озарява небето от край до край.</verse>
				<verse number="25">Но преди това той трябва да понесе много страдания и да бъде отхвърлен от това поколение.</verse>
				<verse number="26">Когато дойде Човешкият Син, ще бъде както беше по времето на Ной:</verse>
				<verse number="27">хората ядяха, пиеха, женеха се и се омъжваха до деня, в който Ной влезе в кораба. После дойде потопът и унищожи всички.</verse>
				<verse number="28">Същото беше и по времето на Лот – хората ядяха и пиеха, купуваха и продаваха, засаждаха и строяха.</verse>
				<verse number="29">Но в деня, в който Лот напусна Содом, от небето се изсипа огън и жупел и погуби всички.</verse>
				<verse number="30">Така ще бъде и в деня, в който Човешкият Син дойде отново.“</verse>
				<verse number="31">„В онзи Ден, ако човек е на покрива на къщата си, не трябва да слиза, за да си прибере отвътре вещите. Който е на полето, не трябва да се връща –</verse>
				<verse number="32">спомнете си какво се случи с жената на Лот!</verse>
				<verse number="33">Който се опита да запази живота си, ще го изгуби, а който изгуби живота си, ще го съхрани.</verse>
				<verse number="34">Казвам ви, че тогава двама души ще споделят едно легло през нощта: единият ще бъде взет, а другият – оставен.</verse>
				<verse number="35">Две жени ще мелят зърно заедно: едната ще бъде взета, а другата – оставена.“</verse>
				<verse number="36">[]</verse>
				<verse number="37">Учениците попитаха Исус: „Къде ще стане това, Господи?“ Той им отговори: „Където е трупът, там ще се съберат и лешоядите.“</verse>
			</chapter>
			<chapter number="18">
				<verse number="1">Тогава Исус разказа на учениците си притча, за да ги научи винаги да се молят и да не губят надежда:</verse>
				<verse number="2">„Живеел в един град съдия, който нито се страхувал от Бога, нито уважавал хората.</verse>
				<verse number="3">В същия град живеела и една вдовица, която непрекъснато ходела при съдията и казвала: «Отсъди в моя полза срещу противника ми!»</verse>
				<verse number="4">Но съдията не искал и да чуе за това. След време обаче си помислил: «Не ме е страх от Бога и не уважавам хората.</verse>
				<verse number="5">Но тъй като тази вдовица не ме оставя на мира, ще отсъдя в нейна полза, защото иначе ще ме умори с безкрайните си молби.»“</verse>
				<verse number="6">Тогава Господ каза: „Обърнете внимание на думите на несправедливия съдия.</verse>
				<verse number="7">Нима Бог няма да отсъди в полза на своите избрани, които викат към него ден и нощ? Нима ще се бави с отговора си?</verse>
				<verse number="8">Казвам ви: Бог начаса ще отсъди в тяхна полза. Но когато Човешкият Син дойде, ще намери ли вяра на земята?“</verse>
				<verse number="9">На тези, които бяха убедени в своята праведност и гледаха с презрение на всички останали, Исус разказа следната притча:</verse>
				<verse number="10">„Двама души отишли в храма да се помолят. Единият бил фарисей, а другият – бирник.</verse>
				<verse number="11">Фарисеят застанал настрана и започнал да се моли: «О Боже, благодаря ти, че не съм като другите хора – крадци, измамници, прелюбодейци. Благодаря ти, че не съм като онзи бирник там.</verse>
				<verse number="12">Аз постя два пъти седмично и давам една десета от всичко, което спечеля.»</verse>
				<verse number="13">Бирникът стоял на разстояние и не смеел даже очите си да вдигне към небето. Удрял се в гърдите и се молел: «Боже, смили се над мен, грешника!»</verse>
				<verse number="14">Казвам ви, че този човек, а не другият, след молитвата си се прибрал вкъщи оправдан пред Бога. Защото всеки, който величае себе си, ще бъде смирен, а всеки, който смирява себе си, ще бъде възвеличан.“</verse>
				<verse number="15">Някои хора водеха при Исус невръстните си дечица, за да ги докосне. Но когато видяха това, учениците им се скараха.</verse>
				<verse number="16">Исус обаче извика децата при себе си и каза на учениците си: „Пуснете децата да дойдат при мен и не ги спирайте, защото Божието царство принадлежи на такива като тях.</verse>
				<verse number="17">Истина ви казвам: който не приеме Божието царство така, както го приема едно дете, никога няма да влезе в него.“</verse>
				<verse number="18">Един юдейски водач попита Исус: „Добри ми Учителю, какво трябва да направя, за да наследя вечен живот?“</verse>
				<verse number="19">Исус му отговори: „Защо ме наричаш «добър»? Никой не е добър освен един единствен – Бог.</verse>
				<verse number="20">Нали знаеш заповедите: «Не прелюбодействай, не убивай, не кради, не лъжесвидетелствай, уважавай баща си и майка си!»“</verse>
				<verse number="21">Водачът отвърна: „От дете спазвам тези заповеди.“</verse>
				<verse number="22">Като чу това, Исус му каза: „Има само едно нещо, което ти липсва. Продай всичко, което имаш, раздай парите на бедните и ще имаш съкровище в небесата. След това ела и ме последвай.“</verse>
				<verse number="23">Но като чу това, човекът се натъжи, защото беше много богат.</verse>
				<verse number="24">Исус видя, че се е натъжил и каза: „Колко трудно е за богатите да влязат в Божието царство!</verse>
				<verse number="25">По-лесно е камила да мине през иглено ухо, отколкото богат човек да влезе в Божието царство.“</verse>
				<verse number="26">Щом чуха това, хората попитаха: „Кой тогава може да се спаси?“</verse>
				<verse number="27">Исус отговори: „Невъзможното за хората за Бога е възможно.“</verse>
				<verse number="28">Тогава Петър каза: „Виж! Ние оставихме всичко, което имахме, за да те последваме.“</verse>
				<verse number="29">Исус им каза: „Истина ви казвам: всеки, който е оставил дом, жена, братя, родители или деца заради Божието царство,</verse>
				<verse number="30">ще получи многократно повече в настоящето, а в бъдещия свят – вечен живот.“</verse>
				<verse number="31">Исус отведе настрана дванадесетте апостола и им каза: „Чуйте! Отиваме в Ерусалим и всичко писано от пророците за Човешкия Син ще се сбъдне.</verse>
				<verse number="32">Той ще бъде предаден на езичниците. Над него ще издевателстват, ще му се подиграват, ще го заплюват.</verse>
				<verse number="33">Ще го бият с камшик, а след това ще го убият. Но на третия ден след смъртта си той ще възкръсне.“</verse>
				<verse number="34">Но апостолите не разбраха нищо от думите на Исус. Смисълът им беше скрит от тях и те недоумяваха за какво говори той.</verse>
				<verse number="35">Когато се приближаваше до Ерихон, Исус видя един сляп човек, който бе седнал край пътя и просеше.</verse>
				<verse number="36">Като чу шума от минаващите край него хора, слепият попита какво става.</verse>
				<verse number="37">Отговориха му: „Исус от Назарет минава.“</verse>
				<verse number="38">Тогава слепият завика: „Исусе, Сине Давидов! Смили се над мен!“</verse>
				<verse number="39">Онези, които вървяха отпред, му казаха да мълчи, но слепият се развика още повече: „Сине Давидов! Смили се над мен!“</verse>
				<verse number="40">Исус спря и нареди да доведат слепия. Когато човекът приближи, Исус го попита:</verse>
				<verse number="41">„Какво искаш да направя за теб?“ „Господи, искам да прогледна“ – отвърна той.</verse>
				<verse number="42">Исус му каза: „Прогледни! Твоята вяра те излекува.“</verse>
				<verse number="43">И зрението му веднага се възвърна и той тръгна след Исус, славейки Бога. И всички видяха това и отдадоха хвала на Бога.</verse>
			</chapter>
			<chapter number="19">
				<verse number="1">Исус минаваше през Eрихон.</verse>
				<verse number="2">В този град имаше един богат човек на име Закхей. Той беше началник на бирниците.</verse>
				<verse number="3">Закхей се опитваше да зърне Исус, но не можеше поради ниския си ръст и насъбралата се тълпа.</verse>
				<verse number="4">Затова изтича напред до място, откъдето Исус щеше да мине, и се покатери на едно смокиново дърво, за да го види.</verse>
				<verse number="5">Когато стигна до това място, Исус погледна нагоре, видя Закхей и му каза: „Закхей, слизай бързо, защото днес трябва да отседна в дома ти.“</verse>
				<verse number="6">Закхей бързо слезе от дървото и с радост прие Исус в къщата си.</verse>
				<verse number="7">Всички хора видяха това и започнаха да роптаят: „Вижте само къде ще отседне – при един грешник!“</verse>
				<verse number="8">Тогава Закхей се изправи и каза на Господа: „Ето, Господи! Половината от имота си ще дам на бедните. Ако съм ограбил някого, ще му заплатя четирикратно.“</verse>
				<verse number="9">Исус му каза: „Днес този дом получи спасение, понеже и този човек е син на Авраам.</verse>
				<verse number="10">Защото Човешкият Син дойде да търси и спаси изгубеното.“</verse>
				<verse number="11">Исус наближаваше Ерусалим. Някои хора мислеха, че Божието царство ще настъпи веднага.</verse>
				<verse number="12">Затова Исус им разказа следната притча: „Един благородник отишъл в далечна страна, за да бъде коронясан за цар, след което да се върне и управлява народа си.</verse>
				<verse number="13">Той извикал десет от слугите си, дал им десет мнаси и им заръчал: «Търгувайте с парите, докато се върна.»</verse>
				<verse number="14">Гражданите мразели този човек и изпратили след него пратеници да кажат, че не го искат за цар.</verse>
				<verse number="15">Но той станал цар, върнал се в страната си и повикал слугите си, на които бил дал пари, за да узнае кой какво е спечелил.</verse>
				<verse number="16">Дошъл първият слуга и казал: «С твоята мнаса, господарю, спечелих още десет.»</verse>
				<verse number="17">«Браво!» – отговорил царят. «Ти си добър слуга. И понеже си бил верен в малкото, поверявам ти управлението на десет града.»</verse>
				<verse number="18">Тогава дошъл вторият слуга и казал: «С твоята мнаса, господарю, спечелих още пет.»</verse>
				<verse number="19">«Поверявам ти управлението на пет града» – отвърнал царят.</verse>
				<verse number="20">Дошъл и третият слуга и казал: «Господарю, ето твоята мнаса. Аз я увих в кърпа и я скрих,</verse>
				<verse number="21">защото се страхувах от теб. Знаех, че си суров човек и взимаш каквото не си спечелил, и жънеш каквото не си сял.»</verse>
				<verse number="22">Тогава царят му отговорил: «Със собствените ти думи ще те съдя. Ти си зъл слуга! Казваш, че си знаел, че съм суров, че взимам каквото не съм спечелил и жъна каквото не съм сял.</verse>
				<verse number="23">Защо тогава не вложи парите ми в банката, за да си ги получа сега с лихвите?»</verse>
				<verse number="24">А на стоящите наоколо хора царят казал: «Вземете му мнасата и я дайте на онзи слуга, който е спечелил десет мнаси.»</verse>
				<verse number="25">Те му казали: «Но, господарю, той вече има десет мнаси.»</verse>
				<verse number="26">Царят отвърнал: «Казвам ви: всеки, който има, ще получи още, а на онзи, който няма, ще се отнеме и малкото, което има.</verse>
				<verse number="27">А сега, къде са хората, които не ме искаха за цар? Доведете ги и ги убийте пред очите ми!»“</verse>
				<verse number="28">След като каза тези неща, Исус тръгна напред, изкачвайки се към Ерусалим.</verse>
				<verse number="29">Когато наближи градовете Витфагия и Витания недалеч от хълма, наречен Елеонска планина, Исус изпрати напред двама от учениците си.</verse>
				<verse number="30">Той им каза: „Идете в онова село отсреща. Като влезете в него, ще намерите едно вързано магаренце, което никой още не е възсядал. Отвържете го и го доведете тук.</verse>
				<verse number="31">Ако някой ви попита защо отвързвате магарето, отговорете така: «Господ има нужда от него.»“</verse>
				<verse number="32">Учениците влязоха в града и намериха всичко така, както им беше казал Исус.</verse>
				<verse number="33">Когато отвързваха магаренцето, стопаните му попитаха: „Защо отвързвате магаренцето?“</verse>
				<verse number="34">Тогава учениците отговориха: „Господ има нужда от него.“</verse>
				<verse number="35">Те отведоха магаренцето при Исус, метнаха връхните си дрехи на гърба на животното и качиха Исус отгоре.</verse>
				<verse number="36">Докато той яздеше, хората постилаха пред него връхните си дрехи.</verse>
				<verse number="37">Виждайки го да се приближава, цялото множество ученици се събра в подножието на Елеонската планина и всички радостни започнаха гръмогласно да прославят Бога за всички чудеса, които бяха видели:</verse>
				<verse number="38">„«Благословен да бъде царят, който идва в името на Господа!» Мир на небето и слава във висините!“</verse>
				<verse number="39">Някои от намиращите се сред тълпата фарисеи казаха на Исус: „Учителю, заповядай на учениците си да престанат.“</verse>
				<verse number="40">А Исус им отговори: „Казвам ви: ако те млъкнат, камъните ще завикат!“</verse>
				<verse number="41">Когато наближи и видя града, Исус заплака за него</verse>
				<verse number="42">и каза: „Как бих искал днес да узнаеш какво ще ти донесе мир! Но сега това е скрито от очите ти.</verse>
				<verse number="43">Ще дойдат дни, когато враговете ти ще издигнат стена около теб и ще те обградят от всички страни.</verse>
				<verse number="44">Те ще те сринат до основи и ще избият жителите ти. Камък върху камък няма да остане, защото не позна времето, когато Бог те посети.“</verse>
				<verse number="45">Исус влезе в храма и започна да гони хората, които търгуваха вътре.</verse>
				<verse number="46">Той каза: „Писано е: «Моят дом ще бъде дом на молитва», а вие го превърнахте в «свърталище на разбойници».“</verse>
				<verse number="47">Всеки ден Исус поучаваше в храма. Главните свещеници, законоучителите и водачите на народа търсеха начин да го убият,</verse>
				<verse number="48">но не знаеха как да го направят, защото хората възторжено поглъщаха всяка негова дума.</verse>
			</chapter>
			<chapter number="20">
				<verse number="1">Един ден Исус беше в храма, поучаваше хората и им съобщаваше Благата вест за Божието царство. Главните свещеници заедно със законоучителите и старейшините дойдоха при него</verse>
				<verse number="2">и го попитаха: „Кажи ни, с чия власт вършиш всичко това? Кой ти я даде?“</verse>
				<verse number="3">Исус им отговори: „Аз също ще ви задам един въпрос. Кажете ми:</verse>
				<verse number="4">Йоановото кръщение от Бога ли беше или от хората?“</verse>
				<verse number="5">Те започнаха да обсъждат помежду си: „Ако отговорим: «От Бога», той ще каже: «Защо тогава не му повярвахте?»</verse>
				<verse number="6">Ако пък кажем: «От хората», целият народ ще ни убие с камъни, защото вярва, че Йоан е пророк.“</verse>
				<verse number="7">Затова отговориха: „Не знаем.“</verse>
				<verse number="8">Тогава Исус им каза: „И аз няма да ви кажа с чия власт върша всичко това.“</verse>
				<verse number="9">После Исус започна да разказва следната притча: „Един човек засадил лозе, дал го под наем на лозари и заминал за дълго.</verse>
				<verse number="10">Когато дошло време за гроздобер, той изпратил един от слугите си при лозарите, за да получи своя дял от реколтата. Но те го набили и го изгонили с празни ръце.</verse>
				<verse number="11">Тогава изпратил друг слуга. Но и към него лозарите се отнесли грубо, набили го и го изгонили с празни ръце.</verse>
				<verse number="12">Изпратил трети слуга, когото лозарите също наранили и изхвърлили.</verse>
				<verse number="13">Тогава стопанинът на лозето си казал: «Какво да правя? Ще изпратя своя любим син. Може би към него ще се отнесат с уважение.»</verse>
				<verse number="14">Но когато видели сина му, лозарите си казали: «Това е наследникът. Да го убием, за да стане лозето наше!»</verse>
				<verse number="15">И те изхвърлили сина от лозето и го убили. След всичко това какво ще направи с тях собственикът на лозето?</verse>
				<verse number="16">Ще дойде и ще убие тези лозари, а след това ще даде лозето на други.“ Като чуха това, хората казаха: „Дано това никога да не се случи!“</verse>
				<verse number="17">Но Исус ги погледна и каза: „Какво тогава означава Писанието: «Камъкът, който зидарите отхвърлиха, стана крайъгълен камък»?</verse>
				<verse number="18">Който падне върху този камък, ще се разбие на парчета и ако този камък падне върху някого, ще го смаже.“</verse>
				<verse number="19">Законоучителите и главните свещеници искаха да хванат Исус още в този момент, защото разбраха, че тази притча се отнася за тях, но се страхуваха от народа.</verse>
				<verse number="20">Затова изчакваха удобен момент да го заловят. Те изпратиха при него шпиони, които се преструваха на искрени, за да се хванат за някоя негова дума и да го предадат на пълномощията и властта на губернатора.</verse>
				<verse number="21">И така, тези хора попитаха Исус: „Учителю, знаем, че това, което казваш и поучаваш, е правилно, че си безпристрастен към хората и вярно поучаваш истината за Божия път.</verse>
				<verse number="22">Кажи ни, редно ли е да плащаме данък на цезаря или не?“</verse>
				<verse number="23">Но Исус знаеше, че се опитват да го подведат и им каза:</verse>
				<verse number="24">„Дайте ми един динарий. Чии са това изображение и това име?“ Те отговориха: „На цезаря.“</verse>
				<verse number="25">Исус им каза: „Тогава давайте цезаровото на цезаря, а Божието – на Бога.“</verse>
				<verse number="26">Те не можаха с хитрост да накарат Исус да каже нещо пред хората, което би могло да се използва против него, и смаяни от отговора му, млъкнаха.</verse>
				<verse number="27">Няколко садукеи (садукеите отричат възкресението) дойдоха при Исус и го попитаха:</verse>
				<verse number="28">„Учителю, Моисей е написал, че ако женен мъж умре, без да е имал деца, тогава брат му трябва да се ожени за вдовицата и те трябва да имат деца, за да продължат рода на умрелия брат.</verse>
				<verse number="29">Имало седем братя. Първият се оженил, но умрял бездетен.</verse>
				<verse number="30">След това вторият,</verse>
				<verse number="31">после третият от братята се оженили за тази жена. Същото се случило и с останалите – всички те умрели, без да оставят деца.</verse>
				<verse number="32">Последна умряла жената.</verse>
				<verse number="33">Всеки един от седемте братя бил женен за нея. Тогава, чия жена ще бъде тя след възкръсението?“</verse>
				<verse number="34">Исус им отговори: „В този свят хората се женят и омъжват.</verse>
				<verse number="35">Но онези, които бъдат счетени за достойни да възкръснат от мъртвите и да живеят в онзи свят, няма да се женят или омъжват.</verse>
				<verse number="36">Те ще бъдат като ангели и за тях вече няма да има смърт. Те са деца на Бога, защото са били възкресени от мъртвите.</verse>
				<verse number="37">А че мъртвите възкръсват, го каза ясно още Моисей, когато говореше за горящия храст и нарече Господа «Бога на Авраам, Бога на Исаак и Бога на Яков».</verse>
				<verse number="38">Той не е Бог на мъртвите, а на живите, защото всички хора, които принадлежат на Бога, са живи.“</verse>
				<verse number="39">Някои от законоучителите казаха: „Добре отговори, Учителю.“</verse>
				<verse number="40">Оттогава никой вече не се осмели да му задава други въпроси.</verse>
				<verse number="41">Тогава Исус каза: „Защо хората говорят, че Месията е Давидов син?</verse>
				<verse number="42">Самият Давид казва в книгата на Псалмите: «Господ каза на моя Господ: Седни от дясната ми страна,</verse>
				<verse number="43">докато подчиня твоите врагове на властта ти.»</verse>
				<verse number="44">И тъй, Давид го нарича «Господ». Тогава как може Месията да е негов син?“</verse>
				<verse number="45">Докато всички хора го слушаха, Исус каза на учениците си:</verse>
				<verse number="46">„Пазете се от законоучителите! Те обичат да се разхождат пременени с дългите си роби, за да изглеждат важни. Обичат да ги поздравяват по пазарите, да заемат най-предните столове в синагогите и най-почетните места при празненствата.</verse>
				<verse number="47">Отнемат имуществото на вдовици, а после за пред хората казват дълги молитви. Те ще получат по-сурово наказание.“</verse>
			</chapter>
			<chapter number="21">
				<verse number="1">След това Исус се огледа и като наблюдаваше как богатите пускат даренията си в кутията за събиране на пари,</verse>
				<verse number="2">той видя една бедна вдовица, която пусна в нея две лепти.</verse>
				<verse number="3">Исус каза: „Истина ви казвам: тази бедна вдовица даде повече от другите.</verse>
				<verse number="4">Всички останали дадоха даренията си от парите, които не им бяха нужни, а тя в немотията си даде всичко, което имаше, за да преживее.“</verse>
				<verse number="5">Някои от учениците разговаряха за храма: „Този храм е красив, построен е от най-добрия камък и е украсен с много дарове, принесени на Бога.“ Но Исус им каза:</verse>
				<verse number="6">„Ще дойде време, когато всичко, което виждате тук, ще бъде разрушено. Камък върху камък няма да остане.“</verse>
				<verse number="7">„Учителю, кога ще се случат тези неща?“ – попитаха те. „И какъв ще бъде знакът, че те предстоят?“</verse>
				<verse number="8">Исус отговори: „Внимавайте! Не се оставяйте да ви заблудят, защото много хора ще дойдат, използвайки името ми, и ще ви кажат: «Аз съм Месията!» и «Времето дойде!» Но не ги следвайте!</verse>
				<verse number="9">Не се плашете, когато чуете за войни и бунтове. Тези неща трябва да се случат първо, но краят няма да последва веднага.“</verse>
				<verse number="10">Тогава Исус им каза: „Ще се изправят народ срещу народ и царство срещу царство.</verse>
				<verse number="11">Ще има големи земетресения, глад и епидемии на различни места. Ще се случат ужасни неща, а от небето ще дойдат велики знамения.</verse>
				<verse number="12">Но преди да се случи всичко това, ще ви заловят и ще ви преследват. Ще ви отведат на съд в синагогите и ще ви хвърлят в затвори. Ще ви изправят пред царе и управници заради моето име.</verse>
				<verse number="13">Но това ще ви даде възможност да свидетелствате за мен.</verse>
				<verse number="14">Решете в себе си да не се тревожите предварително как ще се защитите.</verse>
				<verse number="15">Ще ви дам мъдрост да говорите така, че всичките ви противници да бъдат безсилни да ви противостоят или опровергаят.</verse>
				<verse number="16">Ще ви предават даже вашите родители, братя, роднини и приятели. Някои от вас ще бъдат убити.</verse>
				<verse number="17">Всички ще ви мразят, защото сте мои последователи.</verse>
				<verse number="18">Но дори и косъм няма да падне от главите ви.</verse>
				<verse number="19">Останете твърди и ще се спасите.“</verse>
				<verse number="20">„Когато видите Ерусалим обсаден от войски, ще знаете, че неговото унищожение наближава.</verse>
				<verse number="21">Тогава онези, които са в Юдея, да бягат в планините, онези, които са в града, да го напуснат, а намиращите се наоколо да не влизат в него.</verse>
				<verse number="22">Защото това са дни на наказание, за да се изпълни всичко, което е било писано.</verse>
				<verse number="23">Горко на бременните и кърмещите през онези дни, защото на земята ще има голямо бедствие и гняв върху този народ.</verse>
				<verse number="24">Някои ще загинат, посечени от меч, други ще бъдат отведени в плен по всички народи. Езичници ще тъпчат Ерусалим, докато не изтече времето им.“</verse>
				<verse number="25">„Знамения ще се случат със слънцето, луната и звездите. Народите по земята ще изпаднат в отчаяние и недоумение от грохота и вълнението на морето.</verse>
				<verse number="26">Те ще припадат от страх и ужас пред онова, което ще сполети света, защото небесните сили ще се разклатят.</verse>
				<verse number="27">И тогава ще видят Човешкия Син да идва в облак със сила и славно величие.</verse>
				<verse number="28">Когато всичко това започне да се случва, изправете се и вдигнете главите си, защото освобождението ви наближава.“</verse>
				<verse number="29">Тогава Исус им разказа следната притча: „Погледнете смокинята и другите дървета.</verse>
				<verse number="30">Когато се раззеленят, знаете, че лятото наближава.</verse>
				<verse number="31">Така ще бъде и с нещата, за които ви говорих: щом видите, че се сбъдват, ще знаете, че Божието царство е близо.</verse>
				<verse number="32">Истина ви казвам: това поколение няма да премине, докато всичко не се сбъдне.</verse>
				<verse number="33">Небето и земята ще преминат, но моите думи никога няма да преминат.“</verse>
				<verse number="34">„Бъдете внимателни! Не притъпявайте ума си с пиянство, гуляи и житейски грижи, да не би онзи Ден да ви изненада внезапно</verse>
				<verse number="35">като клопка. А той ще дойде за всички хора навсякъде по земята.</verse>
				<verse number="36">Затова винаги бъдете нащрек и се молете да можете да избегнете всичко, което ще се случи, и да застанете пред Човешкия Син. “</verse>
				<verse number="37">Всеки ден Исус поучаваше в храма, а вечер излизаше да пренощува на хълма, наречен Елеонска планина.</verse>
				<verse number="38">И още призори всички хора отиваха в храма, за да го слушат.</verse>
			</chapter>
			<chapter number="22">
				<verse number="1">Наближаваше празникът на безквасните хлябове, наречен Пасха.</verse>
				<verse number="2">Главните свещеници и законоучителите търсеха някакъв начин да убият Исус, защото се страхуваха от народа.</verse>
				<verse number="3">Тогава Сатана влезе в един от дванадесетте апостола, който се казваше Юда Искариотски.</verse>
				<verse number="4">Юда отиде при главните свещеници и храмовата стража, за да се уговори с тях как да им предаде Исус.</verse>
				<verse number="5">Те бяха много доволни и обещаха да му дадат за това пари.</verse>
				<verse number="6">Той се съгласи и зачака удобен момент да им предаде Исус, когато наоколо няма хора.</verse>
				<verse number="7">Дойде денят на безквасните хлябове, когато трябваше да се принесе в жертва пасхално агне.</verse>
				<verse number="8">Исус каза на Петър и Йоан: „Идете и пригответе за нас пасхалната вечеря.“</verse>
				<verse number="9">„Къде искаш да я приготвим?“ – попитаха те.</verse>
				<verse number="10">Исус им отговори: „Чуйте! Щом влезете в града, ще ви срещне човек, който носи стомна с вода. Тръгнете след него и в която къща влезе, влезте и вие.</verse>
				<verse number="11">Кажете на стопанина: «Учителят те пита: Къде е стаята, където ще ям пасхалната вечеря с учениците си?»</verse>
				<verse number="12">Тогава той ще ви покаже голяма подредена стая на горния етаж. Там я пригответе.“</verse>
				<verse number="13">Петър и Йоан тръгнаха и намериха всичко така, както им беше казал Исус, и приготвиха пасхалната вечеря.</verse>
				<verse number="14">Когато настъпи часът, Исус седна на масата заедно с апостолите</verse>
				<verse number="15">и им каза: „От сърце желаех да ям с вас тази пасхална вечеря, преди да умра!</verse>
				<verse number="16">Казвам ви: вече няма да я вкуся, докато пълният й смисъл не се открие в Божието царство.“</verse>
				<verse number="17">После Исус взе чаша вино и като благодари на Бога, каза: „Вземете тази чаша и я разделете помежду си.</verse>
				<verse number="18">Отсега нататък няма да пия вино, докато не дойде Божието царство.“</verse>
				<verse number="19">После взе хляб и като благодари на Бога, го разчупи, раздаде го на всички и каза: „Това е моето тяло, което се дава за вас. Правете това, за да ме помните.“</verse>
				<verse number="20">По същия начин след вечерята Исус взе чашата и каза: „Тази чаша е новият завет, запечатан с кръвта ми, която се пролива за вас.</verse>
				<verse number="21">Но вижте! Един от вас скоро ще ме предаде. Ръката му е на масата до моята ръка.</verse>
				<verse number="22">Човешкият Син ще извърви пътя, който му е определен, но горко на онзи, който го предаде.“</verse>
				<verse number="23">Тогава апостолите започнаха да се питат: „Кой от нас би могъл да стори това?“</verse>
				<verse number="24">После апостолите започнаха да спорят кой от тях трябва да бъде считан за най-велик.</verse>
				<verse number="25">А Исус им каза: „Царете на езичниците господстват над тях, а управниците им ги принуждават да ги наричат «благодетели на народа».</verse>
				<verse number="26">Но вие не бъдете като тях. Напротив, най-великият сред вас трябва да стане като най-малкия, а този, който управлява – като този, който служи.</verse>
				<verse number="27">Кой е по-велик – този, който е седнал на масата, или този, който прислужва? Този, който е седнал на масата, нали? Но сред вас аз съм като този, който прислужва.</verse>
				<verse number="28">Вие бяхте до мен по време на изпитанията ми.</verse>
				<verse number="29">Също както моят Баща ми даде царска власт, така и аз ви я давам,</verse>
				<verse number="30">за да ядете и пиете на моята маса в царството ми, да седите на престоли и да съдите дванадесетте племена на Израел.“</verse>
				<verse number="31">„Симоне, Симоне, слушай! Сатана поиска разрешение да ви пресее всички като жито.</verse>
				<verse number="32">Но аз се молих за теб да не загубиш вярата си. И когато се върнеш при мен, укрепвай братята си.“</verse>
				<verse number="33">А Петър отговори: „Господи, готов съм да ида с теб и в затвора, и на смърт!“</verse>
				<verse number="34">Но Исус му каза: „Казвам ти, Петре: преди петелът да пропее днес, ти три пъти ще отречеш, че ме познаваш.“</verse>
				<verse number="35">Тогава Исус им каза: „Когато ви изпратих без кесия, без торба, без обувки, липсваше ли ви нещо?“ „Не“ – отговориха апостолите.</verse>
				<verse number="36">Исус им каза: „Сега обаче, ако имате пари или торба, носете ги със себе си. Който няма нож, да продаде връхната си дреха и да си купи.</verse>
				<verse number="37">Писано е: «Поставиха го наравно с престъпниците.» Казвам ви, че това трябва да се изпълни в мен. Всичко, което е писано за мен, сега се изпълнява.“</verse>
				<verse number="38">Учениците му казаха: „Ето, Господи, два ножа.“ „Достатъчно!“ – отговори Исус.</verse>
				<verse number="39">Той излезе от Ерусалим и отиде, както обикновено, на Елеонската планина. Учениците му отидоха с него.</verse>
				<verse number="40">Когато стигна до мястото, той им каза: „Молете се да не бъдете изкушени.“</verse>
				<verse number="41">След това се отдалечи на разстояние от около един хвърлей камък, коленичи и започна да се моли:</verse>
				<verse number="42">„Отче, ако желаеш, махни тази чаша от мен. Но нека бъде твоята воля, а не моята.“</verse>
				<verse number="43">Тогава се появи ангел от небето, изпратен да вдъхне сила на Исус.</verse>
				<verse number="44">Изпълнен с терзания, Исус се молеше още по-усърдно. Потта му се стичаше на земята като капки кръв.</verse>
				<verse number="45">Като свърши молитвата си, Исус отиде при своите ученици и ги завари заспали, изтощени от печал.</verse>
				<verse number="46">„Защо спите?“ – попита ги той. „Станете и се молете да не бъдете изкушени.“</verse>
				<verse number="47">Исус още не беше свършил да говори, когато се появи тълпа от хора. Водеше ги Юда, един от дванадесетте апостола. Той се приближи към Исус, за да го целуне.</verse>
				<verse number="48">Но Исус му каза: „Юда, нима с целувка искаш да предадеш Човешкия Син на враговете му?“</verse>
				<verse number="49">Учениците на Исус, които бяха около него, видяха какво щеше да стане и казаха: „Господи, да използваме ли ножовете си?“</verse>
				<verse number="50">И един от тях удари слугата на първосвещеника и отряза дясното му ухо.</verse>
				<verse number="51">Но Исус каза: „Спрете! Достатъчно!“ После докосна ухото на слугата и го излекува.</verse>
				<verse number="52">След това каза на главните свещеници, храмовата стража и старейшините, които бяха дошли да го заловят: „Защо сте излезли срещу мен с ножове и тояги, сякаш съм престъпник?</verse>
				<verse number="53">Всеки ден бях с вас в храма. Защо не ме арестувахте тогава? Но сега е вашият час, когато царува мракът.“</verse>
				<verse number="54">Те хванаха Исус и го отведоха под стража. Докараха го в къщата на първосвещеника. Петър ги следваше на разстояние.</verse>
				<verse number="55">Запалиха огън в средата на двора и насядаха около него. Петър седна с тях.</verse>
				<verse number="56">Една слугиня го видя в светлината на огъня Петър и взирайки се в него, каза: „Този човек също беше с него.“</verse>
				<verse number="57">Но Петър отрече: „Жено, не го познавам.“</verse>
				<verse number="58">Малко след това друг човек видя Петър и каза: „И ти си един от тях.“ „Човече, не съм“ – отвърна му Петър.</verse>
				<verse number="59">След около час един друг започна да настоява: „Със сигурност този човек е бил с него, защото също е галилеец.“</verse>
				<verse number="60">Но Петър каза: „Човече, не зная за какво говориш.“ В този миг, докато той още говореше, пропя петел.</verse>
				<verse number="61">Господ се обърна и погледна Петър. И тогава Петър си спомни думите му: „Преди да пропее днес петелът, ти ще се отречеш от мен три пъти“,</verse>
				<verse number="62">излезе навън и горчиво заплака.</verse>
				<verse number="63">Хората, които държаха Исус, започнаха да му се подиграват и да го бият.</verse>
				<verse number="64">Те завързаха очите му и му казваха: „Нали си пророк! Познай кой те удари!“</verse>
				<verse number="65">И го обиждаха по много други начини.</verse>
				<verse number="66">На другия ден народните старейшини, главните свещеници и законоучителите се събраха и отведоха Исус в Синедриона,</verse>
				<verse number="67">където му казаха: „Ако ти си Месията, кажи ни.“ Исус им отговори: „Ако ви кажа, няма да ми повярвате</verse>
				<verse number="68">и ако ви попитам, няма да ми отговорите.</verse>
				<verse number="69">Но от днес нататък Човешкият Син ще седи отдясно на Всемогъщия Бог.“</verse>
				<verse number="70">Те всички казаха: „Значи ти си Божият Син, така ли?“ Исус отговори: „Вие сами казвате, че съм.“</verse>
				<verse number="71">Тогава те казаха: „Нима ни е нужно друго свидетелство? Сами го чухме от устата му!“</verse>
			</chapter>
			<chapter number="23">
				<verse number="1">Тогава всички станаха и отведоха Исус при Пилат.</verse>
				<verse number="2">Там започнаха да го обвиняват: „Хванахме този човек да заблуждава народа ни, като му казва да не плаща данък на цезаря и нарича себе си Месията, цар.“</verse>
				<verse number="3">Тогава Пилат го попита: „Ти ли си царят на юдеите?“ Исус отговори: „Сам го казваш.“</verse>
				<verse number="4">Пилат се обърна към главните свещеници и тълпите: „Не виждам нищо лошо в този човек.“</verse>
				<verse number="5">Но те продължиха да настояват, като казваха: „С учението си той всява смут сред народа на цяла Юдея. Започна в Галилея, а сега дойде и тук.“</verse>
				<verse number="6">Като чу това, Пилат попита дали този човек е от Галилея.</verse>
				<verse number="7">Щом научи, че е от областта на Ирод, той го изпрати при Ирод, който също беше в Ерусалим по това време.</verse>
				<verse number="8">Като видя Исус, Ирод много се зарадва. Той беше чувал за него и от дълго време искаше да го види, защото се надяваше Исус да извърши някакво чудо пред очите му.</verse>
				<verse number="9">Ирод му задаваше много въпроси, но Исус мълчеше.</verse>
				<verse number="10">Главните свещеници и законоучителите стояха наоколо и яростно сипеха обвинения срещу него.</verse>
				<verse number="11">Ирод и войниците му също се отнасяха към Исус с презрение и му се подиграваха. Те го облякоха в царска мантия и го изпратиха обратно при Пилат.</verse>
				<verse number="12">В този ден Ирод и Пилат, които преди бяха врагове, станаха приятели.</verse>
				<verse number="13">Пилат събра главните свещеници, водачите и народа</verse>
				<verse number="14">и им каза: „Доведохте този човек при мен с обвинения, че заблуждава народа. Аз го разпитах тук, във ваше присъствие, и не открих никакви основания за обвиненията ви срещу него.</verse>
				<verse number="15">Ирод също го счита за невинен, защото го изпрати обратно при нас. Както виждате, той не е извършил нищо, което да заслужава смъртно наказание.</verse>
				<verse number="16">Затова ще го накажа и ще го пусна на свобода.“</verse>
				<verse number="17">[Всяка година на празника Пасха Пилат бе длъжен да им освобождава по един затворник.]</verse>
				<verse number="18">Но всички в един глас се развикаха: „Убий го! Освободи ни Варава!“</verse>
				<verse number="19">(Варава беше хвърлен в затвора за повдигане на бунт в града и за убийство.)</verse>
				<verse number="20">Пилат още веднъж се обърна към тях, защото искаше да освободи Исус.</verse>
				<verse number="21">Но те продължаваха да крещят: „Разпъни го на кръст! Разпъни го на кръст!“</verse>
				<verse number="22">За трети път Пилат им каза: „Какво престъпление е извършил? Не намирам никакво основание да го убия. Ще го накажа и после ще го освободя.“</verse>
				<verse number="23">Но хората продължиха да викат силно и да настояват Исус да бъде разпънат на кръст. Виковете им надделяха</verse>
				<verse number="24">и Пилат реши да изпълни молбата им.</verse>
				<verse number="25">Той освободи човека, когото искаха – този, който бе хвърлен в затвора за повдигане на бунт и за убийство – и им даде Исус да постъпят с него както намерят за добре.</verse>
				<verse number="26">Докато водеха Исус, войниците видяха един човек от Киринея на име Симон, който се връщаше от полето. Те го хванаха, сложиха кръста на гърба му и го накараха да го носи зад Исус.</verse>
				<verse number="27">След него вървеше голяма тълпа, сред която имаше жени, които се удряха в гърдите и го оплакваха.</verse>
				<verse number="28">Исус се обърна и им каза: „Не плачете за мен, дъщери на Ерусалим! Плачете за себе си и за децата си,</verse>
				<verse number="29">защото идва времето, когато хората ще кажат: «Благословени са тези, които не са раждали, и тези, които не са кърмили!»</verse>
				<verse number="30">След това ще кажат на планините: «Сринете се над нас!», а на хълмовете: «Скрийте ни!»</verse>
				<verse number="31">Щом хората постъпват така, когато живеят добре, какво ли ще стане, когато настъпят трудни дни?“</verse>
				<verse number="32">Изведоха и двама престъпници, които щяха да бъдат убити с Исус.</verse>
				<verse number="33">Когато стигнаха мястото, наречено Лобно, войниците го разпънаха заедно с престъпниците. Единия изправиха от дясната, а другия – от лявата му страна.</verse>
				<verse number="34">Исус каза: „Отче, прости им, защото не знаят какво вършат.“ А войниците хвърлиха жребий, за да си разделят дрехите му.</verse>
				<verse number="35">Хората стояха и гледаха, а водачите се подиграваха на Исус, като казваха: „Нали спасяваше другите! Нека спаси и себе си, ако е Месията, Божият избраник!“</verse>
				<verse number="36">Войниците също му се присмиваха. Приближиха се към него, предложиха му винен оцет</verse>
				<verse number="37">и казаха: „Ако ти си царят на юдеите, спаси себе се!“</verse>
				<verse number="38">А над него имаше надпис: „ТОВА Е ЦАРЯТ НА ЮДЕИТЕ.“</verse>
				<verse number="39">Единият от престъпниците, увиснали на кръста, го обиждаше: „Нали си Месията? Спаси себе си и нас!“</verse>
				<verse number="40">Но другият го смъмри и каза: „Страх от Бога нямаш ли! Та ти си със същата присъда.</verse>
				<verse number="41">Ние обаче сме наказани справедливо и си получаваме заслуженото, а той не е направил нищо лошо.“</verse>
				<verse number="42">А после се обърна към Исус: „Исусе, спомни си за мен, когато започнеш да царуваш!“</verse>
				<verse number="43">Исус му каза: „Истина ти казвам: днес ще бъдеш с мен в рая.“</verse>
				<verse number="44">Беше около пладне, но мрак покри цялата земя до три часа следобед.</verse>
				<verse number="45">Слънцето спря да свети. Завесата в храма се раздра на две.</verse>
				<verse number="46">Исус извика високо: „Отче, в твоите ръце предавам духа си!“ и издъхна.</verse>
				<verse number="47">Когато стотникът видя станалото, той прослави Бога и каза: „Този човек наистина бе праведен!“</verse>
				<verse number="48">А всички хора, струпали се да наблюдават зрелището, видяха какво стана и започнаха да се разотиват покрусени.</verse>
				<verse number="49">Всички познати на Исус, както и жените, които го следваха от Галилея, стояха на разстояние и наблюдаваха.</verse>
				<verse number="50">Там беше и един човек от юдейския град Ариматея, който се казваше Йосиф. Той беше добър и благочестив човек, който очакваше Божието царство.</verse>
				<verse number="51">Йосиф беше член на Съвета, но не беше съгласен с тяхното решение и действие.</verse>
				<verse number="52">Той отиде при Пилат и поиска тялото на Исус.</verse>
				<verse number="53">Свали го от кръста, пови го в ленено платно и го положи в една гробница, изсечена в скала, където още никой не беше погребван.</verse>
				<verse number="54">Това стана в Подготвителния ден и съботата наближаваше.</verse>
				<verse number="55">Жените, които бяха дошли с Исус от Галилея, тръгнаха след Йосиф. Те видяха гроба и как беше положено тялото.</verse>
				<verse number="56">След това си отидоха и приготвиха благоухания и миро. В събота почиваха според заповедта.</verse>
			</chapter>
			<chapter number="24">
				<verse number="1">Рано сутринта в първия ден на седмицата жените донесоха при гробницата благоуханията, които бяха приготвили.</verse>
				<verse number="2">Те видяха, че камъкът е отместен от гробницата,</verse>
				<verse number="3">и влязоха, но не намериха тялото на Господ Исус.</verse>
				<verse number="4">Докато стояха там озадачени, изведнъж до тях се изправиха двама мъже в ослепителни дрехи.</verse>
				<verse number="5">Обзети от страх, жените сведоха лица до земята, а мъжете им казаха: „Защо търсите живия сред мъртвите?</verse>
				<verse number="6">Той не е тук, той възкръсна! Спомнете си какво ви говореше, докато беше още в Галилея:</verse>
				<verse number="7">«Човешкият Син ще бъде предаден в ръцете на грешници, ще бъде разпънат на кръст, а на третия ден ще възкръсне.»“</verse>
				<verse number="8">И тогава жените си спомниха думите на Исус.</verse>
				<verse number="9">Те се върнаха от гробницата и разказаха всичко това на единадесетте апостола и на всички останали.</verse>
				<verse number="10">Тези жени бяха Мария Магдалина, Йоана и Мария – майката на Яков. Заедно с другите жени те разказваха на апостолите за случилото се,</verse>
				<verse number="11">а те сметнаха думите им за празни приказки и не им повярваха.</verse>
				<verse number="12">Петър обаче стана и хукна към гробницата. Той погледна вътре, но там бяха само ленените платна за повиване на тялото. После си тръгна, като се чудеше на станалото.</verse>
				<verse number="13">Същия ден двама от учениците отиваха към Емаус – село на около дванадесет километра от Ерусалим.</verse>
				<verse number="14">Те си говореха помежду си за всичко, което бе станало.</verse>
				<verse number="15">И както си говореха и обсъждаха тези неща, самият Исус се приближи и тръгна заедно с тях.</verse>
				<verse number="16">Те го видяха, но не можаха да го разпознаят.</verse>
				<verse number="17">Той им каза: „За какво си говорите, докато вървите?“ Двамата спряха с натъжени лица.</verse>
				<verse number="18">Този, който се казваше Клеопа, отговори: „Ти трябва да си единственият посетител в Ерусалим, който не знае какво се случи там тези дни.“</verse>
				<verse number="19">Исус попита: „Какво?“ „Това с Исус от Назарет – казаха те. – Той беше човек, който чрез делата и думите си показа, че е велик пророк пред Бога и хората.</verse>
				<verse number="20">Но нашите главни свещеници и водачи го предадоха, за да бъде осъден на смърт, и го разпънаха на кръст.</verse>
				<verse number="21">А ние се надявахме, че той е този, който ще освободи Израел! И отгоре на всичко сега има и още нещо: изминаха три дни, откакто го разпънаха,</verse>
				<verse number="22">а днес няколко жени от нашата група ни разказаха нещо удивително: рано тази сутрин отишли при гробницата,</verse>
				<verse number="23">но не намерили тялото му. Върнаха се и ни разказаха как им се явили ангели, които им казали, че той е жив.</verse>
				<verse number="24">Тогава някои от нас също отидоха на гробницата и намериха всичко точно така, както бяха казали жените, но него не видели.“</verse>
				<verse number="25">Тогава Исус им каза: „Колко сте глупави и колко трудно ви е да повярвате на всичко, което са говорили пророците!</verse>
				<verse number="26">Нали Месията трябваше да мине през всички тези страдания, преди да влезе в славата си!“</verse>
				<verse number="27">И като започна от Моисей и продължи с всичките пророци, Исус им обясни казаното за него в цялото Писание.</verse>
				<verse number="28">Когато наближиха селото, където отиваха, Исус даде вид, че ще продължи нататък.</verse>
				<verse number="29">Те настойчиво го замолиха: „Остани с нас! Вечерта наближава и денят вече свърши.“ И той влезе, за да остане с тях.</verse>
				<verse number="30">Исус седна с тях на масата, взе хляба и като благодари на Бога, разчупи го и им го даде.</verse>
				<verse number="31">Тогава очите им се отвориха и те го познаха, но той изчезна от погледа им.</verse>
				<verse number="32">Те си казаха: „Нима не горяха сърцата ни, когато той ни говореше по пътя и ни обясняваше Писанията?“</verse>
				<verse number="33">И двамата веднага станаха и се върнаха в Ерусалим. Там намериха единадесетте апостола и останалите, събрани заедно,</verse>
				<verse number="34">които им казаха: „Господ наистина е възкръснал! Той се е явил на Симон.“</verse>
				<verse number="35">Тогава двамата разказаха за случилото им се по пътя и как са разбрали, че това е той, когато разчупил хляба.</verse>
				<verse number="36">Докато двамата още говореха, Исус се изправи сред тях и им каза: „Мир на вас!“</verse>
				<verse number="37">Те се стреснаха и се изплашиха, защото помислиха, че виждат дух.</verse>
				<verse number="38">Но Исус им каза: „Защо се плашите? И защо се прокрадват съмнения в ума ви?</verse>
				<verse number="39">Погледнете ръцете и нозете ми – това наистина съм аз. Докоснете ме и ще се уверите. Нима духът има плът и кости, както виждате, че имам аз?“</verse>
				<verse number="40">Като каза това, Исус им показа ръцете и нозете си.</verse>
				<verse number="41">Но учениците му от радост и изумление още не можеха да повярват. Затова Исус ги попита: „Имате ли нещо за ядене?“</verse>
				<verse number="42">Дадоха му парче печена риба.</verse>
				<verse number="43">Той я взе и я изяде пред тях.</verse>
				<verse number="44">После им каза: „Още когато бях с вас, ви говорех, че трябва да се сбъдне всичко писано за мен в закона на Моисей, книгите на пророците и псалмите.“</verse>
				<verse number="45">И той им отвори умовете да разберат Писанията.</verse>
				<verse number="46">След това им каза: „Писано е, че Месията трябва да страда и да възкръсне от мъртвите на третия ден.</verse>
				<verse number="47">Вие трябва да проповядвате на всички хора в моето име, започвайки от Ерусалим. Кажете им, че трябва да се покаят и Бог ще прости греховете им.</verse>
				<verse number="48">Вие сте свидетели на тези неща.</verse>
				<verse number="49">Чуйте! Аз ще ви пратя това, което моят Баща обеща. Останете в града, докато получите тази сила от горе.“</verse>
				<verse number="50">Исус изведе учениците си от Ерусалим почти до Витания, вдигна ръце и ги благослови.</verse>
				<verse number="51">И докато ги благославяше, се отдели от тях и се възнесе в небето.</verse>
				<verse number="52">Те му се поклониха и после с огромна радост се върнаха в Ерусалим.</verse>
				<verse number="53">И бяха постоянно в храма, възхвалявайки Бога.</verse>
			</chapter>
		</book>
		<book number="43">
			<chapter number="1">
				<verse number="1">В началото беше Словото. И Словото беше с Бога. Това, което бе Бог, беше Словото.</verse>
				<verse number="2">Словото беше с Бога в началото.</verse>
				<verse number="3">Всичко бе създадено чрез него и нищо не бе създадено без него.</verse>
				<verse number="4">В него бе животът и този живот донесе светлина на хората.</verse>
				<verse number="5">Светлината свети в тъмнината и тъмнината не можа да я угаси.</verse>
				<verse number="6">Бог изпрати човек на име Йоан.</verse>
				<verse number="7">Той дойде като свидетел да изяви кой е светлината, за да могат всички да повярват чрез неговото послание.</verse>
				<verse number="8">Самият той не беше светлината, но дойде, за да свидетелства за светлината.</verse>
				<verse number="9">В света идваше истинската светлина, която осветлява всеки човек.</verse>
				<verse number="10">Той бе в света и светът бе създаден чрез него, но светът не го позна.</verse>
				<verse number="11">Той дойде в собствения си свят, но народът му не го прие.</verse>
				<verse number="12">На тези обаче, които го приеха и повярваха в него, той даде правото да станат Божии деца –</verse>
				<verse number="13">деца, родени не по естествения начин, нито по човешко желание или съпружеска воля, а родени от Бога.</verse>
				<verse number="14">Словото стана човек и живя между нас. И видяхме славата му – слава на единствения син на Отца. Той бе пълен с благодат и истина.</verse>
				<verse number="15">За него свидетелства Йоан, като провъзгласяваше: „Ето този, за когото казвах: «Този, който идва след мен, ме превъзхожда във всичко, защото е съществувал преди мен.»“</verse>
				<verse number="16">Поради всичко, което е Синът, ние всички получихме от него благословение след благословение.</verse>
				<verse number="17">Законът беше даден чрез Моисей, но благодатта и истината дойдоха чрез Исус Христос.</verse>
				<verse number="18">Никой никога не е виждал Бога. Единственият Син, който е Бог и е най-близо до Отца, ни го разкри.</verse>
				<verse number="19">Ето какво бе свидетелството на Йоан, когато юдейските водачи в Ерусалим изпратиха при него няколко свещеници и левити да го попитат: „Кой си ти?“</verse>
				<verse number="20">Той им отговори открито, без да се отклонява от въпроса: „Аз не съм Месията. “</verse>
				<verse number="21">„Тогава кой си? – попитаха те. – Илия?“ „Не“ – отговори той. „Пророкът, когото очакваме?“ „Не“ – отвърна Йоан.</verse>
				<verse number="22">Тогава те го попитаха: „Кой си ти? Отговори ни, за да кажем на онези, които ни изпратиха. Как ще наречеш себе си?“</verse>
				<verse number="23">Йоан им отвърна с думите на пророк Исая:„Аз съм гласът на човек, който вика в пустинята: «Прокарайте прав път за Господа.»“</verse>
				<verse number="24">Тези хора бяха изпратени от фарисеите.</verse>
				<verse number="25">Те го попитаха: „Ако не си Месията, Илия или Пророкът, когото очакваме, защо тогава кръщаваш хората?“</verse>
				<verse number="26">Йоан отговори: „Аз кръщавам с вода, но сред вас има Един, когото не познавате.</verse>
				<verse number="27">Той идва след мен и аз не съм достоен дори връзките на сандалите му да развържа.“</verse>
				<verse number="28">Това се случи във Витания, на другия бряг на река Йордан, където Йоан кръщаваше.</verse>
				<verse number="29">На следващия ден Йоан видя запътилия се към него Исус и каза: „Вижте, това е Божието Агне, което премахва греховете на света!</verse>
				<verse number="30">За него говорих, когато казах: «След мен ще дойде човек, който ме превъзхожда във всичко, защото е съществувал преди мен.»</verse>
				<verse number="31">Самият аз не знаех кой е, но дойдох да кръщавам с вода, за да може Израел да го познае.“</verse>
				<verse number="32">Тогава Йоан даде това свидетелство: „Видях Духа да се спуска от небето като гълъб и да остава върху него.</verse>
				<verse number="33">Самият аз все още не знаех кой е той, но Онзи, който ме изпрати да кръщавам с вода, ми каза: «Ще видиш Духа да се спуска и да остава върху някого. Той е този, който кръщава със Святия Дух.»</verse>
				<verse number="34">Аз видях това и свидетелствам, че той е Божият Син.“</verse>
				<verse number="35">На следващия ден Йоан отново беше там с двама от учениците си.</verse>
				<verse number="36">Когато видя Исус да минава, той каза: „Вижте! Това е Божието Агне.“</verse>
				<verse number="37">Двамата ученика чуха думите му и тръгнаха след Исус.</verse>
				<verse number="38">Исус се обърна, видя ги как вървят след него и ги попита: „Какво търсите?“ Те му казаха: „Рави (което в превод означава „Учителю“), къде живееш?“</verse>
				<verse number="39">„Елате и ще видите“ – отговори им той. Беше около четири часа. Те тръгнаха с Исус, видяха къде живее и останаха с него през този ден.</verse>
				<verse number="40">Единият от двамата мъже, които чуха думите на Йоан и последваха Исус, беше Андрей, братът на Симон Петър.</verse>
				<verse number="41">Той веднага намери брат си Симон и му каза: „Намерихме Месията. “ (което в превод означава „Христос“)</verse>
				<verse number="42">След това доведе Симон при Исус, който го погледна и каза: „Ти си Симон, синът на Йоан. Ще се наричаш Кифа.“ (което в превод означава „Петър“)</verse>
				<verse number="43">На следващия ден Исус реши да отиде в Галилея. Намери Филип и му каза: „Последвай ме!“</verse>
				<verse number="44">Филип беше от Витсаида, града, в който бяха родени Андрей и Петър.</verse>
				<verse number="45">Филип откри Натанаил и му каза: „Намерихме онзи, за когото Моисей пише в закона и за когото са писали пророците. Това е Исус от Назарет, синът на Йосиф.“</verse>
				<verse number="46">Натанаил попита: „Нима може нещо добро да дойде от Назарет?“ Филип отговори: „Ела и сам ще видиш.“</verse>
				<verse number="47">Исус видя запътилия се към него Натанаил и каза за него: „Този човек е истински израелтянин и може да му се вярва. “</verse>
				<verse number="48">Натанаил попита: „Откъде ме познаваш?“ Исус отговори: „Видях те, когато беше под смокиновото дърво, преди Филип да те повика.“</verse>
				<verse number="49">Тогава Натанаил каза: „Учителю, ти си Божият Син. Ти си царят на Израел.“</verse>
				<verse number="50">Исус отговори: „Ти повярва, само защото ти казах, че съм те видял под смокиновото дърво? Ще видиш още по-удивителни неща от това!“</verse>
				<verse number="51">После добави: „Уверявам ви: ще видите небето да се разтваря и Божиите ангели да се издигат и спускат върху Човешкия Син.“</verse>
			</chapter>
			<chapter number="2">
				<verse number="1">Два дни по-късно в галилейския град Кана имаше сватба. И майката на Исус беше там.</verse>
				<verse number="2">Исус и учениците му също бяха поканени на сватбата.</verse>
				<verse number="3">Когато виното се свърши, майката на Исус му каза: „Нямат повече вино.“</verse>
				<verse number="4">Исус й отговори: „Мила жено, защо ми казваш това? Моето време още не е настъпило.“</verse>
				<verse number="5">Майка му каза на слугите: „Направете каквото той ви каже.“</verse>
				<verse number="6">Там имаше шест каменни делви с вода, подобни на тези, използвани от юдеите за обредното измиване. Всяка от тях побираше от осемдесет до сто и двадесет литра.</verse>
				<verse number="7">Исус каза на слугите: „Напълнете тези делви с вода.“ И те ги напълниха догоре.</verse>
				<verse number="8">След това им каза: „Сега гребнете малко и занесете на този, който отговаря за празненството.“ И те занесоха.</verse>
				<verse number="9">Управителят опита водата, превърнала се във вино. (Той не знаеше откъде е дошло виното, но слугите, които бяха наливали водата, знаеха.) Управителят извика младоженеца</verse>
				<verse number="10">и му каза: „Всеки дава на гостите си първо най-хубавото вино. По-късно, когато те се напият, се сипва по-евтиното, а ти си запазил най-хубавото вино досега.“</verse>
				<verse number="11">Това беше първото от знаменията, които Исус извърши и то стана в галилейския град Кана. Така той изяви славата си и учениците му повярваха в него.</verse>
				<verse number="12">След това заедно с майка си, братята си и учениците си той отиде в Капернаум, където остана няколко дни.</verse>
				<verse number="13">Тъй като наближаваше юдейският празник Пасха, Исус отиде в Ерусалим.</verse>
				<verse number="14">В храма той намери хора, които продаваха добитък, овце и гълъби, а други, седнали на маси, обменяха пари.</verse>
				<verse number="15">Исус сплете камшик от няколко въжета и изпъди от храма всички, заедно с овцете и добитъка. Преобърна масите на сарафите и разпиля парите им.</verse>
				<verse number="16">След това каза на продавачите на гълъби: „Изнесете ги вън оттук! Не превръщайте дома на моя Баща в пазар!“</verse>
				<verse number="17">Когато се случи това, учениците на Исус си спомниха записаното в Писанията:! юPвността за твоя дом ще ме изяде.“</verse>
				<verse number="18">Някои юдеи на свой ред попитаха: „Какво знамение ще ни покажеш, за да докажеш, че имаш право да вършиш тези неща?“</verse>
				<verse number="19">Исус отвърна: „Разрушете този храм и аз ще го издигна отново за три дни.“</verse>
				<verse number="20">Юдеите казаха: „Ще го издигнеш отново за три дни? Та този храм е строен четиридесет и шест години!“</verse>
				<verse number="21">(Но храмът, за който Исус говореше, бе тялото му.</verse>
				<verse number="22">След като възкръсна от мъртвите, учениците му си спомниха, че беше казал това, и повярваха на Писанието и на думите на Исус.)</verse>
				<verse number="23">Докато беше в Ерусалим за празника Пасха, много хора повярваха в него, защото виждаха знаменията, които вършеше.</verse>
				<verse number="24">Но Исус не им се доверяваше, защото познаваше хората.</verse>
				<verse number="25">Не беше нужно някой да му казва за природата на човека, защото сам знаеше кой какво таи в ума си.</verse>
			</chapter>
			<chapter number="3">
				<verse number="1">Сред фарисеите имаше един човек на име Никодим, който беше юдейски водач.</verse>
				<verse number="2">Една нощ Никодим дойде при Исус и му каза: „Рави, знаем, че Бог те е изпратил да ни учиш, защото никой не би могъл да извърши знаменията, които ти вършиш, ако Бог не е с него.“</verse>
				<verse number="3">Исус отговори: „Уверявам те: само този, който се роди отново, може да види Божието царство.“</verse>
				<verse number="4">Никодим му каза: „Как е възможно да се роди човек, който е стар? Нима може втори път да влезе в утробата на майка си и отново да се роди?“</verse>
				<verse number="5">Исус отговори: „Уверявам те: ако човек не се роди от вода и Дух, не може да влезе в Божието царство.</verse>
				<verse number="6">Това, което се ражда от плътта, е плът, а това, което се ражда от Духа, е дух.</verse>
				<verse number="7">Не се учудвай, че ти казах: «Трябва да се родите отново.»</verse>
				<verse number="8">Вятърът духа където си иска. Можеш да го чуеш, но не знаеш откъде идва и къде отива. Същото е с всеки, който е роден от Духа.“</verse>
				<verse number="9">„Как е възможно всичко това?“ – попита Никодим.</verse>
				<verse number="10">Исус отговори: „Ти си учител на Божия народ и не знаеш това?</verse>
				<verse number="11">Уверявам те: ние говорим каквото знаем и разказваме каквото сме видели. Но вие не приемате нашето свидетелство.</verse>
				<verse number="12">Разказах ви за земни неща, но вие не ми вярвате. Как тогава ще ми повярвате, ако ви разкажа за небесни неща?</verse>
				<verse number="13">Никой не се е издигнал на небето освен Този, който слезе от небето – Човешкият Син.</verse>
				<verse number="14">Както Моисей издигна змията в пустинята, точно така трябва да бъде издигнат Човешкият Син,</verse>
				<verse number="15">за да може всеки, който вярва в него, да има вечен живот.</verse>
				<verse number="16">Защото Бог толкова обикна света, че даде своя единствен Син, за да може всеки, който повярва в него, да не умре, а да има вечен живот.</verse>
				<verse number="17">Бог не изпрати Сина в света да съди света, а да спаси света чрез него.</verse>
				<verse number="18">Който повярва в Божия Син, не е осъден, но който не повярва, е вече осъден, защото не е повярвал в единствения Божий Син.</verse>
				<verse number="19">Хората ще бъдат съдени за това, че светлината дойде на света, но те предпочетоха тъмнината пред светлината, защото делата им бяха зли.</verse>
				<verse number="20">Всеки, който върши зло, мрази светлината и я избягва, за да не излязат наяве постъпките му.</verse>
				<verse number="21">Но този, който следва истината, се стреми към светлината, за да покаже, че делата му са извършени в покорство към Бога. “</verse>
				<verse number="22">След това Исус отиде с учениците си в областта Юдея, където остана известно време с тях и кръщаваше.</verse>
				<verse number="23">Йоан пък кръщаваше в Енон, близо до Салим, защото там имаше много вода. Хората отиваха при него и се кръщаваха.</verse>
				<verse number="24">(Това стана преди Йоан да бъде хвърлен в затвора.)</verse>
				<verse number="25">Някои от Йоановите ученици завързаха спор с един от юдеите относно обредното измиване.</verse>
				<verse number="26">Те отидоха при Йоан и му казаха: „Учителю, помниш ли човека, който беше с теб на другия бряг на Йордан, този, за когото свидетелства? Сега той кръщава и всички отиват при него.“</verse>
				<verse number="27">Йоан отговори: „Човек има само това, което Бог му дава.</verse>
				<verse number="28">Вие сами сте свидетели, че казах: «Аз не съм Месията, а само изпратеният да подготви пътя за него.»</verse>
				<verse number="29">Младоженецът е този, на когото принадлежи невестата, а приятелят на младоженеца стои редом, слуша и се радва, когато чуе гласа на младоженеца. По същия начин и моята радост сега е пълна.</verse>
				<verse number="30">Той трябва да расте, а аз – да се смалявам.“</verse>
				<verse number="31">„Този, който идва от горе, превъзхожда всички останали. Който е от земята, е земен и говори за земни неща. Но Този, който идва от небето, превъзхожда всички останали.</verse>
				<verse number="32">Той свидетелства за това, което е видял и чул, но никой не иска да приеме неговото свидетелство.</verse>
				<verse number="33">Който приема свидетелството му, потвърждава, че Бог е истинен.</verse>
				<verse number="34">Този, когото Бог е изпратил, говори Божиите думи и Бог му дава Духа неограничено.</verse>
				<verse number="35">Отец обича Сина и му е дал власт над всичко.</verse>
				<verse number="36">Който повярва в Сина, има вечен живот, а който отхвърли Сина, никога няма да има този живот и Божият гняв ще тегне върху него.“</verse>
			</chapter>
			<chapter number="4">
				<verse number="1">Фарисеите узнаха, че Исус приобщава към себе си и кръщава повече ученици от Йоан.</verse>
				<verse number="2">(Въпреки че в действителност не самият Исус, а учениците му кръщаваха.) Когато чу какво се говори,</verse>
				<verse number="3">Исус напусна Юдея и отново се върна в Галилея.</verse>
				<verse number="4">На път за там трябваше да мине през Самария.</verse>
				<verse number="5">И така, той пристигна в един град в Самария на име Сихар, близо до нивата, която Яков беше дал на сина си Йосиф.</verse>
				<verse number="6">Там се намираше кладенецът на Яков и Исус, уморен от пътуването, седна край него. Беше около обяд.</verse>
				<verse number="7">Една самарянка дойде на кладенеца да извади вода. Исус й каза: „Дай ми да пийна малко вода!“</verse>
				<verse number="8">(В същото време учениците му бяха отишли в града да купят храна.)</verse>
				<verse number="9">Самарянката го попита: „Как така ти, който си юдеин, искаш вода от мен, самарянката?“ (Юдеите не общуват със самаряните.)</verse>
				<verse number="10">Исус й отговори: „Ако знаеше какво дава Бог и кой те моли за малко вода, щеше да поискаш от него и той щеше да ти даде жива вода.“</verse>
				<verse number="11">Жената каза: „Господине, откъде ще вземеш тази жива вода? Кладенецът е дълбок, а ти нямаш дори ведро.</verse>
				<verse number="12">Нима си по-велик от Яков, нашия праотец, който ни е дал този кладенец? Самият той е пил от него, синовете и животните му – също!“</verse>
				<verse number="13">Исус й отговори: „Всеки, който пие от тази вода, ще ожаднее отново.</verse>
				<verse number="14">Но този, който пие от водата, която аз ще му дам, никога повече няма да е жаден. Водата, която аз ще му дам, ще се превърне вътре в него в извор, от който ще блика вечен живот.“</verse>
				<verse number="15">Жената му каза: „Господине, дай ми тази вода, за да не изпитвам никога повече жажда и за да не трябва да идвам тук за вода.“</verse>
				<verse number="16">Той й каза: „Иди, извикай съпруга си и се върни тук.“</verse>
				<verse number="17">Жената отговори: „Аз нямам съпруг.“ Исус й каза: „Права си, като казваш, че нямаш съпруг.</verse>
				<verse number="18">Пет пъти си се омъжвала, а мъжът, с когото живееш сега, дори не ти е съпруг. Това, което каза, е истина.“</verse>
				<verse number="19">Жената отвърна: „Господине, виждам, че си пророк.</verse>
				<verse number="20">Нашите деди са се покланяли на Бога на този хълм, а вие, юдеите, твърдите, че трябва да се покланяме в Ерусалим.“</verse>
				<verse number="21">„Повярвай ми, жено! – каза й Исус. – Идва времето, когато няма да е необходимо да сте на този хълм или в Ерусалим, за да се покланяте на Отца.</verse>
				<verse number="22">Вие, самаряните, се покланяте на нещо, което не разбирате. Ние, юдеите, разбираме на какво се покланяме, защото спасението идва от юдеите.</verse>
				<verse number="23">Но идва времето – то вече е настъпило – когато истинските поклонници ще се покланят на Отца в дух и в истина. Именно такива хора Отец иска да му се покланят.</verse>
				<verse number="24">Бог е дух и тези, които му се покланят, трябва да се покланят в дух и в истина.“</verse>
				<verse number="25">Жената каза: „Зная, че Месията ще дойде, този, когото наричат Христос. Когато дойде, той ще ни обясни всичко.“</verse>
				<verse number="26">„Аз съм този – каза й Исус. – Аз, който разговарям сега с теб.“</verse>
				<verse number="27">В този момент учениците на Исус се върнаха от града и се учудиха, че той говори с жена. Но нито един от тях не го попита: „Какво искаш?“ или „Защо говориш с нея?“</verse>
				<verse number="28">Жената остави стомната си, върна се в града и каза на хората:</verse>
				<verse number="29">„Елате да видите един човек, който ми каза всичко, което съм извършила през живота си. Да не би той да е Месията?“</verse>
				<verse number="30">И хората излязоха от града и отидоха при него.</verse>
				<verse number="31">В същото време учениците на Исус го молеха: „Учителю, хапни нещо!“</verse>
				<verse number="32">Но той отговори: „Аз имам храна да ям, за която вие не знаете.“</verse>
				<verse number="33">Тогава учениците му започнаха да се питат: „Дали някой не му е донесъл нещо за ядене?“</verse>
				<verse number="34">Исус им каза: „Храната ми е това да изпълнявам волята на Онзи, който ме е изпратил, и да завърша делото, което ми е дал.</verse>
				<verse number="35">Вие често казвате: «Още четири месеца и после – жътва.» А аз ви казвам: отворете очите си и погледнете полята. Те са узрели за жътва.</verse>
				<verse number="36">Този, който жъне, вече е възнаграден и събира реколта за вечен живот, така че сеячът може да се радва заедно с жътваря.</verse>
				<verse number="37">Има истина в поговорката: «Един сее, а друг прибира плодовете.»</verse>
				<verse number="38">Аз ви изпратих да прибирате плодове, за които не сте се трудили. Други хора се трудиха, а вие се облагодетелствате от техния труд.“</verse>
				<verse number="39">Много от самаряните в този град повярваха в Исус заради думите на жената, която свидетелстваше за него: „Той ми каза всичко, което съм извършила.“</verse>
				<verse number="40">Те отидоха при Исус и го помолиха да остане с тях. И той остана там два дни</verse>
				<verse number="41">и много други хора повярваха, като чуха думите му.</verse>
				<verse number="42">Те казаха на жената: „В началото повярвахме заради твоите думи, но сега вярваме, защото сами го чухме и знаем, че този човек наистина е спасителят на света.“</verse>
				<verse number="43">След като прекара там два дни, Исус напусна това място и отиде в Галилея.</verse>
				<verse number="44">(Защото той самият беше казал, че пророкът не е почитан в своята страна.)</verse>
				<verse number="45">Когато пристигна в Галилея, хората там го посрещнаха с радост, защото бяха видели всичко, което извърши на празника в Ерусалим, където те също бяха ходили.</verse>
				<verse number="46">Исус отново отиде в галилейския град Кана, където беше превърнал водата във вино. В Капернаум живееше един царски служител, чийто син беше болен.</verse>
				<verse number="47">Когато този човек чу, че от Юдея Исус е дошъл в Галилея, той отиде при него и го помоли да слезе в Капернаум и да излекува сина му, който е на смъртно легло.</verse>
				<verse number="48">Исус му каза: „Докато не видите знамения и чудеса, няма да повярвате.“</verse>
				<verse number="49">Царският служител му каза: „Господине, ела, преди детето ми да умре!“</verse>
				<verse number="50">Исус отговори: „Върви си. Синът ти ще живее.“ Човекът повярва на това, което Исус му каза, и си отиде у дома.</verse>
				<verse number="51">По пътя към къщи слугите му го посрещнаха и му казаха, че синът му е добре.</verse>
				<verse number="52">Човекът попита: „По кое време синът ми започна да се чувства по-добре?“ Слугите отговориха: „Треската му премина вчера около един часа.“</verse>
				<verse number="53">Бащата разбра, че това е времето, по което Исус беше казал: „Синът ти ще живее.“ И той, и всички хора в дома му повярваха.</verse>
				<verse number="54">Това беше второто знамение, което Исус извърши, след като дойде от Юдея в Галилея.</verse>
			</chapter>
			<chapter number="5">
				<verse number="1">После настъпи юдейски празник и Исус отиде в Ерусалим.</verse>
				<verse number="2">В Ерусалим до Овчата порта имаше къпалня с пет покрити предверия, наречена на арамейски Витезда.</verse>
				<verse number="3">Под колоните на тези предверия лежаха много болни. Едни бяха слепи, други – сакати, а някои – парализирани.</verse>
				<verse number="4">[]</verse>
				<verse number="5">Там имаше и един човек, който беше болен от тридесет и осем години.</verse>
				<verse number="6">Когато го видя да лежи и разбра, че е болен от толкова дълго време, Исус го попита: „Искаш ли да оздравееш?“</verse>
				<verse number="7">Болният отговори: „Господине, няма кой да ми помогне да вляза във водата, когато тя се раздвижи. Всеки път, когато се опитам да стигна пръв, някой друг ме изпреварва.“</verse>
				<verse number="8">Тогава Исус му каза: „Стани! Вземи си постелката и ходи.“</verse>
				<verse number="9">В същия миг човекът беше излекуван; взе постелката си и започна да ходи. Денят, в който се случи това, беше събота.</verse>
				<verse number="10">Тогава някои юдеи казаха на излекувания: „Днес е събота, законът не разрешава да носиш постелката си.“</verse>
				<verse number="11">А той им отговори: „Човекът, който ме излекува, ми каза: «Вземи си постелката и ходи.»“</verse>
				<verse number="12">Юдеите попитаха: „Кой е този, който ти каза да си вземеш постелката и да ходиш?“</verse>
				<verse number="13">Но излекуваният не знаеше кой беше той, тъй като там имаше много хора и Исус незабелязано си беше отишъл.</verse>
				<verse number="14">По-късно Исус го намери в храма и му каза: „Ето, сега си здрав. Затова престани да съгрешаваш, за да не ти се случи нещо по-лошо.“</verse>
				<verse number="15">Човекът се върна при юдеите и им каза, че Исус е този, който го е излекувал.</verse>
				<verse number="16">Исус вършеше тези неща в събота и поради тази причина юдеите започнаха да го преследват.</verse>
				<verse number="17">Но той им каза: „Моят Баща винаги работи, затова аз също работя.“</verse>
				<verse number="18">Този отговор затвърди решението на юдеите да го убият – той не само нарушаваше закона за съботата, но и наричаше Бога свой Баща, приравнявайки се по този начин с Бога!</verse>
				<verse number="19">Но Исус отговори: „Уверявам ви: Синът не може да извърши нищо сам, а само това, което вижда, че прави Отец. Това, което върши Отец, върши и Синът.</verse>
				<verse number="20">Отец обича Сина и му показва всичко, което прави. Той ще му покаже още по-велики неща от тези и вие ще се удивлявате.</verse>
				<verse number="21">Както Отец възкресява мъртви и им вдъхва живот, така и Синът дава живот на този, на когото пожелае.</verse>
				<verse number="22">Отец не съди никого, но е дал пълната власт на Сина да съди,</verse>
				<verse number="23">за да могат всички да почитат Сина така, както почитат Отца. Който не почита Сина, не почита Отца, който го е изпратил.</verse>
				<verse number="24">Уверявам ви: който чуе думите ми и повярва в Онзи, който ме е изпратил, има вечен живот и няма да бъде съден. Той вече е преминал от смърт към живот.</verse>
				<verse number="25">Уверявам ви: идва времето – и то вече е тук – когато мъртвите ще чуят гласа на Божия Син и всички, които го чуят, ще живеят.</verse>
				<verse number="26">Както Отец е източникът на живот, така той е направил Сина източник на живот</verse>
				<verse number="27">и му е дал власт да съди, защото той е Човешкият Син.</verse>
				<verse number="28">Не се учудвайте на това, защото идва времето, когато всички мъртви в гробовете ще чуят неговия глас</verse>
				<verse number="29">и ще излязат. Тези, които са вършили добро, ще възкръснат и ще живеят, а тези, които са вършили зло, ще възкръснат и ще бъдат осъдени.</verse>
				<verse number="30">Нищо не мога да извърша сам. Съдя само така, както Отец ми казва. Моята присъда е правилна, защото не се опитвам да върша онова, което аз искам, а онова, което Онзи, който ме е изпратил, иска.“</verse>
				<verse number="31">„Ако сам свидетелствам за себе си, свидетелството ми би било недействително.</verse>
				<verse number="32">Но има друг, който свидетелства за мен, и зная, че това, което той свидетелства за мен, е истина.</verse>
				<verse number="33">Изпратихте хора при Йоан и той потвърди истината.</verse>
				<verse number="34">Нямам нужда от човек, който да свидетелства за мен; казвам ви това, за да можете да се спасите.</verse>
				<verse number="35">Йоан беше като лампа, която гори и дава светлина, и вие с радост приемахте светлината му за известно време.</verse>
				<verse number="36">Но аз имам доказателство за себе си, което е по-силно от това на Йоан, защото делото, което Отец ми е дал да извърша и което върша сега, свидетелства за това, че Отец ме е изпратил.</verse>
				<verse number="37">Дори моят Баща, който ме изпрати, свидетелства в моя полза. Вие никога не сте чували гласа му, нито сте виждали как изглежда</verse>
				<verse number="38">и не пазите посланието му в сърцата си, защото не вярвате в този, когото той изпрати.</verse>
				<verse number="39">Изучавате внимателно Писанията и мислите, че чрез тях ще намерите вечен живот, но те самите свидетелстват за мен!</verse>
				<verse number="40">И въпреки това вие отказвате да дойдете при мен, за да имате живот.</verse>
				<verse number="41">Не търся похвала от хората.</verse>
				<verse number="42">Но аз ви познавам и зная, че в сърцата ви няма любов към Бога!</verse>
				<verse number="43">Дойдох в името на моя Баща и въпреки това вие не ме приемате. Но дойде ли някой друг от свое име, него ще приемете!</verse>
				<verse number="44">Как можете да повярвате, след като търсите похвала един от друг, а не се стремите да получите похвала от единствения Бог?</verse>
				<verse number="45">Не мислете, че аз ще ви обвиня пред Отца. Този, който ви обвинява, е Моисей, в когото сте положили надеждите си.</verse>
				<verse number="46">Ако наистина вярвахте на Моисей, щяхте да повярвате и на мен, защото той за мен писа.</verse>
				<verse number="47">Но ако не вярвате на това, което той писа, как тогава ще повярвате на това, което аз казвам?“</verse>
			</chapter>
			<chapter number="6">
				<verse number="1">След това Исус премина на другия бряг на Галилейското езеро (или Тивериадското езеро)</verse>
				<verse number="2">и много хора го последваха, защото бяха видели знаменията над болни хора, които бе извършил.</verse>
				<verse number="3">Исус се изкачи на хълма и седна там с учениците си.</verse>
				<verse number="4">Наближаваше юдейският празник Пасха.</verse>
				<verse number="5">Исус вдигна поглед и като видя, че към него идват много хора, каза на Филип: „Къде можем да купим достатъчно хляб, за да нахраним всички тези хора?“</verse>
				<verse number="6">(Той каза това само за да изпита Филип, защото вече знаеше какво ще направи.)</verse>
				<verse number="7">Филип отговори: „И с двеста динария пак няма да можем да купим достатъчно хляб, за да нахраним тези хора – всеки ще получи само по един залък.“</verse>
				<verse number="8">Друг ученик на Исус (Андрей – братът на Симон Петър) му каза:</verse>
				<verse number="9">„Едно момченце тук има пет ечемичени хляба и две риби, но какво е това за толкова много народ?“</verse>
				<verse number="10">Исус отговори: „Кажете на хората да седнат.“ (На това място имаше много трева.) Всички насядаха. (Мъжете бяха около пет хиляди.)</verse>
				<verse number="11">Тогава Исус взе хлябовете, благодари на Бога и раздаде на седналите на тревата, като всеки взе колкото искаше. Същото направи и с рибата.</verse>
				<verse number="12">Когато всички се нахраниха, Исус каза на учениците си: „Съберете останалите парчета, за да не се хвърли нищо!“</verse>
				<verse number="13">И учениците събраха останалото от петте ечемичени хляба и напълниха дванадесет големи кошници с къшеи, след като всички бяха яли.</verse>
				<verse number="14">Когато видяха знамението, което Исус извърши, хората започнаха да говорят: „Този човек наистина е Пророкът, който трябваше да дойде в света.“</verse>
				<verse number="15">Исус разбра, че искат насила да го заставят да стане цар и затова отново отиде на хълма сам.</verse>
				<verse number="16">Привечер учениците му слязоха до езерото.</verse>
				<verse number="17">Вече беше тъмно, а Исус още не се беше върнал. Те се качиха на една лодка и се отправиха през езерото към Капернаум.</verse>
				<verse number="18">Духаше силен вятър и вълните ставаха все по-големи.</verse>
				<verse number="19">Бяха гребали пет-шест километра, когато видяха Исус да върви по водата, приближавайки се към лодката, и се изплашиха.</verse>
				<verse number="20">Но той им каза: „Не се страхувайте! Аз съм!“</verse>
				<verse number="21">Тогава учениците с радост го взеха в лодката и тя веднага стигна до мястото, към което бяха тръгнали.</verse>
				<verse number="22">На следващия ден множеството, което беше останало на другия бряг на езерото и знаеше, че там има само една лодка, разбра, че Исус не се е качил на нея с учениците си и че те са заминали сами.</verse>
				<verse number="23">Тогава от Тивериада дойдоха няколко лодки и спряха на брега близо до мястото, където хората бяха яли хляба, след като Господ беше казал благодарствена молитва.</verse>
				<verse number="24">И като видяха, че нито Исус, нито учениците му са там, хората се качиха в лодките и отидоха в Капернаум да го търсят.</verse>
				<verse number="25">Когато го намериха на другия бряг на езерото, го попитаха: „Учителю, кога дойде тук?“</verse>
				<verse number="26">Исус отговори: „Уверявам ви: търсите ме не заради знаменията, които видяхте да върша, а защото ядохте хляб и се наситихте.</verse>
				<verse number="27">Трудете се не за нетрайната храна, а за храната, която трае вечно и носи вечен живот. Човешкият Син ще ви даде тази храна, защото върху него Бог Отец е положил своя печат на одобрение.“</verse>
				<verse number="28">Хората го попитаха: „Какво трябва да правим, за да вършим делата, които Бог изисква?“</verse>
				<verse number="29">Исус отговори: „Това, което Бог иска от вас, е да вярвате в Онзи, когото той изпрати.“</verse>
				<verse number="30">А хората попитаха: „Какво знамение ще извършиш, за да видим и да ти повярваме? Какво ще направиш?</verse>
				<verse number="31">Нашите предци ядоха манна в пустинята, както е казано в Писанията: «Даде им да ядат хляб от небето.» “</verse>
				<verse number="32">Тогава Исус им отговори: „Уверявам ви: не Моисей ви даде хляб от небето, а моят Баща ви дава истинския хляб от небето,</verse>
				<verse number="33">защото Божият хляб е Този, който слиза от небето и дава живот на света.“</verse>
				<verse number="34">Те му казаха: „Господине, давай ни винаги този хляб.“</verse>
				<verse number="35">Исус им каза: „Аз съм хлябът, който дава живот. Който дойде при мен, никога няма да огладнее, и който повярва в мен, никога няма да ожаднее.</verse>
				<verse number="36">Но и по-рано ви казах, че ме видяхте, и пак не вярвате.</verse>
				<verse number="37">Всеки, който Отец ми дава, ще дойде при мен и който дойде при мен, никога няма да го отпратя,</verse>
				<verse number="38">защото слязох от небето не да върша каквото аз искам, а каквото Онзи, който ме е изпратил, иска.</verse>
				<verse number="39">Това е волята на Онзи, който ме изпрати: да не загубя нито един от тези, които той ми е дал, а да възкреся всички в последния ден.</verse>
				<verse number="40">Това е волята на моя Баща: всеки, който види Сина и повярва в него, да има вечен живот и аз ще го възкреся в последния ден.“</verse>
				<verse number="41">Тогава някои юдеи започнаха да негодуват против него, защото той каза: „Аз съм хлябът, слязъл от небето.“</verse>
				<verse number="42">„Това не е ли Исус, синът на Йосиф? Ние познаваме баща му и майка му! Как може сега да казва, че е слязъл от небето?“ – говореха те.</verse>
				<verse number="43">Исус им отвърна: „Престанете да негодувате помежду си.</verse>
				<verse number="44">Никой не може да дойде при мен, освен ако Отец, който ме изпрати, не го привлече. И аз ще го възкреся в последния ден.</verse>
				<verse number="45">Пророците писаха: «И всички ще бъдат научени от Бога.» Всеки, който слуша Отца и се учи от него, идва при мен.</verse>
				<verse number="46">Но никой не е видял Отца, освен Онзи, който е дошъл от Бога. Той е единственият, който е видял Отца.</verse>
				<verse number="47">Уверявам ви: който вярва, има вечен живот.</verse>
				<verse number="48">Аз съм хлябът, който дава живот.</verse>
				<verse number="49">Вашите предци ядоха манна в пустинята, но и те умряха.</verse>
				<verse number="50">Аз съм хлябът, който слиза от небето, и който яде от него, никога няма да умре.</verse>
				<verse number="51">Аз съм живият хляб, слязъл от небето, и който яде този хляб, ще живее вечно. И хлябът, който ще дам, е моята плът, която ще дам, за да живее светът.“</verse>
				<verse number="52">Тогава юдеите започнаха да спорят помежду си: „Как може да ни даде да ядем плътта му?“</verse>
				<verse number="53">Исус им каза: „Уверявам ви: ако не ядете плътта на Човешкия Син и не пиете кръвта му, няма да имате живот в себе си.</verse>
				<verse number="54">Който яде плътта ми и пие кръвта ми, има вечен живот и аз ще го възкреся в последния ден.</verse>
				<verse number="55">Плътта ми е истинската храна, а кръвта ми – истинското питие.</verse>
				<verse number="56">Който яде плътта ми и пие кръвта ми, живее в мен и аз живея в него.</verse>
				<verse number="57">Както Отец, който дава живот, ме изпрати и аз живея поради Отца, така също и този, който яде от мен, ще живее поради мен.</verse>
				<verse number="58">Вашите предци ядоха манна, но умряха, а това е хлябът, слязъл от небето, и който яде този хляб, ще живее вечно.“</verse>
				<verse number="59">Исус каза това, докато поучаваше в синагогата в Капернаум.</verse>
				<verse number="60">Като чуха това, много от учениците му казаха: „Трудно е това учение. Кой може да го приеме?“</verse>
				<verse number="61">Исус знаеше, че учениците му се оплакват за това и им каза: „Тревожи ли ви това учение?</verse>
				<verse number="62">Ами ако видите Човешкият Син да се връща там, където е бил преди?</verse>
				<verse number="63">Не плътта дава живот, а духът. Думите, които ви говорих, са дух и те дават живот,</verse>
				<verse number="64">но някои от вас не вярват.“ (Защото още от самото начало Исус знаеше кои са хората, които не вярват, както и кой е този, който щеше да го предаде.)</verse>
				<verse number="65">Той добави: „Заради това ви казах, че никой не може да дойде при мен, докато Отец не направи това възможно за него.“</verse>
				<verse number="66">Оттогава много от учениците му се върнаха назад и престанаха да го следват.</verse>
				<verse number="67">Исус попита дванадесетте: „И вие ли искате да си тръгнете?“</verse>
				<verse number="68">Симон Петър отговори: „Господи, при кого да отидем? Ти имаш думи, които дават вечен живот.</verse>
				<verse number="69">Ние вярваме и знаем, че ти си Святият на Бога.“</verse>
				<verse number="70">Тогава Исус отвърна: „Не ви ли избрах аз вас дванадесетте? Но един от вас е дявол.“</verse>
				<verse number="71">(Той говореше за Юда, сина на Симон Искариот, защото Юда щеше да го предаде, макар че бе един от дванадесетте.)</verse>
			</chapter>
			<chapter number="7">
				<verse number="1">След това Исус тръгна из Галилея. Той не искаше да пътува из Юдея, защото юдейските водачи там се опитваха да го убият.</verse>
				<verse number="2">Наближаваше юдейският празник на шатрите.</verse>
				<verse number="3">Братята на Исус му казаха: „Трябва да напуснеш това място и да отидеш в Юдея, за да могат учениците ти там да видят делата, които вършиш.</verse>
				<verse number="4">Когато някой иска хората да знаят за него, той не крие това, което прави. След като вършиш тези неща, покажи се на света.“</verse>
				<verse number="5">(Дори братята му не вярваха в него.)</verse>
				<verse number="6">Исус им каза: „Все още не е дошло времето ми, но за вас всяко време е подходящо.</verse>
				<verse number="7">Вас светът не може да мрази, той мрази мен, защото непрекъснато му говоря, че делата му са зли.</verse>
				<verse number="8">Вие идете на празника. Аз няма да отида на този празник, защото времето ми още не е дошло.“</verse>
				<verse number="9">И като каза това, той остана в Галилея.</verse>
				<verse number="10">След като братята му заминаха за празника, Исус също се отправи натам, без никой да знае.</verse>
				<verse number="11">На празника юдейските водачи го търсеха и се питаха: „Къде е онзи човек?“</verse>
				<verse number="12">И сред народа много се говореше за Исус. Някои казваха: „Той е добър човек.“ А други казваха: „Не, той заблуждава народа.“</verse>
				<verse number="13">Но никой не се осмеляваше да говори открито за него, защото се страхуваха от юдейските водачи.</verse>
				<verse number="14">Около средата на празника Исус отиде в храма и започна да поучава.</verse>
				<verse number="15">Юдеите бяха удивени и казаха: „Как е научил толкова много този човек, без да е ходил на училище?“</verse>
				<verse number="16">Исус отговори: „Това, което поучавам, не е мое, а идва от Онзи, който ме изпрати.</verse>
				<verse number="17">Ако човек иска да върши волята на Бога, той ще знае дали това, което поучавам, идва от Бога или говоря от свое име.</verse>
				<verse number="18">Който говори от свое име, се опитва да спечели слава за себе си. Но който иска да прослави онзи, който го е изпратил, е искрен и в него няма никакво двуличие.</verse>
				<verse number="19">Нима Моисей не ви даде закона? Но никой от вас не се подчинява на този закон. Защо се опитвате да ме убиете?“</verse>
				<verse number="20">Хората отговориха: „В теб се е вселил демон. Кой се опитва да те убие?“</verse>
				<verse number="21">Исус им каза: „Извърших чудо и вие всички сте удивени.</verse>
				<verse number="22">Моисей ви даде закона за обрязването, въпреки че то всъщност идва не от Моисей, а от предците ви, и вие обрязвате дори в съботен ден.</verse>
				<verse number="23">След като човек може да бъде обрязан в събота, за да се спази Моисеевия закон, защо тогава ми се гневите за това, че съм излекувал цялото тяло на човек в събота?</verse>
				<verse number="24">Спрете да съдите по външния вид, съдете справедливо.“</verse>
				<verse number="25">Тогава някои от хората, които живееха в Ерусалим, казаха: „Не е ли това човекът, когото се опитват да убият?</verse>
				<verse number="26">Но той поучава там, където всеки може да го види и чуе, и никой не му казва нищо. Възможно ли е водачите да са решили, че той наистина е Месията?</verse>
				<verse number="27">Но ние знаем къде е домът на този човек, а когато истинският Месия дойде, никой няма да знае откъде е дошъл.“</verse>
				<verse number="28">Когато поучаваше в храма, Исус каза високо: „Сигурни ли сте, че ме познавате и знаете откъде съм? Но аз не съм дошъл от себе си и Онзи, който ме изпрати, е истинен. Вие не го познавате,</verse>
				<verse number="29">но аз го познавам, защото идвам от него и той ме изпрати.“</verse>
				<verse number="30">Тогава те се опитаха да го хванат, ала никой не можа да го докосне, защото времето му още не бе дошло.</verse>
				<verse number="31">Но много от хората повярваха в него и казваха: „Когато дойде Месията, нима ще извърши повече знамения, отколкото този човек?“</verse>
				<verse number="32">Фарисеите чуха какво си шушукат хората за него и заедно с главните свещеници изпратиха стражи да го арестуват.</verse>
				<verse number="33">Тогава Исус каза: „Ще бъда с вас още малко време, а след това ще се върна при Онзи, който ме изпрати.</verse>
				<verse number="34">Ще ме търсите, но няма да ме намерите, защото не можете да дойдете там, където ще бъда.“</verse>
				<verse number="35">Юдейските водачи започнаха да говорят помежду си: „Къде ли смята да отиде, че да не го намерим? Може ли да отиде при нашите хора в гръцките градове и да поучава там гърците?</verse>
				<verse number="36">Какво означават думите му: «Ще ме търсите, но няма да ме намерите» и «Не можете да дойдете там, където ще бъда»?“</verse>
				<verse number="37">През последния, най-важен ден на празника Исус се изправи и каза високо: „Който е жаден, нека дойде при мен и пие.</verse>
				<verse number="38">Както казва Писанието, реки от жива вода ще бликнат от сърцето на този, който вярва в мен.“</verse>
				<verse number="39">Той говореше за Духа, който щяха да получат тези, които вярваха в него. Духът още не беше даден, защото Исус още не беше издигнат в слава.</verse>
				<verse number="40">Като чуха тези думи, някои от хората казаха: „Този човек наистина е Пророкът. “</verse>
				<verse number="41">Други говореха: „Той е Месията. “ Трети казваха: „Месията няма да дойде от Галилея!</verse>
				<verse number="42">Писанието казва, че Месията ще бъде от рода на Давид и ще дойде от Витлеем – града, в който е живял Давид.“</verse>
				<verse number="43">И така, между хората имаше разногласие относно Исус.</verse>
				<verse number="44">Някои от тях искаха да го арестуват, но никой не можа да го направи.</verse>
				<verse number="45">Стражите се върнаха при главните свещеници и фарисеите. Те ги попитаха: „Защо не го доведохте?“</verse>
				<verse number="46">Стражите отвърнаха: „Никой не е говорил така, както този човек!“</verse>
				<verse number="47">Тогава фарисеите им казаха: „И вас ли ви заблуди?</verse>
				<verse number="48">Някой от водачите или фарисеите да е повярвал в него?</verse>
				<verse number="49">Какво ли разбира това простолюдие от закона! Те са прокълнати от Бога.“</verse>
				<verse number="50">Но един от тях, Никодим, който беше ходил при Исус по-рано, им каза:</verse>
				<verse number="51">„Нима нашият закон ще ни позволи да осъдим човек, без да го изслушаме и разберем какво е направил?“</verse>
				<verse number="52">Те му отговориха: „Явно и ти си от Галилея! Изследвай Писанията и ще видиш, че няма нищо относно пророк, който да идва от Галилея.“</verse>
				<verse number="53">И хората се разотидоха по домовете си.</verse>
			</chapter>
			<chapter number="8">
				<verse number="1">Исус отиде на Елеонската планина.</verse>
				<verse number="2">Рано сутринта той се върна в храма. Всички хора се събраха около него и той седна и започна да ги учи.</verse>
				<verse number="3">Законоучителите и фарисеите доведоха една жена, която беше уличена в съпружеска изневяра, изправиха я пред множеството</verse>
				<verse number="4">и казаха на Исус: „Учителю, тази жена беше заловена на местопрестъплението, тя изневери на съпруга си.</verse>
				<verse number="5">Законът на Моисей ни заповядва да пребием с камъни такава жена. Ти какво казваш?“</verse>
				<verse number="6">(Те използваха този въпрос, за да намерят повод да го обвинят в нещо.) Но Исус се наведе и започна да пише с пръст на земята.</verse>
				<verse number="7">Те обаче продължиха да го питат и той се изправи и им каза: „Нека онзи от вас, който е безгрешен, пръв хвърли камък по нея.“</verse>
				<verse number="8">След това отново се наведе и започна да пише на земята.</verse>
				<verse number="9">Когато чуха това, хората започнаха да си тръгват един по един, като първи си тръгнаха по-възрастните, и Исус остана сам с жената, която все още стоеше там.</verse>
				<verse number="10">Той се изправи и я попита: „Жено, къде са хората? Нито един от тях ли не те осъди?“</verse>
				<verse number="11">Тя отговори: „Нито един, господине.“ Тогава Исус каза: „Аз също не те осъждам. Върви си и отсега нататък не съгрешавай отново.“</verse>
				<verse number="12">По-късно Исус пак им говореше и им каза: „Аз съм светлината за света. Който ме последва, никога няма да ходи в тъмнина, а ще има светлината, която носи живот.“</verse>
				<verse number="13">Тогава фарисеите му казаха: „Ти сам свидетелстваш за себе си и свидетелството ти не е валидно.“</verse>
				<verse number="14">Исус отговори: „Въпреки че сам свидетелствам за себе си, свидетелството ми е вярно, защото зная откъде съм дошъл и къде отивам. А вие не знаете откъде идвам и накъде отивам.</verse>
				<verse number="15">Вие съдите по човешки критерии. Аз не съдя никого.</verse>
				<verse number="16">Но ако съдя, присъдата ми е вярна, защото не съдя сам, а заедно с Отца, който ме изпрати.</verse>
				<verse number="17">Вашият закон казва, че ако двама свидетели твърдят едно и също, трябва да приемете това, което казват.</verse>
				<verse number="18">Аз свидетелствам за себе си, а другият ми свидетел е Отец, който ме изпрати.“</verse>
				<verse number="19">Тогава го попитаха: „Къде е твоят Баща?“ Исус отговори: „Нито мен познавате, нито моя Баща. Ако познавахте мен, щяхте да познавате и моя Баща.“</verse>
				<verse number="20">Исус каза тези неща, когато поучаваше в храма, близо до кутията за събиране на дарения, но никой не го арестува, защото времето му още не беше дошло.</verse>
				<verse number="21">И отново Исус им каза: „Аз си отивам и вие ще ме търсите, но ще умрете с греха си. Не можете да дойдете там, където отивам.“</verse>
				<verse number="22">А юдейските водачи започнаха да се питат: „Нима ще се самоубие? Дали това имаше предвид, когато каза: «Не можете да дойдете там, където отивам»?“</verse>
				<verse number="23">Исус им отговори: „Вие сте оттук – от долу. Аз дойдох от горе. Вие принадлежите на този свят, а аз не принадлежа на този свят.</verse>
				<verse number="24">Затова ви казах, че ще умрете с греха си. Да, с греха си ще умрете, ако не повярвате, че АЗ СЪМ. “</verse>
				<verse number="25">Тогава го попитаха: „Кой си ти?“ Исус отговори: „Аз съм това, което ви говорих от самото начало.</verse>
				<verse number="26">Имам много неща да кажа за вас и мога да ви съдя. Но аз говоря на света само това, което съм чул от Онзи, който ме е изпратил, а той казва истината.“</verse>
				<verse number="27">(Те не разбраха, че той им говори за Отца.)</verse>
				<verse number="28">Исус продължи: „Когато издигнете Човешкия Син, ще разберете, че АЗ СЪМ и че не върша нищо от себе си, а говоря само това, което Отец ме е научил.</verse>
				<verse number="29">Онзи, който ме изпрати, не ме е оставил сам. Той е с мен, защото аз винаги върша това, което го радва.“</verse>
				<verse number="30">Докато Исус говореше за тези неща, много хора повярваха в него.</verse>
				<verse number="31">И Исус започна да говори на юдеите, които бяха повярвали в него: „Ако продължите да спазвате моето учение, вие наистина сте мои ученици.</verse>
				<verse number="32">Тогава ще познаете истината и истината ще ви освободи.“</verse>
				<verse number="33">Юдеите отговориха: „Ние сме потомци на Авраам и никога не сме били роби на никого. Защо казваш, че ще бъдем освободени?“</verse>
				<verse number="34">Исус отговори: „Уверявам ви: всеки, който върши грях, е роб на греха.</verse>
				<verse number="35">Робът не остава завинаги в семейството на господаря, а синът ще бъде там завинаги.</verse>
				<verse number="36">Ако Синът ви освободи, ще бъдете наистина свободни.</verse>
				<verse number="37">Зная, че сте потомци на Авраам, но се опитвате да ме убиете, защото не желаете да приемете моето учение.</verse>
				<verse number="38">Аз ви говоря това, което съм видял от моя Баща, а вие вършите онова, което сте чули от вашия баща.“</verse>
				<verse number="39">Казаха му: „Нашият баща е Авраам.“ Исус отговори: „Ако наистина бяхте деца на Авраам, щяхте да вършите делата, които Авраам вършеше.</verse>
				<verse number="40">Аз съм човек, който ви казва истината, която е чул от Бога, а вие се опитвате да ме убиете. Авраам не вършеше такива неща.</verse>
				<verse number="41">Вие постъпвате както баща си.“ Тогава те му казаха: „Ние не сме незаконнородени. Имаме един баща: Бог.“</verse>
				<verse number="42">Исус им отговори: „Ако Бог наистина беше ваш Баща, вие щяхте да ме обичате, защото аз от Бога дойдох и сега съм тук. Не дойдох от себе си: той ме изпрати.</verse>
				<verse number="43">Защо не разбирате това, което ви говоря? Защото не можете да приемете моето учение.</verse>
				<verse number="44">Вашият баща е дяволът и вие искате да следвате желанията на баща си. Дяволът бе убиец от самото начало и никога не е стоял на страната на истината, защото в него няма никаква истина. Когато говори лъжи, той открива истинската си същност, защото е лъжец и баща на лъжите.</verse>
				<verse number="45">Но понеже аз говоря истината, вие не ми вярвате.</verse>
				<verse number="46">Може ли някой от вас да ме уличи в грях? Ако говоря истината, защо не ми вярвате?</verse>
				<verse number="47">Който принадлежи на Бога, приема Божиите думи. Вие затова не слушате, защото не принадлежите на Бога.“</verse>
				<verse number="48">Юдеите му отговориха: „Ние казваме, че си самарянин и че в теб се е вселил демон. Не сме ли прави?“</verse>
				<verse number="49">Исус отвърна: „В мен няма демон. Аз почитам своя Баща, но вие не ме почитате.</verse>
				<verse number="50">Аз не се опитвам да спечеля слава за себе си. Има друг, който иска тази слава за мен, и той е съдията.</verse>
				<verse number="51">Уверявам ви: ако човек спазва моето учение, никога няма да умре.“</verse>
				<verse number="52">Юдеите казаха на Исус: „Сега със сигурност знаем, че в теб се е вселил демон! Авраам и пророците умряха, а ти казваш: «Ако човек спазва моето учение, никога няма да умре.»</verse>
				<verse number="53">Нима твърдиш, че си по-велик от нашия баща Авраам? Той умря, умряха и пророците. Ти за кого се мислиш?“</verse>
				<verse number="54">Исус отговори: „Ако търся слава сам за себе си, тази слава нищо не значи. Мен ме прославя моят Баща, когото наричате свой Бог,</verse>
				<verse number="55">ала никога не сте го познавали, докато аз го познавам. Ако кажа, че не го познавам, ще бъда лъжец като вас. Но аз го познавам и изпълнявам това, което той казва.</verse>
				<verse number="56">Вашият праотец Авраам се радваше, че ще види деня, в който ще дойда. Той видя този ден и беше щастлив.“</verse>
				<verse number="57">Тогава юдеите казаха на Исус: „Как може да си виждал Авраам? Та ти нямаш и петдесет години!“</verse>
				<verse number="58">Исус им отговори: „Уверявам ви: преди да се роди Авраам, АЗ СЪМ.!“</verse>
				<verse number="59">След което те взеха камъни, за да ги хвърлят по него, но Исус се скри и напусна храма.</verse>
			</chapter>
			<chapter number="9">
				<verse number="1">По пътя Исус видя един слепец по рождение.</verse>
				<verse number="2">Учениците му го попитаха: „Учителю, заради чий грях този човек се е родил сляп – негов или на родителите му?“</verse>
				<verse number="3">Исус отговори: „Нито той, нито родителите му са извършили грях. Родил се е сляп, за да може да се изяви действието на Божията сила.</verse>
				<verse number="4">Докато е още ден, трябва да продължим да вършим делата на Онзи, който ме изпрати. Никой не може да работи, когато настъпи нощта.</verse>
				<verse number="5">Докато съм в света, аз съм светлина за света.“</verse>
				<verse number="6">След като каза това, Исус плю на земята, направи кал от слюнката и намаза с нея очите на слепеца.</verse>
				<verse number="7">После му каза: „Иди и се измий в къпалнята Силоам.“ (което означава „изпратен“) Човекът отиде в къпалнята, изми се и се върна прогледнал.</verse>
				<verse number="8">Съседите му и онези, които бяха свикнали да го виждат да проси, казаха: „Това не е ли същият човек, който преди седеше и просеше?“</verse>
				<verse number="9">Някои казаха: „Да, той е.“ Други не се съгласиха: „Не, не е той. Този само прилича на него.“ Тогава човекът каза: „Аз съм този, който преди беше сляп.“</verse>
				<verse number="10">Хората го попитаха: „Как прогледна?“</verse>
				<verse number="11">Той отговори: „Човекът, наречен Исус, направи малко кал и намаза очите ми с нея. След това ми каза да отида в Силоам и да се измия. И аз отидох, измих се и прогледнах.“</verse>
				<verse number="12">Хората попитаха: „Къде е той?“ Човекът отвърна: „Не зная.“</verse>
				<verse number="13">Тогава отведоха при фарисеите човека, който преди това беше сляп.</verse>
				<verse number="14">(А денят, в който Исус направи калта и върна зрението на слепия, беше събота.)</verse>
				<verse number="15">И така, фарисеите отново започнаха да го разпитват как е прогледнал. Човекът им каза: „Той намаза очите ми с кал, аз се измих и сега виждам.“</verse>
				<verse number="16">Някои от фарисеите казваха: „Този човек не е от Бога, защото не спазва съботния ден.“ Други пък питаха: „Но как може един грешен човек да извърши такива знамения?“ И между тях възникна спор.</verse>
				<verse number="17">Те отново попитаха прогледналия слепец: „Какво ще кажеш за него, след като те излекува и сега виждаш?“ Човекът отговори: „Той е пророк.“</verse>
				<verse number="18">Но юдейските водачи все още не можеха да повярват, че човекът е бил сляп и е прогледнал. Те извикаха родителите му</verse>
				<verse number="19">и ги попитаха: „Това ли е вашият син, за когото казвате, че е роден сляп? Тогава как така сега може да вижда?“</verse>
				<verse number="20">Родителите му отговориха: „Знаем, че това е нашият син и че е роден сляп.</verse>
				<verse number="21">Но как може да вижда сега и кой е върнал зрението му, не знаем. Него питайте! Той е достатъчно голям, за да отговори сам.“</verse>
				<verse number="22">(Родителите му казаха това, защото се страхуваха от юдейските водачи, които вече бяха решили да отлъчат от синагогата всеки, който признае Исус за Месията.</verse>
				<verse number="23">По тази причина те казаха: „Той е достатъчно голям. Него питайте!“)</verse>
				<verse number="24">Юдейските водачи за втори път извикаха прогледналия слепец и му казаха: „Отдай слава на Бога, като кажеш истината! Ние знаем, че този човек е грешник.“</verse>
				<verse number="25">Той отговори: „Дали е грешник, не зная. Едно зная: че бях сляп, а сега виждам.“</verse>
				<verse number="26">Те го попитаха: „Какво ти направи той? Как ти върна зрението?“</verse>
				<verse number="27">Човекът отговори: „Вече ви казах, но вие не желаете да ме чуете. Защо искате да ви го повторя? Да не би и вие да искате да станете негови ученици?“</verse>
				<verse number="28">Тогава юдейските водачи го наругаха: „Ти си негов ученик, а ние сме ученици на Моисей.</verse>
				<verse number="29">Знаем, че Бог е говорил на Моисей, а този човек не знаем дори откъде идва.“</verse>
				<verse number="30">Човекът каза: „Странно е, че не знаете откъде идва, а той ми върна зрението.</verse>
				<verse number="31">Всички знаем, че Бог не слуша грешните. Той слуша само онзи, който е благочестив и постъпва според волята му.</verse>
				<verse number="32">Никой досега не е излекувал слепец по рождение.</verse>
				<verse number="33">Ако този човек не беше от Бога, не би могъл да извърши нищо.“</verse>
				<verse number="34">Юдейските водачи му отговориха: „Ти си роден потънал в грях! Нас ли се опитваш да учиш?“ И го изгониха навън.</verse>
				<verse number="35">Исус чу, че юдейските водачи са го изгонили, намери го и му каза: „Вярваш ли в Човешкия Син?“</verse>
				<verse number="36">Човекът попита: „Кой е той, господине? Кажи ми, за да повярвам в него.“</verse>
				<verse number="37">Исус му каза: „Ти вече си го видял. Той е този, който разговаря с теб сега.“</verse>
				<verse number="38">Човекът отговори: „Вярвам, Господи!“ и му се поклони.</verse>
				<verse number="39">Исус каза: „Да съдя дойдох на този свят, за да могат тези, които не виждат, да прогледнат, а тези, които виждат, да ослепеят.“</verse>
				<verse number="40">Някои от намиращите се наблизо фарисеи чуха това и го попитаха: „Нима искаш да кажеш, че ние също сме слепи?“</verse>
				<verse number="41">Исус им каза: „Ако наистина бяхте слепи, нямаше да сте виновни в грях, но вие твърдите: «Виждаме!» – затова грехът ви остава.“</verse>
			</chapter>
			<chapter number="10">
				<verse number="1">„Уверявам ви: този, който не влиза в кошарата през вратата, а се покатерва от друго място, е крадец и разбойник.</verse>
				<verse number="2">А този, който влиза през вратата, е пастирът на стадото.</verse>
				<verse number="3">На него пазачът отваря вратата и овцете чуват гласа му. Той вика своите овце по име и ги извежда.</verse>
				<verse number="4">И когато ги изведе всичките, тръгва пред тях и те го следват, защото познават гласа му.</verse>
				<verse number="5">Те никога няма да тръгнат след непознат човек, а ще избягат от него, защото не познават гласа му.“</verse>
				<verse number="6">Исус им разказа тази притча, но те не разбраха смисъла й.</verse>
				<verse number="7">Затова Исус каза отново: „Уверявам ви: аз съм вратата за овцете.</verse>
				<verse number="8">Всички, които дойдоха преди мен, са крадци и разбойници и овцете не ги послушаха.</verse>
				<verse number="9">Аз съм вратата: който влезе през мен, ще бъде спасен. Ще може да влиза и да излиза, и ще намира всичко, от което се нуждае.</verse>
				<verse number="10">Крадецът идва единствено да краде, да убива и да руши, а аз дойдох, за да дам живот – живот в цялата му пълнота.</verse>
				<verse number="11">Аз съм добрият пастир. Добрият пастир живота си дава за овцете.</verse>
				<verse number="12">Наемният работник не е като пастира, защото не е стопанин на овцете и щом види, че идва вълк, ги изоставя и избягва. Тогава вълкът напада овцете и те се пръсват на разни страни.</verse>
				<verse number="13">Наемният работник побягва, защото само са го наели и той не милее за овцете.</verse>
				<verse number="14">Аз съм добрият пастир. Аз познавам овцете си и овцете ми ме познават,</verse>
				<verse number="15">също както Отец ме познава и аз познавам Отца. Аз давам живота си за тези овце.</verse>
				<verse number="16">Имам и други овце, които не са в това стадо. Трябва и тях да доведа. Те ще слушат гласа ми и ще станат едно стадо с един пастир.</verse>
				<verse number="17">Отец ме обича, защото давам живота си, за да го получа отново.</verse>
				<verse number="18">Никой не ми го отнема, аз го давам по собствена воля. Имам право да го дам и имам право отново да го получа. Това ми заповяда моят Баща.“</verse>
				<verse number="19">Тези думи отново предизвикаха спорове сред юдеите.</verse>
				<verse number="20">Много от тях казваха: „В него се е вселил демон и той е полудял. Защо го слушате?“</verse>
				<verse number="21">Други говореха: „Това не са думи на човек, в който се е вселил демон. Нима демон може да върне зрението на слепец?“</verse>
				<verse number="22">В Ерусалим дойде време за празника Освещение. Беше зима.</verse>
				<verse number="23">Исус се намираше в двора на храма при Соломоновия портик.</verse>
				<verse number="24">Юдейските водачи се събраха около него и казаха: „Колко време ще ни държиш в недоумение? Ако ти си Месията, кажи ни го ясно.“</verse>
				<verse number="25">Исус отговори: „Вече ви казах, но вие не вярвате. Делата, които върша в името на моя Баща, показват кой съм.</verse>
				<verse number="26">Но вие не вярвате, защото не сте от моето стадо.</verse>
				<verse number="27">Моите овце слушат гласа ми. Аз ги познавам и те ме следват.</verse>
				<verse number="28">Аз им давам вечен живот. Те никога няма да умрат и никой не може да ги грабне от ръката ми.</verse>
				<verse number="29">Моят Баща, който ми ги е дал, е по-велик от всичко и никой не може да ги грабне от ръката на Отца.</verse>
				<verse number="30">Аз и Отец сме едно.“</verse>
				<verse number="31">Юдеите отново взеха камъни, за да го убият.</verse>
				<verse number="32">Исус им каза: „Аз извърших за вас много добри дела според заповедта на Отца. За кое от тях искате да ме убиете с камъни?“</verse>
				<verse number="33">Юдеите отвърнаха: „Искаме да те убием с камъни не заради добро, което си извършил, а защото богохулстваш и макар че си простосмъртен, се представяш за Бог.“</verse>
				<verse number="34">Исус попита: „Не е ли написано във вашия закон: «Казах, че сте богове»?</verse>
				<verse number="35">Той нарича богове хората, на които е дадено Божието послание, а Писанията не могат да бъдат отменени.</verse>
				<verse number="36">Защо тогава казвате, че богохулствам, когато казах: «Аз съм Божият Син»? Аз съм този, когото Отец избра и изпрати в света.</verse>
				<verse number="37">Ако не върша делата на моя Баща, не ми вярвайте.</verse>
				<verse number="38">Но ако ги върша, дори и да не вярвате на мен, трябва да вярвате на делата ми и тогава ще знаете и ще разберете, че Отец е в мен и аз съм в Отца.“</verse>
				<verse number="39">Тогава юдеите отново се опитаха да го хванат, но той се изплъзна от ръцете им.</verse>
				<verse number="40">След това пак се върна на другия бряг на река Йордан, на мястото, където Йоан беше кръщавал по-рано, и остана там.</verse>
				<verse number="41">Много хора дойдоха при него и казваха: „Йоан никога не извърши знамение, но всичко, което каза за този човек, е вярно.“</verse>
				<verse number="42">И мнозина там повярваха в Исус.</verse>
			</chapter>
			<chapter number="11">
				<verse number="1">Във Витания, където живееха Мария и сестра й Марта, имаше един болен човек на име Лазар.</verse>
				<verse number="2">(Мария беше същата тази жена, която помаза Господа с миро и избърса краката му с косата си. Болният Лазар беше неин брат.)</verse>
				<verse number="3">Затова сестрите изпратиха човек да каже на Исус: „Господи, твоят скъп приятел е болен.“</verse>
				<verse number="4">Като чу това, Исус каза: „Тази болест не е смъртоносна, а е за слава на Бога, за да може Божият Син да се прослави чрез нея.“</verse>
				<verse number="5">(Исус обичаше Марта и сестра й, и Лазар.)</verse>
				<verse number="6">Като чу, че Лазар е болен, той остана още два дни на мястото, където беше.</verse>
				<verse number="7">След това каза на учениците си: „Да се върнем в Юдея.“</verse>
				<verse number="8">Учениците отговориха: „Учителю, недей! Неотдавна юдеите се опитваха да те убият с камъни. Нима искаш пак да се върнеш там?“</verse>
				<verse number="9">Исус отговори: „Нали денят има дванадесет часа? Ако човек върви през деня, няма да се спъне, защото вижда светлината на този свят.</verse>
				<verse number="10">Но когато върви през нощта, той се спъва, защото я няма светлината да му помага.“</verse>
				<verse number="11">Като каза това, Исус продължи: „Нашият приятел Лазар е заспал, но аз отивам да го събудя.“</verse>
				<verse number="12">Учениците отговориха: „Господи, щом спи, значи ще се оправи!“</verse>
				<verse number="13">Исус говореше за смъртта на Лазар, но те помислиха, че има предвид естествения сън.</verse>
				<verse number="14">Затова Исус ясно им каза: „Лазар е мъртъв.</verse>
				<verse number="15">Заради вас се радвам, че не бях там, защото сега ще повярвате. Но нека отидем при него.“</verse>
				<verse number="16">Тогава Тома (наречен Близнак) каза на другите ученици: „Да отидем и ние, за да умрем с Исус.“</verse>
				<verse number="17">Когато Исус пристигна във Витания, тялото на Лазар вече четири дни лежеше в гробницата.</verse>
				<verse number="18">А Витания се намираше само на около три километра от Ерусалим,</verse>
				<verse number="19">така че много юдеи бяха дошли при Марта и Мария да ги утешават за загубата на брат им.</verse>
				<verse number="20">Марта чу, че Исус идва, и отиде да го посрещне, а Мария остана у дома.</verse>
				<verse number="21">Тогава Марта каза на Исус: „Господи, ако ти беше тук, брат ми нямаше да умре.</verse>
				<verse number="22">Но аз зная, че и сега Бог ще ти даде всичко, което поискаш от него.“</verse>
				<verse number="23">Исус й каза: „Брат ти ще възкръсне.“</verse>
				<verse number="24">Марта отговори: „Зная, че ще възкръсне при възкресението в последния ден.“</verse>
				<verse number="25">Исус й каза: „Аз съм възкресението и животът. Който вярва в мен, макар и да умре – ще живее,</verse>
				<verse number="26">и всеки, който живее и вярва в мен, никога няма да умре. Вярваш ли в това?“</verse>
				<verse number="27">„Да, Господи! – отвърна тя. – Вярвам, че ти си Месията, Божият Син, който трябваше да дойде в света.“</verse>
				<verse number="28">След като каза това, Марта се върна, извика сестра си Мария и когато бяха сами, й каза: „Учителят е тук и те вика.“</verse>
				<verse number="29">Щом чу това, Мария бързо стана и отиде при него.</verse>
				<verse number="30">(Исус още не беше влязъл в селото, а стоеше там, където го беше посрещнала Марта.)</verse>
				<verse number="31">Юдеите, които бяха в къщата заедно с нея и я утешаваха, видяха, че Мария става и забързано излиза навън. Те я последваха, мислейки, че тя отива да скърби при гробницата.</verse>
				<verse number="32">Когато Мария пристигна на мястото, където беше Исус, и го видя, падна в краката му и каза: „Господи, ако ти беше тук, брат ми нямаше да умре.“</verse>
				<verse number="33">Исус я видя как плаче и как плачат юдеите, дошли с нея, и дълбоко се нажали и развълнува.</verse>
				<verse number="34">Той попита: „Къде го погребахте?“ Те му казаха: „Господи, ела да видиш.“</verse>
				<verse number="35">Исус се просълзи.</verse>
				<verse number="36">Тогава юдеите казаха: „Виж колко го е обичал!“</verse>
				<verse number="37">А някои попитаха: „Нима този човек, който върна зрението на слепеца, не можеше да спаси Лазар от смърт?“</verse>
				<verse number="38">Исус отново се натъжи и отиде при гробницата, която беше една пещера, затворена с голям камък.</verse>
				<verse number="39">Исус каза: „Отместете камъка!“ Марта, сестрата на починалия, отвърна: „Но Господи, тялото сигурно вече се е вмирисало, тъй като Лазар е мъртъв от четири дни!“</verse>
				<verse number="40">Исус й отговори: „Не ти ли казах, че ако повярваш, ще видиш Божията слава?“</verse>
				<verse number="41">Тогава отместиха камъка. Исус вдигна поглед и каза: „Отче, благодаря ти, че ме чу.</verse>
				<verse number="42">Зная, че винаги ме чуваш, но казвам това заради хората наоколо, за да повярват, че ти ме изпрати.“</verse>
				<verse number="43">След това извика със силен глас: „Лазаре, излез!“</verse>
				<verse number="44">Мъртвият излезе навън. Ръцете и краката му бяха обвити в платно, а лицето му беше покрито с кърпа. Исус им каза: „Разповийте го и го оставете да си върви.“</verse>
				<verse number="45">Тогава много от юдеите, които бяха дошли при Мария и видяха какво направи Исус, повярваха в него.</verse>
				<verse number="46">Но някои от тях отидоха при фарисеите и им разказаха какво е извършил Исус.</verse>
				<verse number="47">Тогава главните свещеници и фарисеите събраха Синедриона и казаха: „Какво да правим? Този човек върши много знамения.</verse>
				<verse number="48">Ако го оставим да продължава така, всички ще повярват в него. Тогава ще дойдат римляните, ще разрушат храма ни и ще унищожат народа ни.“</verse>
				<verse number="49">Но един от тях на име Каяфа, който беше първосвещеник през онази година, им каза: „Вие не знаете нищо</verse>
				<verse number="50">и не разбирате, че е по-добре един човек да умре за хората, отколкото целият народ да бъде унищожен.“</verse>
				<verse number="51">Каяфа не каза това от себе си. Тъй като през онази година беше първосвещеник, той пророкува, че Исус ще умре за хората,</verse>
				<verse number="52">и не само за юдейския народ, а за да събере всички Божии деца, разпилени по света, и ги направи един народ.</verse>
				<verse number="53">От този ден юдейските водачи започнаха да кроят планове как да убият Исус.</verse>
				<verse number="54">Той престана да ходи открито сред юдеите, напусна Ерусалим и отиде на едно място близо до пустинята, в град Ефраим, където остана с учениците си.</verse>
				<verse number="55">Наближаваше юдейският празник Пасха и много хора от областта бяха дошли в Ерусалим преди празника, за да се пречистят.</verse>
				<verse number="56">Те търсеха Исус и в храма се питаха един друг: „Как мислите, няма ли да дойде на празника?“</verse>
				<verse number="57">Главните свещеници и фарисеите бяха издали заповед ако някой знае къде се намира Исус, да им съобщи, за да го арестуват.</verse>
			</chapter>
			<chapter number="12">
				<verse number="1">Шест дни преди Пасхата Исус отиде във Витания, където живееше Лазар, когото той беше възкресил от мъртвите.</verse>
				<verse number="2">Там му приготвиха вечеря и Марта поднасяше храната. Лазар беше един от тези, които се хранеха заедно с Исус.</verse>
				<verse number="3">Тогава Мария донесе около една литра скъпо миро от чист нард и го изля върху нозете на Исус, а после ги избърса с косата си. Благоуханието на маслото изпълни цялата къща.</verse>
				<verse number="4">Един от учениците на Исус, Юда Искариотски, който по-късно щеше да го предаде, каза:</verse>
				<verse number="5">„Това миро, което струва триста динария, трябваше да бъде продадено и парите да се дадат на бедните.“</verse>
				<verse number="6">(Той каза това не от загриженост за бедните, а защото беше крадец – държеше касата и често си взимаше пари оттам.)</verse>
				<verse number="7">Тогава Исус отговори: „Не я спирай! Нека направи това за деня на моето погребение.</verse>
				<verse number="8">Бедните винаги ще бъдат с вас, но аз няма винаги да съм с вас.“</verse>
				<verse number="9">Много от юдеите чуха, че Исус е във Витания и отидоха там не само заради него, а и за да видят Лазар, когото Исус беше възкресил от мъртвите.</verse>
				<verse number="10">Тогава главните свещеници решиха да убият и Лазар,</verse>
				<verse number="11">защото заради него много юдеи ги оставяха и започваха да вярват в Исус.</verse>
				<verse number="12">На следващия ден многото хора, дошли в Ерусалим за Пасхата, чуха, че Исус ще пристигне в града.</verse>
				<verse number="13">Те взеха палмови клонки и излязоха да го посрещнат с възгласи:„«Осанна! Благословен да бъде този, който идва в името на Господа!»Благословен да бъде царят на Израел!“</verse>
				<verse number="14">Исус намери едно магаренце и се качи на него, както е казано в Писанието:</verse>
				<verse number="15">„Не се страхувай, Сионе! Виж! Твоят цар идва, възседнал магаренце.“</verse>
				<verse number="16">(Първоначално учениците му не разбраха това, но когато Исус бе издигнат в слава, те си спомниха, че това бе писано за него и че те бяха направили тези неща за него.)</verse>
				<verse number="17">Тези, които бяха с Исус, когато възкреси Лазар от мъртвите и му заповяда да излезе от гробницата, започнаха да разказват на всички за станалото.</verse>
				<verse number="18">Затова и множеството бе излязло да го посрещне, защото бяха чули, че той е извършил това знамение.</verse>
				<verse number="19">Тогава фарисеите казаха помежду си: „Вижте, че не постигаме нищо! Ето, целият свят е тръгнал след него!“</verse>
				<verse number="20">Сред дошлите в Ерусалим на поклонение за празника Пасха имаше и някои гърци.</verse>
				<verse number="21">Те отидоха при Филип, който беше от галилейския град Витсаида, и започнаха да го молят: „Господине, искаме да видим Исус.“</verse>
				<verse number="22">Филип отиде и каза на Андрей, след което двамата отидоха и казаха на Исус.</verse>
				<verse number="23">Исус им отговори: „Дойде времето Човешкият Син да се прослави.</verse>
				<verse number="24">Уверявам ви: ако пшениченото зърно не падне на земята и не умре, то си остава само едно, но ако умре, ражда много зърна.</verse>
				<verse number="25">Който обича живота си, ще го загуби, а който мрази живота си на този свят, ще го запази за вечен живот.</verse>
				<verse number="26">Който ми служи, трябва да ме следва. Където съм аз, там трябва да бъде и моят служител. Отец ще почете всеки, който ми служи.“</verse>
				<verse number="27">„Сега душата ми е развълнувана и не зная дали да кажа: «Отче, избави ме от това страдание!» Но нали затова съм дошъл на този свят, за да страдам!</verse>
				<verse number="28">Отче, прослави името си!“ Тогава от небето се разнесе глас: „Прославил съм го и пак ще го прославя!“</verse>
				<verse number="29">Хората, които бяха там и чуха, помислиха, че това е гръм. Други пък казаха: „Ангел му говори.“</verse>
				<verse number="30">В отговор Исус им каза: „Не заради мен дойде този глас, а заради вас.</verse>
				<verse number="31">Настъпи часът този свят да бъде съден. Сега управителят на този свят ще бъде изгонен.</verse>
				<verse number="32">Когато бъда издигнат от земята, ще привлека всички хора към себе си.“</verse>
				<verse number="33">(Той каза това, за да посочи с каква смърт ще умре.)</verse>
				<verse number="34">Хората му отговориха: „Но от закона знаем, че Месията ще живее вечно. Защо казваш, че Човешкият Син трябва да бъде издигнат? Кой е този Човешки Син?“</verse>
				<verse number="35">Тогава Исус им каза: „Светлината ще бъде сред вас още малко. Затова вървете, докато имате светлината, за да не ви погълне мракът. Който върви в тъмнина, не знае къде отива.</verse>
				<verse number="36">Доверете се на светлината, докато все още я имате, за да станете хора, които принадлежат на светлината.“ Като каза това, Исус си тръгна и се скри от тях.</verse>
				<verse number="37">Въпреки че беше извършил тези знамения пред очите им, те не повярваха в него,</verse>
				<verse number="38">за да се изпълни казаното от пророк Исая:„Господи, кой повярва на посланието ни? И на кого Господ разкри силата си?“</verse>
				<verse number="39">Затова те не можеха да повярват, защото Исая беше казал още:</verse>
				<verse number="40">„Бог заслепи очите им и вкамени сърцата им, за да не видят с очите си, нито да разберат със сърцата си, и се обърнат към мен, за да ги излекувам.“</verse>
				<verse number="41">Исая каза това, защото видя славата на Исус и говори за него.</verse>
				<verse number="42">Дори и сред юдейските водачи имаше много хора, които бяха повярвали в Исус, но поради страх от фарисеите не признаваха това открито, за да не бъдат отлъчени от синагогата.</verse>
				<verse number="43">Те обичаха хорските хвалби повече, отколкото похвалите от Бога.</verse>
				<verse number="44">Исус каза високо: „Който вярва в мен, вярва не само в мен, но и в Онзи, който ме изпрати.</verse>
				<verse number="45">И който вижда мен, вижда Онзи, който ме изпрати.</verse>
				<verse number="46">Дойдох на света като светлина, за да не може никой, който вярва в мен, да остане в тъмнина.</verse>
				<verse number="47">Ако някой чуе думите ми и не им се подчинява, аз няма да го съдя, защото не съм дошъл, за да съдя света, а за да го спася.</verse>
				<verse number="48">Има кой да съди този, който ме отхвърля и не приема думите ми. Словото, което съм говорил, ще го съди в последния ден.</verse>
				<verse number="49">Защото аз говорех не от себе си, а самият Отец, който ме изпрати, ми заповяда какво да говоря и да поучавам.</verse>
				<verse number="50">Аз зная, че неговата заповед носи вечен живот. Така че това, което говоря, е същото, което Отец ми каза.“</verse>
			</chapter>
			<chapter number="13">
				<verse number="1">Беше преди празника Пасха и Исус знаеше, че е дошло времето да напусне този свят и да отиде при Отца. Той винаги бе обичал онези в света, които бяха негови, и сега им показа цялата си любов.</verse>
				<verse number="2">Бяха седнали да вечерят. Дяволът вече беше вложил в сърцето на Юда, сина на Симон Искариот, мисълта да предаде Исус.</verse>
				<verse number="3">Но Исус знаеше, че Отец е предал всичко в ръцете му и че той от Бога е дошъл и при Бога ще се върне.</verse>
				<verse number="4">Той стана от масата и свали горната си дреха, взе една кърпа и я завърза на кръста си.</verse>
				<verse number="5">След това наля вода в един леген и започна да мие краката на учениците и да ги бърше с кърпата, завързана на кръста му.</verse>
				<verse number="6">Той стигна до Симон Петър, който му каза: „Господи, нима ти ще измиеш краката ми?“</verse>
				<verse number="7">Исус отговори: „Сега не разбираш какво правя, но по-късно ще разбереш.“</verse>
				<verse number="8">Петър му каза: „Никога няма да позволя да измиеш краката ми!“ А Исус отвърна: „Ако не те измия, няма да бъдеш един от онези, които ми принадлежат.“</verse>
				<verse number="9">Тогава Симон Петър му каза: „Господи, измий не само краката ми, а и ръцете и главата ми!“</verse>
				<verse number="10">Исус каза: „Когато човек се е изкъпал, цялото му тяло е чисто и трябва да измие само краката си. Вие сте чисти, но не всички.“</verse>
				<verse number="11">(Исус знаеше кой ще го предаде и затова каза: „Не всички сте чисти.“)</verse>
				<verse number="12">След като изми краката им, той отново облече горната си дреха, върна се на мястото си и им каза: „Разбирате ли какво направих за вас?</verse>
				<verse number="13">Вие ме наричате «Учител» и «Господ» и сте прави, защото наистина съм такъв.</verse>
				<verse number="14">Както аз, вашият Учител и Господ, измих краката ви, така и вие един на друг трябва да миете краката си.</verse>
				<verse number="15">Дадох ви пример, за да вършите за другите това, което аз направих за вас.</verse>
				<verse number="16">Уверявам ви: слугата не стои по-високо от своя господар, нито пратеникът е по-велик от този, който го изпраща.</verse>
				<verse number="17">Като знаете тези неща и ги изпълнявате, ще бъдете благословени.</verse>
				<verse number="18">Не говоря за всички вас. Познавам тези, които съм избрал, но трябва да се сбъдне казаното в Писанието: «Човекът, с когото разделих хляба си, се обърна срещу мен.»</verse>
				<verse number="19">Казвам ви това сега, преди то да се е случило, така че когато се случи, да повярвате, че АЗ СЪМ.</verse>
				<verse number="20">Уверявам ви: който приеме изпратения от мен, приема мен, а който приеме мен, приема Онзи, който ме изпрати.“</verse>
				<verse number="21">След като изрече това, Исус дълбоко се развълнува и открито заяви: „Уверявам ви: един от вас ще ме предаде.“</verse>
				<verse number="22">Учениците му започнаха да се споглеждат в недоумение за кого говори.</verse>
				<verse number="23">Един от учениците, този, когото Исус обичаше, седеше до Исус.</verse>
				<verse number="24">Тогава Симон Петър му направи знак да попита Исус кого има предвид.</verse>
				<verse number="25">И той се облегна назад върху гърдите на Исус и попита: „Господи, кой е той?“</verse>
				<verse number="26">Исус отговори: „Това ще бъде онзи, за когото натопя залъка хляб и му го дам.“ След това натопи залъка и го подаде на Юда, сина на Симон Искариот.</verse>
				<verse number="27">В момента, в който Юда взе хляба, Сатана влезе в него. Тогава Исус му каза: „Направи бързо това, което възнамеряваш да извършиш.“</verse>
				<verse number="28">Никой от седящите на масата не разбра защо Исус му казва това.</verse>
				<verse number="29">Някои помислиха, че понеже Юда държи касата, Исус го праща да купи нещо необходимо за празника или да даде нещо на бедните.</verse>
				<verse number="30">Юда взе залъка и веднага излезе. Беше нощ.</verse>
				<verse number="31">След като той излезе, Исус каза: „Сега Човешкият Син се прославя и Бог се прославя чрез него.</verse>
				<verse number="32">Щом Бог се прославя чрез него, то и Бог ще го прослави чрез себе си и ще направи това много скоро.</verse>
				<verse number="33">Дечица, няма да бъда с вас много дълго. Ще ме търсите и това, което казах на юдейските водачи, казвам и на вас сега: «Не можете да дойдете там, където отивам.»</verse>
				<verse number="34">Нова заповед ви давам: Обичайте се един друг! Както аз ви обикнах, така и вие трябва да се обичате един друг.</verse>
				<verse number="35">Ако имате любов един към друг, всички ще знаят, че сте мои ученици.“</verse>
				<verse number="36">Симон Петър го попита: „Господи, къде отиваш?“ Исус отговори: „Там, където отивам, ти не можеш да ме последваш сега, но по-късно ще дойдеш.“</verse>
				<verse number="37">Петър попита: „Господи, защо не мога да те последвам сега? Живота си бих дал за теб!“</verse>
				<verse number="38">Исус отговори: „Наистина ли ще дадеш живота си за мен? Уверявам те: петелът няма да е пропял, преди да си се отрекъл от мен три пъти.“</verse>
			</chapter>
			<chapter number="14">
				<verse number="1">„Нека сърцата ви не се тревожат. Вярвайте в Бога и в мен вярвайте.</verse>
				<verse number="2">В дома на моя Баща има много стаи; нямаше да ви го казвам, ако не беше така. Отивам да приготвя място за вас</verse>
				<verse number="3">и след като отида и ви приготвя място, ще се върна отново и ще ви взема при себе си, за да бъдете и вие там, където съм аз.</verse>
				<verse number="4">И вие знаете пътя до мястото, където отивам.“</verse>
				<verse number="5">Тома каза: „Господи, ние не знаем къде отиваш! Как бихме могли да знаем пътя?“</verse>
				<verse number="6">Исус отговори: „Аз съм пътят, истината и животът. Само чрез мен се стига до Отца.</verse>
				<verse number="7">Ако бяхте познали мен, щяхте да познаете също и моя Баща. Отсега нататък го познавате и сте го видели.“</verse>
				<verse number="8">Филип му каза: „Господи, покажи ни Отца и това ще ни е достатъчно.“</verse>
				<verse number="9">Исус отговори: „Филипе, аз съм с вас толкова време, все още ли не ме познаваш? Който е видял мен, е видял Отца. Как можеш да кажеш «Покажи ни Отца»?</verse>
				<verse number="10">Нима не вярваш, че аз съм в Отца и Отец е в мен? Думите, които ви говоря, не идват от мен, а Отец, който живее в мен, върши своите дела.</verse>
				<verse number="11">Вярвайте ми, когато казвам, че съм в Отца и Отец е в мен. Ако не, тогава вярвайте заради самите дела.</verse>
				<verse number="12">Уверявам ви: който вярва в мен, също ще върши делата, които аз върша. Той ще върши дори и по-велики неща, защото аз отивам при Отца.</verse>
				<verse number="13">И ще направя всичко, което поискате в мое име, така че Отец да се прослави чрез Сина.</verse>
				<verse number="14">Ако ме помолите нещо в мое име, ще го изпълня.“</verse>
				<verse number="15">„Ако ме обичате, ще се подчинявате на заповедите ми.</verse>
				<verse number="16">Аз ще помоля Отца и той ще ви даде друг Защитник, който да е с вас завинаги –</verse>
				<verse number="17">Духа на истината, когото светът не може да приеме, защото не го вижда и не го познава. Но вие го познавате, защото той живее с вас и ще бъде във вас.</verse>
				<verse number="18">Няма да ви оставя сираци. Ще се върна при вас.</verse>
				<verse number="19">Не след дълго светът вече няма да ме вижда, но вие ще ме виждате и ще живеете, защото аз живея.</verse>
				<verse number="20">В онзи ден ще разберете, че аз съм в Отца, вие сте в мен и аз съм във вас.</verse>
				<verse number="21">Който приема моите заповеди и ги изпълнява, ме обича. А който ме обича, ще бъде обикнат от моя Баща и аз също ще го обикна и ще му се открия.“</verse>
				<verse number="22">Тогава Юда (не Юда Искариотски) го попита: „Господи, но защо ще се откриеш само на нас, а не и на света?“</verse>
				<verse number="23">Исус му отговори: „Ако някой ме обича, ще постъпва според учението ми. Моят Баща ще го обикне и ние ще дойдем при него и ще живеем с него.</verse>
				<verse number="24">Който не ме обича, не постъпва според моите учения, въпреки че учението, което чувате, не идва от мен, а от Отца, който ме изпрати.</verse>
				<verse number="25">Казах ви всичко това, докато все още съм с вас,</verse>
				<verse number="26">но Защитникът, Святият Дух, когото Отец ще изпрати в мое име, ще ви научи на всичко и ще ви припомни всичко, което съм ви казвал.</verse>
				<verse number="27">Мир ви оставям. Моят мир ви давам. Не ви го давам както дава светът. Не допускайте в сърцата си тревога и страх.</verse>
				<verse number="28">Чухте ме да ви казвам, че си отивам, но ще се върна при вас. Ако ме обичате, ще се радвате, че отивам при Отца, защото той е по-велик от мен.</verse>
				<verse number="29">Ето, казвам ви го преди да се е случило, така че когато се случи, да повярвате.</verse>
				<verse number="30">Няма да говоря още дълго с вас, защото управителят на този свят идва. Той няма власт над мен,</verse>
				<verse number="31">но всичко това става, за да види светът, че обичам Отца и постъпвам така, както Отец ми е заповядал. Сега станете! Да напуснем това място.“</verse>
			</chapter>
			<chapter number="15">
				<verse number="1">„Аз съм истинската лоза, а моят Баща е лозарят.</verse>
				<verse number="2">Той отрязва онези мои пръчки, които не дават плод, и подрязва и почиства онези, които дават, за да носят още повече плод.</verse>
				<verse number="3">Вие вече сте чисти поради учението, което ви дадох.</verse>
				<verse number="4">Останете в мен и аз ще остана във вас. Лозовата пръчка сама по себе си не може да дава плод, тя трябва да остане на лозата. Така и вие не можете да дадете плод, ако не останете в мен.</verse>
				<verse number="5">Аз съм лозата, а вие сте пръчките. Който остане в мен и аз – в него, ще даде много плод, защото без мен не можете да направите нищо.</verse>
				<verse number="6">Ако някой не остане в мен, ще бъде изхвърлен като отрязана пръчка и ще изсъхне. Такива пръчки се събират и се хвърлят в огъня, където изгарят.</verse>
				<verse number="7">Ако останете в мен и моите учения останат във вас, каквото и да желаете, поискайте го и ще го имате.</verse>
				<verse number="8">Моят Баща ще се прослави, когато давате много плод. Така ще докажете, че сте мои ученици.</verse>
				<verse number="9">Обичам ви така, както Отец обича мен: Останете в моята любов.</verse>
				<verse number="10">Ако изпълнявате заповедите ми, ще останете в любовта ми, така както аз изпълних заповедите на своя Баща и оставам в любовта му.</verse>
				<verse number="11">Казах ви тези неща, за да бъде радостта ми във вас и вашата радост да бъде пълна.</verse>
				<verse number="12">Ето моята заповед: Обичайте се един друг така, както аз ви обикнах.</verse>
				<verse number="13">Няма по-голяма любов от това да дадеш живота си за приятелите си.</verse>
				<verse number="14">Вие сте мои приятели, ако вършите това, което ви заповядвам.</verse>
				<verse number="15">Вече не ви наричам «слуги», защото слугата не знае какво прави господарят му. Наричам ви «приятели», защото ви известих всичко, което чух от своя Баща.</verse>
				<verse number="16">Не вие избрахте мен, а аз избрах вас и ви определих да отивате и да давате плод, и искам плодът ви да е траен. Тогава Отец ще ви даде каквото и да поискате в мое име.</verse>
				<verse number="17">Това ви заповядвам: Обичайте се един друг!“</verse>
				<verse number="18">„Ако светът ви мрази, помнете, че първо е намразил мен.</verse>
				<verse number="19">Ако принадлежахте на света, той щеше да ви обича като свои. Но вие не принадлежите на света, защото аз ви избрах и отделих от него: затова светът ви мрази.</verse>
				<verse number="20">Помнете думите, които ви казах: «Слугата не е по-велик от своя господар.» След като преследваха мен, ще преследват и вас. След като се подчиниха на моето учение, ще се подчинят и на вашето.</verse>
				<verse number="21">Но те ще се отнесат с вас така заради мен, защото не познават Онзи, който ме изпрати.</verse>
				<verse number="22">Ако не бях дошъл и не бях им говорил, нямаше да имат грях, но сега нямат оправдание за греха си.</verse>
				<verse number="23">Който мрази мен, мрази и моя Баща.</verse>
				<verse number="24">Ако не бях извършил сред тях делата, които никой друг не е извършвал, нямаше да имат грях. Но сега видяха делата ми и въпреки това намразиха и мен, и моя Баща.</verse>
				<verse number="25">Но това стана, за да се сбъдне писаното в закона им: «Намразиха ме без причина.»</verse>
				<verse number="26">Когато дойде Защитникът, когото ще ви изпратя от Отца, Духът на истината, който идва от Отца, той ще свидетелства за мен.</verse>
				<verse number="27">Вие също ще свидетелствате, защото бяхте с мен от самото начало.</verse>
			</chapter>
			<chapter number="16">
				<verse number="1">Казах ви тези неща, за да не загубите вярата си.</verse>
				<verse number="2">Ще ви изхвърлят от синагогите. Ще дойде време, когато ще ви убиват с мисълта, че служат на Бога.</verse>
				<verse number="3">Ще постъпват така, защото не познават нито Отца, нито мен.</verse>
				<verse number="4">Казвам ви тези неща сега, така че когато дойде времето да се случат, да си спомните, че съм ви предупредил.“ „Не ви казах това в началото, защото тогава бях с вас.</verse>
				<verse number="5">Сега обаче се връщам при Онзи, който ме изпрати, но никой от вас вече не ме пита къде отивам.</verse>
				<verse number="6">Сега, понеже ви казах тези неща, сърцата ви се изпълниха с печал.</verse>
				<verse number="7">Но истината ви казвам: за вас е по-добре да си отида, защото ако не си отида, Защитникът няма да дойде при вас. Но ако си отида, ще ви го изпратя.</verse>
				<verse number="8">И когато дойде, той ще докаже, че светът греши относно греха, праведността и съда:</verse>
				<verse number="9">относно греха, защото не вярват в мен,</verse>
				<verse number="10">относно праведността, защото отивам при Отца и няма да ме видите вече</verse>
				<verse number="11">и относно съда, защото управителят на този свят вече е осъден.</verse>
				<verse number="12">Имам да ви казвам още много неща, но те са повече от това, което можете да понесете сега.</verse>
				<verse number="13">Но когато дойде Духът на истината, той ще ви води към цялата истина, защото няма да говори от себе си, а ще говори това, което чува, и ще ви известява какво предстои да се случи.</verse>
				<verse number="14">Той ще ме прослави, защото ще ви известява това, което вземе от мен.</verse>
				<verse number="15">Всичко, което Отец има, е мое и затова казах, че Духът ще взима от това, което е мое, и ще ви го известява.“</verse>
				<verse number="16">„Скоро вече няма да ме виждате, но скоро след това ще ме видите.“</verse>
				<verse number="17">Някои от учениците казаха помежду си: „Какво означават думите му: «Скоро вече няма да ме виждате, но скоро след това ще ме видите» и «Защото аз отивам при Отца»?“</verse>
				<verse number="18">Питаха се също: „Какво означава «скоро»? Не разбираме за какво говори.“</verse>
				<verse number="19">Исус знаеше, че искат да го питат за това и им каза: „Питате се един друг за значението на думите: «Скоро вече няма да ме виждате, но скоро след това ще ме видите», нали?</verse>
				<verse number="20">Уверявам ви: ще плачете и ще ридаете, а светът ще се радва. Вие ще скърбите, но скръбта ви ще се превърне в радост.</verse>
				<verse number="21">Когато жената ражда, тя страда, защото времето й е дошло, но щом детето се роди, забравя болката заради щастието, че човек се е родил на света!</verse>
				<verse number="22">Така и вие сега сте натъжени, но аз ще ви видя отново и сърцата ви ще се изпълнят с радост, и никой няма да отнеме радостта ви.</verse>
				<verse number="23">В онзи ден няма да ме питате нищо. Уверявам ви: Отец ще ви даде каквото и да му поискате в мое име.</verse>
				<verse number="24">Досега не сте искали нищо в мое име. Искайте и ще получите, за да бъде радостта ви пълна.“</verse>
				<verse number="25">„Обясних ви тези неща с примери, но идва времето, когато няма да използвам примери, а ще ви говоря ясно за Отца.</verse>
				<verse number="26">Когато дойде онзи ден, вие ще искате в мое име. Не казвам, че аз ще моля Отца заради вас,</verse>
				<verse number="27">защото той самият ви обича, понеже ме обикнахте и повярвахте, че дойдох от Бога.</verse>
				<verse number="28">Аз дойдох от Отца в света и сега напускам света и се връщам при Отца.“</verse>
				<verse number="29">Тогава учениците му казаха: „Ето, сега ни говориш ясно и без примери.</verse>
				<verse number="30">Сега виждаме, че знаеш всичко и предварително ти е известно какво ще те попитат. Затова вярваме, че си дошъл от Бога.“</verse>
				<verse number="31">Исус им каза: „Сега вярвате ли?</verse>
				<verse number="32">Чуйте! Идва такова време и то вече е настъпило, когато ще се разпръснете всеки по дома си и ще ме оставите сам. Но аз никога не съм сам, защото Отец е с мен.</verse>
				<verse number="33">Казах ви това, за да имате мир в мен. В този свят ще страдате, но бъдете смели! Аз победих света!“</verse>
			</chapter>
			<chapter number="17">
				<verse number="1">След като каза това, Исус вдигна поглед към небето и се помоли: „Отче, настъпи часът. Прослави Сина си, за да може и Синът ти да те прослави –</verse>
				<verse number="2">както му даде власт над всички хора, така и той да дари вечен живот на тези, които ти му даде.</verse>
				<verse number="3">Това е вечният живот: да познават теб – единствения истинен Бог и Исус Христос, когото ти изпрати.</verse>
				<verse number="4">Аз те прославих на земята и изпълних делото, което ми възложи.</verse>
				<verse number="5">Сега, Отче, прослави ме в своето присъствие със славата, която имах с теб преди светът да бъде сътворен.</verse>
				<verse number="6">Изявих името ти на хората, които избра от света и ми повери. Те ти принадлежаха, но ти ги даде на мен и те се подчиниха на словото ти.</verse>
				<verse number="7">Сега знаят, че всичко, което си ми дал, идва от теб.</verse>
				<verse number="8">Аз им предадох ученията, които ти ми даде. Те ги приеха и разбраха, че наистина дойдох от теб, и повярваха, че ти ме изпрати.</verse>
				<verse number="9">За тях се моля. Не се моля за света, а за тези, които ти ми даде, защото са твои.</verse>
				<verse number="10">Всичко мое принадлежи на теб и всичко твое принадлежи на мен, и аз се прославих чрез тях.</verse>
				<verse number="11">Аз няма да остана в света – ще дойда при теб, но те ще останат. Отче святи, пази ги чрез силата на името си, което си ми дал, така че те да бъдат едно, както сме ние.</verse>
				<verse number="12">Докато бях с тях, ги пазих чрез силата на името ти, което ми даде. Закрилях ги и нито един не бе изгубен, освен онзи, който сам избра да бъде изгубен. Всичко това стана, за да се изпълни Писанието.</verse>
				<verse number="13">Сега идвам при теб, но казвам тези неща, докато съм още в света, за да са те изпълнени с моята радост.</verse>
				<verse number="14">Аз им дадох твоето слово, но светът ги мразеше, защото не му принадлежаха, така както не му принадлежа и аз.</verse>
				<verse number="15">Не те моля да ги вземеш от света, а да ги пазиш от лукавия.</verse>
				<verse number="16">Те не принадлежат на света, така както и аз не му принадлежа.</verse>
				<verse number="17">Посвети ги да ти служат чрез истината. Твоето слово е истина.</verse>
				<verse number="18">Както ти изпрати мен в света, така и аз изпратих тях в света.</verse>
				<verse number="19">Аз се посвещавам да ти служа заради тях, за да могат и те също да се посветят да ти служат чрез истината.</verse>
				<verse number="20">Моля се не само за тях, но и за всички, които ще повярват в мен чрез тяхното послание,</verse>
				<verse number="21">за да бъдат те едно цяло, както ти, Отче, си в мен и аз съм в теб. Моля се те също да бъдат в нас, за да повярва светът, че ти ме изпрати.</verse>
				<verse number="22">Дадох им славата, която ти ми даде, за да бъдат те едно, както ние сме едно.</verse>
				<verse number="23">Аз ще бъда в тях и ти – в мен, така че те да бъдат в съвършено единство и светът да разбере, че ти ме изпрати и че обикна тях така, както обикна мен.</verse>
				<verse number="24">Отче, искам хората, които ти ми даде, да бъдат с мен там, където съм аз, за да видят славата ми, която ти ми дари, защото ме обичаше преди още светът да бъде сътворен.</verse>
				<verse number="25">Отче праведни, светът не те познава, но аз те познавам и те знаят, че ти си ме изпратил.</verse>
				<verse number="26">Аз им показах кой си и ще продължавам да го правя, за да бъде в тях любовта, с която си ме обикнал, и за да бъда аз в тях.“</verse>
			</chapter>
			<chapter number="18">
				<verse number="1">След като се помоли, Исус излезе заедно с учениците си и отиде на другия край на долината Кедрон. Там имаше градина, в която той и учениците му влязоха.</verse>
				<verse number="2">Юда, предателят, също знаеше това място, защото Исус често се срещаше там с учениците си.</verse>
				<verse number="3">Той отиде в градината, водейки след себе си група римски войници и стражи на храма, изпратени от главните свещеници и фарисеите. Те бяха въоръжени и носеха фенери и факли.</verse>
				<verse number="4">Исус предварително знаеше всичко, което щеше да му се случи. Той пристъпи напред и попита: „Кого търсите?“</verse>
				<verse number="5">Отговориха му: „Исус от Назарет.“ Той им каза: „Аз съм. “ (Юда, предателят, стоеше сред тях.)</verse>
				<verse number="6">Когато Исус им каза „Аз съм“, те се отдръпнаха назад и паднаха на земята.</verse>
				<verse number="7">Той отново ги попита: „Кого търсите?“ „Исус от Назарет“ – отвърнаха те.</verse>
				<verse number="8">Исус отговори: „Казах ви, че това съм аз и след като търсите мен, оставете тези хора да си вървят.“</verse>
				<verse number="9">(Той каза това, за да се изпълнят думите му: „Не изгубих нито един от онези, които ми даде.“)</verse>
				<verse number="10">Тогава Симон Петър, който имаше нож, го извади, удари слугата на първосвещеника и отряза дясното му ухо. (Името на слугата беше Малх.)</verse>
				<verse number="11">Исус каза на Петър: „Прибери ножа си. Нима не трябва да изпия чашата, която Отец ми даде?“</verse>
				<verse number="12">Тогава римските войници, хилядникът и юдейските стражи арестуваха Исус, вързаха го</verse>
				<verse number="13">и го отведоха първо при Анна – тъста на Каяфа. Каяфа беше първосвещеник онази година.</verse>
				<verse number="14">(Същият този Каяфа беше съветвал юдейските водачи, че е по-добре един човек да умре за целия народ.)</verse>
				<verse number="15">Симон Петър и още един ученик следваха Исус. Този ученик бе познат на първосвещеника и влезе заедно с Исус в двора на първосвещеника.</verse>
				<verse number="16">Петър остана навън до вратата. Тогава другият ученик, който беше познат на първосвещеника, излезе, поговори с прислужницата на вратата и въведе Петър вътре.</verse>
				<verse number="17">Тогава прислужницата попита Петър: „Не си ли и ти един от учениците на този човек?“ Той й отговори: „Не, не съм!“</verse>
				<verse number="18">Беше студено. Слугите и стражите от храма бяха запалили огън и се топлеха около него. Петър също стоеше с тях и се грееше.</verse>
				<verse number="19">Тогава първосвещеникът започна да разпитва Исус за учениците му и за неговото учение.</verse>
				<verse number="20">Исус му отговори: „Говорил съм открито на всички, винаги съм проповядвал в синагогите и в храма, където се събират всички юдеи. Не съм казвал нищо тайно.</verse>
				<verse number="21">Защо разпитваш мен? Разпитай онези, които са ме слушали. Те знаят какво съм говорил!“</verse>
				<verse number="22">Когато каза това, един от стражите на храма, който стоеше наблизо, удари плесница на Исус и каза: „Как смееш да отговаряш така на първосвещеника!“</verse>
				<verse number="23">Исус отговори: „Ако съм казал нещо невярно, кажи пред всички къде греша. Но ако съм прав, защо тогава ме удряш?“</verse>
				<verse number="24">Тогава Анна го изпрати вързан при първосвещеника Каяфа.</verse>
				<verse number="25">Докато Симон Петър стоеше край огъня и се топлеше, другите го попитаха: „Ти не си ли един от учениците на този човек?“ Но той отрече с думите: „Не, не съм!“</verse>
				<verse number="26">Един от слугите на първосвещеника, роднина на човека, чието ухо Петър беше отрязал, му каза: „Не те ли видях в градината с него?“</verse>
				<verse number="27">Но Петър още веднъж отрече и в този момент пропя петел.</verse>
				<verse number="28">Тогава заведоха Исус от къщата на Каяфа в двореца на управителя. Беше рано сутринта. Юдеите там не искаха да влязат вътре, за да не се осквернят ритуално, иначе нямаше да могат да ядат пасхалната храна.</verse>
				<verse number="29">Затова Пилат излезе при тях и попита: „В какво обвинявате този човек?“</verse>
				<verse number="30">Те отговориха: „Ако не беше престъпник, нямаше да го предадем на теб!“</verse>
				<verse number="31">Тогава Пилат им каза: „Вие го вземете и го съдете според вашия закон.“ Юдейските водачи отговориха: „На нас не ни е позволено да наказваме със смърт.“</verse>
				<verse number="32">Това се случи, за да се изпълни казаното от Исус за начина, по който щеше да умре.</verse>
				<verse number="33">Тогава Пилат се върна в двореца, извика Исус и го попита: „Ти ли си царят на юдеите?“</verse>
				<verse number="34">Исус му каза: „Ти ли ме питаш това или други хора ти казаха за мен?“</verse>
				<verse number="35">Пилат отговори: „Аз да не съм юдеин! Твоите хора и главните свещеници те предадоха на мен. Какво си направил?“</verse>
				<verse number="36">Исус отговори: „Моето царство не принадлежи на този свят. Ако принадлежеше на този свят, слугите ми щяха да се борят да не бъда предаден на юдейските водачи. Но царството ми не е оттук.“</verse>
				<verse number="37">Тогава Пилат му каза: „Значи все пак си цар?“ Исус отговори: „Сам казваш, че съм цар. Аз за това съм роден и за това дойдох в света: да свидетелствам за истината. Всеки, който е на страната на истината, слуша моя глас.“</verse>
				<verse number="38">Пилат попита: „Какво е истина?“ Като каза това, отново излезе при юдейските водачи и им каза: „Не намирам причина да го осъдя.</verse>
				<verse number="39">Но вие имате традиция, според която по време на Пасхата винаги ви освобождавам някого. Искате ли да ви пусна «царя на юдеите»?“</verse>
				<verse number="40">Но те отново закрещяха: „Не! Не този! Освободи ни Варава!“ (А Варава беше един разбойник.)</verse>
			</chapter>
			<chapter number="19">
				<verse number="1">Тогава Пилат заповяда да отведат Исус и да го бичуват.</verse>
				<verse number="2">Войниците сплетоха венец от тръни и го сложиха на главата му. Облякоха го в пурпурна мантия,</verse>
				<verse number="3">идваха към него с възгласи: „Да живее царят на юдеите!“ и го биеха по лицето.</verse>
				<verse number="4">Пилат отново излезе и им каза: „Ето, водя ви го, за да разберете, че не намирам причина да го осъдя.“</verse>
				<verse number="5">След това Исус излезе с венеца от тръни и пурпурната мантия и Пилат каза: „Ето човека.“</verse>
				<verse number="6">Когато го видяха, главните свещеници и стражите завикаха: „Разпъни го на кръст! Разпъни го на кръст!“ Пилат им каза: „Вие го вземете и го разпънете на кръст! Аз не намирам причина да го осъдя.“</verse>
				<verse number="7">Юдейските водачи отговориха: „Ние имаме закон, според който той трябва да умре, защото твърди, че е Божият Син!“</verse>
				<verse number="8">Когато чу това, Пилат много се изплаши.</verse>
				<verse number="9">Той отново влезе в двореца и попита Исус: „Откъде си?“, но Исус не му отговори.</verse>
				<verse number="10">Тогава Пилат му каза: „Нима отказваш да разговаряш с мен? Не знаеш ли, че имам власт както да те пусна, така и да те разпъна на кръст?“</verse>
				<verse number="11">Исус отговори: „Нямаше да имаш никаква власт над мен, ако не ти беше дадена от Бога. Ето защо онзи, който ме предаде на теб, има по-голям грях.“</verse>
				<verse number="12">Когато чу това, Пилат се опита да освободи Исус, но юдейските водачи крещяха: „Ако го освободиш, не си приятел на цезаря! Всеки, който твърди, че е цар, е враг на цезаря!“</verse>
				<verse number="13">Когато чу тези думи, Пилат изведе Исус и седна на съдийското кресло на мястото, наречено Каменния паваж („Гавата“ на арамейски).</verse>
				<verse number="14">Беше около обяд в Подготвителния ден преди Пасхата. Пилат каза на юдеите: „Ето вашия цар!“</verse>
				<verse number="15">Те закрещяха: „Отведи го! Отведи го! Разпъни го на кръст!“ Пилат ги попита: „Вие искате да разпъна на кръст вашия цар, така ли?“ Главните свещеници отговориха: „Ние нямаме друг цар освен цезаря.“</verse>
				<verse number="16">Тогава Пилат им предаде Исус, за да го разпънат на кръст. Отведоха Исус.</verse>
				<verse number="17">Носейки сам кръста си, той стигна до мястото, наречено Лобно („Голгота“ на арамейски).</verse>
				<verse number="18">Там го разпънаха, а с него и още двама други мъже – по един от едната и от другата му страна, а той в средата.</verse>
				<verse number="19">Пилат нареди на кръста да поставят и надпис: „ИСУС ОТ НАЗАРЕТ, ЦАРЯТ НА ЮДЕИТЕ.“</verse>
				<verse number="20">И тъй като мястото, където разпънаха Исус, беше близо до града, а надписът бе на арамейски, латински и гръцки, много юдеи го прочетоха.</verse>
				<verse number="21">Юдейските главни свещеници казаха на Пилат: „Не пиши «Царят на юдеите», а «Онзи каза: Аз съм Царят на юдеите.»“</verse>
				<verse number="22">Пилат отговори: „Каквото съм написал, написал съм.“</verse>
				<verse number="23">След като разпънаха Исус, войниците взеха дрехите му и ги разделиха на четири – по една част за всеки. Взеха и туниката, но тя беше без шевове – изтъкана от горе до долу от едно парче.</verse>
				<verse number="24">Тогава войниците си казаха: „По-добре да не я късаме, а да хвърлим жребий за нея и да видим на кого ще се падне.“ Това стана, за да се изпълни казаното в Писанието:„Разделиха дрехите ми помежду си, а за облеклото ми хвърлиха жребий.“Войниците така и направиха.</verse>
				<verse number="25">До кръста на Исус стояха майка му, сестра й, Мария – жената на Клопа – и Мария Магдалина.</verse>
				<verse number="26">Исус видя майка си и стоящия наблизо ученик, когото обичаше. Той каза на майка си: „Жено, това е твоят син.“</verse>
				<verse number="27">След това каза на ученика: „Това е твоята майка.“ И оттогава ученикът я взе в своя дом.</verse>
				<verse number="28">Сега вече Исус знаеше, че всичко е завършено и за да се изпълни Писанието, каза: „Жаден съм.“</verse>
				<verse number="29">Там имаше съд с оцет. Напоиха в него гъба, сложиха я на прът от исоп и я повдигнаха до устата му.</verse>
				<verse number="30">След като вкуси от оцета, Исус каза: „Свърши се.“ После отпусна глава и издъхна.</verse>
				<verse number="31">Всичко това стана в Подготвителния ден, а телата не трябваше да висят на кръстовете в събота, (тъй като онази събота бе много голям празник). Затова юдейските водачи помолиха Пилат да нареди пищялите да се счупят и телата да се свалят от кръстовете.</verse>
				<verse number="32">Тогава войниците дойдоха и счупиха пищялите първо на единия, а после и на другия от разпънатите заедно с Исус.</verse>
				<verse number="33">Но когато стигнаха до Исус, видяха, че вече е мъртъв, и не му счупиха пищялите.</verse>
				<verse number="34">Вместо това един от войниците прободе ребрата му с копието си и от раната веднага бликнаха кръв и вода.</verse>
				<verse number="35">(А човекът, който беше очевидец, свидетелства за това и неговото свидетелство е достоверно. Той знае, че говори истината, за да повярвате и вие.)</verse>
				<verse number="36">Това се случи, за да се изпълни Писанието: „Нито една негова кост няма да бъде счупена.“</verse>
				<verse number="37">А едно друго Писание казва: „Ще гледат този, когото прободоха.“</verse>
				<verse number="38">След това Йосиф от Ариматея поиска разрешение от Пилат да свали тялото на Исус от кръста. Йосиф беше ученик на Исус, но поради страх от юдейските водачи пазеше това в тайна. Пилат му разреши и той дойде и прибра тялото на Исус.</verse>
				<verse number="39">С него беше и Никодим, който по-рано бе отишъл през нощта да говори с Исус. Той донесе около сто литри смес от смирна и алое.</verse>
				<verse number="40">Те взеха тялото на Исус и го повиха в ленено платно заедно с благоуханията, какъвто беше юдейският погребален обичай.</verse>
				<verse number="41">До мястото, където беше разпънат Исус, имаше овощна градина, а в нея – новоизсечена гробница, където още никой не беше погребван.</verse>
				<verse number="42">И понеже беше юдейският Подготвителен ден, а гробницата се оказа наблизо, те положиха Исус в нея.</verse>
			</chapter>
			<chapter number="20">
				<verse number="1">Рано сутринта в първия ден на седмицата Мария Магдалина отиде на гробницата, когато още беше тъмно, и видя, че камъкът е отместен от нея.</verse>
				<verse number="2">Тогава тя се втурна и отиде при Симон Петър и другия ученик, когото Исус обичаше, и им каза: „Взели са Господа от гробницата и не знаем къде са го положили!“</verse>
				<verse number="3">Тогава Петър и другият ученик излязоха и се отправиха към гробницата.</verse>
				<verse number="4">И двамата тичаха, но другият ученик изпревари Петър и пръв стигна до гробницата.</verse>
				<verse number="5">Той надникна и видя, че ленените платна са там, но не влезе вътре.</verse>
				<verse number="6">Тогава Симон Петър, който го следваше, дойде и влезе в гробницата. Той видя ленените платна</verse>
				<verse number="7">и кърпата, с която беше повита главата на Исус, но тя не беше заедно с ленените платна, а свита на отделно място.</verse>
				<verse number="8">Другият ученик, който беше пристигнал пръв при гробницата, също влезе, видя и повярва.</verse>
				<verse number="9">(Защото те все още не разбираха Писанието, според което той трябваше да възкръсне от мъртвите.)</verse>
				<verse number="10">После учениците си отидоха по домовете.</verse>
				<verse number="11">Мария остана отвън при гробницата и плачеше. Както плачеше, тя се наведе да погледне в гробницата</verse>
				<verse number="12">и видя два ангела в бяло. Те седяха там, където по-рано беше лежало тялото на Исус, един откъм главата и един откъм краката му.</verse>
				<verse number="13">„Жено, защо плачеш?“ – попитаха я те. Мария отговори: „Взели са моя Господ и не зная къде са го положили.“</verse>
				<verse number="14">Когато каза това, тя се обърна и видя Исус да стои там, но не знаеше, че е той.</verse>
				<verse number="15">Исус й каза: „Жено, защо плачеш? Кого търсиш?“ Мария помисли, че това е градинарят, и му каза: „Господине, ако ти си го отнесъл, кажи ми къде си го положил, за да отида да го взема.“</verse>
				<verse number="16">Исус й каза: „Мария!“ Тя се обърна и му каза на арамейски: „Равуни!“ (което значи „Учителю!“)</verse>
				<verse number="17">Исус й каза: „Не се докосвай до мен, защото още не съм се възнесъл при Отца, но иди при братята ми и им кажи: «Аз отивам при моя Баща и вашия Баща, при моя Бог и вашия Бог.»“</verse>
				<verse number="18">Мария Магдалина отиде и каза на учениците: „Видях Господа!“ И им предаде думите му.</verse>
				<verse number="19">Вечерта на същия ден, който беше първият ден от седмицата, учениците бяха залостили вратите на къщата, в която бяха, защото се страхуваха от юдейските водачи. Тогава Исус дойде, застана сред тях и им каза: „Мир на вас!“</verse>
				<verse number="20">След тези думи той им показа ръцете и ребрата си и учениците се зарадваха, когато видяха Господа.</verse>
				<verse number="21">Тогава Исус отново им каза: „Мир на вас! Както Отец изпрати мен, така и аз изпращам вас.“</verse>
				<verse number="22">След тези думи той духна върху тях и им каза: „Приемете Святия Дух.</verse>
				<verse number="23">На когото простите греховете, ще бъдат простени. На когото не простите греховете, ще останат непростени.“</verse>
				<verse number="24">Тома (нарeчен Близнак), един от дванадесетте, не беше с тях, когато Исус дойде.</verse>
				<verse number="25">Другите ученици му казваха: „Видяхме Господа!“ Но той им отговори: „Докато не видя белезите от пироните на ръцете му и не сложа пръст в раната на ребрата му, няма да повярвам!“</verse>
				<verse number="26">Седмица по-късно учениците отново бяха в къщата и Тома беше с тях. Въпреки че вратите бяха залостени, Исус дойде, застана сред тях и каза: „Мир на вас!“</verse>
				<verse number="27">После се обърна към Тома: „Сложи пръста си тук и погледни ръцете ми. Протегни ръка и я сложи на ребрата ми. Спри да се съмняваш и повярвай!“</verse>
				<verse number="28">В отговор Тома му каза: „Господ мой и Бог мой!“</verse>
				<verse number="29">Исус му каза: „Ти повярва, защото ме видя. Благословени са тези, които са повярвали, без да са видели.“</verse>
				<verse number="30">Исус извърши пред учениците си още много други знамения, които не са записани в тази книга.</verse>
				<verse number="31">Но тези неща бяха написани, за да повярвате, че Исус е Месията, Божият Син, и за да може като вярвате, да имате живот чрез неговото име.</verse>
			</chapter>
			<chapter number="21">
				<verse number="1">След това Исус отново се яви на учениците си при Тивериадското езеро. Ето как стана това:</verse>
				<verse number="2">Симон Петър, Тома (наречен Близнак), Натанаил (от галилейския град Кана), синовете на Зеведей и още двама от учениците бяха заедно.</verse>
				<verse number="3">Симон Петър каза: „Отивам за риба.“ Останалите отговориха: „И ние идваме с теб!“ Всички излязоха и се качиха на една лодка, но не можаха да уловят нищо онази нощ.</verse>
				<verse number="4">Вече се беше съмнало, когато Исус застана на брега, но учениците не знаеха, че е той.</verse>
				<verse number="5">Исус ги попита: „Как е, приятели, уловихте ли нещо?“ „Не“ – отвърнаха те.</verse>
				<verse number="6">Той им каза: „Хвърлете мрежата от дясната страна на лодката и ще уловите.“ И те хвърлиха мрежата, но тя беше толкова пълна с риба, че не можаха да я издърпат в лодката.</verse>
				<verse number="7">Тогава ученикът, когото Исус обичаше, каза на Петър: „Това е Господ!“ Когато чу, че това е Господ, Симон препаса около кръста горната си дреха (защото се беше съблякъл) и скочи във водата.</verse>
				<verse number="8">Другите ученици стигнаха до брега с лодката, теглейки мрежата с риба (защото не бяха далеч, а само на стотина метра от брега).</verse>
				<verse number="9">Когато излязоха на брега, видяха жарава с риба върху нея и хляб.</verse>
				<verse number="10">Исус им каза: „Донесете от рибата, която току-що уловихте.“</verse>
				<verse number="11">Симон Петър се качи в лодката и издърпа мрежата на сушата, която макар че беше пълна със сто петдесет и три едри риби, пак не се скъса.</verse>
				<verse number="12">Исус им каза: „Елате да хапнете.“ И никой от учениците не посмя да го попита: „Кой си ти?“, защото знаеха, че е Господ.</verse>
				<verse number="13">Исус отиде, взе хляба и им го раздаде, след което им даде и риба.</verse>
				<verse number="14">Това беше третият път, когато Исус се яви на учениците си, след като възкръсна от мъртвите.</verse>
				<verse number="15">Когато се нахраниха, Исус каза на Симон Петър: „Симоне, сине Йоанов, обичаш ли ме повече, отколкото ме обичат тези другите?“ Петър отговори: „Да, Господи, знаеш, че те обичам.“ Исус му каза: „Грижи се за агънцата ми.“</verse>
				<verse number="16">После още веднъж го попита: „Симоне, сине Йоанов, обичаш ли ме?“ Петър отговори: „Да, Господи, знаеш, че те обичам.“ Исус му каза: „Грижи се за овцете ми.“</verse>
				<verse number="17">Трети път го попита: „Симоне, сине Йоанов, обичаш ли ме?“ Петър се натъжи, че за трети път го пита дали го обича и отговори: „Господи, ти знаеш всичко. Знаеш, че те обичам.“ Исус му каза: „Грижи се за овцете ми.</verse>
				<verse number="18">Уверявам те: Когато беше млад, сам завързваше пояса си и отиваше където поискаш, но когато остарееш, ще протегнеш ръцете си и друг ще завърже пояса ти и ще те води не където искаш.“</verse>
				<verse number="19">(Исус каза това, за да покаже с каква смърт Петър ще прослави Бога.) След като изрече това, Исус му каза: „Следвай ме.“</verse>
				<verse number="20">Петър се обърна и видя ученика, когото Исус обичаше, да върви след тях. (Това беше този ученик, който по време на вечерята се облегна назад върху гърдите на Исус и попита: „Господи, кой е този, който ще те предаде?“)</verse>
				<verse number="21">И когато го видя, Петър каза на Исус: „Господи, а с него какво ще стане?“</verse>
				<verse number="22">Исус му каза: „Ако искам той да остане, докато дойда, какво значение има това за теб? Ти ме следвай!“</verse>
				<verse number="23">Така между братята се разнесе мълвата, че този ученик няма да умре. Но Исус не каза, че няма да умре. Само каза: „Ако искам той да остане, докато дойда, какво значение има това за теб?“</verse>
				<verse number="24">Това е ученикът, който свидетелства за тези неща и който ги записа. И ние знаем, че казва истината.</verse>
				<verse number="25">Има и много други неща, които Исус извърши, но ако се записваха едно по едно, мисля, че целият свят нямаше да може да побере книгите, които щяха да се напишат.</verse>
			</chapter>
		</book>
		<book number="44">
			<chapter number="1">
				<verse number="1">В първата си книга, Теофиле, описах всичко, което Исус извърши и на което учеше хората.</verse>
				<verse number="2">Описах целия му живот до деня, когато се възнесе на небето, след като чрез Святия Дух даде напътствия на избраните от него апостоли.</verse>
				<verse number="3">След смъртта си Исус с убедителни доказателства им показа, че е жив. В течение на четиридесет дни им се явяваше и им говореше за Божието царство.</verse>
				<verse number="4">Веднъж, когато ядеше с тях, той им заповяда: „Не напускайте Ерусалим! Чакайте онова, което ви обеща Отец и за което сте слушали от мен.</verse>
				<verse number="5">Йоан кръщаваше с вода, а скоро вие ще бъдете кръстени със Святия Дух.“</verse>
				<verse number="6">Когато се събраха заедно, апостолите го попитаха: „Господи, сега ли ще върнеш на Израел царството?“</verse>
				<verse number="7">Той им каза: „Вие не можете да знаете датите или времената, които само Отец има власт да определя.</verse>
				<verse number="8">Но ще получите сила, когато Святият Дух дойде върху вас, и ще свидетелствате за мен в Ерусалим и в цяла Юдея и Самария, и по всички краища на света.“</verse>
				<verse number="9">След като каза това, той се издигна пред очите им към небето и облак го скри от погледите им.</verse>
				<verse number="10">Те се взираха в небето, наблюдавайки как се възнася, когато до тях внезапно се изправиха двама мъже в бели дрехи.</verse>
				<verse number="11">„Галилейци – казаха те, – защо стоите тук и се взирате в небето? Този Исус, който се възнесе на небето, отделяйки се от вас, ще се върне по същия начин, както го видяхте да се издига.“</verse>
				<verse number="12">Това стана на Елеонската планина, намираща се на около един километър от Ерусалим, и оттам те се върнаха в Ерусалим.</verse>
				<verse number="13">Когато пристигнаха, се качиха в горната стая, където бяха отседнали: това бяха Петър, Йоан, Яков, Андрей, Филип и Тома, Вартоломей и Матей, Яков – синът на Алфей, Симон Зилотът и Юда – синът на Яков.</verse>
				<verse number="14">Всички бяха заедно и постоянно се молеха. С тях бяха и няколко жени, Мария – майката на Исус, и братята му.</verse>
				<verse number="15">След няколко дни вярващите се събраха (бяха около сто и двадесет души) и Петър стана и каза:</verse>
				<verse number="16">„Братя, трябваше да се изпълни Писанието, в което Святият Дух предрече чрез думите на Давид,</verse>
				<verse number="17">че Юда, който беше един от нас и служеше с нас на Бога, ще води онези, които арестуваха Исус.“</verse>
				<verse number="18">(С парите, които получи за своята зла постъпка, Юда си купи нива, където падна на главата си, а тялото му се разпра и всичките му вътрешности се изсипаха.</verse>
				<verse number="19">За това научиха всички жители на Ерусалим и нарекоха нивата Акелдама, което на техния език означава „Нива на кръв“.)</verse>
				<verse number="20">„Защото в книгата на Псалмите е написано: «Да запустее земята му и никой да не живее там!» И още: «Мястото му сред водачите да се заеме от друг.»</verse>
				<verse number="21">Затова трябва да изберем за свидетел на възкресението на Исус един измежду тези, които ни придружаваха през цялото време, докато Господ Исус беше с нас –</verse>
				<verse number="22">от Йоановото кръщение до деня, когато ни беше отнет и се възнесе на небето.“</verse>
				<verse number="23">Предложиха двама: Йосиф, наречен Варсава (наречен още и Юст), и Матия.</verse>
				<verse number="24">След това апостолите се помолиха, казвайки: „Ти, Господи, който познаваш всяко сърце, покажи ни кого от тези двама души си избрал</verse>
				<verse number="25">да заеме мястото на апостол в това служение, което Юда изостави, за да отиде, където му се полага.“</verse>
				<verse number="26">След това хвърлиха жребий и той се падна на Матия. Така Матия стана апостол заедно с другите единадесет.</verse>
			</chapter>
			<chapter number="2">
				<verse number="1">Когато дойде денят на Петдесятница, те всички бяха събрани заедно на едно място.</verse>
				<verse number="2">Внезапно от небето се разнесе звук, наподобяващ свистене на бурен вятър, и изпълни цялата къща, където седяха.</verse>
				<verse number="3">Пред очите им се появи нещо, подобно на огнени езици, които се разделиха и се спуснаха върху всеки един от тях.</verse>
				<verse number="4">Те всички се изпълниха със Святия Дух и започнаха да говорят на различни езици, както Духът им даде сила да говорят.</verse>
				<verse number="5">В Ерусалим живееха набожни юдеи от всеки народ по света.</verse>
				<verse number="6">Когато този звук се разнесе, се събра тълпа. Хората бяха озадачени, тъй като всеки чуваше апостолите да говорят на неговия роден език.</verse>
				<verse number="7">Поразени и недоумяващи, те се питаха един друг: „Нали всички тези хора, които говорят, са галилейци?</verse>
				<verse number="8">Тогава как става така, че всеки от нас ги чува да говорят на неговия роден език?</verse>
				<verse number="9">Сред нас има хора от Партия, Мидия и Елам, жители на Месопотамия, Юдея, Кападокия, Понт и Азия,</verse>
				<verse number="10">Фригия, Памфилия, Египет, Ливийските области близо до Киринея, посетители от Рим,</verse>
				<verse number="11">юдеи по рождение и прозелити, критяни и араби. Тези хора тук разказват за чудните Божии дела и всеки от нас чува това на своя роден език!“</verse>
				<verse number="12">Изумени и озадачени, те се питаха един друг: „Какво ли значи това?“</verse>
				<verse number="13">А други се присмиваха на апостолите и казваха: „Напили са се със сладко вино.“</verse>
				<verse number="14">Тогава Петър се изправи с останалите единадесет апостола и високо заговори на множеството: „Братя юдеи и всички вие, които живеете в Ерусалим! Нека ви обясня какво означава това. Слушайте ме внимателно.</verse>
				<verse number="15">Тези хора не са пияни, както си мислите – та сега е само девет часа сутринта!</verse>
				<verse number="16">Това, което днес виждате, е предсказаното от пророк Йоил:</verse>
				<verse number="17">«Бог казва: В последните дни ще излея Духа си върху всеки човек. Синовете и дъщерите ви ще пророкуват и младежите ви ще имат видения, а старците ви ще сънуват особени сънища.</verse>
				<verse number="18">Да, в онези дни ще излея Духа си върху хората, които ми служат – мъже и жени, и те ще пророкуват.</verse>
				<verse number="19">Ще извърша чудеса горе в небето и знамения долу на земята. Ще има кръв, огън и облаци от дим.</verse>
				<verse number="20">Слънцето ще потъмнее, а луната ще стане кървавочервена, преди да настъпи великият и славен Господен Ден.</verse>
				<verse number="21">Тогава всеки, който призове името на Господа, ще бъде спасен.»</verse>
				<verse number="22">Израелтяни, чуйте тези думи: чрез Исус от Назарет Бог извърши пред вас могъщи чудеса и знамения и с това ви засвидетелства, че Исус е човекът, избран от него. Вие самите знаете това.</verse>
				<verse number="23">Този човек ви беше предаден според Божия установен план и предварително знание. С помощта на беззаконници вие го убихте, като го приковахте на кръст.</verse>
				<verse number="24">Но Бог го възкреси и го избави от смъртта, защото тя не можеше да има власт над него.</verse>
				<verse number="25">Давид говори за Исус: «Винаги виждах Господа пред себе си. Той е от дясната ми страна, за да ме закриля.</verse>
				<verse number="26">Затова сърцето ми е радостно и езикът ми ликува. Да, дори тялото ми ще живее с надежда,</verse>
				<verse number="27">защото няма да изоставиш душата ми в света на мъртвите и няма да позволиш Святият ти да изтлее в гроба.</verse>
				<verse number="28">Ти ми разкри пътищата на живота. Твоето присъствие ще ме изпълва с радост.»</verse>
				<verse number="29">Братя, за нашия праотец Давид с увереност мога да ви кажа, че той умря и беше погребан, и гробницата му и до днес е при нас.</verse>
				<verse number="30">Но той беше пророк и знаеше, че Бог с клетва му обеща да възкачи един от неговите потомци на престола му.</verse>
				<verse number="31">Предвиждайки какво ще се случи, Давид говореше за възкресението на Месията, когато каза: «Той не бе изоставен в света на мъртвите, нито тялото му изтля в гроба.»</verse>
				<verse number="32">Бог възкреси този Исус и всички ние сме свидетели на това.</verse>
				<verse number="33">След като беше издигнат отдясно на Бога, Исус получи от Отца обещания Свят Дух, а после изля това, което вие виждате и чувате.</verse>
				<verse number="34">Защото не Давид беше възнесен в небесата. Самият той казва: «Господ каза на моя Господ: Седни от дясната ми страна,</verse>
				<verse number="35">докато подчиня твоите врагове на властта ти. »</verse>
				<verse number="36">Нека цял Израел знае със сигурност, че този Исус, когото вие разпънахте на кръст, Бог направи и Господ, и Месия.“</verse>
				<verse number="37">Това, което чуха, жегна сърцата им и те попитаха Петър и другите апостоли: „Какво да направим, братя?“</verse>
				<verse number="38">Петър им каза: „Покайте се! Всеки един от вас трябва да се кръсти в името на Исус Христос, за да му се простят греховете, и ще получите дара на Святия Дух.</verse>
				<verse number="39">Защото обещанието е за вас, за децата ви и за всички, които са далеч – всички, които Господ, нашият Бог, призове при себе си.“</verse>
				<verse number="40">И с много други думи той ги предупреждаваше и умоляваше: „Спасете се от това извратено поколение!“</verse>
				<verse number="41">Онези, които приеха посланието му, се кръстиха и в този ден към вярващите се присъединиха около три хиляди души.</verse>
				<verse number="42">Вярващите постоянстваха в учението на апостолите, в общението, в разчупването на хляб и в молитвите.</verse>
				<verse number="43">Страхопочитание изпълни всеки, защото апостолите извършиха многобройни чудеса и знамения.</verse>
				<verse number="44">Всички вярващи живееха заедно и споделяха помежду си всичко, което имаха.</verse>
				<verse number="45">Продаваха земите и вещите си и разпределяха парите на всеки според нуждите му.</verse>
				<verse number="46">Срещаха се в храма всеки ден, обединени от общата цел; разчупваха хляб по домовете си и ядяха заедно с весели и искрени сърца;</verse>
				<verse number="47">възхваляваха Бога и се радваха на одобрението на хората. И всеки ден Господ добавяше към тях онези, които се спасяваха.</verse>
			</chapter>
			<chapter number="3">
				<verse number="1">Един ден, когато беше време за следобедната молитва в три часа, Петър и Йоан се качваха към храма.</verse>
				<verse number="2">Пред храмовата врата, наречена „Красива“, имаше един човек, куц по рождение, когото носеха и оставяха всеки ден там, за да проси милостиня от влизащите в храма.</verse>
				<verse number="3">Когато видя Петър и Йоан пред входа на храма, човекът им поиска пари.</verse>
				<verse number="4">Те се вгледаха в него и Петър каза: „Погледни ни!“</verse>
				<verse number="5">Той ги погледна в очакване да получи нещо от тях.</verse>
				<verse number="6">Но Петър каза: „Сребро и злато нямам, но каквото имам, това ти давам: В името на Исус Христос от Назарет стани и ходи!“</verse>
				<verse number="7">Петър го подхвана за дясната ръка и му помогна да стане. Стъпалата и глезените му моментално заякнаха.</verse>
				<verse number="8">Човекът скочи на крака и започна да ходи, и влезе с тях в храма, като ходеше и подскачаше, и възхваляваше Бога.</verse>
				<verse number="9">Всички хора го видяха да ходи и да възхвалява Бога</verse>
				<verse number="10">и разбраха, че това е същият този човек, който преди седеше и просеше пред Красивата порта на храма. Те бяха изпълнени с изумление и удивление от това, което му се беше случило.</verse>
				<verse number="11">Излекуваният не се отделяше от Петър и Йоан, а в това време хората удивени се стичаха към тях в Соломоновия портал.</verse>
				<verse number="12">Като видя това, Петър им каза: „Израелтяни, защо се чудите на станалото и сте се втренчили в нас така, като че ли ние с нашата сила и набожност излекувахме този човек и той проходи?</verse>
				<verse number="13">Бог направи това: Богът на Авраам, Исаак и Яков, Богът на нашите предци прослави своя слуга Исус, когото вие предадохте на смърт и от когото се отрекохте пред Пилат, след като беше решил да го освободи.</verse>
				<verse number="14">Отрекохте се от Святия и Праведния и поискахте да ви бъде освободен един убиец.</verse>
				<verse number="15">Убихте Този, който дарява живот, но Бог го възкреси от мъртвите и ние сме свидетели на това.</verse>
				<verse number="16">И защото повярвахме в Исус, неговото име даде сила на този човек, когото виждате и познавате. Да, вярата, която бе пробудена чрез името на Исус, напълно излекува този човек пред очите ви.</verse>
				<verse number="17">И сега, братя, аз зная, че и вие, и водачите ви постъпиха така от незнание.</verse>
				<verse number="18">Но по този начин се изпълни предреченото от Бога чрез думите на всички пророци – че неговият Месия трябва да страда.</verse>
				<verse number="19">Затова покайте се и се върнете при Бога, за да бъдат заличени греховете ви;</verse>
				<verse number="20">за да ви дари Господ времена на духовна отмора; за да ви прати Исус – Този, когото той определи да бъде за вас Месия.</verse>
				<verse number="21">Той трябва да остане в небето, докато се възстанови всичко, за което Бог отдавна ни е известил чрез думите на святите си пророци.</verse>
				<verse number="22">Защото Моисей е казал: «Господ, вашият Бог, ще издигне от собствения ви народ пророк като мен. Слушайте го за всичко, което ще ви каже.</verse>
				<verse number="23">Всеки, който не се вслуша в думите на този пророк, ще бъде отделен от Божия народ и ще загине.»</verse>
				<verse number="24">Всички пророци, говорили някога – и Самуил, и другите след него – предизвестиха тези дни.</verse>
				<verse number="25">А вие сте наследници на пророците и на завета, който Бог сключи с предците ви. Той каза на Авраам: «Чрез твоето потомство ще са благословени всички народи по земята.»</verse>
				<verse number="26">Бог възкреси от мъртвите своя слуга и го изпрати най-напред при вас, за да ви благослови, като отклони всеки един от вас от злите му пътища.“</verse>
			</chapter>
			<chapter number="4">
				<verse number="1">Докато Петър и Йоан говореха на народа, при тях дойдоха свещеници, началникът на храмовата стража и няколко садукеи.</verse>
				<verse number="2">Те бяха раздразнени, защото поучавайки за Исус, Петър и Йоан проповядваха възкресение от мъртвите.</verse>
				<verse number="3">Арестуваха ги и тъй като беше вече вечер, ги държаха затворени до сутринта.</verse>
				<verse number="4">Но много от хората, които чуха посланието, повярваха и броят на вярващите достигна пет хиляди.</verse>
				<verse number="5">На другия ден в Ерусалим се събраха юдейските водачи, старейшини и законоучители.</verse>
				<verse number="6">Там бяха и първосвещеникът Анна, Каяфа, Йоан, Александър и всички, които бяха от първосвещенически род.</verse>
				<verse number="7">Изправиха апостолите отпред и започнаха да ги разпитват: „С каква власт и от чие име извършихте това?“</verse>
				<verse number="8">Тогава Петър, изпълнен със Святия Дух, каза: „Водачи на народа и старейшини!</verse>
				<verse number="9">Щом като вие днес ни разпитвате как сме извършили едно добро дело – как сме излекували сакат човек –</verse>
				<verse number="10">нека всички вие и целият израелски народ знае, че това стана в името на Исус Христос от Назарет, когото вие разпънахте на кръст и когото Бог възкреси от мъртвите. Чрез него този човек стои пред вас здрав.</verse>
				<verse number="11">Исус е «камъкът, който вие, зидари, отхвърлихте и който стана крайъгълен камък».</verse>
				<verse number="12">Единствено в него можете да намерите спасение, защото няма друго име под небето, дадено на хората, чрез което трябва да се спасим!“</verse>
				<verse number="13">Юдейските водачи разбраха, че Петър и Йоан са най-обикновени, необразовани хора, но като видяха смелостта, с която говореха, останаха поразени и разбраха, че са били с Исус.</verse>
				<verse number="14">Нищо не можаха да им възразят, тъй като заедно с Петър и Йоан пред очите на всички стоеше излекуваният.</verse>
				<verse number="15">Тогава им заповядаха да излязат от Синедриона и започнаха да се съветват помежду си:</verse>
				<verse number="16">„Какво да правим с тези хора? Всички жители на Ерусалим знаят, че извършиха изключително знамение и ние не можем да го отречем.</verse>
				<verse number="17">Но за да не продължи да се разпространява това учение сред народа, ще ги предупредим повече на никого да не говорят в това име.“</verse>
				<verse number="18">След това ги повикаха в Синедриона и им забраниха както да казват, така и да поучават нещо в името на Исус.</verse>
				<verse number="19">Но Петър и Йоан отговориха: „Сами решете кое е справедливо пред Бога – вас или Бога да слушаме.</verse>
				<verse number="20">Защото ние не можем да не говорим за това, което сме видели и чули.“</verse>
				<verse number="21">И като ги заплашиха отново, юдейските водачи ги пуснаха. Нямаше как да ги накажат, защото хората прославяха Бога за случилото се.</verse>
				<verse number="22">Човекът, с когото се случи това знамение и който оздравя, беше на повече от четиридесет години.</verse>
				<verse number="23">След като бяха освободени, Петър и Йоан отидоха при своите и им съобщиха какво им бяха казали главните свещеници и старейшините.</verse>
				<verse number="24">След като ги изслушаха, всички вярващи заедно се помолиха на Бога и казаха: „Господарю, ти сътвори небето, земята, морето и всичко в тях.</verse>
				<verse number="25">Твои са думите, които слугата ти Давид, нашият баща, изрече, воден от Святия Дух: «Защо беснееха народите? Защо заговорничеха безсмислено?</verse>
				<verse number="26">Земните царе се подготвиха за битка и всички владетели се събраха с една обща цел срещу Господа и неговия Месия. »</verse>
				<verse number="27">Всичко това наистина се случи в този град, когато Ирод и Пилат Понтийски се събраха с езичниците и народа на Израел срещу твоя свят слуга Исус, когото ти помаза,</verse>
				<verse number="28">за да се изпълни онова, което ръката ти и волята ти бяха предопределили.</verse>
				<verse number="29">А сега, Господи, чуй заплахите им и дай възможност на слугите си да прогласят без страх словото ти,</verse>
				<verse number="30">като ни покажеш силата на ръката си: болни да оздравяват, знамения и чудеса да стават чрез името на твоя свят слуга Исус!“</verse>
				<verse number="31">В края на молитвата им мястото, където бяха събрани, се разтресе. Всички се изпълниха със Святия Дух и започнаха да говорят Божието слово без страх.</verse>
				<verse number="32">Всички вярващи бяха като едно цяло – с едно сърце и една душа. Никой не казваше за имота си, че е само негов, а всичко, което имаха, споделяха помежду си.</verse>
				<verse number="33">С голяма сила апостолите свидетелстваха за възкресението на Господ Исус и Бог изобилно благославяше всички тях.</verse>
				<verse number="34">Никой не живееше в лишение, защото онези, които имаха ниви или къщи, ги продаваха, донасяха парите от продажбата,</verse>
				<verse number="35">слагаха ги в краката на апостолите и после те се раздаваха на всеки според нуждите му.</verse>
				<verse number="36">Така постъпи и Йосиф – левит, родом от Кипър, когото апостолите нарекоха Варнава, което в превод означава „син на утешение“.</verse>
				<verse number="37">Той продаде една своя нива, донесе парите и ги сложи в краката на апостолите.</verse>
			</chapter>
			<chapter number="5">
				<verse number="1">Един човек на име Анания и жена му Сапфира продадоха част от имота си</verse>
				<verse number="2">и Анания със знанието на жена си задържа част от прихода, а останалото донесе и сложи в краката на апостолите.</verse>
				<verse number="3">Тогава Петър му каза: „Анания, защо позволи на Сатана така да завладее сърцето ти, че да излъжеш Святия Дух и да задържиш част от парите от продажбата на земята?</verse>
				<verse number="4">Нали тази земя беше твоя, преди да я продадеш! След като я продаде, парите бяха твои да се разпореждаш с тях, както намериш за добре. Защо намисли да извършиш това нещо? Ти излъга не хората, а Бога.“</verse>
				<verse number="5">Като чу тези думи, Анания се свлече на земята и издъхна. Всички, които научиха това, много се изплашиха.</verse>
				<verse number="6">Младежите станаха, покриха тялото му, после го изнесоха и го погребаха.</verse>
				<verse number="7">След около три часа влезе жената на Анания, която не знаеше какво се беше случило.</verse>
				<verse number="8">Петър я попита: „Кажи ми, за толкова ли пари продадохте нивата си?“ „Да, за толкова я продадохме“ – отговори тя.</verse>
				<verse number="9">Тогава Петър й каза: „Защо вие двамата сте се наговорили да подлагате на изпитание Духа на Господа? Виж! Онези, които погребаха мъжа ти, са стъпили вече на прага; и теб така ще изнесат.“</verse>
				<verse number="10">В същия миг тя падна в краката му и издъхна. Когато младежите влязоха, я намериха мъртва, изнесоха я и я погребаха до мъжа й.</verse>
				<verse number="11">Тогава цялата църква и тези, които чуха това, много се изплашиха.</verse>
				<verse number="12">Апостолите извършиха много знамения и чудеса сред хората. Всички се събираха в Соломоновия портал, обединени от общата цел.</verse>
				<verse number="13">Никой от останалите не смееше да се присъедини към тях, но всички ги възхваляваха.</verse>
				<verse number="14">Все повече хора – и мъже, и жени – вярваха в Господа и бяха прибавяни към редиците на вярващите.</verse>
				<verse number="15">Хората изнасяха болните си на улиците и ги слагаха на легла и постелки с надеждата, че когато Петър мине покрай тях, сянката му може да докосне болните.</verse>
				<verse number="16">В Ерусалим идваха и много хора от околните градове. Те водеха болни и хора, измъчвани от зли духове, и всички оздравяваха.</verse>
				<verse number="17">Тогава първосвещеникът и всички, които бяха с него (групата на садукеите), се изпълниха със завист.</verse>
				<verse number="18">Те хванаха апостолите и ги хвърлиха в затвора.</verse>
				<verse number="19">Но през нощта Господен ангел отвори вратите на затвора, изведе ги и им каза:</verse>
				<verse number="20">„Идете в храма, изправете се пред народа и разкажете на хората всичко за този нов живот.“</verse>
				<verse number="21">Като чуха това, апостолите влязоха призори в храма и започнаха да поучават. Първосвещеникът и всички, които бяха с него, пристигнаха и свикаха Синедриона и целия съвет на старейшините на израелския народ. Те изпратиха хора да доведат от затвора апостолите.</verse>
				<verse number="22">Хората отидоха до затвора, но не ги намериха вътре. Те се върнаха и съобщиха за това с думите:</verse>
				<verse number="23">„Намерихме затвора здраво залостен и стражата да пази отвън до вратите. Но когато отключихме, вътре нямаше никой.“</verse>
				<verse number="24">При тези думи началникът на храмовата стража и главните свещеници, озадачени, се зачудиха какво значи всичко това.</verse>
				<verse number="25">Тогава влезе някакъв човек и им каза: „Хората, които затворихте, са в храма и поучават народа.“</verse>
				<verse number="26">Тогава началникът на храмовата стража отиде с войниците си и ги доведе, без да използва сила срещу тях, тъй като се страхуваше, че народът може да убие с камъни него и войниците му.</verse>
				<verse number="27">Доведоха ги в Синедриона и ги изправиха пред всички. Първосвещеникът започна да ги разпитва:</verse>
				<verse number="28">„Нали строго ви забранихме да поучавате в това име! Защо въпреки това изпълвате Ерусалим с вашето учение и искате върху нас да стоварите вината за смъртта на този човек?“</verse>
				<verse number="29">Петър и другите апостоли отговориха: „На Бога трябва да се подчиняваме, а не на хората.</verse>
				<verse number="30">Богът на нашите предци възкреси Исус, когото вие убихте, като го разпънахте на кръст.</verse>
				<verse number="31">Бог го издигна до дясната си страна като Водач и Спасител, за да може израелтяните да се покаят и Бог да прости греховете им.</verse>
				<verse number="32">Ние сме свидетели на тези неща, свидетел е и Святият Дух, който Бог е дал на онези, които му се подчиняват.“</verse>
				<verse number="33">Като чуха това, членовете на Синедриона страшно се разгневиха и искаха да ги убият.</verse>
				<verse number="34">Но тогава един от фарисеите в Синедриона на име Гамалиил, уважаван от целия народ законоучител, стана и заповяда да изведат за малко апостолите навън.</verse>
				<verse number="35">После каза на съвета: „Израелтяни, внимавайте какво ще правите с тези хора!</verse>
				<verse number="36">Помните ли как преди време се появи Тевда, който твърдеше, че е велик? Около него веднага се събраха четиристотин последователи, но когато го убиха, всички се разпръснаха и цялото нещо пропадна.</verse>
				<verse number="37">После, по времето на преброяването, се появи галилеецът Юда и увлече доста хора след себе си. Но той също беше убит и всичките му последователи се разпиляха.</verse>
				<verse number="38">Затова сега ви казвам – стойте настрана от тези хора и ги оставете на мира, защото ако този замисъл или това дело идва от човек, то ще се провали;</verse>
				<verse number="39">но ако идва от Бога, няма да можете да ги унищожите и дори е възможно да се окаже, че се борите против Бога.“ Те послушаха съвета му</verse>
				<verse number="40">и извикаха апостолите. Заповядаха да ги набият с камшици, след това им забраниха да говорят повече за Исус и ги пуснаха.</verse>
				<verse number="41">Апостолите излязоха от Синедриона радостни, че са били счетени за достойни да понесат унижение заради името на Исус.</verse>
				<verse number="42">Всеки ден в храма и от къща на къща те не спираха да поучават и проповядват Благата вест, че Исус е Месията.</verse>
			</chapter>
			<chapter number="6">
				<verse number="1">В онези дни, когато броят на последователите непрекъснато растеше, говорещите гръцки юдеи се оплакаха срещу говорещите арамейски юдеи, изтъквайки, че вдовиците им били пренебрегвани при ежедневното разпределение на храната.</verse>
				<verse number="2">Дванадесетте апостола събраха всички последователи и казаха: „Не е редно да изоставим Божието слово, за да се занимаваме с осигуряването на храната.</verse>
				<verse number="3">Затова, братя, изберете между вас седем души с добра репутация, изпълнени с Духа и с мъдрост, които да поставим на тази служба.</verse>
				<verse number="4">А ние ще се отдадем на молитва и на делото на проповядването.“</verse>
				<verse number="5">Това предложение се хареса на всички. Те избраха Стефан (мъж, изпълнен с вяра и със Святия Дух), Филип, Прохор, Никанор, Тимон, Пармен и Николай, прозелит от Антиохия.</verse>
				<verse number="6">Представиха ги на апостолите, които се помолиха и положиха ръцете си върху тях.</verse>
				<verse number="7">И така Божието слово се разпространяваше, броят на последователите в Ерусалим се увеличаваше все повече и много юдейски свещеници се подчиняваха на вярата.</verse>
				<verse number="8">Изпълнен с Божията благодат и сила, Стефан вършеше велики чудеса и знамения сред хората.</verse>
				<verse number="9">Но някои от така наречената синагога на либертинците се надигнаха срещу него. Това бяха юдеи от Киринея и Александрия, от Киликия и Азия. Те завързаха спор със Стефан,</verse>
				<verse number="10">но бяха безсилни пред мъдростта и Духа, с които той говореше.</verse>
				<verse number="11">Тогава подкупиха няколко души да кажат: „Чухме го да изрича богохулства срещу Моисей и Бога.“</verse>
				<verse number="12">По този начин те подтикнаха народа, старейшините и законоучителите, които дойдоха, заловиха го и го отведоха пред Синедриона.</verse>
				<verse number="13">Доведоха и лъжесвидетели, които казаха: „Този човек непрестанно хули това свято място и закона.</verse>
				<verse number="14">Чухме го да казва, че онзи Исус от Назарет ще разруши този храм и ще промени обичаите, които Моисей ни предаде.“</verse>
				<verse number="15">Всички, които седяха в Синедриона, се вгледаха в него и видяха, че лицето му е като на ангел.</verse>
			</chapter>
			<chapter number="7">
				<verse number="1">Тогава първосвещеникът го попита: „Вярно ли е това?“</verse>
				<verse number="2">Стефан отговори: „Братя и бащи, чуйте ме! Богът на славата се яви на баща ни Авраам в Месопотамия, когато той още не се беше заселил в Харан,</verse>
				<verse number="3">и му каза: «Остави страната си и близките си и иди в земята, която ще ти покажа.»</verse>
				<verse number="4">И Авраам напусна Халдейските земи и се засели в Харан. След смъртта на баща му, Бог го накара да се пресели оттам в земята, където вие живеете сега.</verse>
				<verse number="5">Тук той не му остави дори една педя земя в наследство, но обеща в бъдеще той и потомците му след него да владеят тази земя, макар че Авраам тогава нямаше деца.</verse>
				<verse number="6">Ето какво му каза Бог: «Твоите потомци ще бъдат пришълци в чужда земя, ще бъдат поробени и четиристотин години ще бъдат угнетявани.</verse>
				<verse number="7">Но аз ще осъдя народа, на който ще робуват.» Бог каза: «И след това ще излязат от тази страна и тук на това място ще ми служат.»</verse>
				<verse number="8">И Бог даде на Авраам завета на обрязването. Авраам стана баща на Исаак и на осмия ден след раждането му го обряза; Исаак стана баща на Яков и го обряза, а Яков обряза своите синове, които станаха дванадесетте патриарха.</verse>
				<verse number="9">Патриарсите завиждаха на Йосиф и го продадоха в робство в Египет, но Бог не го изостави</verse>
				<verse number="10">и го спаси от всичките му беди, дари му мъдрост и му помогна да спечели благоволението на фараона, царя на Египет. И фараонът го направи главен управител на Египет и на цялото си домакинство.</verse>
				<verse number="11">След това в цял Египет и Ханаан настъпи глад и причини голямо страдание. Прадедите ни не намираха храна.</verse>
				<verse number="12">Когато чу, че в Египет има жито, Яков изпрати там нашите прадеди. (Това беше първото им пътуване до Египет.)</verse>
				<verse number="13">При второто им посещение Йосиф се разкри на братята си и фараонът научи за неговото потекло.</verse>
				<verse number="14">Тогава Йосиф повика баща си Яков и целия си род – общо седемдесет и пет души.</verse>
				<verse number="15">Яков отиде в Египет и там той и дедите ни живяха до смъртта си.</verse>
				<verse number="16">Пренесоха ги обратно в Сихем и ги положиха в гробницата, която Авраам беше купил със сребро от синовете на Хамор в Сихем.</verse>
				<verse number="17">Колкото повече наближаваше времето за изпълнение на обещанието, дадено на Авраам от Бога, толкова повече растеше броят на израелтяните в Египет,</verse>
				<verse number="18">докато владетел на Египет стана друг цар, който не познаваше Йосиф.</verse>
				<verse number="19">Той хитро се възползва от нашия народ, беше жесток към предците ни и ги принуждаваше да оставят новородените си навън, за да умрат.</verse>
				<verse number="20">По това време се роди Моисей, който беше много красиво дете. Три месеца той расна в бащиния си дом.</verse>
				<verse number="21">Когато го оставиха навън, дъщерята на фараона го прибра и го отгледа като свой собствен син.</verse>
				<verse number="22">Моисей бе обучен в цялата египетска мъдрост и беше силен на думи и дела.</verse>
				<verse number="23">Когато стана на четиридесет години, той реши да посети братята си, израелтяните.</verse>
				<verse number="24">Моисей видя, че един от тях е малтретиран, защити го и отмъсти за малтретирания, като уби египтянина.</verse>
				<verse number="25">Той мислеше, че братята му ще разберат, че чрез него Бог им изпраща спасение, но те не разбраха.</verse>
				<verse number="26">На другия ден той видя двама от тях, които се биеха, и се опита да ги помири, като им каза: «Хора, нали сте братя, защо се отнасяте зле един към друг?»</verse>
				<verse number="27">Човекът, който малтретираше ближния си, блъсна Моисей и каза: «Кой те постави да ни бъдеш водач и съдия?</verse>
				<verse number="28">Да не искаш да ме убиеш, както вчера уби египтянина?»</verse>
				<verse number="29">Като чу това, Моисей избяга и се засели в чуждите Мадиамски земи. Там му се родиха двама сина.</verse>
				<verse number="30">Четиридесет години по-късно в пламъците на един горящ храст в пустинята близо до планината Синай му се яви ангел.</verse>
				<verse number="31">Моисей беше удивен от това, което видя. Като се приближи да го разгледа, той чу гласа на Господа:</verse>
				<verse number="32">«Аз съм Богът на твоите предци, Богът на Авраам, Исаак и Яков.» Треперейки от страх, Моисей не смееше да погледне.</verse>
				<verse number="33">Тогава Господ му каза: «Събуй си сандалите, защото мястото, на което си стъпил, е свята земя.</verse>
				<verse number="34">Наистина видях как потискат народа ми в Египет, чух стенанията му и слязох да го освободя. Ела сега, ще те изпратя обратно в Египет.»</verse>
				<verse number="35">Това беше същият Моисей, когото израелтяните отхвърлиха с думите: «Кой те постави водач и съдия?» Този Моисей Бог изпрати като водач и освободител; изпрати го с помощта на ангела, който той видя в горящия храст.</verse>
				<verse number="36">Моисей ги изведе и четиридесет години вършеше чудеса и знамения в Египет, край Червено море и в пустинята.</verse>
				<verse number="37">Това е същият Моисей, който каза на израелтяните: «Бог ще издигне измежду братята ви пророк като мен.»</verse>
				<verse number="38">Той е този, който беше с народа на Израел, събрал се в пустинята; той е този, на когото ангелът говори на планината Синай, и той бе с бащите ни; той получи заповеди, които дават живот, за да ни ги предаде.</verse>
				<verse number="39">Но прадедите ни отказаха да му се подчинят. Отхвърлиха го и в сърцата си се обърнаха към Египет.</verse>
				<verse number="40">Те казаха на Аарон: «Направи ни някакви богове, които да вървят пред нас и да ни водят, защото с онзи Моисей, който ни изведе от Египет, не знаем какво е станало.»</verse>
				<verse number="41">И тогава направиха изображение на телец и на този идол принасяха жертва и празнуваха в чест на онова, което ръцете им бяха създали.</verse>
				<verse number="42">Но Бог се отвърна от тях и ги остави да се покланят на небесното войнство, както е писано в книгата на пророците: «Не на мен, израелтяни, принасяхте заклани животни и жертви четиридесет години в пустинята!</verse>
				<verse number="43">Вие носихте скинията на Молох и звездата на вашия бог Ремфан – идолите, които сами създадохте, за да им се покланяте. Затова ще ви прогоня отвъд Вавилон.»</verse>
				<verse number="44">Прадедите ни в пустинята носеха Свещената скиния. Бог научи Моисей как да направи тази скиния по образеца, който му беше показан.</verse>
				<verse number="45">Прадедите ни, които наследиха скинията, я донесоха с Исус Навин, когато завладяха земите на други народи, които Бог беше прокудил от лицето им. Тя остана там до времето на Давид.</verse>
				<verse number="46">Бог прояви благоволение към Давид и той поиска позволение да построи дом за народа на Яков.</verse>
				<verse number="47">Ала Соломон бе този, който построи храма.</verse>
				<verse number="48">Но Всевишният не живее в храмове, изградени от човешка ръка, както казва пророкът: «Господ казва: Небето е моят престол,</verse>
				<verse number="49">а земята – място да отморя краката си. Какъв дом ще ми построите? Кое е мястото, където да отдъхна?</verse>
				<verse number="50">Нали аз съм сътворил всичко!»“</verse>
				<verse number="51">Тогава Стефан им каза: „Вие, твърдоглави хора, които не отдавате сърцата си на Бога и не се вслушвате в думите му! Винаги сте против това, което ви казва Святият Дух. Правите също както правеха прадедите ви.</verse>
				<verse number="52">Има ли поне един пророк, когото прадедите ви да не преследваха? Те дори убиха онези, които отдавна предизвестиха идването на Праведника, а сега вие станахте негови предатели и убийци.</verse>
				<verse number="53">Вие, които получихте закона, който Бог ви даде чрез ангелите си, но не го спазихте!“</verse>
				<verse number="54">Като чуха тези думи, юдейските водачи побесняха и заскърцаха със зъби срещу него.</verse>
				<verse number="55">А Стефан, изпълнен със Святия Дух, погледна към небето и видя Божията слава и Исус, застанал отдясно на Бога,</verse>
				<verse number="56">и каза: „Ето! Виждам небесата разтворени и Човешкия Син, застанал отдясно на Бога.“</verse>
				<verse number="57">При тези му думи те се развикаха силно и запушиха ушите си. После всички заедно се спуснаха към него,</verse>
				<verse number="58">отведоха го извън града и започнаха да го замерват с камъни. Лъжесвидетелите оставиха наметките си в краката на един младеж на име Савел.</verse>
				<verse number="59">Докато хвърляха камъни по него, Стефан се молеше: „Господи Исусе, приеми духа ми!“</verse>
				<verse number="60">После коленичи и извика високо: „Господи, не ги обвинявай за този грях!“ След като каза това, умря.</verse>
			</chapter>
			<chapter number="8">
				<verse number="1">Савел одобри убийството на Стефан. От този ден започна жестоко гонение срещу църквата в Ерусалим и всички, освен апостолите, се пръснаха из цяла Юдея и Самария.</verse>
				<verse number="2">Стефан беше погребан и оплакан от няколко благочестиви мъже.</verse>
				<verse number="3">Савел се опитваше да унищожи църквата, като ходеше от къща на къща, насила измъкваше мъже и жени и ги хвърляше в затвора.</verse>
				<verse number="4">Онези, които се разпръснаха, разнасяха Благата вест навсякъде, където отиваха.</verse>
				<verse number="5">Филип отиде в Самария и там проповядваше за Месията.</verse>
				<verse number="6">Когато хората го чуха и видяха знаменията, които вършеше, всички се вслушаха внимателно в това, което той им казваше.</verse>
				<verse number="7">В много случаи зли духове със силен вик излизаха от хората, които бяха обладани от тях. Много парализирани и сакати бяха излекувани.</verse>
				<verse number="8">Голяма радост настъпи в този град.</verse>
				<verse number="9">Там имаше един човек на име Симон, който от доста време се занимаваше с магии и смайваше с тях жителите на Самария. Той се хвалеше и наричаше себе си велик.</verse>
				<verse number="10">Всички го слушаха – от най-скромния до най-високопоставения – и казваха: „В този човек е Божията сила, наречена «Велика сила».“</verse>
				<verse number="11">Слушаха го, защото от доста време ги смайваше с магиите си.</verse>
				<verse number="12">Но когато повярваха на Филип, който проповядваше Благата вест за Божието царство и за силата на Исус Христос, мъже и жени се кръстиха.</verse>
				<verse number="13">Самият Симон също повярва, кръсти се и не се отделяше от Филип. Той видя великите знамения и чудеса, които се извършваха, и се смая.</verse>
				<verse number="14">Апостолите, които бяха в Ерусалим, чуха, че в Самария са приели Божието слово, и изпратиха там Петър и Йоан.</verse>
				<verse number="15">Щом пристигнаха, те се помолиха вярващите да получат Святия Дух,</verse>
				<verse number="16">тъй като до този момент той все още не беше дошъл върху никого от тях – те се бяха кръстили само в името на Господ Исус.</verse>
				<verse number="17">Тогава двамата апостола започнаха да полагат ръцете си върху тях и те получаваха Святия Дух.</verse>
				<verse number="18">Когато Симон видя, че всеки, върху когото апостолите полагаха ръцете си, получаваше Духа, той им предложи пари</verse>
				<verse number="19">и каза: „Дайте и на мен такава власт, за да може всеки, върху когото положа ръцете си, да получи Святия Дух.“</verse>
				<verse number="20">Петър му каза: „Да загинеш и ти, и парите ти заедно с теб, понеже помисли, че можеш с пари да купиш Божия дар!</verse>
				<verse number="21">Не можеш да участваш в това дело, защото сърцето ти не е чисто пред Бога!</verse>
				<verse number="22">Така че покай се! Отвърни се от злото си намерение и се моли на Господа. Може би ще получиш прошка за това, което си помисли.</verse>
				<verse number="23">Виждам, че те изпълва горчива завист и си пленник на греха.“</verse>
				<verse number="24">Тогава Симон отговори: „Вие се молете за мен на Господа, за да не ми се случи нищо от това, което казахте.“</verse>
				<verse number="25">След като разказаха на хората за всичко, на което бяха свидетели, и съобщиха Божието послание, Петър и Йоан се върнаха в Ерусалим. По пътя те проповядваха Благата вест в много самарянски села.</verse>
				<verse number="26">Господен ангел каза на Филип: „Приготви се и тръгни на юг по пътя, който води през пустинята от Ерусалим до Газа.“</verse>
				<verse number="27">Филип се приготви и тръгна. По пътя видя един етиопец – евнух, важен служител на Кандакия, Етиопската царица, и отговарящ за цялата й хазна. Той беше ходил на поклонение в Ерусалим</verse>
				<verse number="28">и сега се връщаше у дома си. Етиопецът седеше в колесницата си и четеше книгата на пророк Исая.</verse>
				<verse number="29">Тогава Духът каза на Филип: „Иди до тази колесница и остани там.“</verse>
				<verse number="30">Като настигна колесницата, Филип чу етиопеца да чете от книгата на пророк Исая и го попита: „Разбираш ли това, което четеш?“</verse>
				<verse number="31">„Как мога да го разбера, без някой да ми го обясни?“ – отговори той и покани Филип да се качи и да седне до него.</verse>
				<verse number="32">Откъсът от Писанието, който той четеше, беше следният: „Отведен бе, както водят овца в кланицата. И както агнето е безмълвно пред този, който го стриже, така и той дума не пророни.</verse>
				<verse number="33">Унизиха го и му отказаха справедливост. Кой ли някога ще разкаже за потомците му? Защото животът му на земята свърши.“</verse>
				<verse number="34">Евнухът каза на Филип: „Кажи ми, за кого говори пророкът – за себе си или за някой друг?“</verse>
				<verse number="35">Тогава Филип заговори и като започна от това Писание, му разказа Благата вест за Исус.</verse>
				<verse number="36">По пътя стигнаха до едно място, където имаше вода и евнухът каза: „Ето, тук има вода! Какво ми пречи да се кръстя?“</verse>
				<verse number="37">[Филип отговори: «Ако вярваш от цялото си сърце, можеш да се кръстиш.» Служителят каза: «Вярвам, че Исус Христос е Божият Син.»]</verse>
				<verse number="38">И той заповяда да спрат колесницата. После двамата с Филип влязоха във водата и Филип го кръсти.</verse>
				<verse number="39">След като излязоха от водата, Господният Дух грабна Филип и евнухът повече не го видя, но радостно продължи пътя си.</verse>
				<verse number="40">А Филип се озова в Азот и тръгна от град на град да проповядва Благата вест, докато пристигна в Кесария.</verse>
			</chapter>
			<chapter number="9">
				<verse number="1">Междувременно Савел продължаваше да заплашва и да иска да убие последователите на Господа. Той отиде при първосвещеника</verse>
				<verse number="2">и му поиска писма до синагогите на Дамаск, даващи му право, ако открие там някакви последователи на Пътя – мъже или жени – да ги залови и доведе в Ерусалим.</verse>
				<verse number="3">Савел наближаваше Дамаск, когато внезапно, както си вървеше, край него проблясна светлина от небето.</verse>
				<verse number="4">Той падна на земята и чу глас да му казва: „Савле, Савле, защо ме преследваш?“</verse>
				<verse number="5">А Савел попита: „Кой си ти, Господи?“ Гласът отговори: „Аз съм Исус, когото ти преследваш.</verse>
				<verse number="6">Сега стани и влез в града и там ще ти бъде казано какво трябва да направиш.“</verse>
				<verse number="7">Мъжете, които придружаваха Савел, стояха онемели, защото чуха гласа, но не видяха никого.</verse>
				<verse number="8">Савел стана от земята, но когато отвори очи, не виждаше нищо. Хванаха го за ръка и го отведоха в Дамаск.</verse>
				<verse number="9">Три дни той не виждаше и нито яде, нито пи нещо.</verse>
				<verse number="10">В Дамаск имаше един ученик на Исус на име Анания, при когото Господ дойде във видение и каза: „Анания!“ „Ето ме, Господи!“ – отвърна Анания.</verse>
				<verse number="11">Господ му каза: „Стани и иди на улицата, която наричат Права. Намери къщата на Юда и попитай за Савел от Тарс. Той е там и се моли.</verse>
				<verse number="12">Във видение е видял мъж на име Анания да влиза и да полага ръцете си върху него, за да може да възвърне зрението си.“</verse>
				<verse number="13">Анания отговори: „Господи, мнозина са ми разказвали за този човек. Чух за всички злини, които е сторил на святите ти хора в Ерусалим.</verse>
				<verse number="14">Сега е дошъл в Дамаск, упълномощен от главните свещеници да арестува всеки, който призовава твоето име.“</verse>
				<verse number="15">Но Господ му каза: „Върви, защото той е избраният от мен инструмент да занесе името ми пред езичници, царе и пред израелския народ.</verse>
				<verse number="16">Аз сам ще му покажа какви страдания трябва да понесе заради моето име.“</verse>
				<verse number="17">Анания излезе, отиде в къщата и като положи ръцете си върху Савел, каза: „Братко Савле, Господ Исус, който ти се яви, докато идваше насам, ме изпрати, за да можеш отново да виждаш и да се изпълниш със Святия Дух.“</verse>
				<verse number="18">В същия миг нещо подобно на люспи падна от очите на Савел и той прогледна. После стана и се кръсти.</verse>
				<verse number="19">След това хапна малко и почувства как силите му се връщат. Савел остана с последователите в Дамаск няколко дни.</verse>
				<verse number="20">После започна да ходи в синагогите и да провъзгласява: „Исус е Божият Син!“</verse>
				<verse number="21">Всички, които го чуваха, се чудеха и казваха: „Нали този човек се опитваше да унищожи в Ерусалим всички вярващи в това име? Нали той дойде тук, за да ги арестува и отведе при главните свещеници?“</verse>
				<verse number="22">Но Савел ставаше все по-силен и объркваше юдеите, които живееха в Дамаск, като по неоспорим начин доказваше, че Исус е Месията.</verse>
				<verse number="23">Минаха доста дни и юдеите се наговориха да убият Савел.</verse>
				<verse number="24">Ден и нощ те наблюдаваха градските порти, за да го убият, но Савел узна за плановете им.</verse>
				<verse number="25">Една нощ последователите му помогнаха да избяга – сложиха го в кош, промушиха го през една дупка в градската стена и го спуснаха долу на земята.</verse>
				<verse number="26">Щом пристигна в Ерусалим, той се опита да се присъедини към последователите, но всички се страхуваха от него, защото не вярваха, че наистина е ученик на Исус.</verse>
				<verse number="27">Но Варнава го взе и го заведе при апостолите. Той им обясни как Савел видял Господа по пътя и как Господ му говорил, и колко смело в Дамаск Савел проповядвал в името на Исус.</verse>
				<verse number="28">Тогава Савел остана с апостолите. Той свободно влизаше и излизаше от Ерусалим и смело проповядваше в името на Господа.</verse>
				<verse number="29">Често говореше с говорещите гръцки юдеи и спореше с тях, а те търсеха начин да го убият.</verse>
				<verse number="30">Когато узнаха за това, братята го отведоха в Кесария и оттам го изпратиха в Тарс.</verse>
				<verse number="31">За църквата в цяла Юдея, Галилея и Самария настъпи мирно време. Вярващите живееха в страх от Господа, а Святият Дух ги насърчаваше и с негова помощ броят им растеше и църквата укрепваше.</verse>
				<verse number="32">Обикаляйки по всички градове в околността, Петър пристигна при Божиите хора, които живееха в Лида.</verse>
				<verse number="33">Там завари един парализиран на име Еней, който от осем години беше прикован на легло.</verse>
				<verse number="34">Петър му каза: „Еней, Исус Христос те прави здрав, стани и си оправи леглото!“ И той веднага стана.</verse>
				<verse number="35">Всички, които живееха в Лида и в равнината Сарон, го видяха и се обърнаха към Господа.</verse>
				<verse number="36">В Йопия живееше една последователка на Исус на име Тавита (на гръцки – Доркас, което значи „сърна“). Тя винаги вършеше добрини и даваше милостиня на бедните.</verse>
				<verse number="37">Докато Петър беше в Лида, Тавита се разболя и умря. Изкъпаха я и я поставиха в една стая на горния етаж на къщата.</verse>
				<verse number="38">Когато последователите научиха, че Петър е в Лида, недалеч от Йопия, изпратиха при него двама мъже, които го помолиха: „Ела бързо при нас!“</verse>
				<verse number="39">Петър се приготви и тръгна с тях. Като пристигна, го заведоха в стаята на горния етаж. Всички вдовици го наобиколиха и плачейки, му показваха ризи и дрехи, ушити от Доркас, докато е била жива.</verse>
				<verse number="40">Петър поиска всички да излязат от стаята, коленичи и се помоли. После се обърна към умрялата и каза: „Тавита, стани!“ Тя отвори очи и като видя Петър, се надигна и седна.</verse>
				<verse number="41">Той й подаде ръка и й помогна да стане. После повика Божиите хора и вдовиците и им я показа жива.</verse>
				<verse number="42">Това се разчу из цяла Йопия и много хора повярваха в Господа.</verse>
				<verse number="43">Петър остана да живее в Йопия при един кожар на име Симон още дълго време.</verse>
			</chapter>
			<chapter number="10">
				<verse number="1">В Кесария имаше един човек на име Корнилий, който беше стотник в така наречения Италийски полк.</verse>
				<verse number="2">Той, както и цялото му семейство, беше набожен и богобоязлив човек. Щедро даваше милостиня на бедните и непрестанно се молеше на Бога.</verse>
				<verse number="3">Веднъж, около три часа следобед, той имаше видение и ясно видя как Божий ангел влезе и го повика: „Корнилий!“</verse>
				<verse number="4">Той се вгледа изплашено в ангела и попита: „Какво, господине?“ Ангелът му отговори: „Бог чу молитвите ти и видя щедростта ти към бедните. Той те запомни.</verse>
				<verse number="5">Изпрати сега в Йопия няколко души да доведат тук Симон, наречен Петър.</verse>
				<verse number="6">Той е отседнал при Симон кожаря, чиято къща е край морето.“</verse>
				<verse number="7">Когато ангелът, който му беше говорил, си отиде, Корнилий повика двама от слугите си и един набожен войник, който бе сред помощниците му.</verse>
				<verse number="8">Той им разказа всичко, което се беше случило и ги изпрати в Йопия.</verse>
				<verse number="9">На другия ден около пладне, когато приближаваха града, Петър се качи на покрива да се моли.</verse>
				<verse number="10">Той почувства силен глад и поиска да яде. Докато му приготвяха храната, изпадна в транс.</verse>
				<verse number="11">Видя небето да се отваря и нещо, приличащо на голямо платнище, опънато в четирите края, да се спуска долу към земята.</verse>
				<verse number="12">В него имаше всякакви земни животни, влечуги и небесни птици.</verse>
				<verse number="13">Тогава глас каза на Петър: „Стани, Петре, заколи и яж!“</verse>
				<verse number="14">Но Петър каза: „В никакъв случай, Господи! Никога не съм ял нечиста и осквернена храна.“</verse>
				<verse number="15">Гласът отново се обърна към него: „Не наричай нечисто онова, което Бог е обявил за чисто.“</verse>
				<verse number="16">Това се случи три пъти и после всичко бе вдигнато обратно в небето.</verse>
				<verse number="17">Междувременно хората, изпратени от Корнилий, разпитаха за къщата на Симон и докато Петър се чудеше над смисъла на своето видение, те застанаха пред портата</verse>
				<verse number="18">и силно извикаха: „В тази къща ли гостува Симон, наречен Петър?“</verse>
				<verse number="19">Петър все още си мислеше за видението, когато Духът му каза: „Чуй! Търсят те трима души.</verse>
				<verse number="20">Стани, слез долу и тръгни с тях, без да се колебаеш, защото аз съм ги изпратил.“</verse>
				<verse number="21">Петър слезе при мъжете и им каза: „Аз съм този, когото търсите. Защо сте дошли?“</verse>
				<verse number="22">Те отговориха: „Изпраща ни стотникът Корнилий, праведен и богобоязлив човек, уважаван от целия юдейски народ. Свят ангел му е казал да те покани в дома си и да чуе нещата, които имаш да кажеш.“</verse>
				<verse number="23">Петър покани хората да влязат и да останат да пренощуват. На сутринта той се приготви и тръгна с тях заедно с няколко братя от Йопия.</verse>
				<verse number="24">На другия ден пристигна в Кесария. Корнилий беше събрал роднините си и близките си приятели и ги чакаше.</verse>
				<verse number="25">Когато Петър влезе, Корнилий го посрещна и му се поклони, като падна в краката му.</verse>
				<verse number="26">Петър го изправи, като му каза: „Стани! Аз също съм човек като теб.“</verse>
				<verse number="27">Разговаряйки с него, Петър влезе в къщата и видя, че там са се събрали много хора.</verse>
				<verse number="28">Той им каза: „Вие добре знаете, че законът не допуска юдеи да се събират или сближават с хора от друг род. Но Бог ми показа, че не трябва да наричам никого «нечист» или «осквернен».</verse>
				<verse number="29">Затова, когато ме поканиха, дойдох без възражения. А сега ми кажете защо ме повикахте.“</verse>
				<verse number="30">Корнилий отговори: „Преди четири дни, по същото време – към три часа следобед – си бях у дома и се молех. Внезапно пред мен застана човек в блестящи дрехи</verse>
				<verse number="31">и каза: «Корнилий, молитвата ти е чута. Бог видя щедростта ти към бедните. Той те запомни.</verse>
				<verse number="32">Прати хора в Йопия и покани Симон, наречен Петър, да дойде тук. Той е отседнал при Симон кожаря, чиято къща е край морето.»</verse>
				<verse number="33">Затова веднага изпратих да те повикат и ти направи добре, че дойде. Сега всички стоим пред Бога, за да чуем всичко, което Господ ти е заповядал да ни кажеш.“</verse>
				<verse number="34">Петър заговори: „Сега наистина разбирам, че Бог е безпристрастен.</verse>
				<verse number="35">Не е важно откъде е човек – щом почита Бога и върши това, което е правилно, Бог го приема.</verse>
				<verse number="36">Ето Божието послание за народа на Израел – това е Благата вест за мира, идващ чрез Исус Христос, който е Господ на всички.</verse>
				<verse number="37">Знаете за онова, което се случи из цяла Юдея – всичко започна в Галилея след кръщението, проповядвано от Йоан.</verse>
				<verse number="38">Знаете как Бог помаза Исус от Назарет със Святия Дух и с власт и той обиколи цяла Юдея, като вършеше добрини и лекуваше онези, които бяха под властта на дявола, защото Бог беше с него.</verse>
				<verse number="39">Ние сме свидетели на всичко, което Исус извърши в страната на юдеите и в Ерусалим. Но те го убиха, като го приковаха на дървения кръст.</verse>
				<verse number="40">Но на третия ден Бог го възкреси и му позволи да се яви на хората,</verse>
				<verse number="41">но не на всички, а само на предварително избрани от Бога свидетели, тоест на нас, които ядохме и пихме с него, след като бе възкресен от мъртвите.</verse>
				<verse number="42">Той ни заповяда да проповядваме на хората и да свидетелстваме, че Бог избра него да бъде съдия на живите и мъртвите.</verse>
				<verse number="43">Всички пророци свидетелстват за него, че всеки, който вярва в него, ще получи прошка на греховете чрез името му.“</verse>
				<verse number="44">Още докато Петър казваше тези думи, Святият Дух слезе върху всички, които чуха посланието.</verse>
				<verse number="45">Вярващите юдеи, които бяха дошли с Петър, останаха смаяни, защото дарът на Святия Дух се бе излял и върху езичниците,</verse>
				<verse number="46">тъй като ги чуха да говорят на различни езици и да величаят Бога. Тогава Петър каза:</verse>
				<verse number="47">„Може ли някой да попречи тези хора да бъдат кръстени във вода? И те като нас получиха Святия Дух.“</verse>
				<verse number="48">И им заповяда да се кръстят в името на Исус Христос. След това те помолиха Петър да им погостува за няколко дни.</verse>
			</chapter>
			<chapter number="11">
				<verse number="1">Из цяла Юдея апостолите и братята чуха, че езичниците също са приели Божието слово.</verse>
				<verse number="2">Когато Петър пристигна в Ерусалим, вярващите юдеи спореха с него.</verse>
				<verse number="3">„Ти влезе в дома на необрязани хора и яде с тях!“ – казаха те.</verse>
				<verse number="4">Тогава Петър започна да им обяснява как точно се случи всичко:</verse>
				<verse number="5">„Бях в Йопия и се молех, и както бях в транс, ми се яви видение: нещо подобно на голямо платнище, опънато в четирите му края, се спускаше от небето, докато спря близо до мен.</verse>
				<verse number="6">Внимателно се вгледах в него и видях четирикопитни земни животни, диви зверове, влечуги и небесни птици.</verse>
				<verse number="7">Тогава чух глас, който ми каза: «Стани, Петре, заколи и яж!»</verse>
				<verse number="8">Но аз отговорих: «В никакъв случай, Господи! Никога не съм слагал в устата си нещо нечисто или осквернено.»</verse>
				<verse number="9">За втори път гласът от небето проговори: «Не наричай нечисто онова, което Бог е обявил за чисто.»</verse>
				<verse number="10">И така това се случи три пъти. После всичко беше отнесено обратно в небето.</verse>
				<verse number="11">Точно в този момент в къщата, където бях отседнал, дойдоха трима мъже. Те бяха изпратени при мен от Кесария.</verse>
				<verse number="12">Духът ми каза да тръгна с тях, без да се колебая. С мен дойдоха и тези шест братя. Всички заедно влязохме в къщата на онзи човек Корнилий.</verse>
				<verse number="13">Той ни разказа как в дома му се явил ангел и му казал: «Изпрати в Йопия хора да извикат Симон, наречен Петър.</verse>
				<verse number="14">Той ще ти каже думи, чрез които ти и целият ти дом ще се спасите.»</verse>
				<verse number="15">Едва бях започнал да говоря, когато Святият Дух се спусна върху тях така, както и върху нас в началото.</verse>
				<verse number="16">Тогава си спомних какво бе казал Господ: «Йоан кръщаваше с вода, а вие ще бъдете кръстени със Святия Дух.»</verse>
				<verse number="17">Щом Бог даде на езичниците същия дар, който получихме и ние, когато повярвахме в Господ Исус Христос, кой бях аз, че да преча на Бога?“</verse>
				<verse number="18">Когато чуха това, вярващите престанаха да възразяват и започнаха да славят Бога, казвайки: „Ето, дори и на езичниците Бог даде възможността да се покаят, за да имат живот.“</verse>
				<verse number="19">Вярващите, разпръснати при гоненията след убиването на Стефан, достигнаха до Финикия, Кипър и Антиохия, където съобщаваха посланието само на юдеи.</verse>
				<verse number="20">Някои от тези вярващи бяха от Кипър и Киринея. Те пристигнаха в Антиохия и започнаха да говорят също и на онези, които не бяха юдеи, проповядвайки им Благата вест за Господ Исус.</verse>
				<verse number="21">Силата на Господа беше с тях и много хора повярваха и се обърнаха към Господа.</verse>
				<verse number="22">Вестта за това стигна до църквата в Ерусалим и оттам изпратиха Варнава в Антиохия.</verse>
				<verse number="23">Когато пристигна и видя как Бог е благословил тези хора, Варнава се зарадва и започна да насърчава всеки да остане верен на Господа с цялото си сърце,</verse>
				<verse number="24">тъй като беше добър човек, изпълнен със Святия Дух и с вяра. И много хора станаха последователи на Господа.</verse>
				<verse number="25">След това Варнава замина за Тарс да търси Савел</verse>
				<verse number="26">и като го намери, го заведе в Антиохия. Те се срещаха с църквата там и поучаваха много хора в продължение на цяла година. В Антиохия за първи път последователите на Исус бяха наречени „християни“.</verse>
				<verse number="27">По същото време от Ерусалим в Антиохия дойдоха пророци.</verse>
				<verse number="28">Един от тях на име Агав се изправи и чрез Духа предрече, че по целия свят ще настъпи голям глад. (Това се сбъдна по времето на император Клавдий.)</verse>
				<verse number="29">Тогава последователите решиха да съберат според финансовите си възможности помощ за братята и сестрите в Юдея.</verse>
				<verse number="30">Така и направиха, а после по Варнава и Савел я изпратиха на презвитерите в Юдея.</verse>
			</chapter>
			<chapter number="12">
				<verse number="1">По същото време цар Ирод започна гонения срещу някои хора от църквата.</verse>
				<verse number="2">Той заповяда да съсекат с меч Яков, брата на Йоан.</verse>
				<verse number="3">Като видя, че това се харесва на юдеите, Ирод реши да арестува и Петър. (Беше в дните на празника на безквасните хлябове.)</verse>
				<verse number="4">Ирод залови Петър и го хвърли в затвора, като заповяда на четири групи от по четири войника да го пазят. Той възнамеряваше след Пасхата да го изправи на съд пред народа.</verse>
				<verse number="5">Докато Петър беше в затвора, цялата църква горещо се молеше на Бога за него.</verse>
				<verse number="6">През нощта преди Ирод да го изведе на съд, Петър спеше, окован с две вериги и пазен от двама войника. Вратите на затвора също се охраняваха.</verse>
				<verse number="7">Внезапно там се появи Господен ангел и светлина озари килията. Ангелът побутна леко Петър по рамото, събуди го и му каза: „Ставай бързо!“ И веригите паднаха от ръцете му.</verse>
				<verse number="8">Тогава ангелът му каза: „Облечи се и си обуй сандалите!“ Петър изпълни това. Ангелът продължи: „Загърни се с наметката си и върви след мен!“</verse>
				<verse number="9">Петър го последва навън, без да знае дали случката с ангела е действителност, мислейки си, че това е видение.</verse>
				<verse number="10">След като преминаха край първата и втората стража, те стигнаха до желязната порта, водеща към града, която сама се отвори пред тях и те излязоха навън. След като извървяха разстояние от около една улица, ангелът внезапно изчезна.</verse>
				<verse number="11">Чак тогава Петър дойде на себе си и каза: „Сега зная, че Господ наистина изпрати своя ангел и ме избави от ръцете на Ирод и от всичко, което юдеите очакваха да ме сполети.“</verse>
				<verse number="12">Когато осъзна случилото се, Петър отиде до къщата на Мария – майката на Йоан, наречен още Марк, където се бяха събрали много хора и се молеха.</verse>
				<verse number="13">Петър почука на портата и една слугиня на име Рода излезе да отвори.</verse>
				<verse number="14">Щом позна гласа на Петър, тя от радост забрави да му отвори вратата и вместо това изтича вътре да съобщи, че Петър е пред вратата.</verse>
				<verse number="15">Хората в дома й казаха: „Ти не си с ума си!“, но тя продължи да твърди, че той е там. „Това е неговият ангел“ – отговориха й те.</verse>
				<verse number="16">А Петър продължаваше да хлопа. Когато му отвориха и го видяха, те бяха смаяни.</verse>
				<verse number="17">Петър им направи знак с ръка да замълчат и след като обясни как Господ го е извел от затвора, им каза: „Разкажете това на Яков и братята.“ После излезе и отиде на друго място.</verse>
				<verse number="18">На сутринта сред стражите настъпи голям смут. Те се чудеха какво ли се е случило с Петър.</verse>
				<verse number="19">Ирод нареди да претърсят навсякъде и като не го намери, извика на разпит стражите, а после заповяда да ги убият. След това замина от Юдея за Кесария, където и остана известно време.</verse>
				<verse number="20">Ирод беше силно разгневен на жителите на Тир и Сидон. Те всички дойдоха вкупом, за да се срещнат с него. След като бяха получили подкрепа от царския управител Власт, те молеха за мир, защото страната им получаваше храна от областите, подвластни на Ирод.</verse>
				<verse number="21">Ирод определи един ден, в който да се срещне с тях, облече си царската мантия, седна на престола и започна да им говори.</verse>
				<verse number="22">Хората завикаха: „Това е глас на бог, а не на човек!“</verse>
				<verse number="23">Но Ирод не отдаде славата на Бога и Господен ангел внезапно го порази. Ирод умря, изяден от червеи.</verse>
				<verse number="24">А Божието слово се разпространяваше и броят на вярващите растеше.</verse>
				<verse number="25">След като изпълниха делото си в Ерусалим, Варнава и Савел се върнаха в Антиохия, като взеха със себе си и Йоан, наречен Марк.</verse>
			</chapter>
			<chapter number="13">
				<verse number="1">В църквата в Антиохия имаше няколко пророка и учителя – Варнава, Симеон (наречен Нигер), Луций от Киринея, Манаил, израснал заедно с управителя Ирод, и Савел.</verse>
				<verse number="2">Един път, докато служеха на Господа и постеха, Святият Дух им каза: „Отделете ми Варнава и Савел, за да изпълнят делото, за което съм ги призовал.“</verse>
				<verse number="3">След като църквата бе постила и се бе молила, те положиха ръцете си върху Варнава и Савел и ги изпратиха.</verse>
				<verse number="4">И така, пратени от Святия Дух, Варнава и Савел отидоха в Селевкия, а оттам отплаваха за Кипър.</verse>
				<verse number="5">Пристигнаха в Саламин и започнаха да проповядват Божието слово в синагогите на юдеите, а Йоан им помагаше.</verse>
				<verse number="6">Те прекосиха целия остров и накрая стигнаха до Пафос, където намериха един юдейски магьосник и лъжепророк на име Вариисус.</verse>
				<verse number="7">Той бе приближен на управителя Сергий Павел, който беше умен човек. Управителят повика Варнава и Савел и поиска да чуе Божието слово.</verse>
				<verse number="8">Но магьосникът Елима (защото така се превежда на гръцки името му) се опитваше да им попречи, правейки всичко възможно, за да отклони управителя от вярата.</verse>
				<verse number="9">Тогава Савел, наречен още Павел, се изпълни със Святия Дух и като се вгледа в Елима,</verse>
				<verse number="10">каза: „Ти, който си изпълнен с всякакви лъжи и коварства! Ти, сине на дявола и враг на всичко праведно! Няма ли да престанеш да изкривяваш правите пътища на Господа?</verse>
				<verse number="11">Ето, ръката на Господа е върху теб – ще ослепееш и известно време няма да виждаш слънцето.“ В същия миг всичко за Елима потъна в мрак и той започна да се лута наоколо, опитвайки се да намери някой, който да го води за ръка.</verse>
				<verse number="12">Като видя това, управителят повярва, слисан от учението за Господа.</verse>
				<verse number="13">Павел и тези, които бяха с него, отплаваха от Пафос и пристигнаха в Пергия – град в Памфилия. Там Йоан се раздели с тях и се върна в Ерусалим.</verse>
				<verse number="14">От Пергия те продължиха до град Антиохия в Писидия. В събота Павел и Варнава влязоха в синагогата и седнаха там.</verse>
				<verse number="15">След като четоха от закона на Моисей и от писанията на пророците, водачите на синагогата им изпратиха съобщение: „Братя, ако имате какво да кажете като насърчение за хората, говорете.“</verse>
				<verse number="16">Павел стана, вдигна ръка за внимание и каза: „Вие, израелтяни, и вие, които се покланяте на истинския Бог, слушайте!</verse>
				<verse number="17">Богът на този израелски народ избра предците ни. Той направи народа ни велик по времето, когато живееха в Египет като чужденци. Всемогъщата му ръка ги изведе оттам.</verse>
				<verse number="18">Цели четиридесет години, докато бяха в пустинята, Бог беше търпелив към тях.</verse>
				<verse number="19">Той унищожи седем народа в земята на Ханаан и даде земята им на своя народ.</verse>
				<verse number="20">Всичко това стана в продължение на четиристотин и петдесет години. После Бог им даде съдии до времето на пророк Самуил.</verse>
				<verse number="21">След това поискаха цар и Бог им даде Саул – син на Кис, от рода на Вениамин, който царува около четиридесет години.</verse>
				<verse number="22">След като отстрани Саул, Бог издигна Давид за техен цар и каза за него: «Давид, синът на Есей, е човек, който е като мен в мисленето си. Той ще изпълни всичко, което поискам от него.»</verse>
				<verse number="23">А от потомците на Давид Бог даде на Израел спасител, Исус, както беше обещал.</verse>
				<verse number="24">Преди неговото идване Йоан проповядваше на всички израелтяни да се кръстят в знак, че искат да се покаят.</verse>
				<verse number="25">Когато наближаваше краят на делото му, Йоан каза: «За кого ме мислите? Аз не съм Месията, но след мен идва Този, на когото не съм достоен дори сандалите на краката да развържа.»</verse>
				<verse number="26">На нас, братя, синове на Авраамовия род, и на всички вас, които се покланяте на истинския Бог, е пратено посланието за това спасение.</verse>
				<verse number="27">Жителите на Ерусалим и управниците им не познаха в Исус Спасителя: осъдиха го и така изпълниха думите на пророците, които четем всяка събота.</verse>
				<verse number="28">И макар че нямаха никакво основание да го осъдят на смърт, всички те молеха Пилат той да бъде убит.</verse>
				<verse number="29">И когато извършиха всичко писано за него, те го свалиха от кръста и го погребаха.</verse>
				<verse number="30">Но Бог го възкреси от мъртвите</verse>
				<verse number="31">и в продължение на много дни Исус се явяваше на онези, които дойдоха заедно с него от Галилея в Ерусалим. Сега те са негови свидетели пред хората.</verse>
				<verse number="32">Ние ви носим Благата вест, че обещанието, което Бог даде на прадедите ни,</verse>
				<verse number="33">той изпълни за нас, потомците им, като възкреси Исус, както е написано във втория Псалм: «Ти си моят Син. Днес аз станах твой Баща.»</verse>
				<verse number="34">За това, че възкреси Исус от мъртвите, за да не бъде никога вече подчинен на изтление, Бог каза: «Ще ви дам святите и сигурни благословения, които обещах на Давид.»</verse>
				<verse number="35">Така и на друго място той казва: «Няма да позволиш Святият ти да изтлее в гроба.»</verse>
				<verse number="36">Приживе Давид служеше на Божията воля, а когато умря, беше погребан при дедите си и изгни в гроба.</verse>
				<verse number="37">Но Онзи, когото Бог възкреси, не изгни в гроба.</verse>
				<verse number="38">Ето защо, братя, разберете това, което ви възвестяваме, че чрез Исус ще получите прошка за греховете си.</verse>
				<verse number="39">Ако вярвате в него, можете да бъдете свободни от всичко, от което законът на Моисей не можа да ви освободи.</verse>
				<verse number="40">Затова внимавайте, за да не ви се случи казаното от пророците:</verse>
				<verse number="41">«Чуйте, присмехулници! Почудете се, а после умрете, защото по ваше време ще извърша нещо, в което няма да повярвате, дори и ако някой ви го обясни.»“</verse>
				<verse number="42">Когато Павел и Варнава излизаха от синагогата, хората ги помолиха да дойдат отново другата събота и да им разкажат повече за тези неща.</verse>
				<verse number="43">След събранието много юдеи и прозелити, които се покланяха на истинския Бог, тръгнаха след Павел и Варнава, които разговаряха с тях и ги призоваха да останат верни на Божията благодат.</verse>
				<verse number="44">На следващата събота почти целият град се събра да чуе посланието на Господа.</verse>
				<verse number="45">Като видяха огромното множество, юдеите се изпълниха със завист и започнаха да обиждат Павел и да възразяват на казаното от него.</verse>
				<verse number="46">Но Павел и Варнава смело заговориха: „Вие, юдеи, първи трябваше да чуете Божието слово. Но тъй като го отхвърляте и не се считате достойни за вечен живот, то ние се обръщаме сега към езичниците.</verse>
				<verse number="47">Защото ето какво ни заповяда Господ: «Поставих те да бъдеш светлина за останалите народи, за да покажеш на хората от цял свят пътя към спасението.»“</verse>
				<verse number="48">Като чуха това, езичниците се зарадваха и прославиха посланието на Господа. И всички, които бяха определени да получат вечен живот, повярваха.</verse>
				<verse number="49">Така Божието слово се разпространи из цялата околност.</verse>
				<verse number="50">Но юдеите подтикнаха към недоволство някои уважавани религиозни жени и градските първенци. Те започнаха да преследват Павел и Варнава и ги прогониха от областта.</verse>
				<verse number="51">Павел и Варнава изтърсиха праха от краката си против тях и отидоха в Икония.</verse>
				<verse number="52">А последователите на Исус в Антиохия бяха изпълнени с радост и със Святия Дух.</verse>
			</chapter>
			<chapter number="14">
				<verse number="1">В Икония, както навсякъде другаде, Павел и Варнава отидоха в синагогата на юдеите и говориха така убедително, че много юдеи и езичници повярваха.</verse>
				<verse number="2">А онези юдеи, които не повярваха, насъскаха езичниците и насадиха в тях злоба срещу братята.</verse>
				<verse number="3">Но Павел и Варнава останаха там дълго време и смело говореха за Господа, който потвърждаваше посланието за своята благодат, като им даваше силата да извършват знамения и чудеса.</verse>
				<verse number="4">Жителите на града бяха разделени: едни подкрепяха юдеите, други – апостолите.</verse>
				<verse number="5">Някои езичници и юдеи, заедно с водачите си, се опитваха да посегнат на Павел и Варнава и да ги убият с камъни.</verse>
				<verse number="6">Когато апостолите узнаха за това, те побягнаха към околностите на градовете Листра и Дервия в Ликаония,</verse>
				<verse number="7">където продължиха да проповядват Благата вест.</verse>
				<verse number="8">В Листра живееше един парализиран човек. Куц по рождение, той никога не беше ходил.</verse>
				<verse number="9">Този човек седеше и слушаше думите на Павел. Павел го погледна и като видя вярата му, че Бог може да го излекува,</verse>
				<verse number="10">каза високо: „Изправи се на краката си!“ Човекът скочи и проходи.</verse>
				<verse number="11">Като видяха това, което Павел извърши, хората започнаха да говорят високо на своя ликаонски език: „Боговете са слезли при нас в образа на хора!“</verse>
				<verse number="12">Нарекоха Варнава „Зевс“, а Павел – „Хермес“, тъй като от тях двамата, той говореше през по-голямата част от времето.</verse>
				<verse number="13">Жрецът на Зевс, чийто храм беше близо до града, дойде до градската порта с венци и волове, с намерение заедно с народа да ги принесе в жертва на апостолите.</verse>
				<verse number="14">Когато Варнава и Павел разбраха за това, разкъсаха дрехите си и се втурнаха сред множеството, викайки:</verse>
				<verse number="15">„Хора, защо вършите това? Ние не сме богове, а човешки същества като вас! Дойдохме да ви съобщим Благата вест, за да се откажете от тези безсмислени неща и се обърнете към живия Бог, който е сътворил небето, земята, морето и всичко в тях.</verse>
				<verse number="16">В миналото той остави всеки народ да върви по своя път,</verse>
				<verse number="17">макар че непрестанно свидетелстваше за себе си с различни благодеяния: изпращаше ви дъждове от небето и сезони на плодородие. Той ви дава храна и изпълва сърцата ви с радост.“</verse>
				<verse number="18">Но и с тези думи Павел и Варнава едва успяха да убедят тълпите да не им принасят жертви.</verse>
				<verse number="19">По това време от Антиохия и Икония дойдоха няколко юдеи, които настроиха народа срещу Павел. Хората го пребиха с камъни, повлякоха го и го захвърлиха извън града, като мислеха, че е мъртъв.</verse>
				<verse number="20">Но когато последователите се събраха около него, той стана и се върна отново в града. На другия ден замина заедно с Варнава за Дервия.</verse>
				<verse number="21">В Дервия Павел и Варнава проповядваха Благата вест и направиха от много хора последователи на Исус. След това се върнаха в Листра, Икония и Антиохия,</verse>
				<verse number="22">където укрепваха душите на последователите, като ги насърчаваха да постоянстват във вярата и им казваха: „Много страдания трябва да понесем по пътя си към Божието царство.“</verse>
				<verse number="23">След като поставиха презвитери за всяка църква, Павел и Варнава с пост и молитви ги повериха на Господа, в когото презвитерите бяха повярвали.</verse>
				<verse number="24">Преминавайки през Писидия, те пристигнаха в Памфилия.</verse>
				<verse number="25">В Пергия проповядваха посланието, а оттам отидоха в Аталия,</verse>
				<verse number="26">откъдето отплаваха обратно за Антиохия – мястото, където вярващите ги бяха поверили на Божията благодат да извършат делото, което сега бяха изпълнили.</verse>
				<verse number="27">Пристигайки в Антиохия, Павел и Варнава събраха църквата и съобщиха всичко, което Бог бе извършил чрез тях, и как бе отворил за езичниците вратата към вярата.</verse>
				<verse number="28">Там те останаха с последователите дълго време.</verse>
			</chapter>
			<chapter number="15">
				<verse number="1">Но в Антиохия пристигнаха хора от Юдея, които започнаха да учат братята измежду езичниците: „Не можете да се спасите, ако не сте обрязани според закона на Моисей.“</verse>
				<verse number="2">Павел и Варнава им възразиха и помежду им се завърза ожесточен спор. Затова братята решиха да пратят в Ерусалим Павел, Варнава и още няколко души измежду тях, за да се посъветват там по този въпрос с апостолите и презвитерите.</verse>
				<verse number="3">Изпратени от църквата, те тръгнаха на път, минавайки през провинциите Финикия и Самария, където разказваха подробно как езичниците са се обърнали към Бога. Тези новини носеха голяма радост на всички вярващи.</verse>
				<verse number="4">При пристигането си в Ерусалим те бяха посрещнати от апостолите, презвитерите и цялата църква и им съобщиха всичко, което Бог беше извършил чрез тях.</verse>
				<verse number="5">Но някои от повярвалите бяха фарисеи. Те се изправиха и казаха: „Вярващите езичници трябва да бъдат обрязани и да им се заповяда да спазват закона на Моисей.“</verse>
				<verse number="6">Тогава апостолите и презвитерите се събраха да обсъдят този въпрос.</verse>
				<verse number="7">След продължително разискване Петър стана и им каза: „Братя, знаете, че още от първите дни измежду всички вас Бог избра мен, за да чуят езичниците от моята уста Благата вест и да повярват.</verse>
				<verse number="8">Бог, който познава всяко сърце, показа, че приема тези хора, като им даде Святия Дух също както на нас.</verse>
				<verse number="9">Той не направи разлика между нас и тях и очисти сърцата им чрез вярата.</verse>
				<verse number="10">Защо сега изпитвате Бога, като поставяте на врата на последователите хомот, който нито предците ни, нито ние имахме сили да носим?</verse>
				<verse number="11">Но ние вярваме, че чрез благодатта на Господ Исус и ние, и те ще бъдат спасени.“</verse>
				<verse number="12">Тогава всички утихнаха и заслушаха разказа на Павел и Варнава за знаменията и чудесата, които Бог бе извършил чрез тях сред езичниците.</verse>
				<verse number="13">Когато свършиха, Яков заговори: „Чуйте ме, братя!</verse>
				<verse number="14">Симон описа как най-напред Бог показа милостта си, като прие езичниците и ги направи свой народ.</verse>
				<verse number="15">Думите на пророците потвърждават това, тъй като е писано:</verse>
				<verse number="16">«След това ще се завърна и ще възстановя Давидовия срутен дом; ще го издигна от развалините и ще го възстановя,</verse>
				<verse number="17">така че останалата част от човечеството – всички езичници, които също ми принадлежат, да търсят Господа. Така казва Господ, който прави всички тези неща,</verse>
				<verse number="18">известни от векове.»</verse>
				<verse number="19">Затова мисля, че не трябва да обременяваме езичниците, които се обръщат към Бога.</verse>
				<verse number="20">Вместо това трябва да им напишем писмо, в което да им кажем да се въздържат от осквернена от жертвоприношения на идоли храна, от сексуални грехове, от месо от удушено животно и от кръв.</verse>
				<verse number="21">Защото от памтивека във всеки град винаги е имало хора, които проповядват закона на Моисей, а думите му се четат в синагогите всяка събота.“</verse>
				<verse number="22">Тогава апостолите и презвитерите заедно с цялата църква решиха да изберат няколко души сред тях, за да ги изпратят в Антиохия с Павел и Варнава. Избраха Юда, наречен Варсава, и Сила – мъже, ползващи се с уважение сред братята.</verse>
				<verse number="23">По тях изпратиха следното писмо: „Апостолите и презвитерите, ваши братя, поздравяват братята измежду езичниците в Антиохия, Сирия и Киликия.</verse>
				<verse number="24">Тъй като чухме, че някои от нас без наше знание са ви посетили, смутили са ви с думите си и са объркали умовете ви,</verse>
				<verse number="25">всички ние единодушно решихме да изберем няколко души и да ги пратим при вас заедно с обичните ни Варнава и Павел,</verse>
				<verse number="26">които посветиха живота си в служба на нашия Господ Исус Христос.</verse>
				<verse number="27">С тях изпращаме още Юда и Сила, които лично ще потвърдят това, което ви пишем.</verse>
				<verse number="28">Святият Дух, както и ние, счита за правилно да не ви обременяваме с друго, освен със следните необходими неща:</verse>
				<verse number="29">Въздържайте се от месо, принесено в жертва на идоли, от кръв, от месо на удушени животни и от сексуални грехове. Добре ще сторите, ако се пазите от тези неща. Сбогом.“</verse>
				<verse number="30">И така, изпратиха ги и Варнава, Павел, Юда и Сила пристигнаха в Антиохия, където събраха вярващите и предадоха писмото.</verse>
				<verse number="31">Щом го прочетоха, вярващите от Антиохия се зарадваха и бяха насърчени от написаното.</verse>
				<verse number="32">Юда и Сила, които бяха и пророци, дълго говориха на братята, като ги насърчаваха и им даваха сила.</verse>
				<verse number="33">След като прекараха известно време там, Юда и Сила, с благословението за мир от братята, се върнаха при онези, които ги бяха изпратили.</verse>
				<verse number="34">[Но Сила реши да остане там.]</verse>
				<verse number="35">А Павел и Варнава останаха в Антиохия, където заедно с много други поучаваха и възвестяваха словото на Господа.</verse>
				<verse number="36">След няколко дни Павел каза на Варнава: „Нека пак да посетим всички градове, където проповядвахме словото на Господа, за да видим какво правят братята там.“</verse>
				<verse number="37">Варнава искаше да вземат със себе си Йоан, наречен Марк,</verse>
				<verse number="38">но Павел настояваше да не вземат със себе си този, който ги бе изоставил в Памфилия и не продължи с тях делото, за което бяха изпратени.</verse>
				<verse number="39">Между Павел и Варнава избухна остър спор и накрая те се разделиха. Варнава взе Марк и отплава за Кипър.</verse>
				<verse number="40">Павел избра Сила и след като братята го предадоха на благодатта на Господа, се отправи на път.</verse>
				<verse number="41">Той обикаляше Сирия и Киликия и укрепваше църквите.</verse>
			</chapter>
			<chapter number="16">
				<verse number="1">Павел пристигна в Дервия, а след това отиде в Листра. Там имаше един ученик на име Тимотей, чиято майка беше вярваща еврейка, а баща му – грък.</verse>
				<verse number="2">Тимотей се ползваше с добро име сред братята, които живееха в Листра и Икония.</verse>
				<verse number="3">Павел поиска да го вземе за спътник, затова го обряза от уважение към юдеите, живеещи по онези места, които знаеха, че баща му е грък.</verse>
				<verse number="4">И от град на град те предаваха на вярващите решенията, взети от апостолите и презвитерите в Ерусалим, и ги учеха да ги спазват.</verse>
				<verse number="5">Така църквите укрепваха във вярата и броят им растеше от ден на ден.</verse>
				<verse number="6">Те преминаха през областта Фригия и Галатия, защото Святият Дух им попречи да проповядват словото в Азия.</verse>
				<verse number="7">Като стигнаха границите на Мизия, те се опитаха да влязат във Витиния, но Духът на Исус не им позволи.</verse>
				<verse number="8">Затова подминаха Мизия и отидоха в Троада.</verse>
				<verse number="9">През нощта на Павел му се яви видение – един човек от Македония стоеше пред него и го молеше: „Ела в Македония и ни помогни!“</verse>
				<verse number="10">След това видение веднага се приготвихме да тръгнем към Македония, защото разбрахме, че Бог ни беше призовал да проповядваме там Благата вест.</verse>
				<verse number="11">Отплавахме от Троада направо за Самотраки, а на другия ден продължихме за Неапол.</verse>
				<verse number="12">Оттам отидохме във Филипи, римска колония и главен град на тази част от Македония, където прекарахме няколко дни.</verse>
				<verse number="13">В събота излязохме край реката извън града, където мислехме, че ще намерим място, определено за молитва. Там се бяха събрали няколко жени и като седнахме при тях, започнахме да им говорим.</verse>
				<verse number="14">Сред тези, които ни слушаха, имаше една жена от Тиатир на име Лидия, която търгуваше с пурпурни платове. Тя почиташе истинския Бог и Господ отвори сърцето й да слуша внимателно това, което Павел казва.</verse>
				<verse number="15">Заедно с всички от своя дом тя се кръсти и след това започна да ни моли с думите: „Ако според вас истински вярвам в Господа, елате на гости в дома ми!“ И тя настояваше, докато се съгласихме да отидем.</verse>
				<verse number="16">Веднъж, когато отивахме към мястото за молитва, срещнахме една робиня, в която се беше вселил дух, предсказващ бъдещето. Господарите й печелеха много от нейните гадателски способности.</verse>
				<verse number="17">Тя тръгна след Павел и нас, като викаше: „Тези мъже служат на Всевишния Бог! Те ви известяват как можете да се спасите!“</verse>
				<verse number="18">Това продължаваше много дни, докато Павел се ядоса, обърна се и каза на духа: „В името на Исус Христос ти заповядвам да излезеш от нея!“ И духът мигновено излезе.</verse>
				<verse number="19">Като видяха това и разбраха, че надеждата им за печалба изчезна, господарите на тази робиня сграбчиха Павел и Сила и ги повлякоха към градския площад, където се събираха управниците.</verse>
				<verse number="20">Отведоха ги пред градските съдии и казаха: „Тези хора са юдеи и бунтуват града ни,</verse>
				<verse number="21">като проповядват обичаи, противни на законите ни. Ние не можем нито да ги приемем, нито да ги изпълняваме, защото сме римляни.“</verse>
				<verse number="22">Цялото множество там ги подкрепи в обвиненията им срещу Павел и Сила. Съдиите разкъсаха дрехите им и наредиха да ги набият с тояги.</verse>
				<verse number="23">След като здраво ги наложиха, те ги хвърлиха в затвора и заповядаха на тъмничаря зорко да ги охранява.</verse>
				<verse number="24">При такава заповед тъмничарят ги хвърли в най-вътрешната килия и окова краката им между тежки дървени трупи.</verse>
				<verse number="25">Около полунощ Павел и Сила се молеха и с химни прославяха Бога, а затворниците ги слушаха.</verse>
				<verse number="26">Изведнъж земята се разтресе така силно, че основите на затвора се разклатиха. Всички врати веднага се отвориха, а веригите на всички затворници паднаха.</verse>
				<verse number="27">Тъмничарят се събуди и като видя, че вратите на затвора са отворени, изтегли меча си и поиска да се самоубие, смятайки, че затворниците са избягали.</verse>
				<verse number="28">Тогава Павел извика високо: „Не се наранявай! Всички сме тук!“</verse>
				<verse number="29">Тъмничарят повика да му донесат светлина, втурна се вътре и треперещ от страх, падна пред Павел и Сила.</verse>
				<verse number="30">След това ги изведе и каза: „Господа, какво трябва да направя, за да бъда спасен?“</verse>
				<verse number="31">Те му отговориха: „Повярвай в Господ Исус и ще бъдеш спасен заедно с всички в твоя дом.“</verse>
				<verse number="32">После на него и на всички в дома му възвестиха посланието на Господа.</verse>
				<verse number="33">И въпреки че беше късно през нощта, тъмничарят ги взе, изми раните им и веднага се кръсти заедно с всички, които живееха в дома му.</verse>
				<verse number="34">След това ги заведе в дома си и ги нахрани, а той и цялото му семейство се радваха, че бяха повярвали в Бога.</verse>
				<verse number="35">На сутринта съдиите изпратиха войници със заповед: „Освободи онези хора!“</verse>
				<verse number="36">Тъмничарят предаде тези думи на Павел, като му каза: „Съдиите са изпратили заповед да ви освободя. Така че сега напуснете и си вървете в мир.“</verse>
				<verse number="37">Но Павел каза на войниците: „Без да докажат, че сме виновни, те наредиха да бъдем бити пред всички, въпреки че сме римски граждани, и ни хвърлиха в затвора. Нима сега искат да ни накарат да си отидем тайно? Няма да стане! Те сами трябва да дойдат да ни изведат оттук!“</verse>
				<verse number="38">Войниците предадоха думите им на съдиите, които се уплашиха, като разбраха, че Павел и Сила са римски граждани.</verse>
				<verse number="39">Дойдоха и им се извиниха, а след това ги изведоха и ги помолиха да напуснат града.</verse>
				<verse number="40">Като излязоха от затвора, Павел и Сила отидоха в дома на Лидия, където завариха братята и ги насърчиха. След това заминаха.</verse>
			</chapter>
			<chapter number="17">
				<verse number="1">Минавайки през Амфипол и Аполония, Павел и Сила пристигнаха в Солун, където имаше юдейска синагога.</verse>
				<verse number="2">Както винаги, Павел влезе в синагогата да се срещне с юдеите. Три седмици поред всяка събота той обсъждаше с тях Писанията.</verse>
				<verse number="3">Обясняваше ги и доказваше от тях, че Месията трябваше да умре и след това да възкръсне от мъртвите и им казваше: „Този Исус, който ви проповядвам, е Месията.“</verse>
				<verse number="4">Някои от юдеите се убедиха и се присъединиха към Павел и Сила, а също и много гърци, които вярваха в истинския Бог, както и немалко влиятелни жени.</verse>
				<verse number="5">Но юдеите, които не повярваха, им завидяха. Те наеха неколцина лоши хора от града, които събраха тълпа и създадоха смут из града. След това отидоха в къщата на Ясон, опитвайки се да открият Павел и Сила, за да ги изведат пред народа.</verse>
				<verse number="6">Но като не ги намериха, завлякоха Ясон и няколко от братята пред градските власти и завикаха: „Хората, които причиниха размирици навред по света, сега са тук</verse>
				<verse number="7">и Ясон ги прие в дома си. Всички те нарушават законите на императора и твърдят, че има някакъв друг цар на име Исус.“</verse>
				<verse number="8">Събралата се тълпа и градските управници останаха разтревожени от тези думи.</verse>
				<verse number="9">Те накараха Ясон и другите вярващи да платят гаранция, след което ги пуснаха.</verse>
				<verse number="10">Още същата нощ братята отпратиха Павел и Сила в Берия. С пристигането си те отидоха в юдейската синагога.</verse>
				<verse number="11">Хората там бяха по-сърдечни от онези в Солун и с огромна готовност приеха словото. Всеки ден те изучаваха Писанията, за да се уверят, че проповядваното от Павел е истина.</verse>
				<verse number="12">Много юдеи повярваха, а също и немалко високопоставени гъркини, както и гърци.</verse>
				<verse number="13">Но когато юдеите в Солун научиха, че Павел проповядва Божието слово и в Берия, те също отидоха там и започнаха да всяват смут и да подстрекават народа.</verse>
				<verse number="14">Тогава братята веднага отпратиха Павел към морето, а Сила и Тимотей останаха в града.</verse>
				<verse number="15">Тези, които придружаваха Павел, го заведоха в Атина. После поеха обратно, за да предадат на Сила и Тимотей поръката му час по-скоро да дойдат при него.</verse>
				<verse number="16">Докато чакаше Сила и Тимотей в Атина, Павел бе разстроен при вида на този изпълнен с идоли град.</verse>
				<verse number="17">Той беседваше в синагогата с юдеите и богобоязливите гърци, а на пазара всеки ден разговаряше с онези, които случайно минаваха оттам.</verse>
				<verse number="18">Някои философи епикурейци и стоици започнаха да спорят с него. Едни питаха: „Какво иска да каже този дърдорко?“ Други казваха: „Май че говори за чужди богове“, защото проповядваше за Исус и възкресението.</verse>
				<verse number="19">Тогава го заведоха в Ареопага и казаха: „Искаме да знаем какво е това ново учение, което проповядваш,</verse>
				<verse number="20">защото онова, което донасяш до ушите ни, ни се струва странно. Какво означава?“</verse>
				<verse number="21">(Всички атиняни и чужденците, живеещи в града, най-много от всичко обичаха да прекарват времето си, като говорят или слушат за някаква най-нова идея.)</verse>
				<verse number="22">Тогава Павел се изправи пред Ареопага и каза: „Атиняни, виждам, че сте много религиозни,</verse>
				<verse number="23">защото като вървях из града и разглеждах светините ви, видях и един жертвеник, на който пишеше: «НА НЕИЗВЕСТЕН БОГ». Ето, този Бог ви изявявам, когото вие почитате, без да познавате.</verse>
				<verse number="24">Бог, който сътвори света и всичко в него, е Господ на небето и земята и затова не живее в храмове, изградени от човешка ръка.</verse>
				<verse number="25">Той е Онзи, който дарява на всички живот, дихание и всичко останало и не се нуждае от помощта на хората.</verse>
				<verse number="26">От един човек той създаде всички народи, за да населят цялата земя, като определи времето и мястото, където да живеят.</verse>
				<verse number="27">Бог искаше хората да го търсят. Може би ще протегнат ръка и ще го намерят, макар че той е близо до всеки един от нас.</verse>
				<verse number="28">«Защото в него живеем, движим се и съществуваме.» Както са казали и някои от вашите поети: «Защото ние сме негови деца.»</verse>
				<verse number="29">Щом сме Божии деца, не трябва да мислим, че божеството е образ от злато, сребро или камък, изваян от човешкото умение и въображение.</verse>
				<verse number="30">Бог погледна снизходително към времената на незнанието, но сега заповядва на всички хора навсякъде да се покаят.</verse>
				<verse number="31">Защото той е определил ден, когато справедливо ще съди целия свят чрез мъжа, избран от него. И като доказателство възкреси този мъж от мъртвите.“</verse>
				<verse number="32">Като чуха за възкресение от мъртвите, някои се присмяха, а други казаха: „Друг път ще ни разкажеш за това.“</verse>
				<verse number="33">Павел ги остави и излезе.</verse>
				<verse number="34">Някои повярваха и се присъединиха към него. Сред тях бяха Дионисий – член на Ареопага, една жена на име Дамара, а също и някои други.</verse>
			</chapter>
			<chapter number="18">
				<verse number="1">След това Павел напусна Атина и отиде в Коринт.</verse>
				<verse number="2">Там срещна Акила, юдеин родом от Понт, дошъл наскоро от Италия с жена си Прискила (тъй като император Клавдий беше заповядал всички юдеи да напуснат Рим). Павел отиде да ги види</verse>
				<verse number="3">и тъй като имаше същия занаят като техния – правене на шатри, той остана при тях и работеше с тях.</verse>
				<verse number="4">Всяка събота в синагогата Павел говореше с юдеите и гърците и се опитваше да ги убеди да повярват.</verse>
				<verse number="5">Когато Сила и Тимотей пристигнаха от Македония, Павел се отдаде изцяло на проповядването и ясно показваше на юдеите, че Исус е Месията.</verse>
				<verse number="6">Когато му се противопоставяха и го хулеха, той изтърсваше праха от дрехите си и им казваше: „Ваша ще е вината, ако не бъдете спасени! Аз не съм отговорен. Отсега нататък ще ходя при езичниците. “</verse>
				<verse number="7">Павел излезе и отиде в дома на един човек на име Тиций Юст, който се покланяше на истинския Бог и чиято къща беше непосредствено до синагогата.</verse>
				<verse number="8">Главата на синагогата Крисп и цялото му семейство повярваха в Господа. Повярваха и се кръстиха и много коринтяни, които чуха посланието.</verse>
				<verse number="9">Една нощ Господ се яви в съня на Павел и му каза: „Не се страхувай и не мълчи, а говори,</verse>
				<verse number="10">защото аз съм с теб. Никой няма да те нападне и да ти стори зло, защото имам много хора в този град.“</verse>
				<verse number="11">Павел остана там година и половина и ги учеше на Божието слово.</verse>
				<verse number="12">По времето, когато Галион беше губернатор на Ахая, юдеите се обединиха, нападнаха Павел и го отведоха в съда.</verse>
				<verse number="13">Там те казаха: „Този човек убеждава хората да се покланят на Бога по начин, който е против закона.“</verse>
				<verse number="14">Тъкмо когато Павел се готвеше да заговори, Галион каза на юдеите: „Ако ставаше въпрос за престъпление или коварно злодеяние, би следвало да ви изслушам, юдеи.</verse>
				<verse number="15">Но тъй като се отнася до въпроси за думи и имена във връзка с вашия закон, разрешете сами препирнята си. Отказвам да съм съдия на такива спорове.“</verse>
				<verse number="16">И ги накара да напуснат съда.</verse>
				<verse number="17">Тогава всички сграбчиха Состен, главата на синагогата, и започнаха да го бият пред съда. Но Галион не се трогна от това ни най-малко.</verse>
				<verse number="18">Павел остана с братята още дълго време. После ги напусна и отплава за Сирия. Заедно с него бяха Прискила и Акила. В Кенхрея той острига косата си, тъй като беше дал обет пред Бога.</verse>
				<verse number="19">Когато пристигнаха в Ефес, Павел ги остави там и влезе в синагогата, където започна спор с юдеите.</verse>
				<verse number="20">Те го помолиха да остане още малко там, но Павел не се съгласи.</verse>
				<verse number="21">На тръгване той им каза: „Ако Бог пожелае, ще се върна при вас.“ След това отплава от Ефес.</verse>
				<verse number="22">Павел пристигна в Кесария, откъдето отиде в Ерусалим да поздрави църквата. След това се отправи към Антиохия.</verse>
				<verse number="23">Той остана там известно време, а после замина да обиколи Галатия и Фригия. Пътувайки от град на град, Павел вдъхваше сила на всички последователи.</verse>
				<verse number="24">В Ефес дойде един юдеин на име Аполос. Родом от Александрия, той беше начетен човек и добре познаваше Писанията.</verse>
				<verse number="25">Аполос беше обучен в пътя на Господа, говореше разпалено и поучаваше правилно за Исус, макар че познаваше само Йоановото кръщение.</verse>
				<verse number="26">Той започна смело да говори в синагогата. Когато го чуха, Прискила и Акила го поканиха в дома си и му обясниха по-точно пътя на Бога.</verse>
				<verse number="27">Когато Аполос пожела да отиде в Ахая, братята го насърчиха и писаха на последователите там да го посрещнат добре. Когато пристигна в областта, Аполос помогна много на онези, които бяха повярвали чрез Божията благодат.</verse>
				<verse number="28">Той мощно оборваше юдеите пред очите на всички, доказвайки чрез Писанията, че Исус е Месията.</verse>
			</chapter>
			<chapter number="19">
				<verse number="1">Докато Аполос беше в Коринт, Павел пристигна в Ефес, като по пътя посети някои места. В Ефес той намери няколко последователи на Исус</verse>
				<verse number="2">и ги попита: „Получихте ли Святия Дух, когато повярвахте?“ „Не сме и чували за Свят Дух“ – отговориха му те.</verse>
				<verse number="3">Павел ги попита: „Тогава какво кръщение приехте?“ „Йоановото“ – отговориха те.</verse>
				<verse number="4">Павел каза: „Йоан проповядваше кръщение, което води до покаяние, и казваше на хората да вярват в Онзи, който идва след него. Този човек е Исус.“</verse>
				<verse number="5">Като чуха това, те се кръстиха в името на Господ Исус.</verse>
				<verse number="6">Тогава Павел положи ръцете си върху тях и Святият Дух дойде върху тях. Те започнаха да говорят на различни езици и да пророкуват.</verse>
				<verse number="7">Бяха общо около дванадесет мъже.</verse>
				<verse number="8">Павел отиде в синагогата и смело заговори. Той спореше с юдеите и ги убеждаваше относно Божието царство в продължение на три месеца.</verse>
				<verse number="9">Но някои от тях упорстваха и отказваха да повярват, като хулеха пред народа Пътя. Тогава Павел ги остави и отведе последователите на Исус от синагогата. Той отиде в училището на Тиран, където говореше всеки ден.</verse>
				<verse number="10">Това продължи две години, така че всички юдеи и езичници в Азия чуха Господното слово.</verse>
				<verse number="11">Чрез ръцете на Павел Бог извърши изключителни чудеса.</verse>
				<verse number="12">Някои хора отнасяха със себе си носни кърпи и престилки, които Павел беше използвал, слагаха ги върху болните, те оздравяваха и злите духове ги напускаха.</verse>
				<verse number="13">Някои юдеи също обикаляха из околностите и прогонваха зли духове. Те се опитваха да използват името на Господ Исус, за да прогонват вселилите се в хората демони, като казваха: „В името на Исус, когото Павел проповядва, ви заповядвам да излезете!“</verse>
				<verse number="14">Един юдейски първосвещеник на име Скева имаше седем сина, които правеха това.</verse>
				<verse number="15">Но веднъж един зъл дух им каза: „Исус познавам и за Павел зная, но вие кои сте?“</verse>
				<verse number="16">Тогава човекът, който беше обладан от злия дух, скочи върху тях, надви ги и разкъса дрехите им. Те избягаха от онази къща голи и ранени.</verse>
				<verse number="17">Когато това се разчу сред юдеите и гърците, живеещи в Ефес, всички бяха обзети от страх, а името на Господ Исус се почиташе още повече.</verse>
				<verse number="18">Много от повярвалите идваха да се изповядват и открито признаваха греховете си.</verse>
				<verse number="19">Много от онези, които се занимаваха с магии, събираха книгите си и ги изгаряха пред всички. Когато пресметнаха цената им, тя се оказа петдесет хиляди сребърни монети.</verse>
				<verse number="20">По този мощен начин словото на Господа все повече се разпространяваше и убедително влияше върху все повече хора.</verse>
				<verse number="21">След всички тези събития Павел реши да замине за Ерусалим, минавайки през Македония и Ахая. Той си каза: „След като отида там, трябва да посетя и Рим.“</verse>
				<verse number="22">Павел изпрати в Македония двама от своите помощници – Тимотей и Ераст, а самият той остана още малко в Азия.</verse>
				<verse number="23">По това време в Ефес настъпи голям смут заради Пътя. Ето как се случи всичко:</verse>
				<verse number="24">В Ефес имаше един майстор на сребърни изделия на име Димитрий, който правеше сребърни фигурки, изобразяващи храма на богинята Артемида. Това носеше немалка печалба на занаятчиите, които ги изработваха.</verse>
				<verse number="25">Димитрий събра тези занаятчии и други работници със сродни занаяти и им каза: „Мъже, знаете, че получаваме добри пари от тази работа.</verse>
				<verse number="26">Виждате и чувате, че не само в Ефес, но и в почти цяла Азия този човек Павел е убедил и променил много хора, като им казва, че боговете, направени от човешка ръка, не са истински богове.</verse>
				<verse number="27">Има опасност не само занаятът ни да се компрометира, но и храмът на великата богиня Артемида да изгуби своето значение и да бъде отнето величието на тази богиня, на която се покланят всички в Азия и в целия свят.“</verse>
				<verse number="28">Като чуха това, хората се разгневиха и закрещяха: „Велика е Артемида, богинята на Ефес!“</verse>
				<verse number="29">В града настъпи суматоха. Тълпата се втурна в театъра, влачейки след себе си двама от спътниците на Павел – македонците Гай и Аристарх.</verse>
				<verse number="30">Павел искаше да влезе и говори на хората, но последователите го възпряха.</verse>
				<verse number="31">Някои от управниците на провинция Азия, които бяха приятели на Павел, му пратиха послание, умолявайки го да не рискува да ходи в театъра.</verse>
				<verse number="32">В събранието цареше хаос: едни крещяха едно, други – друго, а и повечето не знаеха защо са се събрали.</verse>
				<verse number="33">Юдеите избутаха напред един човек на име Александър, когото различни хора от тълпата съветваха какво да каже. Той махна с ръка за мълчание и искаше да обясни на народа за какво става въпрос.</verse>
				<verse number="34">Но щом разбраха, че е юдеин, всички закрещяха в хор и около два часа викаха: „Велика е Артемида, богинята на Ефес!“</verse>
				<verse number="35">Градският чиновник усмири тълпата и каза: „Жители на Ефес! Нима има някой в света, който да не знае, че град Ефес е пазител на храма на великата Артемида и на свещения камък, паднал от небето?</verse>
				<verse number="36">Щом това е неоспоримо, бъдете спокойни и не вършете необмислени неща.</verse>
				<verse number="37">Довели сте тук тези хора, които нито са ограбили храм, нито са похулили нашата богиня.</verse>
				<verse number="38">Ако Димитрий и занаятчиите с него имат оплаквания срещу някого, то съдилищата са отворени, а там има и проконсули – нека кажат обвиненията си пред съда.</verse>
				<verse number="39">Ако имате други въпроси за разглеждане, направете това пред редовното събрание.</verse>
				<verse number="40">А сега има опасност да бъдем обвинени в бунт заради днешния случай, защото не можем да предложим нито една причина, с която да оправдаем тази безредица.“</verse>
				<verse number="41">След като каза това, той разпусна събранието.</verse>
			</chapter>
			<chapter number="20">
				<verse number="1">Когато безредиците преминаха, Павел повика последователите, насърчи ги, сбогува се с тях и замина за Македония.</verse>
				<verse number="2">Пътувайки из провинцията, Павел непрекъснато насърчаваше вярващите и така стигна до Гърция.</verse>
				<verse number="3">Там остана три месеца, а когато се готвеше да отплава за Сирия, узна, че юдеите подготвят заговор срещу него и реши да се върне през Македония.</verse>
				<verse number="4">Придружаваха го Сосипатър, синът на Пир от Берия, Аристарх и Секунд от Солун, Гай от Дервия, Тимотей и азиатците Тихик и Трофим.</verse>
				<verse number="5">Те бяха пристигнали първи и ни чакаха в Троада.</verse>
				<verse number="6">А ние отплавахме от Филипи след дните на безквасните хлябове и пет дни по-късно ги настигнахме в Троада, където останахме седем дни.</verse>
				<verse number="7">В първия ден на седмицата, докато бяхме събрани, за да разчупим хляб, Павел, който се канеше да заминава на другия ден, заговори на всички и продължи да говори до полунощ.</verse>
				<verse number="8">Бяхме се събрали в една стая на горния етаж, осветена от много лампи.</verse>
				<verse number="9">На прозореца седеше младеж на име Евтих, който полека-лека се унасяше в сън, докато Павел продължаваше да говори, и когато сънят го надви, той се наклони и падна на земята от третия етаж. Когато отидоха да го вдигнат, беше мъртъв.</verse>
				<verse number="10">Павел слезе, хвърли се върху него и като го прегърна, каза: „Не се безпокойте, животът още не го е напуснал.“</verse>
				<verse number="11">След това се качи пак, разчупи хляба и яде. Той им говори още дълго време, чак до зори, и след това замина.</verse>
				<verse number="12">Хората отведоха Евтих в дома му жив и радостта им бе неизмерима.</verse>
				<verse number="13">Продължихме към кораба и отплавахме за Асос, където Павел щеше да се присъедини към нас. Той ни нареди така, защото беше решил да стигне дотам пеша.</verse>
				<verse number="14">Когато се срещнахме с него в Асос, той се качи при нас на кораба и продължихме за Митилин.</verse>
				<verse number="15">На другия ден отплавахме и спряхме на място, близо до остров Хиос. На следващия ден се отбихме на остров Самос, а след още един ден пристигнахме в град Милет.</verse>
				<verse number="16">Павел беше решил да не спира в Ефес, за да не се налага да прекара много време в Азия, тъй като бързаше да пристигне в Ерусалим по възможност за Петдесятница.</verse>
				<verse number="17">От Милет Павел изпрати послание до презвитерите на църквата в Ефес, като ги покани да дойдат при него.</verse>
				<verse number="18">Когато дойдоха, той им каза: „Знаете как живях през цялото време, докато бях с вас – от първия ден, когато пристигнах в Азия.</verse>
				<verse number="19">Сполетяха ме многобройни изпитания заради заговорите на юдеите, но аз винаги служех на Господа, понякога през сълзи. Никога не съм мислил за себе си.</verse>
				<verse number="20">Знаете, че не се колебаех и ви казвах всичко, което ви е от полза. Поучавах ви както публично, така и от дом на дом.</verse>
				<verse number="21">Настоявах пред всички хора – и пред юдеи, и пред гърци – да се покаят, да се обърнат към Бога и да повярват в нашия Господ Исус.</verse>
				<verse number="22">А сега трябва да се подчиня на Святия Дух и да ида в Ерусалим, без да зная какво ме очаква там.</verse>
				<verse number="23">Зная само, че във всеки град Святият Дух ме предупреждава, че в Ерусалим ме очакват затвор и страдания.</verse>
				<verse number="24">Но за мен животът ми няма никаква стойност. Всичко, което искам, е да завърша делото и изпълня мисията, която получих от Господ Исус – да свидетелствам за Благата вест за Божията благодат.</verse>
				<verse number="25">А сега зная, че нито един от вас, сред които проповядвах Божието царство, няма да ме види вече.</verse>
				<verse number="26">Ето защо днес ви заявявам, че не съм отговорен, ако някой от вас не бъде спасен,</verse>
				<verse number="27">защото ви известих без колебание всичко, което Бог иска да знаете.</verse>
				<verse number="28">Бъдете внимателни по отношение на себе си и на цялото стадо, което Святият Дух ви е поверил. Бъдете пастири на Божията църква, която той купи със собствената си кръв.</verse>
				<verse number="29">Зная, че като си замина, сред вас ще дойдат свирепи вълци и няма да пожалят стадото.</verse>
				<verse number="30">И измежду вас самите ще се издигнат някои, които ще говорят изопачени учения, за да подмамят последователите на Исус след себе си.</verse>
				<verse number="31">Затова бъдете нащрек! Не забравяйте, че три години със сълзи на очи, ден и нощ, непрекъснато предупреждавах всеки от вас.</verse>
				<verse number="32">А сега ви предавам на Бога и на словото му, пълно с неговата благодат, което може да ви изгради и ви даде наследство сред всички, които са се посветили на Бога.</verse>
				<verse number="33">Не съм пожелавал ничие сребро, злато или дреха.</verse>
				<verse number="34">Сами знаете, че с тези две ръце служих на своите нужди и на нуждите на всички, които бяха с мен.</verse>
				<verse number="35">С всичко, което вършех, ви показвах, че трябва да се трудим така, за да помагаме на слабите. Да помним думите на Господ Исус, изречени от самия него: «По-благословено е да даваш, отколкото да получаваш.»“</verse>
				<verse number="36">Като каза това, Павел коленичи с всички тях и се помоли.</verse>
				<verse number="37">Всички плакаха много, прегръщаха го и го целуваха,</verse>
				<verse number="38">опечалени най-вече от думите му, че повече няма да го видят. След това го придружиха до кораба.</verse>
			</chapter>
			<chapter number="21">
				<verse number="1">След раздялата с тях отплавахме и без да се отклоняваме, стигнахме остров Кос, а на другия ден – остров Родос и оттам – Патара.</verse>
				<verse number="2">Намерихме един кораб, който заминаваше за Финикия, качихме се на борда и отплавахме.</verse>
				<verse number="3">Минавайки на юг от остров Кипър, продължихме за Сирия. В град Тир слязохме, защото там корабът трябваше да бъде разтоварен.</verse>
				<verse number="4">Намерихме последователите от този град и останахме при тях седем дни, а те, предупредени от Духа, казаха на Павел да не отива в Ерусалим.</verse>
				<verse number="5">Но когато свърши времето ни за посещение, ние си тръгнахме и продължихме пътуването си. Заедно с жените и децата си всички ни изпратиха извън града и на брега коленичихме и се помолихме.</verse>
				<verse number="6">Сбогувахме се един с друг и се качихме на кораба, а те се върнаха по домовете си.</verse>
				<verse number="7">Отплавахме от Тир и хвърлихме котва в Птолемаида. Там поздравихме братята и останахме с тях един ден.</verse>
				<verse number="8">На другия ден заминахме и пристигнахме в Кесария, където отидохме в дома на благовестителя Филип, един от седемте дякона, и останахме с него.</verse>
				<verse number="9">Той имаше четири неомъжени дъщери, които притежаваха пророческа дарба.</verse>
				<verse number="10">След като прекарахме там няколко дни, от Юдея пристигна пророк на име Агав.</verse>
				<verse number="11">Той дойде при нас, взе колана на Павел и като завърза с него ръцете и краката си, рече: „Ето какво казва Святият Дух: «Така юдеите в Ерусалим ще завържат собственика на този колан и ще го предадат в ръцете на езичниците. »“</verse>
				<verse number="12">Като чухме това, и ние, и местните хора започнахме да молим Павел да не отива в Ерусалим.</verse>
				<verse number="13">Но той отговори: „Какво правите? Защо плачете така и ми късате сърцето? Готов съм не само да ме вържат, но и да умра в Ерусалим заради името на Господ Исус.“</verse>
				<verse number="14">Тъй като не можахме да го убедим, престанахме да го молим и казахме: „Да бъде волята на Господа!“</verse>
				<verse number="15">След това се приготвихме и поехме към Ерусалим.</verse>
				<verse number="16">С нас тръгнаха някои последователи от Кесария и ни отведоха при кипъреца Мнасон, един от първите последователи, при когото трябваше да отседнем.</verse>
				<verse number="17">Когато пристигнахме в Ерусалим, вярващите ни посрещнаха с радост.</verse>
				<verse number="18">На другия ден Павел заедно с нас отиде при Яков. Дойдоха и всички църковни презвитери.</verse>
				<verse number="19">Павел ги поздрави и им разказа едно по едно всички неща, които Бог бе извършил сред езичниците чрез неговото служение.</verse>
				<verse number="20">Като чуха това, те прославиха Бога и казаха на Павел: „Братко, виждаш колко много хиляди юдеи са повярвали и всички те ревностно поддържат закона.</verse>
				<verse number="21">Казали са им за теб, че учиш всички юдеи, които живеят сред езичници, да изоставят закона на Моисей, да не обрязват децата си и да не спазват обичаите.</verse>
				<verse number="22">Какво да правим? Те неминуемо ще научат, че си дошъл.</verse>
				<verse number="23">Ето защо направи каквото ти казваме: С нас има четирима мъже, които са дали обет пред Бога.</verse>
				<verse number="24">Вземи ги, пречисти се с тях и им плати разноските за обреда, за да могат да обръснат главите си. Тогава всички ще знаят, че няма нищо вярно в това, което са чули за теб, и ще разберат, че ти самият живееш според закона и му се подчиняваш.</verse>
				<verse number="25">Що се отнася до вярващите езичници, ние им изпратихме писмо за решението си да се въздържат от храна, принесена в жертва на идоли, от кръв, от месо на удушено животно и от сексуални грехове.“</verse>
				<verse number="26">И така, Павел взе четиримата със себе си и на другия ден се пречисти заедно с тях. После влезе в храма, за да съобщи кога ще свършат дните на очистването им и кога ще бъде принесена жертва за всеки от тях.</verse>
				<verse number="27">Когато седемдневният срок почти беше изтекъл, няколко юдеи от Азия видяха Павел в храма. Те разбунтуваха цялата тълпа и го заловиха</verse>
				<verse number="28">с викове: „Израелтяни, помогнете! Това е човекът, който учи всички хора навсякъде против народа ни, против закона и против този храм. А сега дори е довел езичници в храма и е осквернил това свято място.“</verse>
				<verse number="29">(Те говореха така, защото преди това бяха видели ефесянина Трофим заедно с Павел в града и предположиха, че Павел го е довел в храма.)</verse>
				<verse number="30">Целият град се разбунтува, а хората се втурнаха вкупом към Павел, сграбчиха го и го извлякоха вън от храма; вратите на храма незабавно се затвориха.</verse>
				<verse number="31">Докато се опитваха да го убият, хилядникът, началникът на римския полк, получи донесение, че целият Ерусалим е обхванат от вълнения.</verse>
				<verse number="32">Придружен от войници и стотници, той веднага се втурна към юдеите. Щом видяха хилядника и войниците, те престанаха да бият Павел.</verse>
				<verse number="33">Тогава хилядникът се приближи, арестува Павел и заповяда да го оковат с две вериги. После попита: „Кой е този човек и какво е направил?“</verse>
				<verse number="34">Някои от тълпата крещяха едно, други – друго, но в тази бъркотия той не можа да научи със сигурност истината и затова заповяда да откарат Павел в казармите.</verse>
				<verse number="35">Когато стигнаха стъпалата, войниците трябваше да го носят заради разяреното множество.</verse>
				<verse number="36">Цялата тълпа го следваше и всички викаха: „Убийте го!“</verse>
				<verse number="37">Пред входа на казармите Павел каза на хилядника: „Мога ли да те попитам нещо?“ А хилядникът отговори: „Ти знаеш гръцки!</verse>
				<verse number="38">Значи не си онзи египтянин, който преди известно време вдигна бунт и изведе четири хиляди убийци в пустинята?“</verse>
				<verse number="39">Павел каза: „Не, аз съм юдеин от Тарс в Киликия и съм гражданин на този прочут град. Моля те, разреши ми да поговоря на народа.“</verse>
				<verse number="40">Хилядникът му разреши и Павел застана на стъпалата, вдигна ръка за внимание и когато всички утихнаха, заговори на арамейски:</verse>
			</chapter>
			<chapter number="22">
				<verse number="1">„Братя и бащи, изслушайте думите, с които искам да се защитя пред вас.“</verse>
				<verse number="2">Когато го чуха да им говори на арамейски език, те се смълчаха още повече. Тогава той каза:</verse>
				<verse number="3">„Аз съм юдеин, родом от киликийския град Тарс, но отраснах тук, в този град. Учих при Гамалиил и грижливо бях възпитан според закона на нашите предци. Ревностно служех на Бога, точно както вие сега му служите.</verse>
				<verse number="4">Гонех до смърт онези, които следваха Пътя. Арестувах мъже и жени и ги хвърлях в затвора.</verse>
				<verse number="5">Това могат да потвърдят и първосвещеникът, и целият съвет на старейшините. От тях получих писма за братята в Дамаск и заминах, за да заловя местните вярващи и да ги доведа в Ерусалим, където да бъдат наказани.</verse>
				<verse number="6">Ето какво се случи с мен: по пътя за Дамаск, около обяд, когато наближавах града, ярка светлина от небето засия около мен.</verse>
				<verse number="7">Паднах на земята и чух глас, който ми каза: «Савле, Савле, защо ме преследваш?»</verse>
				<verse number="8">А аз попитах: «Кой си ти, Господи?» и гласът отговори: «Аз съм Исус от Назарет, когото ти преследваш.»</verse>
				<verse number="9">Онези, които бяха с мен, видяха светлината, но не чуха гласа на този, който ми говореше.</verse>
				<verse number="10">Аз попитах: «Какво да направя, Господи?» и Господ ми отговори: «Стани и иди в Дамаск. Там ще ти кажат всичко, което ти е отредено да извършиш.»</verse>
				<verse number="11">Тъй като ярката светлина ме беше ослепила, моите спътници ме поведоха за ръка и така влязох в Дамаск.</verse>
				<verse number="12">Там имаше един благочестив човек на име Анания. Той строго спазваше закона и всички юдеи в града го уважаваха.</verse>
				<verse number="13">Той дойде и застана до мен, а после каза: «Братко Савле, прогледни!» Аз начаса прогледнах и го видях.</verse>
				<verse number="14">Анания ми каза: «Богът на нашите предци те избра да познаеш волята му, да видиш Праведника и да чуеш думи от устата му.</verse>
				<verse number="15">Ти ще свидетелстваш за него пред всички хора и ще разказваш какво си видял и чул.</verse>
				<verse number="16">А сега не се бави повече, стани, кръсти се и се очисти от греховете си, като призовеш името му.»</verse>
				<verse number="17">Когато се върнах в Ерусалим, веднъж, докато се молех в храма, изпаднах в транс</verse>
				<verse number="18">и ми се яви Исус, който ми каза: «Побързай и незабавно напусни Ерусалим, защото хората тук няма да приемат свидетелството ти за мен.»</verse>
				<verse number="19">Аз отговорих: «Господи, тези хора знаят, че обикалях синагогите, като хвърлях в затвора и биех онези, които вярваха в теб.</verse>
				<verse number="20">Знаят, че когато се проля кръвта на Стефан, твоя свидетел, аз бях там, гледах одобрително и пазех дрехите на онези, които го убиваха.»</verse>
				<verse number="21">Но той ми каза: «Върви! Ще те изпратя далеч, при езичниците. »“</verse>
				<verse number="22">Юдеите, които дотогава го слушаха, след тези негови думи започнаха да викат: „Убийте го! Премахнете го от лицето на земята! Такъв човек не трябва да живее!“</verse>
				<verse number="23">Те крещяха, мятаха палтата си и хвърляха прах във въздуха.</verse>
				<verse number="24">Хилядникът заповяда да отведат Павел в казармите, да го набият с камшик и да го разпитат, за да разберат защо всички така крещят срещу него.</verse>
				<verse number="25">Но когато започнаха да го вързват, за да го бичуват, Павел каза на стотника, който стоеше наблизо: „Нима законът разрешава римски гражданин да бъде бичуван без съд и присъда?“</verse>
				<verse number="26">Като чу това, стотникът отиде при хилядника и му каза: „Какво се каните да направите? Този човек е римски гражданин!“</verse>
				<verse number="27">Хилядникът дойде при Павел и го попита: „Кажи ми, ти наистина ли си римски гражданин?“ „Да“ – отвърна Павел.</verse>
				<verse number="28">Хилядникът каза: „Аз платих доста, за да стана римски гражданин.“ „А аз съм такъв по рождение“ – отговори Павел.</verse>
				<verse number="29">Онези, които се готвеха да го разпитват, веднага се отдръпнаха. Хилядникът се изплаши, щом разбра, че е вързал римски гражданин.</verse>
				<verse number="30">На другия ден, воден от желанието да разбере в какво точно юдеите обвиняват Павел, хилядникът заповяда на главните свещеници и на всички членове на Синедриона да дойдат. После махна оковите на Павел, доведе го и го изправи пред тях.</verse>
			</chapter>
			<chapter number="23">
				<verse number="1">Павел внимателно огледа членовете на Синедриона и каза: „Братя, до този ден съм живял с чиста съвест пред Бога.“</verse>
				<verse number="2">Първосвещеникът Анания нареди на хората, стоящи до Павел, да го ударят през устата.</verse>
				<verse number="3">Тогава Павел каза на Анания: „Теб Бог ще удари, стено варосана! Затова ли стоиш там – да ме съдиш според закона, а да заповядваш да ме удрят против закона?“</verse>
				<verse number="4">Хората край Павел казаха: „Как се осмеляваш да обиждаш Божия първосвещеник!“</verse>
				<verse number="5">Павел отговори: „Братя, не знаех, че той е първосвещеникът. Защото е писано: «Не казвай лоша дума за водача на народа си!» “</verse>
				<verse number="6">Една част от членовете на Синедриона бяха садукеи, а другата – фарисеи. Като съобрази това, Павел извика в Синедриона: „Братя, аз съм фарисей и баща ми беше фарисей. Съдят ме заради надеждата ми за възкресението на мъртвите.“</verse>
				<verse number="7">При тези негови думи между фарисеите и садукеите започна спор и присъстващите се разделиха на две групи.</verse>
				<verse number="8">(Садукеите не вярват, че има възкресение, и не вярват в ангели и духове, а фарисеите вярват във всичко това.)</verse>
				<verse number="9">Вдигна се голям шум. Тогава станаха законоучители от групата на фарисеите и започнаха да спорят, казвайки: „За нас този човек не е извършил нищо лошо. Може наистина да му е говорил дух или ангел.“</verse>
				<verse number="10">Спорът толкова се разгорещи, че хилядникът се уплаши да не разкъсат Павел. Затова заповяда на войниците да слязат сред множеството, да го измъкнат и да го отведат в казармите.</verse>
				<verse number="11">През следващата нощ Господ се яви на Павел и му каза: „Бъди смел! Ти свидетелства за мен в Ерусалим, трябва да направиш същото и в Рим.“</verse>
				<verse number="12">На сутринта юдеите се наговориха и се заклеха да не ядат и да не пият, докато не убият Павел.</verse>
				<verse number="13">Заговорниците бяха повече от четиридесет.</verse>
				<verse number="14">Те отидоха при главните свещеници и старейшините и им казаха: „Обвързали сме се с клетва да не ядем нищо, докато не убием Павел.</verse>
				<verse number="15">Затова искаме вие и целият Синедрион да помолите хилядника да доведе Павел при вас под предлог, че искате да го разпитате по-подробно. А ние ще сме готови да го убием, преди да стигне дотук.“</verse>
				<verse number="16">Обаче племенникът на Павел чу за устроената засада и отиде в казармите, влезе при Павел и му разказа всичко.</verse>
				<verse number="17">Павел повика един от стотниците и му каза: „Заведи този младеж при хилядника, понеже има нещо да му каже.“</verse>
				<verse number="18">Стотникът отведе младежа при хилядника и каза: „Затворникът Павел ме повика и ме помоли да доведа този младеж тук, защото имал да ти казва нещо.“</verse>
				<verse number="19">Като го хвана за ръка, хилядникът го отведе настрана и го попита: „Какво имаш да ми казваш?“</verse>
				<verse number="20">Младежът отвърна: „Юдеите са се наговорили да те помолят да доведеш утре Павел в Синедриона под предлог, че искат да го разпитат по-подробно.</verse>
				<verse number="21">Но не им вярвай, защото над четиридесет души ще чакат Павел в засада, за да го убият. Те са се заклели да не ядат и да не пият, докато не го убият. Готови са и само чакат съгласието ти.“</verse>
				<verse number="22">Хилядникът отпрати младежа, като му заповяда: „На никого не казвай, че си ми съобщил това.“</verse>
				<verse number="23">После повика двама от стотниците си и им каза: „Да се приготвят за тръгване двеста пехотинци, седемдесет конника и двеста копиеносци. В девет часа вечерта да са готови да тръгнат за Кесария.</verse>
				<verse number="24">Осигурете коне и за Павел, за да го отведете жив и здрав при управителя Феликс.“</verse>
				<verse number="25">Той написа писмо, в което се казваше:</verse>
				<verse number="26">„От Клавдий Лисий До Негово Превъзходителство Управителя Феликс: Позрави!</verse>
				<verse number="27">Юдеите бяха заловили този човек и се готвеха да го убият, но аз отидох с войниците си и го спасих, понеже научих, че е римски гражданин.</verse>
				<verse number="28">Тъй като исках да разбера причината, поради която го обвиняват, го отведох пред Синедриона им.</verse>
				<verse number="29">Открих, че го обвиняват относно спорове върху техния закон, но срещу него няма обвинения, които да заслужават смъртно наказание или затвор.</verse>
				<verse number="30">И понеже ми съобщиха, че срещу него има заговор, веднага го изпратих при теб и наредих на обвинителите му да изложат пред теб обвиненията си против него.“</verse>
				<verse number="31">Войниците изпълниха заповедта: взеха Павел и в онази нощ го отведоха в Антипатрида.</verse>
				<verse number="32">На другия ден конниците продължиха с него, а войниците се върнаха в казармите.</verse>
				<verse number="33">Когато конниците пристигнаха в Кесария, те връчиха писмото на управителя и му предадоха Павел.</verse>
				<verse number="34">Той прочете писмото и запита Павел: „От коя провинция си?“ Като научи, че е от Киликия,</verse>
				<verse number="35">той каза: „Ще те изслушам, когато обвинителите ти пристигнат“ и заповяда да държат Павел под стража в двореца, построен от Ирод.</verse>
			</chapter>
			<chapter number="24">
				<verse number="1">След пет дни в Кесария пристигнаха първосвещеникът Анания, няколко старейшини и един адвокат на име Тертил. Те дойдоха, за да изложат пред управителя обвиненията си срещу Павел.</verse>
				<verse number="2">Като извикаха Павел, Тертил започна обвинителната си реч, обръщайки се към управителя: „Достопочтени Феликс, благодарение на теб се радваме на мир. Твоята прозорливост позволи да се извършват нужните реформи сред народа ни.</verse>
				<verse number="3">Винаги и навсякъде с дълбока признателност приемаме тези неща.</verse>
				<verse number="4">За да не отнемаме повече от времето ти, благоволи да чуеш нашето кратко обвинение.</verse>
				<verse number="5">Този човек е размирник, бунтува юдеите от цял свят и е водач на сектата на назаряните.</verse>
				<verse number="6">Той дори се опита да оскверни храма, но ние го заловихме. [Искахме да го съдим според нашия закон,</verse>
				<verse number="7">но хилядникът Лисий дойде и със сила го измъкна от ръцете ни.</verse>
				<verse number="8">Той заповяда на хората, които го обвиняват, да дойдат пред теб.] Разпитай го и сам ще можеш да научиш всичко, в което го обвиняваме.“</verse>
				<verse number="9">Останалите юдеи го подкрепиха и потвърдиха, че всичко това е вярно.</verse>
				<verse number="10">Управителят направи знак на Павел да говори и той каза: „Зная, че от дълго време си съдия на този народ и затова с радост ще се защитавам пред теб.</verse>
				<verse number="11">Както сам можеш да се увериш, аз отидох на поклонение в Ерусалим преди не повече от дванадесет дни.</verse>
				<verse number="12">Тези юдеи не са ме заварили нито да споря с някого в храма, нито пък да подстрекавам хората към бунт в синагогите или където и да е другаде в града.</verse>
				<verse number="13">Те не могат да докажат обвиненията, които отправят към мен сега.</verse>
				<verse number="14">Изповядвам пред теб това: служа на Бога на предците ни според Пътя, който те наричат секта. Вярвам във всичко, което казва законът и което е написано в книгите на пророците.</verse>
				<verse number="15">Споделям същата надежда в Бога, която имат и те – надеждата, че ще има възкресение и за праведните, и за неправедните.</verse>
				<verse number="16">Затова правя всичко възможно съвестта ми пред Бога и пред хората винаги да е чиста.</verse>
				<verse number="17">След като отсъствах няколко години, аз дойдох в Ерусалим да донеса на своя народ благотворителни дарове и да принеса жертви.</verse>
				<verse number="18">Докато вършех това, пречистен според обичаите, те ме намериха в храма. Нямаше тълпа, нито безпорядък.</verse>
				<verse number="19">Няколко юдеи от Азия бяха там – те трябваше да застанат пред теб и да предявят обвинения, ако имаха нещо против мен.</verse>
				<verse number="20">Или нека тези тук да кажат откриха ли някакво прегрешение, когато се изправих пред Синедриона в Ерусалим.</verse>
				<verse number="21">Освен ако намерят за грешно единствено онова, което казах високо, когато застанах сред тях: «Днес ме съдите, защото вярвам във възкресението на мъртвите.»“</verse>
				<verse number="22">Тъй като знаеше доста за Пътя, Феликс прекъсна делото и каза: „Ще взема решение по твоя случай, когато дойде хилядникът Лисий.“</verse>
				<verse number="23">Той заповяда на стотника да държи Павел под стража, но не много строго, и да не пречи на приятелите му да се грижат за него.</verse>
				<verse number="24">След няколко дни Феликс дойде с жена си Друзила, по произход юдейка, и изпрати да доведат Павел. Феликс чу от него за вярата в Христос Исус.</verse>
				<verse number="25">Но когато Павел заговори за праведност, за въздържание и за идващия съд, Феликс се изплаши и каза: „Засега си върви. Когато намеря време, ще те повикам.“</verse>
				<verse number="26">Същевременно той се надяваше, че Павел ще му даде подкуп и затова често го викаше и разговаряше с него.</verse>
				<verse number="27">След две години на мястото на Феликс за управител беше назначен Порций Фест. Понеже искаше да угоди на юдеите, Феликс остави Павел в затвора.</verse>
			</chapter>
			<chapter number="25">
				<verse number="1">Фест дойде в провинцията и след три дни замина от Кесария за Ерусалим.</verse>
				<verse number="2">Главните свещеници и юдейските водачи му представиха обвиненията си срещу Павел. Те умоляваха Фест</verse>
				<verse number="3">да покаже благосклонност към тях и да изпрати Павел в Ерусалим (а всъщност възнамеряваха да го убият в засада по пътя).</verse>
				<verse number="4">Но Фест отвърна: „Не, Павел е затворник в Кесария и аз скоро ще отида там.</verse>
				<verse number="5">Нека с мен дойдат някои от водачите ви и в негово присъствие да го обвинят, ако е извършил нещо нередно.“</verse>
				<verse number="6">След като прекара в Ерусалим не повече от осем или десет дни, Фест замина за Кесария. На другия ден след пристигането си той зае своето място в съда и заповяда да доведат Павел.</verse>
				<verse number="7">Когато той се появи, юдеите, които бяха дошли от Ерусалим, го наобиколиха и започнаха да предявяват многобройни и сериозни обвинения против него, обаче не можеха да докажат нито едно от тях.</verse>
				<verse number="8">В своя защита Павел каза: „С нищо не съм прегрешил нито срещу юдейския закон, нито срещу храма, нито срещу императора.“</verse>
				<verse number="9">Фест обаче искаше да угоди на юдеите и в отговор каза на Павел: „Искаш ли да отидеш в Ерусалим и там да те съдя по тези обвинения?“</verse>
				<verse number="10">Павел отговори: „Нали сега съм изправен пред императорския съд, където трябва да бъда съден? Не съм причинил никакво зло на юдеите, както ти самият много добре знаеш.</verse>
				<verse number="11">Ако съм виновен и съм извършил нещо, което заслужава смъртно наказание, готов съм да умра. Но ако в обвиненията на тези хора срещу мен няма нищо вярно, то никой не може да ме предаде в ръцете им. Отнасям се до императора!“</verse>
				<verse number="12">След като обсъди молбата на Павел със своите съветници, Фест каза: „Отнасяш се до императора – при императора ще отидеш.“</verse>
				<verse number="13">След няколко дни в Кесария на посещение при Фест дойдоха цар Агрипа и Верникия.</verse>
				<verse number="14">След като прекараха там известно време, Фест представи на царя случая на Павел така: „В затвора има един човек, оставен там от Феликс.</verse>
				<verse number="15">Когато бях в Ерусалим, главните свещеници и старейшините на юдеите ми казаха в какво го обвиняват и поискаха да го осъдя на смърт.</verse>
				<verse number="16">Отговорих им, че римляните нямат обичая да осъдят някого, преди той да се е срещнал лице в лице с обвинителите си и да е имал възможност да се защити по обвиненията, повдигнати против него.</verse>
				<verse number="17">Затова когато тези юдеи дойдоха тук с мен, не се бавих, а още на другия ден заех мястото си в съда и заповядах да доведат този човек.</verse>
				<verse number="18">Когато обвинителите му се изправиха срещу него, те не го обвиниха в нито едно от престъпленията, които очаквах да чуя.</verse>
				<verse number="19">Вместо това започнаха да спорят с него по техни религиозни въпроси и за някакъв човек Исус, който бил умрял, а Павел твърдеше, че е жив.</verse>
				<verse number="20">Тъй като нямах представа от нещата, за които спореха, го попитах иска ли да отиде в Ерусалим и там да бъде съден по тези въпроси.</verse>
				<verse number="21">Но Павел пожела да остане в Кесария и се отнесе до императора да разреши неговото дело. Затова заповядах да остане затворен тук, докато уредя изпращането му пред императора.“</verse>
				<verse number="22">Тогава Агрипа каза на Фест: „Бих искал лично да чуя този човек.“ „Утре ще го чуеш“ – отговори Фест.</verse>
				<verse number="23">И така, на другия ден Агрипа и Верникия дойдоха с голяма пищност и влязоха в съдебната зала заедно с хилядниците и градските първенци. Тогава Фест заповяда да доведат Павел</verse>
				<verse number="24">и каза: „Царю Агрипа и всички вие, които сте с нас! Това е човекът, срещу когото недоволстват всички юдеи тук и в Ерусалим, като крещят, че не трябва да му се позволи да живее.</verse>
				<verse number="25">Но аз не открих да е извършил нещо, заслужаващо смъртно наказание. И тъй като той самият се отнесе до императора, реших да го изпратя там.</verse>
				<verse number="26">Аз обаче не зная какво точно да пиша на императора, че е извършил. Ето защо го изправих пред вас и най-вече пред теб, царю Агрипа, за да го разпитате и да ми кажете какво да пиша на императора.</verse>
				<verse number="27">Защото ми се струва неразумно да изпращам затворник, без да посоча в какво е обвинен.“</verse>
			</chapter>
			<chapter number="26">
				<verse number="1">Агрипа се обърна към Павел и му каза: „Можеш да говориш в своя защита.“ Тогава Павел вдигна ръката си и започна защитната си реч:</verse>
				<verse number="2">„Считам се за благословен, царю Агрипа, че днес тъкмо пред теб ще се защитавам срещу всичко, в което ме обвиняват юдеите,</verse>
				<verse number="3">особено след като познаваш обичаите на юдеите и техните спорни въпроси. Затова те моля да имаш търпение да ме изслушаш.</verse>
				<verse number="4">Всички юдеи знаят как съм живял от детските си години в собствената си страна, а също и в Ерусалим.</verse>
				<verse number="5">Те ме познават отдавна и стига да искат, могат да потвърдят, че живях според най-строгата секта на нашата религия – живях като фарисей.</verse>
				<verse number="6">Изправен съм сега на съд заради надеждата си в обещанието, дадено от Бога на нашите предци –</verse>
				<verse number="7">обещанието, което нашите дванадесет племена се надяват да получат. За него те ден и нощ ревностно служат на Бога. Заради тази надежда, царю, ме обвиняват юдеите.</verse>
				<verse number="8">Защо, хора, ви е трудно да повярвате, че Бог може да възкресява мъртвите?</verse>
				<verse number="9">Самият аз мислех, че трябва да правя всичко възможно против името на Исус от Назарет</verse>
				<verse number="10">и точно това вършех в Ерусалим. Много от Божиите хора хвърлих в затвора, като използвах дадената ми от главните свещеници власт. Когато ги убиваха, аз одобрявах това.</verse>
				<verse number="11">Много пъти, влизайки във всички синагоги, аз ги наказвах и се опитвах да ги накарам да богохулстват. Моето настървение срещу тях беше толкова силно, че тръгнах да ги преследвам и в чужди градове.</verse>
				<verse number="12">Упълномощен от главните свещеници и с разрешението им за разправа с тези хора, веднъж пътувах за град Дамаск.</verse>
				<verse number="13">Около обяд, както си вървях по пътя, видях, царю, небесна светлина, по-ярка от слънцето. Тя сияеше край мен и спътниците ми.</verse>
				<verse number="14">Всички паднахме на земята и тогава чух глас, който ми каза на арамейски: «Савле, Савле, защо ме преследваш? Като ми се противопоставяш, вредиш на себе си! »</verse>
				<verse number="15">Аз попитах: «Кой си ти, Господи?», а Господ отвърна: «Аз съм Исус, когото ти преследваш.</verse>
				<verse number="16">А сега стани и се изправи на краката си. Явих ти се, за да те направя свой служител и свидетел относно това, което си видял, и това, което ще ти разкрия.</verse>
				<verse number="17">Ще те избавя от собствения ти народ и от езичниците, при които ще те изпратя.</verse>
				<verse number="18">Ти ще им отвориш очите и ще ги обърнеш от тъмнина към светлина, от властта на Сатана – към Бога, за да получат прошка за греховете си и място сред онези, които Бог освети въз основа на вярата им в мен.»</verse>
				<verse number="19">И тъй, царю Агрипа, аз се подчиних на това небесно видение</verse>
				<verse number="20">и започнах да проповядвам най-напред на хората в Дамаск, после на тези в Ерусалим и из цяла Юдея, а също и на езичниците. Казвах им да се покаят и да се обърнат към Бога и с делата си да докажат, че наистина са се покаяли.</verse>
				<verse number="21">По тази причина ме хванаха юдеите, докато бях в храма, и се опитаха да ме убият.</verse>
				<verse number="22">Но Бог ми помогна и продължава да ми помага и до днес, и с неговата помощ аз стоя тук сега, като свидетелствам както пред хората със скромно положение, така и пред високопоставените. Не говоря нищо друго, освен това, което са предрекли пророците и Моисей.</verse>
				<verse number="23">А те са казали, че Месията ще умре и ще бъде първият възкръснал от мъртвите, че ще донесе светлина на юдеите и езичниците.“</verse>
				<verse number="24">Докато Павел все още говореше в своя защита, Фест каза високо: „Ти си луд, Павле, полудял си от толкова много учене!“</verse>
				<verse number="25">„Не, Достопочтени Фесте, не съм луд – отвърна Павел. – Напротив, думите ми са пълни с истина и здрав разум.</verse>
				<verse number="26">Цар Агрипа знае за тези неща и аз мога спокойно да говоря пред него. Сигурен съм, че нищо не е убягнало от вниманието му, защото това стана открито пред всички.</verse>
				<verse number="27">Царю Агрипа, вярваш ли в думите на пророците? Зная, че вярваш.“</verse>
				<verse number="28">Тогава Агрипа му каза: „Да не мислиш, че толкова лесно можеш да ме убедиш да стана християнин?“</verse>
				<verse number="29">Павел отговори: „Дали лесно или трудно, моля се на Бога не само ти, а и всички, които днес ме слушат, да станат като мен, без, разбира се, тези окови.“</verse>
				<verse number="30">Тогава царят, управителят, Верникия и всички седящи с тях станаха</verse>
				<verse number="31">и излязоха от стаята. Отвън те си говореха помежду си: „Този човек не е извършил нищо, което да заслужава смърт или затвор.“</verse>
				<verse number="32">И Агрипа каза на Фест: „Можехме да го освободим, ако не беше се отнесъл до императора.“</verse>
			</chapter>
			<chapter number="27">
				<verse number="1">След като бе решено да отплаваме за Италия, Павел и няколко други затворника бяха предадени на Юлий, стотник от специалната императорска войска.</verse>
				<verse number="2">Качихме се на кораб, който беше от Адрамит и се готвеше да отплава за пристанища по крайбрежието на Азия, и се отправихме на път. С нас беше и Аристарх, македонец от Солун.</verse>
				<verse number="3">На другия ден спряхме в Сидон. Юлий се отнесе благосклонно към Павел и му позволи да отиде при приятелите си, за да се погрижат за него.</verse>
				<verse number="4">Отплавахме оттам и се движехме по южния бряг на остров Кипър, за да се предпазим от силния насрещен вятър.</verse>
				<verse number="5">Прекосихме морето край Киликия и Памфилия и пристигнахме в град Мира, провинция Ликия.</verse>
				<verse number="6">Там стотникът намери един александрийски кораб, плаващ за Италия, и ни качи на него.</verse>
				<verse number="7">Няколко дни се придвижвахме бавно и с голяма трудност достигнахме Книд. Вятърът ни пречеше да следваме курса си и затова продължихме от южния бряг на остров Крит покрай нос Салмон.</verse>
				<verse number="8">Плавайки с усилия покрай брега, стигнахме до местност, наречена Добри пристанища, недалеч от град Ласея.</verse>
				<verse number="9">Бяхме изгубили доста време и плаването ставаше вече опасно, а понеже и Постът беше отминал, Павел ги предупреди:</verse>
				<verse number="10">„Мъже, виждам, че пътуването ни е обречено да бъде тежко и ще донесе много загуби не само за товара и кораба, но и за живота ни.“</verse>
				<verse number="11">Но капитанът и собственикът на кораба успяха да убедят стотника, че няма опасност, и той не послуша Павел.</verse>
				<verse number="12">Тъй като пристанището беше неподходящо за зимуване, мнозинството реши да отплаваме и се надяваха да стигнем до Финикс, критско пристанище с излаз на югозапад и на северозапад, където да прекараме зимата.</verse>
				<verse number="13">Задуха лек южен вятър и хората на кораба си помислиха: „На това се надявахме, за да постигнем целта си.“ Вдигнаха котва и заплавахме много близо покрай Крит.</verse>
				<verse number="14">Не след дълго обаче откъм острова задуха бурен вятър, наречен Евроклидон.</verse>
				<verse number="15">Той подхвана кораба и тъй като не беше възможно да се движим срещу вятъра, оставихме се вълните да ни носят.</verse>
				<verse number="16">Отминахме едно островче, наречено Клавда, като едва успяхме да удържим спасителната лодка.</verse>
				<verse number="17">След като я вдигнаха, започнаха да укрепват кораба с въжета. После, опасявайки се да не заседнат в пясъците край Сирт, свиха платната и оставиха вятъра да носи кораба.</verse>
				<verse number="18">На другия ден бурята така силно се разрази, че започнаха да изхвърлят товара зад борда,</verse>
				<verse number="19">а на третия ден със собствените си ръце изхвърлиха и корабните принадлежности.</verse>
				<verse number="20">Дни наред не бяхме виждали нито слънцето, нито звездите. Бурята продължаваше да бушува и накрая изгубихме всяка надежда за спасение.</verse>
				<verse number="21">От дълго време никой нищо не беше ял. Тогава Павел застана пред тях и каза: „Трябваше да ме послушате и да не тръгваме от Крит. Така нямаше да ни се случат тези беди и нямаше да има никакви загуби.</verse>
				<verse number="22">А сега ви призовавам да не губите кураж, защото никой от вас няма да загине. Само корабът ще бъде унищожен.</verse>
				<verse number="23">Снощи ми се яви ангел, изпратен от Бога, на когото принадлежа и служа.</verse>
				<verse number="24">Той ми каза: «Не се страхувай, Павле! Ти трябва да застанеш пред императора и заради теб Бог ще пощади живота на всички онези, които пътуват с теб.»</verse>
				<verse number="25">Така че не губете кураж, мъже! Аз вярвам на Бога и зная, че ще стане така, както ми беше казано.</verse>
				<verse number="26">Ще бъдем изхвърлени на някой остров.“</verse>
				<verse number="27">На четиринадесетата нощ ние все още се носехме из Адриатическо море. Около полунощ моряците усетиха, че наблизо има земя.</verse>
				<verse number="28">Те измериха дълбочината и откриха, че е около тридесет и седем метра. След малко пак я измериха и тя беше около двадесет и осем метра.</verse>
				<verse number="29">Тъй като се страхуваха, че можем да се разбием в скалите, моряците хвърлиха четири котви от кърмата и се молеха да се развидели.</verse>
				<verse number="30">Моряците се опитаха да избягат от кораба и като се престориха, че ще хвърлят друга котва от носа, те спуснаха в морето спасителната лодка.</verse>
				<verse number="31">Но Павел каза на стотника и на войниците: „Ако тези мъже не останат на борда, вие няма да се спасите.“</verse>
				<verse number="32">Затова войниците прерязаха въжетата на спасителната лодка и тя падна в морето.</verse>
				<verse number="33">Точно преди изгрев Павел умоляваше всички да хапнат малко, казвайки: „Минаха вече четиринадесет дни на напрегнато очакване, а вие стоите гладни и нищичко не сте яли.</verse>
				<verse number="34">Сега ви умолявам да хапнете нещо. Нуждаете се от това, за да оживеете. И косъм няма да падне от главата ви.“</verse>
				<verse number="35">Като каза това, Павел взе хляб, благодари на Бога пред всички, след това го разчупи и започна да се храни.</verse>
				<verse number="36">Това насърчи хората и те също започнаха да ядат.</verse>
				<verse number="37">(На кораба бяхме всичко двеста седемдесет и шест души.)</verse>
				<verse number="38">След като ядоха колкото искаха, те започнаха да изхвърлят житото в морето, за да олекне корабът.</verse>
				<verse number="39">Когато съмна, моряците видяха земя, която им беше непозната. Те съгледаха някакво заливче с пясъчен бряг и решиха да опитат да откарат кораба дотам.</verse>
				<verse number="40">Освободиха котвите, като срязаха въжетата, а след това отвързаха и кормилните въжета, вдигнаха предното платно по посока на вятъра и насочиха кораба към брега.</verse>
				<verse number="41">Но той се натъкна на някаква пясъчна преграда и заседна. Носът се заби и не помръдваше, а вълните с всичка сила се блъскаха в кърмата и я разбиха на парчета.</verse>
				<verse number="42">Войниците решиха да избият затворниците, за да не би някой от тях да избяга с плуване.</verse>
				<verse number="43">Стотникът обаче искаше да спаси Павел и затова им попречи да изпълнят намерението си. Той заповяда на онези, които можеха да плуват, да скочат първи и да плуват към земята.</verse>
				<verse number="44">Останалите трябваше да стигнат до брега на дъски или на парчета от кораба. Така всички благополучно се добраха до сушата.</verse>
			</chapter>
			<chapter number="28">
				<verse number="1">Когато се озовахме в безопасност на сушата, разбрахме, че островът се нарича Малта.</verse>
				<verse number="2">Местните жители бяха изключително гостоприемни към нас – посрещнаха всички ни и запалиха огън, понеже валеше и беше студено.</verse>
				<verse number="3">Павел беше събрал куп съчки и ги слагаше в огъня. Тогава, поради топлината, изпълзя една ехидна и се впи в ръката му.</verse>
				<verse number="4">Когато местните жители видяха влечугото, увиснало на ръката му, те казаха помежду си: „Този човек трябва да е убиец, защото макар и да не се удави в морето, богинята на справедливостта не му позволи да живее.“</verse>
				<verse number="5">Но Павел тръсна ръка, змията падна в огъня, а на него му нямаше нищо.</verse>
				<verse number="6">Хората очакваха да се подуе или внезапно да се строполи мъртъв, но тъй като мина доста време, а нищо необикновено не му се случи, започнаха да говорят друго: „Той е бог.“</verse>
				<verse number="7">Близо до това място имаше ниви, собственост на главния управник на острова, Поплий. Той ни прие в дома си и три дни беше наш гостоприемен домакин.</verse>
				<verse number="8">Бащата на Поплий лежеше болен от треска и имаше дизентерия. Павел отиде да го види и след като се помоли, положи ръцете си върху него и го излекува.</verse>
				<verse number="9">След тази случка всички други болни от острова дойдоха при Павел и бяха излекувани.</verse>
				<verse number="10">Те ни почетоха с различни дарове и ни осигуриха всичко необходимо за пътуването ни.</verse>
				<verse number="11">След три месеца отплавахме на борда на един александрийски кораб, който беше презимувал на остров Малта и на чийто нос бяха изобразени Диоскурите.</verse>
				<verse number="12">Спряхме в Сиракуза, където останахме три дни.</verse>
				<verse number="13">Оттам отплавахме за Ригия. На другия ден, след като задуха южен вятър, продължихме и ден по-късно пристигнахме в Потиоли.</verse>
				<verse number="14">Там намерихме няколко вярващи, които ни помолиха да останем с тях една седмица, след което пристигнахме в Рим.</verse>
				<verse number="15">Вярващите там бяха чули, че идваме, и дойдоха чак до Апиевия пазар и Трите кръчми да ни посрещнат. Когато ги видя, Павел благодари на Бога и се окуражи.</verse>
				<verse number="16">Когато влязохме в Рим, разрешиха на Павел да живее в отделна къща заедно с един войник, който го охраняваше.</verse>
				<verse number="17">След три дни Павел извика при себе си най-видните юдеи и щом се събраха, заговори: „Братя, макар че не съм извършил нищо против народа ни или против обичаите на нашите предци, в Ерусалим ме арестуваха и ме предадоха на римляните.</verse>
				<verse number="18">Те ме разпитаха и като разбраха, че няма никаква причина, поради която да бъда убит, искаха да ме освободят.</verse>
				<verse number="19">Юдеите обаче се противопоставиха на това и аз бях принуден да се отнеса до императора – но нямам никакви обвинения срещу своя народ.</verse>
				<verse number="20">Затова исках да се срещна и да говоря с вас – окован съм заради вярата си в надеждата на Израел.“</verse>
				<verse number="21">Юдеите му казаха: „Не сме получили никакви писма за теб от Юдея. Никой от братята, пристигащи оттам, не ни е известил или казвал нищо лошо за теб.</verse>
				<verse number="22">Бихме искали да чуем какви са твоите възгледи, защото знаем, че навсякъде се говори против тази секта.“</verse>
				<verse number="23">Те се уговориха кога да се срещнат и на определения ден в къщата, където беше настанен Павел, дойдоха много юдеи. От сутрин до вечер той им обясняваше и свидетелстваше за Божието царство. Опитваше се да ги убеди да повярват в Исус, като използваше откъси от закона на Моисей и от книгите на пророците.</verse>
				<verse number="24">Някои от тях повярваха на нещата, които говореше Павел, ала други не повярваха.</verse>
				<verse number="25">Спорейки помежду си, те започнаха да се разотиват, но Павел им каза още нещо: „Истината изрече Святият Дух, когато чрез пророк Исая каза на предците ви:</verse>
				<verse number="26">«Иди при този народ и кажи: Ще слушате и ще чувате, но няма да разберете. Ще гледате и ще виждате, но няма да проумеете видяното.</verse>
				<verse number="27">Защото умовете на този народ са притъпени. Те имат уши, но не чуват, и са затворили очите си за истината. В противен случай щяха да видят с очите си, да чуят с ушите си, да разберат с умовете си, да се обърнат към мен и да ги излекувам.»</verse>
				<verse number="28">Затова знайте, че Божието спасение беше изпратено на езичниците. Те ще чуят!“</verse>
				<verse number="29">След тези думи на Павел юдеите излязоха, спорейки разгорещено помежду си.</verse>
				<verse number="30">Цели две години Павел остана в къщата, която бе наел, и приемаше всички, които идваха да го посетят.</verse>
				<verse number="31">Той проповядваше за Божието царство и поучаваше за Господ Исус Христос смело, без да му пречи никой.</verse>
			</chapter>
		</book>
		<book number="45">
			<chapter number="1">
				<verse number="1">От Павел, слуга на Христос Исус, призован да бъде апостол, избран да проповядва Благата вест,</verse>
				<verse number="2">която Бог отдавна беше обещал чрез пророците си в Святите Писания.</verse>
				<verse number="3">Благата вест е за неговия Син, нашия Господ Исус Христос, който като човек произлезе от Давидовия род,</verse>
				<verse number="4">но вследствие възкресението от мъртвите беше обявен за могъщия Божий Син в царството на Святия Дух.</verse>
				<verse number="5">Чрез Христос ми бе дадена привилегията да бъда апостол, за да работя сред всички езичници, така че да повярват и да се подчинят на Бога. Върша това заради Христос.</verse>
				<verse number="6">Вие също сте сред тях и сте призовани да принадлежите на Исус Христос.</verse>
				<verse number="7">Пиша до всички вас, живеещи в Рим, които Бог обича и призова да станете негови святи хора. Благодат и мир на вас от Бога, нашия Баща, и от Господ Исус Христос.</verse>
				<verse number="8">Първо, благодаря на моя Бог чрез Исус Христос за всички вас, защото за вашата вяра се говори по целия свят.</verse>
				<verse number="9">Бог, на когото служа всеотдайно, като проповядвам Благата вест за неговия Син, ми е свидетел, че всеки път ви споменавам в молитвите си</verse>
				<verse number="10">и винаги се моля най-накрая да успея да дойда при вас, ако такава е Божията воля.</verse>
				<verse number="11">Защото жадувам да ви видя и да ви предам някой духовен дар, за да станете силни</verse>
				<verse number="12">и докато съм сред вас, да се насърчаваме един друг с вярата си, вие – мен и аз – вас.</verse>
				<verse number="13">Братя и сестри, знайте, че много пъти исках да дойда при вас, за да пожъна плодове и сред вас, така както сред другите езичници, но досега все нещо ми пречеше.</verse>
				<verse number="14">Длъжник съм на всички – на гърци и варвари, на образовани и неуки.</verse>
				<verse number="15">Затова съм готов да проповядвам Благата вест и на вас, които живеете в Рим.</verse>
				<verse number="16">Защото аз не се срамувам от Благата вест, тъй като тя е Божията сила за спасение на всеки вярващ – първо на юдеина, а след това и на езичника.</verse>
				<verse number="17">Защото в нея се разкрива как Бог прави хората праведни от вяра към вяра, както е писано: „Праведният чрез вяра ще живее.“</verse>
				<verse number="18">Несъмнено Божият гняв от небето е отправен към всяко зло и грешно дело на хората, които потулват истината с неправда.</verse>
				<verse number="19">Бог изявява гнева си, защото хората знаят всичко, което е известно за Бога, тъй като сам той им го показа.</verse>
				<verse number="20">От сътворението на света невидимата вечна сила и божественост на Бога ясно могат да бъдат разбрани, защото си проличават от Божиите дела. Ето защо хората нямат оправдание,</verse>
				<verse number="21">тъй като, макар и да познаваха Бога, не го почетоха като Бог и не му благодариха, а вместо това се отдадоха на суетни мисли и глупавите им сърца се изпълниха с мрак.</verse>
				<verse number="22">И макар да твърдяха, че са помъдрели, те станаха глупци</verse>
				<verse number="23">и замениха славата на безсмъртния Бог с идоли, изобразяващи смъртни хора, птици, животни и влечуги.</verse>
				<verse number="24">Затова Бог ги предаде на злите желания на сърцата им и на сексуални грехове и ги остави да оскверняват телата си един с друг.</verse>
				<verse number="25">Те замениха истината за Бога с лъжа и се покланяха и служеха на създаденото, а не на неговия Създател, който е благословен завинаги. Амин.</verse>
				<verse number="26">Затова Бог ги предаде на срамни страсти. Жените замениха естествените сексуални връзки с противоестествени.</verse>
				<verse number="27">Също и мъжете изоставиха естествените сексуални връзки с жени и разпалени от страст един към друг, вършеха срамни неща с други мъже. За своята извратеност те получават в телата си заслуженото.</verse>
				<verse number="28">И понеже не счетоха, че си струва да имат истинското познание за Бога, той ги предаде на поквареното им мислене, за да вършат непристойни дела.</verse>
				<verse number="29">Тези хора са изпълнени с всякакви грехове – зло, алчност, ненавист, завист, убийство и разпра, измама и злост. Те сплетничат,</verse>
				<verse number="30">клеветят и мразят Бога. Те са грубияни, горделивци, самохвалковци, измислят нови начини да вършат зло, непокорни са към родителите си,</verse>
				<verse number="31">глупци, не държат на думата си и нямат обич и милост в сърцата си.</verse>
				<verse number="32">Въпреки че знаят праведната Божия заповед, която казва, че такива дела заслужават смърт, те не само ги вършат, а и одобряват, когато други ги вършат.</verse>
			</chapter>
			<chapter number="2">
				<verse number="1">Който и да си ти, човече, нямаш извинение, когато съдиш някого, защото съдейки друг човек, произнасяш присъда и над себе си, тъй като ти, който съдиш, вършиш същите неща.</verse>
				<verse number="2">Знаем, че Божията присъда над хората, които вършат такива дела, е справедлива.</verse>
				<verse number="3">Но ти, човече, който съдиш хората, които вършат тези неща, а в същото време ги вършиш и ти, нима мислиш, че ще избегнеш Божия съд?</verse>
				<verse number="4">Или презираш богатата доброта, снизхождение и търпение на Бога и не разбираш, че той е добър към теб, защото те чака да се покаеш?</verse>
				<verse number="5">Но поради своята упоритост и нежелание да се покаеш ти правиш наказанието си по-тежко и ще го получиш в деня, когато Божият гняв и справедлив съд бъдат разкрити.</verse>
				<verse number="6">Бог ще възнагради всеки според делата му.</verse>
				<verse number="7">Ще даде вечен живот на онези, които търсят слава, почест и безсмъртие чрез постоянството си да вършат добро,</verse>
				<verse number="8">и ще стовари наказанието и гнева си върху онези, които поради своето себелюбие отказват да следват истината и следват злото.</verse>
				<verse number="9">Скръб и страдание ще изпрати Бог на всеки, който върши зло, първо на юдеите, а после и на езичниците.</verse>
				<verse number="10">А на всеки, който върши добро, ще даде слава, почест и мир, първо на юдеите, а после и на езичниците.</verse>
				<verse number="11">Защото Бог съди всички безпристрастно.</verse>
				<verse number="12">Тези, които познават закона, и тези, които никога не са чували за него, са равни, когато извършват грях. Които не познават закона и извършват грях, ще бъдат обречени на смърт, а които познават закона и извършват грях, ще бъдат съдени според него.</verse>
				<verse number="13">Защото праведни пред Бога са не тези, които чуват закона, а тези, които го спазват, и те ще бъдат оправдани.</verse>
				<verse number="14">(Така че, когато езичниците, които нямат закона, вършат от само себе си това, което той изисква, въпреки че не го познават, те са закон за себе си,</verse>
				<verse number="15">защото поведението им показва, че изискваното от закона е написано в сърцата им. Свидетел за това е и съвестта им. Понякога разумът им подсказва, че са извършили грях и това ги прави виновни, а друг път разбират, че са извършили добро и това ги прави невинни.)</verse>
				<verse number="16">Всички тези неща ще се случат в деня, когато Бог чрез Исус Христос ще съди тайните мисли на хората, както казва Благата вест, която проповядвам.</verse>
				<verse number="17">А ти, който наричаш себе си юдеин и уповаваш на закона, и се гордееш с взаимоотношението си с Бога,</verse>
				<verse number="18">и знаеш каква е волята му и кое е наистина важно, защото законът ти го казва,</verse>
				<verse number="19">и си убеден, че водиш слепите, че си светлина за онези, които тънат в мрак,</verse>
				<verse number="20">че си наставник на неуките и учител на децата, и си сигурен, че законът те снабдява със знания и истина,</verse>
				<verse number="21">защо ти, който учиш другите, не учиш и себе си? Защо ти, който проповядваш, че не трябва да се краде, крадеш?</verse>
				<verse number="22">Защо прелюбодействаш ти, който казваш, че човек не трябва да прелюбодейства? Защо крадеш от храмовете ти, който мразиш идолите?</verse>
				<verse number="23">Ти, който се хвалиш със закона, защо носиш срам за Бога, като нарушаваш неговия закон?</verse>
				<verse number="24">Както е писано: „Заради вас се хули Божието име сред езичниците.“</verse>
				<verse number="25">Обрязването има смисъл, ако спазваш закона, но ако го нарушаваш, все едно че никога не си бил обрязан.</verse>
				<verse number="26">Ако необрязан човек изпълнява изискванията на закона, все едно че е обрязан.</verse>
				<verse number="27">Този, който не е физически обрязан и изпълнява закона, ще те осъди теб, който, въпреки че го имаш написан и си обрязан, го нарушаваш.</verse>
				<verse number="28">Не е истински юдеин онзи, който е юдеин само външно, нито обрязването на тялото е истинско обрязване.</verse>
				<verse number="29">Истински юдеин е онзи, който е юдеин вътрешно, и истинското обрязване е в сърцето и е извършено от Духа, а не от писания закон. Похвалата, която такъв човек получава, идва не от хората, а от Бога.</verse>
			</chapter>
			<chapter number="3">
				<verse number="1">И така, какво предимство имат юдеите и каква е ползата от обрязването?</verse>
				<verse number="2">Голяма във всяко отношение. Първо, защото на тях Бог повери ученията си.</verse>
				<verse number="3">И какво от това, че някои не бяха верни на Бога? Нима тяхната невярност ще го възпре да изпълни обещаното от него?</verse>
				<verse number="4">Не, разбира се! Бог ще продължи да бъде верен, дори и всеки човек да е лъжец, както казва Писанието: „Ще докажеш, че си прав, когато говориш, и ще спечелиш, когато те съдят.“</verse>
				<verse number="5">И така, какво да кажем, щом като нашите грехове само показват Божията праведност? Нима Бог е несправедлив, когато ни наказва? (Казвам това, което някои хора могат да си помислят.)</verse>
				<verse number="6">Не, разбира се! Иначе как ще съди света?</verse>
				<verse number="7">Може да кажеш: „Щом като Божията слава расте от това, че моята лъжа показва по-ясно неговата истина, защо ме съдят като грешник?“</verse>
				<verse number="8">Все едно казваш: „Нека вършим зло, за да дойде доброто!“ Има хора, които ни клеветят и говорят, че ние поучаваме точно това. Тези хора заслужават да бъдат осъдени.</verse>
				<verse number="9">И така, ние, юдеите, по-добри ли сме от останалите? Съвсем не! Вече поставихме обвинението, че както юдеите, така и езичниците са под властта на греха.</verse>
				<verse number="10">Както е писано: „Няма нито един човек без грях.</verse>
				<verse number="11">Няма нито един, който разбира. Няма нито един, който търси Бога.</verse>
				<verse number="12">Всички му обърнаха гръб и всички се поквариха. Няма нито един, който да върши добро. Няма дори и един!“</verse>
				<verse number="13">„Устите им са отворени гробове и езиците им служат само за да мамят другите.“ „Думите им са змийска отрова.“</verse>
				<verse number="14">„Устите им са пълни с проклятия и жлъч.“</verse>
				<verse number="15">„Винаги са готови да пролеят кръв,</verse>
				<verse number="16">навсякъде, където отидат, носят разруха и нещастие</verse>
				<verse number="17">и не познават пътя към мира.“</verse>
				<verse number="18">„Те нямат страхопочитание към Бога.“</verse>
				<verse number="19">Сега знаем, че това, което законът казва, се отнася за онези, които са под закона, за да се сложи край на всички оправдания, които хората си намират, и да се покаже, че Бог ще съди цялото човечество.</verse>
				<verse number="20">Никой няма да бъде оправдан пред Бога заради подчинение на закона, защото законът само показва греха ни.</verse>
				<verse number="21">Но сега се разкрива как Бог прави хората праведни. Това става отделно от закона, въпреки че законът и пророците свидетелстват за него.</verse>
				<verse number="22">Бог прави хората праведни чрез вярата в Исус Христос и това се отнася за всички, които вярват, понеже няма разлика между хората,</verse>
				<verse number="23">защото всички съгрешиха и са лишени от Божията слава.</verse>
				<verse number="24">Но Бог ги прави праведни чрез своята благодат даром, като ги освобождава от греха чрез Христос Исус.</verse>
				<verse number="25">Чрез кръвта на Исус Бог го представи като изкупителна жертва за греховете на онези, които имат вяра. Така показа, че е бил справедлив, когато, поради снизхождението си, в миналото не е наказал хората за греховете им.</verse>
				<verse number="26">Бог извърши това, за да докаже, че е справедлив в настоящето и че ще продължи да бъде справедлив и същевременно да прави праведен всеки, който вярва в Исус.</verse>
				<verse number="27">Защо да се хвалим тогава? Няма за какво. Това е изключено не от закона на делата, а от закона на вярата.</verse>
				<verse number="28">Защото вярваме, че човек става праведен чрез вярата, а не чрез делата, които е извършил, за да се подчини на закона.</verse>
				<verse number="29">И нима Бог принадлежи само на юдеите? Нима той не е Бог и на езичниците? Разбира се, че е.</verse>
				<verse number="30">Тъй като Бог е един, той ще направи праведни както юдеите, така и езичниците чрез вяра.</verse>
				<verse number="31">Означава ли това, че чрез вяра унищожаваме закона? Не, в никакъв случай! Ние се съгласяваме с него.</verse>
			</chapter>
			<chapter number="4">
				<verse number="1">Какво тогава можем да кажем, че е открил за вярата Авраам, нашият праотец по плът?</verse>
				<verse number="2">Защото, ако е станал праведен чрез делата си, той има основание да се хвали, но не пред Бога.</verse>
				<verse number="3">Писанието казва: „Авраам повярва в Бога и той прие вярата му и го счете за праведен.“</verse>
				<verse number="4">Този, който работи, получава заплата за труда си не като подарък, а защото я е заслужил.</verse>
				<verse number="5">Но ако някой се доверява не на делата си, а на Бога, който прави праведни грешните, Бог приема вярата на този човек и го счита за праведен.</verse>
				<verse number="6">Така Давид говори за щастието на онзи, когото Бог приема за праведен, без да гледа делата му:</verse>
				<verse number="7">„Благословени са онези, чиито беззаконни дела са простени и чиито грехове са покрити.</verse>
				<verse number="8">Благословен е онзи, когото Бог приема така, сякаш не е извършил грехове.“</verse>
				<verse number="9">Дали това щастие се отнася само за обрязаните или и за тези, които не са обрязани? Защото казахме: „Бог прие вярата на Авраам и го счете за праведен.“</verse>
				<verse number="10">А кога бе счетен за праведен? Преди или след като бе обрязан? Бог го счете за праведен преди, а не след обрязването.</verse>
				<verse number="11">По-късно Авраам се обряза като доказателство, че благодарение на вярата той бе праведен пред Бога още преди да бъде обрязан. И така той стана баща на всички, които вярват и са приети от Бога като праведни, въпреки че не са обрязани,</verse>
				<verse number="12">и на тези, които са обрязани, но същевременно следват вярата, която нашият баща Авраам показа преди да бъде обрязан.</verse>
				<verse number="13">Обещанието, дадено на Авраам и потомците му, че ще бъде наследник на света, дойде не чрез закона, а чрез праведността, която произтича от вярата.</verse>
				<verse number="14">Защото ако тези, които следват закона, са наследници на света, вярата губи смисъл и обещанието е без стойност.</verse>
				<verse number="15">Защото законът може само да предизвика Божия гняв, ако бъде нарушен, но където няма закон, няма и нарушаване на закона.</verse>
				<verse number="16">Божието обещание идва благодарение на вярата и затова е подарък. А щом е подарък, то е за всички потомци на Авраам – не само за тези, които живеят под закона, но и за тези, които живеят с вяра като Авраам. Той е баща на всички нас,</verse>
				<verse number="17">както е писано: „Направих те баща на много народи.“ Това е истина пред Бога, в когото Авраам вярваше – Бога, който дава живот на мъртвите и създава онова, което не е съществувало.</verse>
				<verse number="18">Въпреки че нямаше надежда Авраам да има деца, той вярваше и се надяваше. И така стана баща на много народи, както му беше казано: „Ще имаш безбройно потомство.“</verse>
				<verse number="19">И вярата му не отслабна, въпреки че беше почти на сто години и добре знаеше, че тялото му е вече неспособно да създава потомство и че Сара е безплодна.</verse>
				<verse number="20">Но той не спря да вярва и не се усъмни в Божието обещание. Напротив: вярата му ставаше все по-силна и той прослави Бога.</verse>
				<verse number="21">Авраам бе напълно сигурен, че Бог може да изпълни онова, което е обещал.</verse>
				<verse number="22">Ето защо е казано: „Бог прие вярата му и го счете за праведен.“</verse>
				<verse number="23">Но не само за него бе писано: „Бог прие вярата му“,</verse>
				<verse number="24">а и за нас, които ще бъдем счетени за праведни, защото вярваме в Онзи, който възкреси от мъртвите нашия Господ Исус,</verse>
				<verse number="25">който бе предаден на смърт заради нашите грехове и бе възкресен, за да станем праведни пред Бога.</verse>
			</chapter>
			<chapter number="5">
				<verse number="1">Тъй като сме станали праведни пред Бога чрез вяра, ние сме в мир с него чрез нашия Господ Исус Христос.</verse>
				<verse number="2">Защото повярвахме в Христос, той ни доведе в тази благодат, в която сега живеем, и радостно се хвалим заради надеждата, че ще споделим Божията слава.</verse>
				<verse number="3">Радостно се хвалим и с изпитанията си, защото знаем, че изпитанията раждат търпение,</verse>
				<verse number="4">а търпението – твърдост, която ражда надежда.</verse>
				<verse number="5">Надеждата няма да ни разочарова, защото Божията любов се изля в сърцата ни чрез Святия Дух, който ни беше даден.</verse>
				<verse number="6">Още когато бяхме безсилни да се спасим, в нужното време Христос умря за нас, които живеехме против Бога.</verse>
				<verse number="7">Много малко хора биха умрели за някой друг човек, дори и ако той спазва изискванията на закона. Ако е наистина добър, може някой да се реши да умре за него.</verse>
				<verse number="8">Бог показва любовта си към нас с това, че още докато бяхме грешни, Христос умря за нас.</verse>
				<verse number="9">Сега, когато сме станали праведни чрез смъртта на Христос, то чрез него със сигурност ще се спасим от Божия гняв.</verse>
				<verse number="10">Защото, ако докато бяхме врагове на Бога, той ни помири със себе си чрез смъртта на Сина си, то със сигурност сега, когато сме помирени, ще ни спаси чрез живота на Христос.</verse>
				<verse number="11">И това не е всичко: ние радостно се хвалим с онова, което Бог е направил чрез нашия Господ Исус Христос, чрез когото сега сме помирени с Бога.</verse>
				<verse number="12">Така както грехът дойде на света чрез един човек, а чрез греха дойде смъртта, така и чрез греха смъртта се разпространи във всички хора, защото всички съгрешиха.</verse>
				<verse number="13">Грях е имало на света още преди появата на закона, но когато няма закон, никой не може да бъде обвинен в грях.</verse>
				<verse number="14">От времето на Адам до Моисей царуваше смъртта, дори и над тези, които не са извършили грях както Адам, който наруши Божията заповед. Адам беше като Онзи, който трябваше да дойде.</verse>
				<verse number="15">Но Божият подарък не е като греха на Адам. Всички хора умряха заради греха на този един човек, но благодатта на Бога и подаръкът, който бе даден безплатно чрез един човек – Исус Христос – се изляха изобилно върху човечеството.</verse>
				<verse number="16">И Божият дар не може да се сравни по своето влияние с греха на Адам, защото Адам съгреши само веднъж и беше осъден, а Божият подарък дойде след много грехове и направи хората праведни пред Бога.</verse>
				<verse number="17">Ако заради един човек смъртта царуваше благодарение на греха на този един човек, много повече онези, които получават изобилната благодат и дара на праведността, ще имат истински живот и ще царуват чрез един човек – Исус Христос.</verse>
				<verse number="18">Както осъждението над всички хора дойде чрез едно прегрешение, така също чрез едно праведно дело дойде оправданието, носещо живот за всички хора.</verse>
				<verse number="19">Както чрез непокорството на един човек всички хора станаха грешни, така чрез покорството на един човек всички хора ще станат праведни пред Бога.</verse>
				<verse number="20">Законът дойде, за да се увеличат греховете, но там, където те растяха, Божията благодат растеше още повече,</verse>
				<verse number="21">за да може както грехът царуваше чрез смъртта, така Божията благодат да царува чрез праведността и да донесе вечен живот чрез нашия Господ Исус Христос.</verse>
			</chapter>
			<chapter number="6">
				<verse number="1">Какво да кажем? Че трябва да продължим да грешим, за да се умножи Божията благодат?</verse>
				<verse number="2">Не, разбира се! Как можем ние, които умряхме за греха, да продължим да живеем в него?</verse>
				<verse number="3">Или не знаете, че ние, които бяхме кръстени в Христос Исус, бяхме кръстени в смъртта му?</verse>
				<verse number="4">И чрез кръщението в неговата смърт бяхме погребани заедно с него, за да може както Христос бе възкресен от мъртвите чрез славата на Отца, така и ние също да живеем нов живот.</verse>
				<verse number="5">Защото ако сме били съединени с него в смърт като неговата, ще бъдем съединени с него и във възкресение като неговото.</verse>
				<verse number="6">Знаем, че старата ни същност бе разпъната на кръста заедно с Христос, за да бъдат унищожени грешните ни тела и да не бъдем вече роби на греха,</verse>
				<verse number="7">защото този, който е умрял, е освободен от властта на греха.</verse>
				<verse number="8">И след като умряхме с Христос, вярваме, че и ще живеем с него,</verse>
				<verse number="9">защото Христос, който възкръсна от мъртвите, вече няма да умре и смъртта вече не господства над него.</verse>
				<verse number="10">Когато умря с тази смърт, Христос умря за греха веднъж и завинаги, а животът, който сега живее, е живот с Бога.</verse>
				<verse number="11">Така и вие смятайте себе си мъртви за греха, но живи за Бога чрез Христос Исус.</verse>
				<verse number="12">Грехът не трябва да господства над земното ви тяло, за да не се подчинявате на неговите грешни желания,</verse>
				<verse number="13">а също и не позволявайте никоя част от вашето тяло да бъде използвана като оръдие на греха в служба на злото. Служете на Бога като хора, възкръснали от мъртвите и живи сега. Нека телата ви бъдат оръдия на Бога в служба на доброто.</verse>
				<verse number="14">Грехът няма да господства над вас, защото живеете не под закона, а под Божията благодат.</verse>
				<verse number="15">Какво да правим тогава? Да грешим, защото живеем не под закона, а под Божията благодат? Не, разбира се!</verse>
				<verse number="16">Не знаете ли, че когато служите на някого и му се покорявате, сте негови роби – или роби на греха, което води до смърт, или роби, покоряващи се на Бога, което води до оправдание?</verse>
				<verse number="17">Вие бяхте роби на греха, но се подчинихте с цялото си сърце на учението, което ви бе дадено. Благодарим на Бога за това!</verse>
				<verse number="18">Бяхте освободени от греха и станахте роби, които вършат онова, което Бог изисква.</verse>
				<verse number="19">За да стане ясно, използвам пример от живота, защото ви е трудно да разберете. Както бяхте роби на нечистотата и злото и живеехте за злото, така сега трябва да станете роби, които вършат онова, което Бог изисква, и да се посветите на Бога.</verse>
				<verse number="20">Когато бяхте роби на греха, не бяхте задължени да вършите онова, което Бог изисква.</verse>
				<verse number="21">И какви плодове пожънахте тогава? Дела, от които сега се срамувате и които накрая водят до смърт.</verse>
				<verse number="22">Но сега, когато сте освободени от греха и сте роби на Бога, плодовете, които жънете, водят към посвещение на Бога и накрая – до вечен живот.</verse>
				<verse number="23">Заплатата за греха е смърт, а Божият подарък е вечен живот чрез Христос Исус, нашия Господ.</verse>
			</chapter>
			<chapter number="7">
				<verse number="1">Нима не знаете, братя и сестри (защото говоря на хора, които познават закона), че законът господства над човека, докато той е жив?</verse>
				<verse number="2">Например, според закона омъжената жена е обвързана със съпруга си, докато той е жив, но ако съпругът й умре, тя се освобождава от брачния закон.</verse>
				<verse number="3">И така, ако тя стане жена на друг мъж, докато съпругът й е жив, законът казва, че е прелюбодейка, но ако съпругът й умре, тя е свободна от брачния закон и няма да извърши прелюбодеяние, ако стане жена на друг мъж.</verse>
				<verse number="4">Така, братя и сестри, вие също умряхте за закона чрез Христовото тяло, за да можете да принадлежите на друг – на Онзи, който възкръсна от мъртвите, за да принасяме плодове за Бога.</verse>
				<verse number="5">Когато живеехме според грешната си човешка природа, нашите греховни страсти, подбудени от закона, вършеха своето дело в телата ни, за да дадат плодове, които водят към смърт.</verse>
				<verse number="6">Но сега, след като умряхме за закона, чиито пленници бяхме, ние сме освободени от него. Сега служим на Бога, нашия Господар, по нов начин, ръководени от Духа, а не по стария начин – според писания закон.</verse>
				<verse number="7">Можем ли тогава да кажем, че грехът и законът са едно? Не, разбира се! Но ако не беше законът, нямаше да зная какво е грях. Всъщност, ако законът не беше казал: „Не пожелавай това, което принадлежи на друг“,нямаше да зная какво е да пожелаеш нещо, което принадлежи на друг.</verse>
				<verse number="8">Но грехът намери начин чрез тази заповед да ме накара да пожелавам всякакви неща, които не ми принадлежат, защото без закона грехът е безсилен.</verse>
				<verse number="9">Имаше време, когато бях жив без закона, но грехът отново започна да действа, когато заповедта на закона дойде при мен,</verse>
				<verse number="10">и аз умрях. Така заповедта, чието предназначение бе да донесе живот, ми донесе смърт,</verse>
				<verse number="11">защото грехът успя да ме измами и използва заповедта да ме убие.</verse>
				<verse number="12">Законът е свят и заповедта е свята, справедлива и добра.</verse>
				<verse number="13">Означава ли това, че доброто ми донесе смърт? Не, разбира се! За да разбера какво е грях, грехът ми донесе смърт, като се възползва от доброто. Това стана, за да може чрез тази заповед да се покаже колко ужасно грешен е грехът.</verse>
				<verse number="14">Знаем, че законът е нещо духовно, а аз не съм. Аз съм човек от плът и бях продаден в робство на греха.</verse>
				<verse number="15">Не зная какво върша, защото върша не това, което искам, а нещата, които мразя, тях върша!</verse>
				<verse number="16">А щом върша точно това, което не искам, значи се съгласявам със закона и признавам, че е добър.</verse>
				<verse number="17">Но всъщност не аз върша тези неща, а грехът, който живее в мен.</verse>
				<verse number="18">Да, зная, че нищо добро не живее вътре в мен, тоест в моята недуховна човешка природа. Имам желание за добри дела, но нямам силата да ги върша.</verse>
				<verse number="19">Върша не доброто, което искам, а злото, което не искам.</verse>
				<verse number="20">А щом върша точно това, което не искам, то не аз го върша, а грехът, който живее в мен.</verse>
				<verse number="21">Откривам в себе си това правило: когато искам да извърша добро, злото винаги е с мен.</verse>
				<verse number="22">Дълбоко в себе си аз с радост приемам Божия закон.</verse>
				<verse number="23">Но виждам друг закон да действа в тялото ми. Той е във вражда със закона, който ръководи ума ми. Този друг закон, който действа в тялото ми, е законът на греха и той ме превръща в свой пленник.</verse>
				<verse number="24">Аз съм един окаян човек! Кой ще ме спаси от това тяло, подвластно на смъртта?</verse>
				<verse number="25">Бог го прави чрез нашия Господ Исус Христос и аз съм благодарен! И така, с ума си служа на Божия закон, но с грешната си човешка природа служа на закона, наложен ми от греха.</verse>
			</chapter>
			<chapter number="8">
				<verse number="1">Така сега няма осъждение за онези, които са в Христос Исус.</verse>
				<verse number="2">Защото законът на Духа, който носи живот, в Христос Исус те освободи от закона на греха, който води до смърт.</verse>
				<verse number="3">Бог извърши това, което законът на Моисей, загубил силата си чрез нашата човешка природа, не можа. Като изпрати на земята собствения си Син, който прие тяло, подобно на нашите човешки тела, с които грешим, за да плати за греха, Бог осъди греха чрез това тяло.</verse>
				<verse number="4">Той направи това, за да станем праведни според изискванията на закона и сега ние живеем, като следваме Духа, а не грешната си човешка природа.</verse>
				<verse number="5">Защото онези, които живеят според грешната си природа, следват желанията на грешната си природа, а тези, които живеят според Духа, следват желанията на Духа.</verse>
				<verse number="6">Умът, управляван от недуховната човешка природа, води към духовна смърт, а умът, управляван от Духа, води към живот и мир.</verse>
				<verse number="7">Умът, управляван от недуховната човешка природа, е против Бога, защото не се покорява и не може да се покори на Божия закон</verse>
				<verse number="8">и онези, които живеят според грешната си природа, не могат да се харесат на Бога.</verse>
				<verse number="9">Но ако Божият Дух наистина живее във вас, ръководи ви не грешната природа, а Духът. А ако някой няма Христовия Дух, този човек не принадлежи на Христос.</verse>
				<verse number="10">От друга страна, ако Христос е във вас, дори телата ви да са мъртви вследствие на греха, Духът ви дава живот, защото сте станали праведни пред Бога.</verse>
				<verse number="11">Бог възкреси Исус от мъртвите и сега във вас живее Божият Дух. Онзи, който възкреси Христос от мъртвите, ще даде живот на вашите смъртни тела чрез своя Дух, който живее във вас.</verse>
				<verse number="12">Затова, братя и сестри, ние не трябва да живеем според законите на грешната природа, защото не сме задължени да следваме нейните желания.</verse>
				<verse number="13">Онези, които живеят според грешната си природа, ще умрат, а онези, които чрез Духа умъртвят греховните си желания, ще живеят,</verse>
				<verse number="14">защото истинските Божии деца са онези, които са ръководени от Божия Дух.</verse>
				<verse number="15">Вие приехте не дух, който ви прави роби и отново ви кара да се страхувате, а Духа, който ви прави Божии деца. Чрез него викаме „Авва, Отче!“</verse>
				<verse number="16">и същият този Дух заедно с нашия дух свидетелства, че сме Божии деца.</verse>
				<verse number="17">И понеже сме негови деца, ние също сме Божии наследници и наследници заедно с Христос, и след като страдаме заедно с него, ще получим и слава като неговата.</verse>
				<verse number="18">Сигурен съм, че страданията ни в този живот са нищо в сравнение с бъдещата слава, която ще ни бъде дадена.</verse>
				<verse number="19">Създаденият от Бога свят с нетърпение очаква времето, когато ще се разкрие кои са Божиите деца.</verse>
				<verse number="20">Светът беше променен така, че всичко в него се обезсмисли. Това стана не защото той го искаше, а защото Бог реши да го промени с надеждата,</verse>
				<verse number="21">че създаденото от него ще бъде освободено от своето робство на разруха и ще се радва на славната свобода, която принадлежи на Божиите деца.</verse>
				<verse number="22">Защото знаем, че досега всичко, сътворено от Бога, стене и страда като жена в родилни болки.</verse>
				<verse number="23">И не само всичко сътворено, а и ние, които имаме Духа като начало на Божието благословение, стенем в себе си, докато с нетърпение очакваме пълното осиновяване от Бога, когато телата ни ще бъдат освободени.</verse>
				<verse number="24">Ние бяхме спасени и затова имаме тази надежда в сърцата си. Ако можехме да видим онова, което очакваме, то това нямаше да е истинска надежда, защото кой се надява на нещо, което вече вижда?</verse>
				<verse number="25">Но ние се надяваме на нещо, което още не виждаме, и търпеливо го очакваме.</verse>
				<verse number="26">Духът идва на помощ в слабостта ни. Ние не знаем за какво и как да се молим, а той самият се моли за нас със стенания, които не могат да се изразят с думи.</verse>
				<verse number="27">Бог вижда това, което е в сърцата ни, и знае какво иска Духът, защото той се моли за Божиите святи хора така, както Бог желае.</verse>
				<verse number="28">И знаем, че във всичко Бог работи за доброто на онези, които го обичат, онези, които призова, защото такъв бе планът му.</verse>
				<verse number="29">Още преди сътворението на света той познаваше хората, които предварително отдели да бъдат подобни на неговия Син, за да може Божият Син да бъде първородният сред много братя и сестри.</verse>
				<verse number="30">Бог не само ги отдели предварително, но ги и призова; които призова, направи праведни; и които направи праведни, прослави.</verse>
				<verse number="31">Какво да кажем за това? Ако Бог е за нас, кой може да е против нас?</verse>
				<verse number="32">Нима Онзи, който не пожали собствения си Син, а го изпрати да умре за всички ни, няма да ни даде, заедно с Исус, и всичко останало?</verse>
				<verse number="33">Кой може да обвини избраните от Бога? Никой! Защото Бог е този, който ги обявява за невинни.</verse>
				<verse number="34">Кой може да ги осъди? Никой! Христос Исус умря и, което е още по-важно, беше възкресен, и сега седи от дясната страна на Бога и се застъпва за нас.</verse>
				<verse number="35">Кой ще ни отдели от любовта на Христос? Неприятностите, трудностите, преследванията, липсата на храна или дрехи, опасностите или мечът?</verse>
				<verse number="36">Както е писано: „Заради теб ни убиват непрестанно и гледат на нас като на овце, обречени на заколение.“</verse>
				<verse number="37">Не, във всички тези неща ние печелим славна победа чрез Онзи, който ни обикна.</verse>
				<verse number="38">Защото твърдо вярвам, че нито смъртта, нито животът, нито ангелите, нито управляващите духове, нито нещо в настоящето, нито нещо в бъдещето, нито други сили,</verse>
				<verse number="39">нито нещо във висините, нито нещо в дълбините, нито каквото и да е от създаденото може да ни отдели от Божията любов, която имаме в Христос Исус, нашия Господ.</verse>
			</chapter>
			<chapter number="9">
				<verse number="1">Говоря истината в Христос. Не лъжа и съвестта ми, водена от Святия Дух, ми е свидетел,</verse>
				<verse number="2">че сърцето ми е изпълнено с голяма скръб и непрестанна болка.</verse>
				<verse number="3">Защото дори бих предпочел аз да бъда прокълнат и отделен от Христос заради братята и сестрите си, своите земни сродници,</verse>
				<verse number="4">народа на Израел. Те са избрани да бъдат Божии деца. На тях Бог разкри славата си, на тях даде заветите, закона, правилния начин на поклонение и обещанията.</verse>
				<verse number="5">Техни са великите патриарси и те са земният род на Христос, който е Бог над всичко и благословен завинаги! Амин.</verse>
				<verse number="6">Не че Божието обещание не се изпълни, но не всички от народа на Израел са наистина Божий народ.</verse>
				<verse number="7">И това, че са потомци на Авраам, не означава, че всички са негови истински деца. Както Бог каза на Авраам: „Само чрез Исаак ще придобиеш истински потомци.“</verse>
				<verse number="8">Това означава, че Божии деца са не децата, родени по естествен начин, а децата, родени според обещанието.</verse>
				<verse number="9">А ето какво беше обещанието: „По това време догодина ще се върна и Сара ще е родила син.“</verse>
				<verse number="10">И това не е всичко, тъй като Ревека също роди синове от един мъж – нашия праотец Исаак.</verse>
				<verse number="11">И още преди да се родят синовете й и преди да са извършили каквото и да е добро или зло, Бог каза на Ревека:</verse>
				<verse number="12">„По-големият син ще служи на по-малкия.“ Бог каза това, за да се осъществи планът му, който действа чрез неговия избор и е основан не на делата на човека, а на този, който призовава.</verse>
				<verse number="13">Както е писано: „Обикнах Яков, а намразих Исав.“</verse>
				<verse number="14">Какво да кажем тогава? Нима Бог е несправедлив?</verse>
				<verse number="15">Не, разбира се! Той каза на Моисей: „Към когото реша да проявя милост, ще я проявя и към когото реша да проявя съжаление, ще го проявя.“</verse>
				<verse number="16">Така че всичко зависи не от желанието или усърдието на човека, а от Бога, който показва милост.</verse>
				<verse number="17">Защото според Писанието Бог каза на фараона: „Аз те сложих на престола, за да покажа чрез теб властта си и за да се прогласи името ми по целия свят.“</verse>
				<verse number="18">Затова Бог проявява милост към този, когото избере, и закоравява сърцето на онзи, когото поиска.</verse>
				<verse number="19">Сигурно ще ми кажеш: „Щом Бог ръководи делата ни, защо тогава ни вини за тях? Нима някой може да се противопостави на волята му?“</verse>
				<verse number="20">Но кой си ти, човече, за да възразяваш на Бога? И може ли сътвореното да каже на твореца си: „Защо си ме създал такъв?“</verse>
				<verse number="21">И няма ли власт грънчарят над глината, когато превръща парче глина в специален съд или съд за всекидневна употреба?</verse>
				<verse number="22">Така и Бог, понеже искаше да прояви гнева си и да покаже силата си, понасяше търпеливо онези, които бяха предмет на гнева му и бяха готови за своето унищожение.</verse>
				<verse number="23">Той чакаше, за да покаже богатата си слава на онези, които бяха предмет на милостта му. Те бяха подготвени от Бога да получат неговата слава.</verse>
				<verse number="24">Ние сме тези хора, които той призова не само измежду юдеите, а измежду езичниците.</verse>
				<verse number="25">Както казва Писанието в книгата на Осия: „Тези, които не бяха мой народ, ще нарека свой народ, и нелюбимия народ ще назова любим.“</verse>
				<verse number="26">„И на същото място, където Бог им каза: «Вие не сте мой народ», там ще бъдат наречени деца на живия Бог.“</verse>
				<verse number="27">А Исая възкликва за Израел: „Въпреки че децата на Израел са многобройни като песъчинките в морето, много малко от тях ще бъдат спасени,</verse>
				<verse number="28">защото Господ ще изпълни присъдата си над земята бързо и докрай.“</verse>
				<verse number="29">Както Исая предсказа: „Ако Всемогъщият Бог не беше оставил някои хора от народа ни, сега щяхме да бъдем като Содом и да станем като Гомора.“</verse>
				<verse number="30">Какво да кажем тогава? Езичниците, които не търсеха да станат праведни пред Бога, станаха праведни, понеже повярваха.</verse>
				<verse number="31">А народът на Израел, който следваше закон, за да стане праведен, не успя.</verse>
				<verse number="32">И защо? Защото се опитваше да стане праведен не чрез вярата, а чрез делата си. Той се препъна в камъка, в който хората ще се спъват.</verse>
				<verse number="33">Както е писано: „Виж, поставям в Сион камък, в който хората ще се спъват, камък, която ще ги кара да падат. Но този, който повярва в него, няма да се посрами.“</verse>
			</chapter>
			<chapter number="10">
				<verse number="1">Братя и сестри, от цялото си сърце желая юдеите да бъдат спасени и се моля за това на Бога,</verse>
				<verse number="2">защото съм им свидетел, че те имат ревност за Бога, но нямат правилното знание.</verse>
				<verse number="3">Те не познаваха начина, по който Бог прави хората праведни, и се опитваха да станат праведни по свой начин, като не приеха Божия начин да станат праведни.</verse>
				<verse number="4">Христос сложи край на закона, за да стане праведен всеки, който вярва.</verse>
				<verse number="5">За оправданието, постигнато чрез подчинение на закона, Моисей пише: „Който следва закона, ще живее чрез него.“</verse>
				<verse number="6">Но за оправданието, постигнато чрез вярата, Писанието казва: „Не питайте сърцето си: «Кой ще се качи на небето?»“ (което значи: „Кой ще се качи на небето да доведе Христос долу на земята?“)</verse>
				<verse number="7">и не казвайте: «Кой ще слезе в бездната?» (което значи: „Кой ще слезе в бездната да изведе Христос от мястото на мъртвите?“)</verse>
				<verse number="8">Ето какво казва Писанието: „Словото е близо до теб. То е на устните ти и в сърцето ти.“ Това е посланието за вярата, което ние проповядваме:</verse>
				<verse number="9">ако изповядаш, че Исус е Господ и повярваш в сърцето си, че Бог го възкреси от мъртвите, ще бъдеш спасен.</verse>
				<verse number="10">Защото вярваме със сърцата си и това води до нашето оправдание, и изповядваме с устните си и това води до нашето спасение.</verse>
				<verse number="11">В Писанието е казано: „Всеки, който повярва в него, няма да се посрами.“</verse>
				<verse number="12">Казано е „всеки“, тъй като няма разлика между юдеи и езичници, понеже същият Господ е Господ за всички и дава богатствата си на всички, които го призовават.</verse>
				<verse number="13">Защото „всеки, който призове името на Господа, ще бъде спасен.“</verse>
				<verse number="14">Но как хората да потърсят помощ от Бога, ако не вярват в него? А как да повярват, ако не са чували за него? И как да чуят, ако никой не проповядва сред тях?</verse>
				<verse number="15">Както е казано в Писанието: „Колко прекрасни са нозете на онези, които носят добри вести!“</verse>
				<verse number="16">Но не всички юдеи приеха Благата вест. Исая каза: „Господи, кой повярва на посланието ни?“</verse>
				<verse number="17">Вярата идва след като хората чуят Благата вест, а те я чуват, когато някой проповядва за Христос.</verse>
				<verse number="18">Но аз питам: „Нима хората не чуха Благата вест?“ Разбира се, че я чуха, както е казано в Писанието: „Гласът им се разнесе по цялата земя и думите им стигнаха до всички краища на света.“</verse>
				<verse number="19">И отново питам: „Нима народът на Израел не разбра?“ Първо Моисей каза: „Ще ви накарам да ревнувате чрез народ, който не е народ. Ще ви разгневя чрез народ, който не разбира.“</verse>
				<verse number="20">След това Исая имаше смелостта да каже: „Намериха ме онези, които не ме търсеха. Разкрих се на онези, които не питаха за мен.“</verse>
				<verse number="21">Бог каза това чрез Исая за другите народи, а за народа на Израел казва: „По цял ден протягам ръцете си към хора, които отказват да ми се покоряват и да ме следват.“</verse>
			</chapter>
			<chapter number="11">
				<verse number="1">Питам тогава: „Нима Бог е отхвърлил своя народ?“ Не, разбира се! Нали аз също съм израелтянин, потомък на Авраам, от племето на Вениамин.</verse>
				<verse number="2">Бог не е отхвърлил своя народ, когото предварително е избрал! Или не знаете какво казва Писанието за Илия, който умолявал Бога против народа на Израел:</verse>
				<verse number="3">„Господи, те убиха пророците ти и разрушиха олтарите ти. Аз съм единственият, който остана, а искат и мен да убият.“</verse>
				<verse number="4">Но какво му отговорил Бог? – „Запазих за себе си седем хиляди мъже, които не са се поклонили пред Ваал. “</verse>
				<verse number="5">Така и сега са останали няколко души, които Бог е избрал чрез благодатта си.</verse>
				<verse number="6">И щом са избрани чрез Божията благодат, то изборът не зависи от делата им, защото ако беше така, Божията благодат не би била благодат.</verse>
				<verse number="7">Ето какво се случи: народът на Израел не успя да намери това, което търсеше. Избраните от Бога го постигнаха, а останалите закоравиха сърцата си.</verse>
				<verse number="8">Както е казано в Писанието: „Бог ги направи безчувствени.“ „Той им даде очи, които не виждат, и уши, които не чуват, и така е и досега.“</verse>
				<verse number="9">А Давид казва: „И нека собствените им пирувания станат примка и капан за тях. И нека паднат и получат наказанието си.</verse>
				<verse number="10">Нека очите им се замъглят, за да не виждат и нека завинаги се превият под нещастията си.“</verse>
				<verse number="11">И питам: „Когато юдеите се препънаха и паднаха, падането им окончателно ли беше?“ Не, разбира се! Но чрез тяхното препъване дойде спасение за езичниците и това накара юдеите да завиждат.</verse>
				<verse number="12">И ако тяхното препъване донесе богати благословения на света и тяхната загуба донесе богати благословения на езичниците, то колко повече ще донесе влизането на пълния брой юдеи в Божието царство!</verse>
				<verse number="13">Сега се обръщам към вас, които не сте юдеи. Точно защото съм апостол на езичниците, придавам такова значение на служението си</verse>
				<verse number="14">с надеждата, че мога да накарам хората от своя народ да ревнуват и да спася някои от тях.</verse>
				<verse number="15">Защото, ако като ги отхвърли, Бог се помири със света, какво би могло да донесе приемането им от Бога, освен живот от мъртвите?</verse>
				<verse number="16">Ако първият залък се даде в дар на Бога, целият хляб се освещава. Ако коренът на дървото е свят, то и клоните му са святи.</verse>
				<verse number="17">И ако някои от клоните са били отчупени, а ти, който си клонка от дива маслина, си бил присаден сред тях и споделяш корена и богатите сокове на дървото,</verse>
				<verse number="18">не трябва да се хвалиш пред клоните, които са отчупени. И ако се хвалиш, помни, че не ти храниш корена, а той – теб.</verse>
				<verse number="19">Ще кажеш: „Да, но за да бъда присаден, други клони бяха отчупени.“</verse>
				<verse number="20">Вярно е. Те бяха отчупени, защото нямаха вяра, а ти поради вярата си остана. Затова трябва не да се гордееш, а да се страхуваш,</verse>
				<verse number="21">защото щом Бог не пощади клоните, които по природа принадлежат на дървото, той няма да пощади и теб.</verse>
				<verse number="22">Трябва да запомниш и Божието милосърдие, и строгостта му – строгост към онези, които са се отрекли от него, и милосърдие към теб, ако останеш в това милосърдие. Защото ако не останеш, и ти ще бъдеш отрязан от дървото,</verse>
				<verse number="23">а юдеите ще бъдат присадени обратно, ако не упорстват в неверието си, тъй като Бог е способен да ги присади отново.</verse>
				<verse number="24">Щом като ти, който беше отрязан от диво маслиново дърво, на което принадлежеше по природа, и – противно на природата – беше присаден към облагородено маслиново дърво, толкова по-лесно е тези, които по природа са облагородени маслинови клонки, да бъдат присадени отново към дървото, на което принадлежат по природа.</verse>
				<verse number="25">Братя и сестри, искам да разберете тази скрита истина (за да не разчитате твърде много на собствената си мъдрост): част от народа на Израел упорито отказа да повярва, но това ще се промени, когато пълният брой езичници дойдат при Бога.</verse>
				<verse number="26">И по този начин целият Израел ще се спаси. Както казва Писанието: „От Сион ще дойде освободител и ще отстрани всяко безчестие от рода на Яков.</verse>
				<verse number="27">И аз ще сключа с тях този завет, когато премахна греховете им.“</verse>
				<verse number="28">Отказвайки да приемат Благата вест, юдеите стават врагове на Бога заради вас, езичниците, но Бог избра юдеите и ги обича заради обещанията си към предците им.</verse>
				<verse number="29">Защото Бог никога не променя решението си за тези, които призовава, и за това, което дава.</verse>
				<verse number="30">Както вие някога не се покорявахте на Бога, но сега получихте неговата милост заради непокорството на юдеите,</verse>
				<verse number="31">така сега те станаха непокорни, защото Бог прояви милост към вас, за да могат те също да получат Божията милост.</verse>
				<verse number="32">Защото Бог е заключил всички хора в затвора на непокорството, за да може да покаже милост към всички.</verse>
				<verse number="33">Колко дълбоки са Божиите богатства и неговата мъдрост и знание! Колко необясними са присъдите му и неразбираеми – пътищата му!</verse>
				<verse number="34">Както казва Писанието: „Кой знае ума на Господа? Кой може да му бъде съветник?“</verse>
				<verse number="35">„Кой е дал нещо на него, за да е длъжен Бог да му се отплати?“</verse>
				<verse number="36">Защото всичко е създадено от Бога и съществува чрез него и за него. Слава на Бога завинаги! Амин.</verse>
			</chapter>
			<chapter number="12">
				<verse number="1">Ето защо, братя и сестри, заради великата милост, която Бог ви предложи, ви моля да принесете себе си като жива и свята жертва, угодна на Бога. Това е вашето духовно служение пред него.</verse>
				<verse number="2">И не бъдете повече ръководени от критериите на този свят, а се променяйте, като непрекъснато обновявате умовете си, за да сте способни да разпознавате какво желае Бог и какво е добро, угодно на него и съвършено.</verse>
				<verse number="3">Бог ми даде специален дар и затова казвам на всички вас: не възвеличавайте себе си повече, отколкото е редно, а разсъждавайте разумно според количеството вяра, която Бог е раздал на всеки от вас.</verse>
				<verse number="4">Защото както тялото ни се състои от много части (въпреки че не всички имат еднакви функции),</verse>
				<verse number="5">така и ние всички сме едно тяло в Христос и всеки от нас принадлежи на другите.</verse>
				<verse number="6">Ние получаваме различни дарби според благодатта, която Бог ни дава. Който има дарбата да пророкува, трябва да я използва според вярата си.</verse>
				<verse number="7">Който има дарбата да служи, трябва да се посвети на това служение. Който има дарбата да поучава, трябва да се посвети на поучаването.</verse>
				<verse number="8">Който има дарбата да насърчава, трябва да се посвети на това. Който има дарбата да споделя благата си, нека го прави щедро. Който има дарбата да ръководи, нека го прави с усърдие. Който има дарбата да върши добрини, нека го прави с радост.</verse>
				<verse number="9">Любовта ви трябва да е искрена. Ненавиждайте злото. Дръжте се здраво за доброто.</verse>
				<verse number="10">Показвайте привързаност в любовта си към другите вярващи и отдавайте повече почит на останалите, отколкото на себе си.</verse>
				<verse number="11">Не бъдете мързеливи в усърдието и служете на Бога с пламенен дух.</verse>
				<verse number="12">Радвайте се в надеждата, бъдете търпеливи в нещастията и постоянствайте в молитвата.</verse>
				<verse number="13">Споделяйте благата си с Божиите хора, които са в нужда, и бъдете гостоприемни.</verse>
				<verse number="14">Благославяйте онези, които ви преследват. Благославяйте ги, не ги проклинайте.</verse>
				<verse number="15">Радвайте се заедно с онези, които се радват, и плачете заедно с онези, които плачат.</verse>
				<verse number="16">Живейте в съгласие един с друг. Не бъдете горделиви и не надценявайте себе си, а се сприятелявайте с хората със скромно положение.</verse>
				<verse number="17">Не отвръщайте на злото със зло, а си поставете за цел да вършите тези неща, които всички смятат за добри.</verse>
				<verse number="18">Доколкото зависи от вас и ако е възможно, живейте в мир с всички хора.</verse>
				<verse number="19">Не отмъщавайте за себе си, скъпи мои, а оставете това на Божия гняв, защото Бог казва в Писанията: „Мое е отмъщението. Аз ще отплатя.“</verse>
				<verse number="20">А „ако врагът ти е гладен, нахрани го, ако е жаден – дай му да пие. Защото ако направиш това, ще го накараш да се засрами. “</verse>
				<verse number="21">Не оставай злото да те побеждава, а ти го побеждавай с добро.</verse>
			</chapter>
			<chapter number="13">
				<verse number="1">Всеки трябва да се подчинява на по-висшите власти, защото няма власт, която да не е дадена от Бога, и онези, които сега управляват, са определени от Бога.</verse>
				<verse number="2">Така че, който не се подчинява на властта, се изправя срещу това, което Бог е наредил, и онези, които постъпват така, ще си навлекат наказание.</verse>
				<verse number="3">Управниците вдъхват страх не у тези, които вършат добро, а у онези, които вършат зло. Ако искаш да не се боиш от властите, върши добро и ще получиш тяхната похвала,</verse>
				<verse number="4">защото те са Божии служители, които работят за твое добро. Но ако вършиш зло, тогава се страхувай, защото те имат властта да накажат и се очаква да я използват, тъй като са Божии служители да наказват тези, които вършат зло.</verse>
				<verse number="5">Ето защо трябва да се подчинявате – не само поради страх от Божието наказание, а и заради собствената си съвест.</verse>
				<verse number="6">Затова плащате и данъци – защото управниците служат на Бога и са се посветили на това.</verse>
				<verse number="7">Давайте на всеки дължимото: данъци – на тези, на които дължите данъци, такси – на тези, на които дължите такси, уважение – на тези, на които дължите уважение, и почести – на тези, на които дължите почести.</verse>
				<verse number="8">Не допускайте никакъв дълг към никого, освен дълга да се обичате един друг, защото който обича другите, е изпълнил всяко изискване на закона.</verse>
				<verse number="9">Защото заповедите „Не прелюбодействай!“, „Не убивай!“, „Не кради!“, „Не пожелавай това, което не ти принадлежи!“, както и всички други заповеди се съдържат в думите: „Обичай ближния си както себе си!“</verse>
				<verse number="10">Любовта кара хората да не вършат зло на ближния си. Затова любовта води до изпълнението на закона.</verse>
				<verse number="11">Трябва да постъпвате така, защото знаете в какво време живеем. Знаете, че е дошъл часът да се събудите от сън, защото сега спасението ни е по-близо, отколкото тогава, когато повярвахме.</verse>
				<verse number="12">Нощта е към своя край, денят е вече близо. Нека отхвърлим делата, които принадлежат на мрака, и си сложим оръжията, които принадлежат на светлината.</verse>
				<verse number="13">Нека се държим благопристойно, както подобава на хора, които принадлежат на деня – не в разточителни пирове и пиянство, не в сексуални грехове и разгулен живот, не в раздори и завист.</verse>
				<verse number="14">Вместо това се облечете с Господ Исус Христос и не мислете как да задоволите грешната си човешка природа и как да изпълните злите си желания.</verse>
			</chapter>
			<chapter number="14">
				<verse number="1">Приемайте този, чиято вяра е слаба, и не спорете с него, независимо от това, че мислите по различен начин.</verse>
				<verse number="2">Един вярва, че може да яде всичко, а друг, чиято вяра е слаба, яде само зеленчуци.</verse>
				<verse number="3">Който яде всичко, не трябва да презира онзи, който не яде някои неща. И този, който не яде някои неща, не трябва да осъжда онзи, който яде всичко, защото Бог го е приел.</verse>
				<verse number="4">Кой си ти, че да съдиш чуждия слуга? Неговият господар решава дали той стои или пада. И ще стои, защото Господ има властта да го направи да стои.</verse>
				<verse number="5">Така също един човек цени определени дни повече от други, а друг цени еднакво всички дни. Всеки трябва да постъпва в съответствие с убежденията си.</verse>
				<verse number="6">Този, който счита някои дни за по-специални, го прави за Господа, и този, който яде всякаква храна, го прави за Господа, защото благодари на Бога. И този, който не яде всякаква храна, също го прави за Господа и благодари на Бога.</verse>
				<verse number="7">Защото никой от нас не живее за себе си и никой не умира за себе си.</verse>
				<verse number="8">Ако живеем – живеем за Господа, ако умираме – умираме за Господа и му принадлежим и в живота, и в смъртта си.</verse>
				<verse number="9">Затова и Христос умря и се върна към живота, за да бъде Господ и на мъртвите, и на живите.</verse>
				<verse number="10">Така че ти – защо осъждаш своя брат? Или ти – защо го презираш? Всички ние ще бъдем изправени пред Бога да бъдем съдени от него.</verse>
				<verse number="11">Защото Писанието казва: „Всички ще превият коляно пред мен и ще признаят, че аз съм Бог. И както е истина, че съм жив, така е истина и че това ще се случи – казва Господ.“</verse>
				<verse number="12">И така, всеки от нас ще отговаря пред Бога за своя собствен живот.</verse>
				<verse number="13">Затова, нека престанем да се съдим един друг, а да решим да не поставяме пречки или неща, които карат нашите братя и сестри да падат.</verse>
				<verse number="14">Като човек в Господ Исус зная и съм убеден, че няма храна, която сама по себе си да е нечиста, освен за този, който я смята за нечиста; тогава за него тя наистина е нечиста.</verse>
				<verse number="15">Ако заради храната, която ядеш, нараниш брат си, ти не постъпваш така, както изисква любовта. Недей чрез храната, която ядеш, да погубваш този, за когото умря Христос.</verse>
				<verse number="16">Не действайте така, че това, което смятате за добро, да се злослови от другите.</verse>
				<verse number="17">Защото в Божието царство са важни не храната и питието, а праведността, мирът и радостта, които дава Святият Дух.</verse>
				<verse number="18">Който служи на Христос, като живее така, ще радва Бога и ще има одобрението на другите хора.</verse>
				<verse number="19">Ето защо нека се стремим към това, което носи мир, и това, което ни помага да се укрепваме взаимно.</verse>
				<verse number="20">Не позволявай храната ти да унищожи Божието дело. Всичко е чисто и можеш да го ядеш, но е грешно да ядеш нещо, което ще накара някой друг да извърши грях.</verse>
				<verse number="21">По-добре е да не ядеш месо, да не пиеш вино и да не вършиш нищо, което може да накара брат ти да извърши грях.</verse>
				<verse number="22">Нека убежденията ти бъдат тайна между теб и Бога. Благословен е онзи, който не се чувства виновен, когато постъпва така, както смята за добре.</verse>
				<verse number="23">Но този, който се съмнява дали нещо е правилно или грешно, ще бъде осъден от Бога, ако изяде храна, която смята, че трябва да избягва, защото той не вярва, че това, което върши, е правилно, а всичко, което не се прави от убеждение, е грях.</verse>
			</chapter>
			<chapter number="15">
				<verse number="1">Ние, които сме силни във вярата, трябва да помагаме и носим заедно слабостите на онези, които не са силни, а не да угаждаме на себе си.</verse>
				<verse number="2">Всеки от нас трябва да се опитва да върши онова, което е угодно и полезно за ближния, и да му помага да укрепи вярата си.</verse>
				<verse number="3">Дори Христос не живя да угоди на себе си. Както казва Писанието за него: „Хулите на онези, които обиждаха теб, паднаха върху мен.“</verse>
				<verse number="4">Всичко, което е казано в Писанията, е казано за наше поучение, за да можем чрез търпението и насърчението, които Писанията ни дават, да имаме надежда.</verse>
				<verse number="5">И нека Богът на търпението и насърчението ви дари с разбирателство помежду ви така, както Христос Исус иска,</verse>
				<verse number="6">и всички заедно в един глас да прославяте Бога и Бащата на нашия Господ Исус Христос.</verse>
				<verse number="7">Затова, приемайте се един друг, както Христос ви прие. Така Бог ще се прослави.</verse>
				<verse number="8">Казвам ви, че Христос стана слуга на юдеите заради Божията истина, за да потвърди, че Бог ще изпълни обещанията си, дадени на предците,</verse>
				<verse number="9">и за да може езичниците да прославят Бога за милостта му към тях. Както казва Писанието: „Затова ще ти благодаря между езичниците и ще възпявам твоето име.“</verse>
				<verse number="10">Казано е също: „Радвайте се, езичници, заедно с онези, които принадлежат на Бога.“</verse>
				<verse number="11">И още: „Възхвалявайте Господа, всички вие, езичници, и нека всички народи го възхваляват.“</verse>
				<verse number="12">А Исая казва: „Ще се появи потомък от рода на Есей и ще се въздигне да царува над езичниците, и в него ще бъде тяхната надежда.“</verse>
				<verse number="13">Нека Богът на надеждата ви изпълни с радост и мир, като уповавате на него, за да прелива надеждата ви чрез силата на Святия Дух.</verse>
				<verse number="14">Братя и сестри, уверен съм, че сте изпълнени с добро и с всяко знание и можете сами да се учите един друг.</verse>
				<verse number="15">Но аз ви писах открито за някои неща, които искам да ви напомня отново. Направих това, защото Бог ме дари с тази специална дарба</verse>
				<verse number="16">да служа на Христос Исус сред езичниците. Аз служа на Бога, като проповядвам неговата Блага вест. Правя това, за да може езичниците да станат принос, който Бог ще приеме и освети чрез Святия Дух.</verse>
				<verse number="17">Гордея се в Христос Исус с труда си за Бога.</verse>
				<verse number="18">Не се осмелявам да говоря за това, което аз извърших, а за това, което Христос извърши чрез мен, за да доведе езичниците до подчинение на Бога, чрез моите думи и дела,</verse>
				<verse number="19">чрез силата на знамения и чудеса и чрез властта на Духа. Проповядвах Благата вест за Христос по всички земи от Ерусалим до Илирик и вече завърших това свое дело.</verse>
				<verse number="20">Винаги съм искал да проповядвам там, където името на Христос не е било чуто, за да не градя върху основата на друг,</verse>
				<verse number="21">а както казва Писанието: „Тези, на които не е говорено за него, ще видят и тези, които не са чули за него, ще разберат.“</verse>
				<verse number="22">Ето защо много пъти бях спиран да дойда при вас.</verse>
				<verse number="23">Но сега, когато приключих делото си по тези земи, и тъй като от много години желая да дойда при вас,</verse>
				<verse number="24">надявам се да ви посетя на път за Испания. Да, надявам се да ви видя при това свое пътуване и да получа вашата подкрепа за пътуването ми, след като първо имам щастието да постоя с вас известно време.</verse>
				<verse number="25">Но сега отивам в Ерусалим, за да служа на Божиите хора там,</verse>
				<verse number="26">защото вярващите в Македония и Ахая решиха да дадат помощ на Божиите хора в Ерусалим, които са бедни.</verse>
				<verse number="27">Да, те решиха да направят това, а имат и задължения към тях, защото както юдеите споделиха с езичниците духовните си блага, така и езичниците трябва да споделят с тях материалните си блага.</verse>
				<verse number="28">Когато завърша своята мисия и предам събраните пари в ръцете на бедните в Ерусалим, ще се отправя към Испания, минавайки през вашия град.</verse>
				<verse number="29">И зная, че когато дойда при вас, ще дойда с цялото Христово благословение.</verse>
				<verse number="30">Моля ви, братя и сестри, чрез нашия Господ Исус Христос и чрез любовта, която Духът ни дава, борете се заедно с мен в молитвите си към Бога за мен</verse>
				<verse number="31">да бъда избавен от невярващите в Юдея и помощта, която нося в Ерусалим, да бъде приета добре от Божиите хора там,</verse>
				<verse number="32">за да мога, ако такава е Божията воля, да дойда при вас с радост и да се освежа заедно с вас.</verse>
				<verse number="33">Богът на мира да бъде с всички ви. Амин.</verse>
			</chapter>
			<chapter number="16">
				<verse number="1">Препоръчвам ви Фива, наша сестра, дякониса в църквата в Кенхрея.</verse>
				<verse number="2">Приемете я в Господа, както подобава на Божии хора, и й помогнете с всичко, от което се нуждае от вас, защото тя много е помагала и на мен, и на други хора.</verse>
				<verse number="3">Поздравете Прискила и Акила, които работят заедно с мен в Христос Исус.</verse>
				<verse number="4">Те рискуваха живота си, за да спасят моя, за което не само аз съм им благодарен, но и всички църкви на езичниците.</verse>
				<verse number="5">Поздравете и църквата, която се събира в техния дом. Поздравете и моя скъп приятел Епенет, който беше първият в Азия, повярвал в Христос.</verse>
				<verse number="6">Поздравете Мария, която много се труди за вас.</verse>
				<verse number="7">Поздравете Андроник и Юния, мои сродници, които бяха в затвора заедно с мен и са едни от най-видните сред апостолите. Те станаха християни още преди мен.</verse>
				<verse number="8">Поздравете Амплий, моя скъп приятел в Господа.</verse>
				<verse number="9">Поздравете Урбан, който работи заедно с мен в Христос, и моя скъп приятел Стахий.</verse>
				<verse number="10">Поздравете Апелий, който беше поставен на изпитания и доказа, че е истински християнин. Поздравете всички от семейството на Аристовулий.</verse>
				<verse number="11">Поздравете сродника ми Иродион и всички от семейството на Наркис, които принадлежат на Господа.</verse>
				<verse number="12">Поздравете Трифена и Трифоса, които упорито се трудят в Господа. Поздравете моята скъпа приятелка Персида, която също много се труди в Господа.</verse>
				<verse number="13">Поздравете Руф, избрания в Господа, и майка му, която е и моя майка.</verse>
				<verse number="14">Поздравете Асинкрит, Флегонт, Ермий, Патрова, Ерм и всички братя в Христос, които са с тях.</verse>
				<verse number="15">Поздравете Филолог и Юлия, Нирей и сестра му, Олимпан и всички Божии хора с тях.</verse>
				<verse number="16">Поздравете се един друг със свята целувка. Всички Христови църкви ви поздравяват.</verse>
				<verse number="17">Братя и сестри, моля ви да внимавате много с тези, които причиняват разногласия сред хората и смущават вярата им, противно на учението, което сте приели. Стойте далеч от тях,</verse>
				<verse number="18">защото такива хора служат не на нашия Господ Христос, а на собствените си апетити и с ласкателни приказки и мили думи заблуждават хората, които не познават злото.</verse>
				<verse number="19">Вестта за вашето покорство стигна до всички вярващи и аз съм много щастлив за вас, но искам да постъпвате мъдро по отношение на доброто и да съхраните невинността си по отношение на злото.</verse>
				<verse number="20">Богът на мира скоро ще смачка Сатана и ще ви даде власт над него. Благодатта на нашия Господ Исус да бъде с вас.</verse>
				<verse number="21">Тимотей, който работи заедно с мен, ви поздравява. Поздравяват ви също и сродниците ми Луций, Ясон и Сосипатър.</verse>
				<verse number="22">Поздравявам ви в Господа и аз, Тертий, който записвам това послание.</verse>
				<verse number="23">Гай, в чийто дом живея аз и се събира цялата църква, също ви поздравява. Поздравяват ви още Ераст, градският ковчежник тук, и нашият брат Кварт.</verse>
				<verse number="24">[Благодатта на нашия Господ Исус Христос да бъде с всички вас. Амин.]</verse>
				<verse number="25">Слава на Бога, който може да укрепи вярата ви чрез Благата вест, която проповядвам. Това е посланието за Исус Христос, тайната истина, която Бог разкри и която векове наред беше скрита.</verse>
				<verse number="26">Но сега тя бе изявена чрез написаното от пророците и според заповедта на вечния Бог се извести на всички народи, за да повярват и да му се подчинят.</verse>
				<verse number="27">На единствено мъдрия Бог да бъде слава завинаги чрез Исус Христос! Амин.</verse>
			</chapter>
		</book>
		<book number="46">
			<chapter number="1">
				<verse number="1">От Павел, чрез Божията воля призован да бъде апостол на Христос Исус, и от брат Состен.</verse>
				<verse number="2">До църквата на Бога в Коринт, до хората, посветили се на служба в Христос Исус, призовани да бъдат Божий свят народ, заедно с всички, които където и да са, призовават името на нашия Господ Исус Христос – техния и наш Господ.</verse>
				<verse number="3">Благодат и мир на вас от Бога, нашия Баща, и от Господ Исус Христос.</verse>
				<verse number="4">Винаги благодаря на моя Бог за вас заради благодатта, която Бог ви е дал чрез Христос Исус,</verse>
				<verse number="5">защото чрез него бяхте богато благословени: във всяко слово и всяко знание.</verse>
				<verse number="6">Свидетелството за Христос бе затвърдено сред вас</verse>
				<verse number="7">и вие не сте лишени от нито един дар, докато копнеете нашият Господ Исус Христос да се открие.</verse>
				<verse number="8">Той ще ви пази силни до края, така че никой да не може да ви обвини в Деня на нашия Господ Исус Христос.</verse>
				<verse number="9">Верен е Бог, който ви призова да имате общение с неговия Син Исус Христос, нашия Господ.</verse>
				<verse number="10">Но аз ви умолявам, братя и сестри, в името на нашия Господ Исус Христос, всички да сте съгласни помежду си и да няма разделения сред вас, а да бъдете напълно единни в помислите и целите си.</verse>
				<verse number="11">Защото разбрах от хората от дома на Хлоя, че помежду ви има раздори.</verse>
				<verse number="12">Имам предвид това, че всеки от вас говори: „Аз принадлежа на Павел“, „Аз принадлежа на Аполос“, „Аз принадлежа на Кифа “ или „Аз принадлежа на Христос“.</verse>
				<verse number="13">Нима Христос е разделен? Павел ли умря на кръста за вас? И в името на Павел ли бяхте кръстени?</verse>
				<verse number="14">Благодаря на Бога, че не кръстих никого от вас освен Крисп и Гай,</verse>
				<verse number="15">за да не може нито един от вас да каже, че е кръстен в моето име.</verse>
				<verse number="16">Кръстих също и хората от дома на Стефанино, но друг не помня да съм кръщавал.</verse>
				<verse number="17">Защото Христос ме изпрати не да кръщавам, а да проповядвам Благата вест: не като говоря с човешка мъдрост, за да не изгуби силата си посланието за Христовия кръст.</verse>
				<verse number="18">Посланието за кръста е глупост за онези, които се изгубват, но то е Божията сила за онези, които се спасяват.</verse>
				<verse number="19">Писанието казва: „Ще унищожа мъдростта на мъдрите и ще направя безполезен ума на умните.“</verse>
				<verse number="20">Къде е мъдрият човек? Къде е ученият? Къде е философът на този свят? Не е ли направил Бог глупава мъдростта на света?</verse>
				<verse number="21">Затова, след като светът не позна Бога чрез мъдростта си, Бог в своята мъдрост избра чрез „глупостта“ на посланието, което проповядваме, да спаси онези, които вярват.</verse>
				<verse number="22">Така юдеите искат знамения, гърците търсят мъдрост,</verse>
				<verse number="23">а ние проповядваме Христос, разпънат на кръста – послание, което за юдеите е обида, а за езичниците – глупост.</verse>
				<verse number="24">Но за онези, които са призовани, както сред юдеите, така и сред гърците, Христос е Божията сила и Божията мъдрост.</verse>
				<verse number="25">Защото Божията „глупост“ е по-мъдра от човешката мъдрост и Божията „слабост“ е по-силна от човешката сила.</verse>
				<verse number="26">Братя и сестри, помислете какви бяхте, когато Бог ви призова. Малко от вас бяха мъдри според човешките критерии. Малко от вас имаха власт и малко от вас бяха от благородно потекло.</verse>
				<verse number="27">Но Бог избра това, което светът смята за глупаво, за да засрами мъдрите. Бог избра това, което светът смята за слабо, за да засрами силните.</verse>
				<verse number="28">Бог избра това, което светът смята за унизено и презряно, това, което е „нищо“, за да премахне онова, което е „нещо“,</verse>
				<verse number="29">така че никой да не може да се хвали пред Бога.</verse>
				<verse number="30">Но той е изворът на вашия живот в Христос Исус, който според действието на Бога стана наша мъдрост, праведност, освещение и изкупление,</verse>
				<verse number="31">за да може, както казва Писанието: „Който се хвали, да се хвали с това, което Господ е направил.“</verse>
			</chapter>
			<chapter number="2">
				<verse number="1">Братя и сестри, когато дойдох при вас, аз не дойдох, за да ви изявя Божията тайна истина с превзети думи или човешка мъдрост.</verse>
				<verse number="2">Защото реших докато съм сред вас, да забравя всичко освен Исус Христос и неговата смърт на кръста.</verse>
				<verse number="3">Така че когато дойдох при вас, бях слаб и целият треперех от страх,</verse>
				<verse number="4">и поучавах и проповядвах не с мъдри думи, които убеждават хората, а със силни доказателства от Духа,</verse>
				<verse number="5">за да се основава вярата ви не на човешката мъдрост, а на Божията сила.</verse>
				<verse number="6">Ние учим на мъдрост онези, които са зрели, но не на мъдростта на този свят, нито на мъдростта на управниците на този свят, чиято власт е към своя край.</verse>
				<verse number="7">Ние учим на тайната Божия мъдрост, която бе скрита от хората и която Бог бе предназначил за наша слава още преди сътворението на света.</verse>
				<verse number="8">Нито един от управниците на света не знаеше тази мъдрост, защото ако я знаеха, нямаше да разпънат на кръста славния Господ,</verse>
				<verse number="9">но както казва Писанието: „Нито око е виждало, нито ухо е чувало, нито човешки ум си е представял това, което Бог е подготвил за онези, които го обичат.“</verse>
				<verse number="10">Но Бог ни разкри тази мъдрост чрез Духа, който изследва всичко, дори тайните дълбини на Бога.</verse>
				<verse number="11">Защото никой не знае мислите на друг човек освен духът, който живее в този човек. Така никой освен Божият Дух не знае мислите на Бога.</verse>
				<verse number="12">Но на нас ни бе даден не духът, който принадлежи на света, а Духът, който идва от Бога, за да разберем всичко, с което Бог ни е дарил.</verse>
				<verse number="13">Когато говорим за тези неща, ние не го правим с думи, научени от човешката мъдрост, а с думи, на които Духът ни научи, и обясняваме духовните неща на онези, които имат Духа.</verse>
				<verse number="14">Без Духа човек не приема истините, които Божият Дух разкрива, защото за него те са глупост и той не може да ги разбере, тъй като те могат да бъдат преценени само духовно.</verse>
				<verse number="15">А който има Духа, преценява всичко, но него никой не може да го прецени, защото, както казва Писанието:</verse>
				<verse number="16">„Кой знае какво мисли Господ, за да може да му дава съвети?“ Но на нас ни е даден Христовият начин на мислене.</verse>
			</chapter>
			<chapter number="3">
				<verse number="1">Но аз, братя и сестри, в миналото не можех да ви говоря като на хора, които имат Духа, а трябваше да ви говоря като на хора от този свят, като на бебета в Христос.</verse>
				<verse number="2">Храних ви с мляко, а не с твърда храна, защото не бяхте готови да я приемете, както и сега не сте готови,</verse>
				<verse number="3">понеже сте все още хора от света. Защото щом като между вас има завист и раздори, нима това не показва, че сте хора от света и че постъпвате напълно по човешки?</verse>
				<verse number="4">Когато един казва: „Аз принадлежа на Павел“, а друг: „Аз принадлежа на Аполос“, не постъпвате ли като хора от света?</verse>
				<verse number="5">Кой е Аполос и кой е Павел? Те са само служители, чрез които вие повярвахте, и извършиха делото си така, както Бог бе възложил на всеки един.</verse>
				<verse number="6">Аз посях семето, Аполос го поля, но Бог го направи да порасне.</verse>
				<verse number="7">Ето защо, важен е не този, който сее, нито този, който полива, а Бог, който прави посятото да расте.</verse>
				<verse number="8">Този, който сее, и този, който полива, работят с една цел и всеки ще получи своята награда според труда си.</verse>
				<verse number="9">Ние заедно работим за Бога, а вие сте Божията нива и Божията постройка.</verse>
				<verse number="10">Според дарбата, която Бог ми даде, аз поставих основата като мъдър майстор-строител, а друг гради върху нея, но всеки трябва да внимава как гради.</verse>
				<verse number="11">Защото никой не може да положи основа, различна от тази, която вече е положена, и тази основа е Исус Христос.</verse>
				<verse number="12">Когато хората градят върху тази основа, независимо дали използват злато, сребро, скъпоценни камъни, дърво, сено или слама,</verse>
				<verse number="13">работата на всеки ще се види ясно, защото Денят, който ще дойде с огън, ще направи всичко ясно и същият този огън ще изпита работата на всеки, за да определи каква е.</verse>
				<verse number="14">И ако работата на някого – онова, което е построил върху основата – издържи, този човек ще получи награда.</verse>
				<verse number="15">Ако изгори, този, който го е построил, ще понесе щети, самият той обаче ще се спаси, но така, както се спасява човек, който успява да избяга от горяща сграда.</verse>
				<verse number="16">Нима не знаете, че вие сте Божият храм и Божият Дух живее във вас?</verse>
				<verse number="17">Ако някой разруши Божия храм, Бог ще го унищожи, защото Божият храм е свят, а този храм сте вие.</verse>
				<verse number="18">Не се заблуждавайте! Ако някой сред вас се смята за мъдър според стандартите на този свят, нека стане „глупав“, за да стане наистина мъдър.</verse>
				<verse number="19">Защото мъдростта на този свят е глупост в очите на Бога. Писанието казва: „Бог улавя мъдрите в техните хитрувания.“</verse>
				<verse number="20">Казано е също: „Господ знае, че мислите на мъдрите са безполезни.“</verse>
				<verse number="21">Ето защо никой не трябва да се хвали с хора, защото всичко е ваше:</verse>
				<verse number="22">Павел, Аполос и Кифа, светът, животът и смъртта, настоящето и бъдещето. Всичко принадлежи на вас,</verse>
				<verse number="23">а вие принадлежите на Христос, който принадлежи на Бога.</verse>
			</chapter>
			<chapter number="4">
				<verse number="1">Ето как трябва да се гледа на нас: като на Христови слуги и хора, на които са поверени тайните Божии истини.</verse>
				<verse number="2">И това, което се изисква от онези, на които е поверено нещо, е да оправдаят оказаното доверие.</verse>
				<verse number="3">Но за мен няма никакво значение дали ще ме съдите вие или който и да е човешки съд, нито аз съдя себе си,</verse>
				<verse number="4">защото – макар и съвестта ми да е чиста – не тази е причината да бъда оправдан. Господ е този, който ме съди.</verse>
				<verse number="5">Затова не съдете за нищо преждевременно, преди да е дошъл Господ. Той ще освети скритото в мрак и ще разкрие намеренията на сърцата. Тогава Бог ще даде на всеки похвалата, която е заслужил.</verse>
				<verse number="6">Братя и сестри, казах тези неща за Аполос и за мен заради вас, като пример, от който да разберете значението на думите: „Следвайте само това, което е писано“, за да не се възгордявате и да не отдавате предпочитания на един за сметка на друг.</verse>
				<verse number="7">Кой казва, че ти си по-добър от останалите? И кое от това, което имаш, не ти е било дадено? А след като всичко ти е било дадено, защо тогава се гордееш така, сякаш не ти е било подарено?</verse>
				<verse number="8">Мислите, че сега имате всичко, което ви е нужно, и сте вече богати. Мислите, че сте станали царе без нас. Бих искал наистина да сте царе, за да царуваме и ние с вас!</verse>
				<verse number="9">Защото мисля, че Бог отреди на нас, апостолите, последното място, като на мъже, обречени на смърт, тъй като станахме зрелище за цял свят – и за ангелите, и за хората.</verse>
				<verse number="10">Ние сме глупави заради Христос, но вие сте мъдри в Христос. Ние сме слаби, но вие сте силни. Вие сте почитани, а ние – презрени.</verse>
				<verse number="11">Дори и сега все още сме гладни и жадни, облечени в дрипи, бити и бездомни.</verse>
				<verse number="12">Работим неуморно, за да изкараме прехраната си. Когато ни проклинат – благославяме, когато ни преследват – търпим,</verse>
				<verse number="13">когато ни хулят – отвръщаме с добра дума. И досега хората се отнасят с нас като с боклука на света, измета на обществото.</verse>
				<verse number="14">Пиша това не за да ви накарам да се срамувате, а ви предупреждавам като свои скъпи деца.</verse>
				<verse number="15">Защото дори и да имате десет хиляди наставника в Христос, нямате много бащи, понеже аз съм този, който стана ваш баща в Христос Исус чрез Благата вест.</verse>
				<verse number="16">Ето защо ви умолявам: подражавайте ми.</verse>
				<verse number="17">Затова изпратих при вас Тимотей, мое скъпо и вярно дете в Господа, който ще ви напомня принципите, които следвам в своя живот в Христос Исус, както ги поучавам навсякъде във всички църкви.</verse>
				<verse number="18">Мислейки, че няма отново да ви посетя, някои се възгордяха.</verse>
				<verse number="19">Но аз ще дойда при вас скоро, ако такава е Божията воля, и тогава ще видя не колко красноречиви, а колко силни са тези, които са се възгордели.</verse>
				<verse number="20">Защото Божието царство не е въпрос на красноречие, а на сила.</verse>
				<verse number="21">Кое предпочитате: с пръчка в ръка ли да дойда при вас, за да ви накажа, или с любов и кротък дух?</verse>
			</chapter>
			<chapter number="5">
				<verse number="1">Говори се, че сред вас има сексуални грехове, които не се срещат дори сред езичниците: казват, че някой живее с мащехата си!</verse>
				<verse number="2">А вие сте се възгордели, макар че по-скоро би трябвало да скърбите. Този, който е извършил това дело, трябва да бъде отстранен от вашата общност.</verse>
				<verse number="3">Що се отнася до мен, въпреки че тялом не съм с вас, аз присъствам духом и вече съм осъдил човека, който е извършил този грях.</verse>
				<verse number="4">Съберете се заедно в името на нашия Господ Исус. Моят дух ще бъде сред вас. Със силата на нашия Господ Исус</verse>
				<verse number="5">трябва да предадете такъв човек на Сатана, за да се погуби грешната му човешка природа, така че в Господния Ден духът му да бъде спасен.</verse>
				<verse number="6">Вашето самодоволство не е добро. Не знаете ли, че „малко мая заквасва цялото тесто“?</verse>
				<verse number="7">Изхвърлете старата мая, за да бъдете ново тесто. Вие сте безквасен хляб, защото Христос, нашето пасхално агне, беше пожертван заради нас.</verse>
				<verse number="8">Затова нека непрестанно празнуваме Пасхата не с хляб, приготвен със старата мая, която е маята на злината и злобата, а с безквасен хляб – хляба на искреността и истината.</verse>
				<verse number="9">Писах ви в писмото си, че не трябва да общувате с онези, които вършат сексуални грехове.</verse>
				<verse number="10">Не искам да кажа, че изобщо не трябва да общувате с всички хора в този свят, които вършат сексуални грехове или са алчни, измамници или идолопоклонници, защото тогава ще трябва да се изолирате от целия свят.</verse>
				<verse number="11">Това, което ви писах, е да не общувате с някой, който нарича себе си брат в Христос, а върши сексуални грехове и е алчен, идолопоклонник, клеветник, пияница или измамник. Дори не сядайте да се храните с такъв човек!</verse>
				<verse number="12">Защото нима аз съм този, който трябва да съди хората извън църквата? Тях Бог ще ги съди.</verse>
				<verse number="13">Но вие трябва да съдите хората, които са част от църквата. Писанието казва: „Изгонете злия човек сред вас.“</verse>
			</chapter>
			<chapter number="6">
				<verse number="1">Ако някой от вас има спор с друг човек, защо се осмелява да се обръща към съда на грешниците вместо към Божиите святи хора?</verse>
				<verse number="2">Или не знаете, че Божиите святи хора ще съдят света? А след като вие ще съдите света, нима не сте достойни да отсъдите относно най-незначителни въпроси?</verse>
				<verse number="3">Не знаете ли, че ще съдим дори и ангелите? А какво остава за обикновените житейски неща!</verse>
				<verse number="4">Затова, когато имате обикновени житейски спорове, не давайте правосъдието в ръцете на хора, които нямат думата в църквата.</verse>
				<verse number="5">Казвам това, за да се засрамите. Нима няма сред вас някой мъдър човек, който да разреши споровете между двама братя,</verse>
				<verse number="6">та става така, че един брат се съди с друг, и то пред невярващи?</verse>
				<verse number="7">Всъщност вече сте победени, щом се съдите един друг. Защо вместо това не оставите да извършат неправда към вас? Защо не оставите да ви ограбят?</verse>
				<verse number="8">Напротив: самите вие вършите неправди и ограбвате, и при това своите братя и сестри в Христос!</verse>
				<verse number="9">Нима не знаете, че хората, които вършат зло, няма да наследят Божието царство? Не се заблуждавайте! Няма да го наследят нито онези, които вършат сексуални грехове, нито идолопоклонниците, нито прелюбодейците, нито мъжете, които позволяват да бъдат използвани за хомосексуални връзки, нито мъжете, които практикуват хомосексуализъм,</verse>
				<verse number="10">нито крадците, нито алчните, нито пияниците, нито клеветниците, нито измамниците.</verse>
				<verse number="11">А такива бяха някои от вас, но бяхте очистени, бяхте отделени за служба на Бога и станахте праведни в името на Господ Исус Христос и чрез Духа на нашия Бог.</verse>
				<verse number="12">„Всичко ми е позволено“, но не всичко е полезно. Да, „всичко ми е позволено“, но няма да позволя на нищо да ме владее.</verse>
				<verse number="13">„Храната е за стомаха и стомахът е за храната“ – това е вярно, но Бог ще сложи край и на едното, и на другото. Нашите тела не са за сексуални грехове, а за да служим на Господа, и Господ е за телата ни.</verse>
				<verse number="14">Бог не само възкреси Господа, но чрез своята власт ще възкреси и нас.</verse>
				<verse number="15">Не знаете ли, че телата ви са части на Христос? Нима ще взема това, което е част на Христос, и ще го свържа с проститутка? В никакъв случай!</verse>
				<verse number="16">Или не знаете, че този, който се свързва физически с проститутка, става едно цяло с нея? Писанието казва: „Двамата ще станат едно цяло.“</verse>
				<verse number="17">А този, който се свързва с Господа, се слива в един дух с него.</verse>
				<verse number="18">Бягайте от сексуалния грях. Всеки друг грях, който човек може да извърши, е извън тялото му, но който върши сексуален грях, върши грях срещу собственото си тяло.</verse>
				<verse number="19">Нима не знаете, че тялото ви е храм на Святия Дух, който е във вас и който ви е даден от Бога, и че не принадлежите на себе си?</verse>
				<verse number="20">Бог ви купи и заплати цената; затова прославете Бога с телата си.</verse>
			</chapter>
			<chapter number="7">
				<verse number="1">Сега за онова, за което ми писахте: добре е човек да не се жени,</verse>
				<verse number="2">но поради опасността от сексуални грехове, всеки мъж трябва да има своя съпруга и всяка жена трябва да има свой съпруг.</verse>
				<verse number="3">Мъжът трябва да дава на жена си това, което й дължи като на съпруга, а така също жената трябва да дава на мъжа си това, което му дължи като на съпруг.</verse>
				<verse number="4">Не жената е господар на тялото си, а мъжът й. Така също не мъжът е господар на тялото си, а жена му.</verse>
				<verse number="5">Не се лишавайте един от друг, освен ако сте се споразумели да бъде така за известно време, за да се посветите на молитва и след това отново да бъдете заедно, за да не може Сатана да ви изкушава поради вашата неспособност да се владеете.</verse>
				<verse number="6">Но казвам това само като съвет, а не като заповед.</verse>
				<verse number="7">Бих искал всички хора да са като мен, но всеки е получил различен дар от Бога и един живее по един начин, а друг – по друг.</verse>
				<verse number="8">А сега за неженените и вдовиците ще кажа следното: добре е, ако те останат неженени като мен.</verse>
				<verse number="9">Но ако не могат да се въздържат, нека да се оженят, защото е по-добре да се оженят, отколкото да изгарят в желание.</verse>
				<verse number="10">А за тези, които са женени, давам заповед (всъщност не аз я давам, а Господ): жената не трябва да напуска мъжа си,</verse>
				<verse number="11">а ако го напусне, трябва да не се омъжва отново или да се върне при мъжа си. Мъжът също не трябва да се развежда с жена си.</verse>
				<verse number="12">За останалите казвам (и го казвам аз, а не Господ): ако някой брат има невярваща жена и тя е съгласна да живее с него, той не трябва да се развежда с нея.</verse>
				<verse number="13">И ако някоя жена има невярващ мъж и той е съгласен да живее с нея, тя не трябва да се развежда с него,</verse>
				<verse number="14">защото невярващият мъж се освещава чрез връзката си с вярващата жена и невярващата жена се освещава чрез връзката си с вярващия брат. Ако не беше така, децата ви щяха да бъдат нечисти, а сега са осветени.</verse>
				<verse number="15">Но ако невярващият поиска да се разведе, оставете го да направи това. В такъв случай вярващият брат или сестра са свободни. Бог ни призова да живеем в мир.</verse>
				<verse number="16">Защото откъде знаеш, жено, дали няма да спасиш своя мъж? Или откъде знаеш, мъжо, дали няма да спасиш своята жена?</verse>
				<verse number="17">Всеки трябва да живее така, както Господ е определил за него и както Бог го е призовал. Така наставлявам във всички църкви.</verse>
				<verse number="18">Ако някой е бил вече обрязан, когато Бог го е призовал, не трябва да крие обрязването си. Ако някой е бил призован, без да бъде обрязан, не трябва да се обрязва.</verse>
				<verse number="19">Обрязването или необрязването не означават нищо – важно е следването на Божиите заповеди.</verse>
				<verse number="20">Всеки трябва да остане така, както е бил, когато Бог го е призовал.</verse>
				<verse number="21">Роб ли си бил, когато Бог те е призовал? Това не трябва да те тревожи. Но ако можеш да станеш свободен, използвай възможността.</verse>
				<verse number="22">Защото този, който е бил роб, когато Бог го е призовал, е свободен в Господа, така както този, който е бил свободен, когато Бог го е призовал, е роб на Христос.</verse>
				<verse number="23">Той ви купи и заплати цената; затова не ставайте роби на хора.</verse>
				<verse number="24">Братя и сестри, всеки трябва да остане пред Бога такъв, какъвто е бил, когато Бог го е призовал.</verse>
				<verse number="25">Сега за онези, които не са женени: нямам заповед от Господа, но ви давам мнението си като човек, на когото можете да вярвате, защото Господ ми е показал милост.</verse>
				<verse number="26">Ето какво мисля аз: поради сегашните трудни времена добре е човек да остане неженен като мен.</verse>
				<verse number="27">Ако си свързан с жена, не търси освобождение, а ако си се освободил, не си търси жена.</verse>
				<verse number="28">Но ако се ожениш, не вършиш грях. И ако девойка се омъжи, не върши грях. Но такива хора ще трябва да понасят трудности в този живот, а аз се опитвам да ви предпазя от това.</verse>
				<verse number="29">Ето какво ще ви кажа, братя и сестри: времето изтича. Отсега нататък онези, които имат жени, трябва да живеят така, сякаш нямат,</verse>
				<verse number="30">онези, които скърбят – така, сякаш не скърбят, онези, които се радват – така, сякаш не се радват, онези, които купуват – така, сякаш не притежават нищо,</verse>
				<verse number="31">а онези, които се ползват от всичко, което светът им предлага – така, сякаш не се ползват от нищо, защото светът, такъв, какъвто е сега, е преходен.</verse>
				<verse number="32">Искам да нямате грижи. Нежененият човек се грижи за Господните дела и как да угоди на Господа.</verse>
				<verse number="33">А жененият човек се грижи за житейски неща и как да угоди на жена си</verse>
				<verse number="34">и затова е раздвоен. Така неомъжената жена или девойка се грижи за Господните дела, за да бъде тя свята в тяло и в дух, а омъжената жена се грижи за житейските неща и как да угоди на мъжа си.</verse>
				<verse number="35">Казвам това за ваше добро, не за да ви налагам ограничения, а заради добрия ред и за да сте посветени на Господа, без нищо да ви отвлича.</verse>
				<verse number="36">Ако някой смята, че не постъпва както е редно към годеницата си, ако тя вече прехвърля идеалната за женитба възраст и той мисли, че трябва да се оженят, да направи това, което иска: не е грях да се оженят.</verse>
				<verse number="37">Но този, който е твърд в сърцето си, никой не го принуждава, господар е на желанията си и е решил в сърцето си да не се жени за годеницата си, ще направи добре.</verse>
				<verse number="38">И така, този, който се оженва за годеницата си, постъпва добре, а този, който не се оженва за нея – още по-добре.</verse>
				<verse number="39">Жената е свързана в брак, докато мъжът й е жив, но ако той умре, е свободна да се омъжи за когото иска, при условие, че бракът е в Господа.</verse>
				<verse number="40">Но според мен тя ще е по-щастлива, ако остане така, както е, а мисля, че и аз имам Божия Дух.</verse>
			</chapter>
			<chapter number="8">
				<verse number="1">А сега за храната, принесена в жертва на идоли: знаем, че „всички имаме знание“. Но знанието възгордява, а любовта укрепява.</verse>
				<verse number="2">Ако някой мисли, че знае нещо, той не знае нищо така, както трябва да го знае.</verse>
				<verse number="3">Но ако някой обича Бога, Бог го познава.</verse>
				<verse number="4">И така, по въпроса за храната, принесена в жертва на идоли – знаем, че истински идол в света не съществува и че Бог е само един.</verse>
				<verse number="5">И въпреки че и на небето, и на земята има много „богове“, както хората ги наричат (а наистина има много „богове“ и много „господари“),</verse>
				<verse number="6">за нас има само един Бог – Отец, от когото идва всичко и за когото живеем, и има само един Господ – Исус Христос, чрез когото съществува всичко и чрез когото живеем.</verse>
				<verse number="7">Но не всички хора знаят това. Някои доскоро се покланяха на идоли и когато ядат месо, принесено в жертва, гледат на него като на посветено на идол и слабата им съвест се осквернява.</verse>
				<verse number="8">Но храната не ни приближава към Бога и нито губим, ако не ядем, нито печелим, ако ядем.</verse>
				<verse number="9">Само внимавайте това ваше право да не стане причина слабите да паднат.</verse>
				<verse number="10">Защото ако някой, който е слаб, види теб, който имаш знание, да ядеш в езически храм, няма ли съзнанието на слабия да го насърчи до такава степен, че да започне да яде месото, принесено в жертва на идоли?</verse>
				<verse number="11">Слабият ще бъде погубен заради твоето знание, същият твой брат, за когото Христос умря!</verse>
				<verse number="12">И така, съгрешавайки спрямо своите братя и сестри, като ги карате да извършат нещо, противно на слабата им съвест, вие съгрешавате спрямо Христос.</verse>
				<verse number="13">Затова, ако храната изкушава моя брат да съгреши, никога няма да ям месо, за да не го изкушавам да съгреши.</verse>
			</chapter>
			<chapter number="9">
				<verse number="1">Не съм ли свободен? Не съм ли апостол? Не съм ли видял Исус, нашия Господ? Не сте ли вие моето дело в Господа?</verse>
				<verse number="2">Дори и да не съм апостол за другите, за вас съм апостол, защото вие сте печатът, който доказва моето апостолство в Господа.</verse>
				<verse number="3">На тези, които ме разпитват, казвам в своя защита така:</verse>
				<verse number="4">Нямам ли право да ям и да пия?</verse>
				<verse number="5">Нямам ли право да се оженя за вярваща жена както другите апостоли и Господните братя, и Кифа?</verse>
				<verse number="6">И нима само аз и Варнава трябва да работим за прехраната си?</verse>
				<verse number="7">Кой служи войник на свои разноски? Кой сади лозе и не яде плодовете му? И кой се грижи за стадо и не пие млякото му?</verse>
				<verse number="8">Не казвам всичко това само от човешка гледна точка. Нима и законът не казва същото?</verse>
				<verse number="9">Защото в закона на Моисей е писано: „Не връзвай устата на вол, който вършее.“ Но нима за воловете се грижи Бог?</verse>
				<verse number="10">Не казва ли това за нас? Да, за нас е написано това, защото този, който оре, трябва да оре с надежда и този, който вършее – с очакване да получи своя дял от реколтата.</verse>
				<verse number="11">А нима е твърде много ние, които посяхме у вас зърното на духовното, да искаме да пожънем от вас материални блага?</verse>
				<verse number="12">Ако други имат правото да вземат неща от вас, нямаме ли ние повече основания от тях? Но ние не сме се възползвали от това свое право и понасяме всичко, за да не поставяме пречки по пътя на Благата вест за Христос.</verse>
				<verse number="13">Не знаете ли, че онези, които работят в храма, получават храната си от храма и онези, които служат редовно при олтара, си делят помежду си това, което е принесено в дар?</verse>
				<verse number="14">Така и Господ заповяда онези, които изявяват Благата вест, да получават прехраната си от това.</verse>
				<verse number="15">Но аз не съм се възползвал от никое от тези свои права. И написах това не за да се приложи в моя случай, защото по-скоро ще умра, отколкото да позволя на някого да ми отнеме правото да се гордея.</verse>
				<verse number="16">Защото нямам причина да се гордея с това, че проповядвам Благата вест, понеже това е мое задължение и горко ми, ако не го изпълнявах!</verse>
				<verse number="17">Ако правя това по свой избор, заслужавам награда, но ако ми е поверена тази задача и правя това не по свой избор,</verse>
				<verse number="18">каква е наградата ми тогава? Тя е в това, че мога да проповядвам Благата вест безплатно и да не се възползвам от правата, които ми дава проповядването на Благата вест.</verse>
				<verse number="19">Защото, въпреки че съм свободен от всички, аз станах роб на всички, за да мога да спечеля повечето от тях.</verse>
				<verse number="20">За юдеите станах като юдеин, за да мога да ги спечеля. За онези, които са подчинени на закона, станах като човек, който е подчинен на закона (въпреки че аз самият не съм подчинен на закона), за да мога да ги спечеля.</verse>
				<verse number="21">За онези, които не са подчинени на закона, станах като човек, който не е подчинен на закона (въпреки че аз не съм без Божий закон – подчинен съм на Христовия закон), за да мога да ги спечеля.</verse>
				<verse number="22">Станах слаб за слабите, за да ги спечеля. Станах всичко за всички, за да мога по всякакъв начин да спася част от тях.</verse>
				<verse number="23">Правя всички тези неща заради Благата вест, за да мога да споделя благословенията й.</verse>
				<verse number="24">Нима не знаете, че всички състезатели на стадиона бягат, но само един получава наградата? Бягайте така, че вие да я спечелите!</verse>
				<verse number="25">Всеки участник в едно състезание упражнява самоконтрол във всичко, за да бъде увенчан с тленен лавров венец, а ние се състезаваме, за да спечелим венец, който трае вечно.</verse>
				<verse number="26">Ето така бягам аз – като човек, който има цел, и така се боксирам – като човек, който не нанася удари във въздуха.</verse>
				<verse number="27">Изтощавам и подчинявам тялото си, за да не стане така, че проповядвайки на други, аз самият да бъда отхвърлен от Бога.</verse>
			</chapter>
			<chapter number="10">
				<verse number="1">Братя и сестри, искам да знаете, че всичките ни предци бяха под облака и всички пресякоха морето.</verse>
				<verse number="2">Всички те бяха кръстени в облака и в морето като последователи на Моисей.</verse>
				<verse number="3">Всички ядоха една и съща духовна храна</verse>
				<verse number="4">и всички пиха едно и също духовно питие, защото пиеха от духовния камък, който ги съпровождаше, и този камък беше Христос.</verse>
				<verse number="5">Но повечето бяха погубени в пустинята, защото Бог им се разгневи.</verse>
				<verse number="6">Всичко това се случи като пример за нас, така че да не бъдем хора, които желаят да вършат зло като тях.</verse>
				<verse number="7">Не бъдете идолопоклонници като някои от тях. Както казва Писанието: „Хората седнаха да ядат и да пият и станаха да играят.“</verse>
				<verse number="8">И нека не вършим сексуални грехове като някои от тях, което беше причина двадесет и три хиляди да умрат само за един ден!</verse>
				<verse number="9">И нека не изпитваме Христос като някои от тях, поради което загинаха от змиите.</verse>
				<verse number="10">И не се оплаквайте като някои от тях, поради което бяха погубени от ангела на смъртта.</verse>
				<verse number="11">Тези неща се случиха с тях като пример и бяха записани, за да предупредят нас, които живеем във време, когато светът е към своя край.</verse>
				<verse number="12">Ето защо този, който мисли, че стои здраво, трябва да внимава, за да не падне.</verse>
				<verse number="13">Когато сте подложени на изпитание, помнете, че и други са били изпитани по същия начин. Но Бог държи на думата си. Той няма да позволи изпитанието пред вас да е по-голямо, отколкото можете да понесете, и заедно с изпитанието ще ви посочи и изход, за да можете да устоите.</verse>
				<verse number="14">В заключение, скъпи мои, ще ви кажа да бягате от идолопоклонството.</verse>
				<verse number="15">Говоря ви като на разумни хора. Отсъдете сами това, което казвам.</verse>
				<verse number="16">Нали чашата на благословение, за която благодарим, е начин да имаме общение в кръвта на Христос и хлябът, който разчупваме – начин да имаме общение в тялото на Христос?</verse>
				<verse number="17">И щом има един хляб, значи всички ние сме едно тяло, защото всички споделяме този един хляб.</verse>
				<verse number="18">Вижте народа на Израел. Нали тези, които ядат принесеното в жертва, имат общение в олтара?</verse>
				<verse number="19">Не искам да кажа, че храната, принесена в жертва на идоли, значи нещо или че идолите значат нещо.</verse>
				<verse number="20">Напротив – това, което принасят в жертва, е жертвоприношение пред демони, а не пред Бога, и не искам вие да имате общение с демоните!</verse>
				<verse number="21">Не можете да пиете и от Господната чаша, и от чашата на демоните. Не можете да участвате и в трапезата на Господа, и в трапезата на демоните.</verse>
				<verse number="22">Нима се опитваме да накараме Господа да ревнува и нима сме по-силни от него?</verse>
				<verse number="23">„Всичко ни е позволено.“ Да, но не всичко е полезно. „Всичко ни е позволено“, но не всичко укрепява.</verse>
				<verse number="24">И нека всеки се грижи не за собствените си интереси, а за интересите на другите.</verse>
				<verse number="25">Яжте всяко месо, което се продава на пазара, без да разпитвате откъде е, за да успокоявате съвестта си.</verse>
				<verse number="26">Защото, както казва Писанието: „Земята и всичко на нея принадлежи на Господа.“</verse>
				<verse number="27">Ако някой от невярващите ви покани и решите да отидете, яжте всичко, което сложат пред вас, без да разпитвате за месото заради съвестта си.</verse>
				<verse number="28">Но ако някой ви каже, че то е било принесено в жертва на идол, не яжте заради човека, който ви го е казал и заради съвестта.</verse>
				<verse number="29">Като казвам „съвест“, имам предвид не вашата, а тази на другия човек. Защото свободата ми не трябва да бъде ограничавана от нечия чужда съвест.</verse>
				<verse number="30">И ако се нахраня с благодарност, няма причина да ме обвиняват в богохулство заради нещо, за което благодаря на Бога.</verse>
				<verse number="31">Така че, дали ядете или пиете, или вършите нещо друго, правете всичко за Божия слава.</verse>
				<verse number="32">Не пречете нито на юдеи, нито на гърци или на тези, които принадлежат на Божията църква,</verse>
				<verse number="33">така както аз самият се опитвам всякак да угодя на всички, като търся не това, което е добро за мен, а това, което е добро за всички, за да бъдат те спасени.</verse>
			</chapter>
			<chapter number="11">
				<verse number="1">Следвайте моя пример, както аз следвам примера на Христос.</verse>
				<verse number="2">Аз ви хваля, защото ме помните във всичко и следвате точно ученията, така както ви ги предадох.</verse>
				<verse number="3">Но искам да знаете, че Христос е глава на всеки мъж и мъжът е глава на жената, а Бог е глава на Христос.</verse>
				<verse number="4">Всеки мъж, който се моли или пророкува с покрита глава, посрамва главата си.</verse>
				<verse number="5">А всяка жена, която се моли или пророкува с непокрита глава, посрамва главата си. Защото това е същото както ако обръсне главата си.</verse>
				<verse number="6">Ако жената не покрива главата си, може също и да отреже косите си. Но понеже е срамно една жена да отреже косите си или да обръсне главата си, тя трябва да покрива главата си.</verse>
				<verse number="7">А мъжът не трябва да покрива главата си, защото той е Божият образ и слава, а жената е славата на мъжа,</verse>
				<verse number="8">защото не мъжът бе създаден от жената, а жената – от мъжа.</verse>
				<verse number="9">И не мъжът бе създаден за жената, а жената – за мъжа.</verse>
				<verse number="10">Затова жената трябва да покрива главата си в знак на това, че е подвластна, а също и заради ангелите.</verse>
				<verse number="11">Но в Господа нито жената е независима от мъжа, нито мъжът е независим от жената,</verse>
				<verse number="12">защото както жената е създадена от мъжа, така и мъжът е роден от жена, а всичко е от Бога.</verse>
				<verse number="13">Сами преценете дали е прилично една жена да се моли на Бога с непокрита глава.</verse>
				<verse number="14">Нима самата природа не ви учи, че за мъжа е срамно да остави косата си дълга,</verse>
				<verse number="15">а за жената е чест да я носи дълга, защото косата й е дадена, за да покрива главата си?</verse>
				<verse number="16">Някои може да поискат да спорят, но нека подчертая, че нито ние, нито Божиите църкви следваме тяхната практика.</verse>
				<verse number="17">А с това, което сега ще ви кажа, няма да ви хваля, защото се събирате не за по-добро, а за по-лошо.</verse>
				<verse number="18">Първо, чувам, че когато се съберете, между вас има разцепления и вярвам, че в това има някаква истина.</verse>
				<verse number="19">А и трябва да има разделения сред вас, за да може достойните да изпъкнат!</verse>
				<verse number="20">И така, когато се съберете, вие всъщност не ядете Господната вечеря,</verse>
				<verse number="21">защото когато се храните, никой не чака останалите и един се напива, а друг остава гладен.</verse>
				<verse number="22">Нямате ли си къщи, в които да ядете и пиете? Или презирате Божията църква и се опитвате да засрамите бедните? Какво да ви кажа? Да ви похваля ли? За това няма да ви похваля.</verse>
				<verse number="23">Защото от Господа получих учението, което ви предадох: вечерта, когато бе арестуван, Господ Исус взе един хляб</verse>
				<verse number="24">и след като благодари, го разчупи и каза: „Това е моето тяло, което давам за вас. Правете това, за да ме помните.“</verse>
				<verse number="25">Също така, след като бяха свършили вечерята, взе чашата с вино и каза: „Тази чаша е новият завет, запечатан с моята кръв. Винаги, когато пиете това вино, правете го, за да ме помните.</verse>
				<verse number="26">Защото винаги, когато ядете този хляб и пиете тази чаша, вие известявате смъртта на Господа, докато той дойде.“</verse>
				<verse number="27">Който яде хляба или пие Господната чаша по недостоен начин, ще бъде виновен в грях срещу Господното тяло и кръв.</verse>
				<verse number="28">Но човек трябва да изпита себе си и тогава може да яде хляба и пие чашата.</verse>
				<verse number="29">Защото този, който яде и пие недостойно, си навлича присъда, понеже не разпознава тялото.</verse>
				<verse number="30">Ето защо има сред вас много слаби, болни и много умират.</verse>
				<verse number="31">Но ако изпитвахме себе си, нямаше да бъдем съдени.</verse>
				<verse number="32">А когато Господ ни съди, тогава получаваме наставление, за да не бъдем осъдени заедно с другите хора от този свят.</verse>
				<verse number="33">И така, братя и сестри, когато се събирате да се храните, изчаквайте се един друг.</verse>
				<verse number="34">Ако някой е гладен, да се нахрани вкъщи, за да не предизвиквате Божията присъда с вашите събирания. А останалото ще наредя, когато дойда.</verse>
			</chapter>
			<chapter number="12">
				<verse number="1">Сега за духовните дарби, братя и сестри – не искам да останете в неведение.</verse>
				<verse number="2">Знаете, че когато бяхте езичници, ви отклоняваха и служехте на неми идоли.</verse>
				<verse number="3">Затова искам да ви осведомя, че никой, който говори чрез Божия Дух, няма да каже: „Проклет да е Исус!“ И само чрез Святия Дух човек може да каже: „Исус е Господ!“</verse>
				<verse number="4">Има различни духовни дарби, но Духът, който дава тези дарби, е един и същ.</verse>
				<verse number="5">Има различни начини да се служи, но всички те са от един и същ Господ.</verse>
				<verse number="6">И има различни начини, по които Бог действа, но един и същ Бог върши всичко сред всички хора.</verse>
				<verse number="7">На всеки е дадено да се прояви у него Духът за всеобщо благо.</verse>
				<verse number="8">На един чрез Духа е дадена способността да говори с мъдрост, а на друг, чрез същия Дух – способността да говори със знание.</verse>
				<verse number="9">На един е дадена вяра чрез същия Дух, а на друг, също чрез него – дарби да лекува.</verse>
				<verse number="10">На някого е дадена силата да върши чудеса, а на друг – да пророкува. На един е дадена способността да различава добрите от лошите духове, на друг – да говори различни езици, а на трети – да обяснява езиците.</verse>
				<verse number="11">Но един и същ е Духът, който върши всичко това и определя различно за всеки – така, както пожелае.</verse>
				<verse number="12">И също както човешкото тяло е едно, но има много части, които, въпреки че са много, заедно оформят едно тяло, така е и с Христос.</verse>
				<verse number="13">Защото всички бяхме кръстени от действието на един Дух, за да станем част от едно тяло, независимо дали сме юдеи или езичници, роби или свободни, и от този един Дух всички бяхме напоени.</verse>
				<verse number="14">Човешкото тяло не се състои от една, а от много части.</verse>
				<verse number="15">И ако кракът каже: „Аз не принадлежа на тялото, защото не съм ръка“, нима това е причина той да престане да е част от тялото?</verse>
				<verse number="16">И ако ухото каже: „Аз не принадлежа на тялото, защото не съм око“, нима това е причина то да престане да бъде част от тялото?</verse>
				<verse number="17">Ако цялото тяло беше око, как щяхме да чуваме? И ако цялото тяло беше ухо, как щяхме да усещаме ароматите?</verse>
				<verse number="18">Но всъщност Бог е поставил всяка една част в тялото така, както той е пожелал, и е определил мястото на всяка от тях.</verse>
				<verse number="19">И ако всички те бяха само една част, къде щеше да е тялото?</verse>
				<verse number="20">Сега частите са много, а тялото е само едно.</verse>
				<verse number="21">Окото не може да каже на ръката: „Нямам нужда от теб.“ И главата не може да каже на краката: „Нямам нужда от вас.“</verse>
				<verse number="22">Точно обратното – частите на тялото, които изглеждат слаби, са най-необходими.</verse>
				<verse number="23">И към частите, които зачитаме по-малко, ние се отнасяме с по-голямо уважение. И към тези части, които не са представителни, се отнасяме със специално внимание,</verse>
				<verse number="24">защото нашите по-представителни части нямат нужда от такова отношение. Бог е създал тялото по такъв начин, че да даде по-голяма почит на по-несъвършените части, които са лишени от нея,</verse>
				<verse number="25">за да няма разделения в тялото, а различните части да се грижат еднакво една за друга.</verse>
				<verse number="26">Ако една част от тялото страда, всички други страдат заедно с нея. Ако на една част се окаже почит, всички части споделят радостта й.</verse>
				<verse number="27">Така вие сте тялото на Христос и всеки от вас е част от него.</verse>
				<verse number="28">Бог постави в църквата първо апостолите, след това пророците, после учителите, после хората със сила да вършат чудеса, после хората с дарба да лекуват, после хората, които помагат с делата си, хората с дарба да ръководят и хората с дарба да говорят други езици.</verse>
				<verse number="29">Нима всички са апостоли? Нима всички са пророци? Нима всички са учители? Нима всички вършат чудеса?</verse>
				<verse number="30">Нима всички имат дарбата да лекуват? Нима всички говорят други езици? Нима всички обясняват езици?</verse>
				<verse number="31">Но трябва да се стремите към по-големите дарби и сега ще ви покажа най-добрия път.</verse>
			</chapter>
			<chapter number="13">
				<verse number="1">Ако мога да говоря езиците на различните народи и дори тези на ангелите, но нямам любов в сърцето си, съм само една шумна камбана или дрънкащ цимбал.</verse>
				<verse number="2">Ако имам дарбата да пророкувам и зная всички Божии тайни, и имам цялото божествено знание и такава вяра, че да премествам планини, но нямам любов в сърцето си, аз съм нищо.</verse>
				<verse number="3">И ако едно по едно раздам всичко, което имам, за да нахраня онези, които са в нужда, и дори ако дам тялото си да бъде изгорено, но нямам любов в сърцето си, нищо не печеля.</verse>
				<verse number="4">Любовта е търпелива и блага. Тя не завижда, не се хвали,</verse>
				<verse number="5">не се възгордява и не е груба и егоистична. Любовта не е избухлива и злопаметна.</verse>
				<verse number="6">Тя не се радва на злото, а споделя радостта от истината.</verse>
				<verse number="7">Любовта винаги търпеливо приема всичко, винаги вярва, винаги се надява и винаги устоява.</verse>
				<verse number="8">Любовта никога няма да свърши, а пророческата дарба ще се прекрати, езиците ще престанат, знанието ще се прекрати.</verse>
				<verse number="9">Защото и знанието, и пророчествата ни са само частични.</verse>
				<verse number="10">А когато дойде съвършенството, това, което е частично, ще се прекрати.</verse>
				<verse number="11">Когато бях дете, говорех по детски, мислех по детски и разсъждавах по детски. Но сега, когато съм вече мъж, съм оставил детинското.</verse>
				<verse number="12">Сега виждаме мътно отражение в огледало, но когато дойде съвършенството, ще видим лице в лице. Сега знанието ми е частично, но тогава то ще е пълно, така както Бог ме познава напълно.</verse>
				<verse number="13">А дотогава остават тези три неща: вяра, надежда и любов; и най-велика от тях е любовта.</verse>
			</chapter>
			<chapter number="14">
				<verse number="1">Стремете се към любовта и ревностно желайте духовни дарби, и особено дарбата да пророкувате.</verse>
				<verse number="2">Този, който има дарбата да говори друг език, говори не на хората, а на Бога, защото никой не може да разбере какво казва. Той говори тайни чрез Духа.</verse>
				<verse number="3">А този, който пророкува, говори неща, които укрепват, насърчават и утешават хората.</verse>
				<verse number="4">Който има дарбата да говори друг език, укрепва себе си, а който има дарбата да пророкува, укрепва църквата.</verse>
				<verse number="5">Искам всички вие да имате дарбата да говорите други езици, но още повече искам да имате дарбата да пророкувате. Този, който пророкува, е по-велик от този, който говори други езици, освен ако той може да обясни това, което казва, за да се укрепи цялата църква.</verse>
				<verse number="6">Братя и сестри, ако дойда при вас и говоря други езици, каква полза ще имате, ако не ви донеса откровение, божествено знание, пророчество или учение?</verse>
				<verse number="7">Същото е и с неодушевените предмети, които издават звук, като флейтата и лирата – ако тези звуци не се различават ясно, как хората ще разберат каква мелодия свири флейтата или лирата?</verse>
				<verse number="8">И ако тръбата изсвири неясно, кой ще се подготви за битка?</verse>
				<verse number="9">Така и вие, ако произнасяте неразбираеми звуци, кой ще разбере какво сте казали? Ще говорите на вятъра.</verse>
				<verse number="10">В света несъмнено съществуват много езици и нито един от тях не е без свое значение.</verse>
				<verse number="11">Ето защо ако не зная значението на думите, ще бъда чужденец за този, който говори, и този, който говори, ще бъде чужденец за мен.</verse>
				<verse number="12">Същото се отнася и за вас: след като се стремите към духовни дарби, постарайте се да получите колкото можете повече от тях за укрепването на църквата.</verse>
				<verse number="13">Следователно този, който говори друг език, трябва да се моли също и да може да обясни думите си.</verse>
				<verse number="14">Защото ако се моля на друг език, духът ми се моли, но умът ми остава безплоден.</verse>
				<verse number="15">Какво да правя тогава? Ще се моля с духа си, но също и с ума си. Ще пея песни на възхвала с духа си, но също и с ума си.</verse>
				<verse number="16">Защото ако изречеш благословение само с духа си, как обикновеният слушател ще каже „Амин “ на твоята благодарствена молитва, ако не разбира това, което казваш?</verse>
				<verse number="17">Може да благодариш много хубаво, но не помагаш на другия човек да укрепне.</verse>
				<verse number="18">Аз благодаря на Бога, че моята дарба да говоря други езици е по-голяма от тази на всеки един от вас,</verse>
				<verse number="19">но в църквата предпочитам да изрека пет думи, които могат да се разберат, отколкото десет хиляди думи на друг език, така че да поуча и другите.</verse>
				<verse number="20">Братя и сестри, не бъдете като деца в мисленето си, а разсъждавайте като зрели хора, но по отношение на злото бъдете като невръстни деца.</verse>
				<verse number="21">Писанието казва: „Чрез хора, които говорят други езици, и чрез устните на чужденци ще говоря на тези хора, но дори и тогава те няма да ме послушат.“ Това казва Господ.</verse>
				<verse number="22">Така и дарбата за други езици е знак не за вярващите, а за невярващите. Пророческата дарба е знак не за невярващите, а за вярващите.</verse>
				<verse number="23">Ето защо ако цялата църква се събере и всички говорят други езици, ако влязат външни хора или невярващи, няма ли да кажат, че сте полудели?</verse>
				<verse number="24">Но ако всички пророкуват, когато влезе невярващ или външен човек, той ще осъзнае греха си чрез думите им, ще бъде осъден чрез думите им,</verse>
				<verse number="25">тайните на неговото сърце ще бъдат изявени и тогава той ще падне по очи и ще се поклони на Бога, казвайки: „Бог наистина е сред вас!“</verse>
				<verse number="26">Какво да правим тогава, братя и сестри? Когато се съберете, един има псалм, друг – поучение, трети – откровение, един говори чужд език, а друг обяснява думите му. Всичко трябва да се прави за укрепването на църквата.</verse>
				<verse number="27">Ако някой говори друг език, трябва да говорят двама или най-много трима, и то един по един, а някой да обяснява това, което се говори.</verse>
				<verse number="28">А ако няма кой да обяснява, те трябва да мълчат в църквата и да говорят на себе си и на Бога.</verse>
				<verse number="29">Двама или трима пророци трябва да говорят, а другите – да изпитват думите им.</verse>
				<verse number="30">Ако нещо бъде разкрито на друг човек, който седи, говорещият трябва да замълчи,</verse>
				<verse number="31">защото всички можете да пророкувате един след друг, за да може всички да се поучат и всички да бъдат насърчени.</verse>
				<verse number="32">Духовете, които вдъхновяват пророците, са под контрола на пророците.</verse>
				<verse number="33">Защото Бог носи не безредие, а мир. Както във всички църкви на Божиите святи хора,</verse>
				<verse number="34">жените трябва да мълчат в църквите. На тях не им е позволено да говорят и те трябва да се подчиняват, както казва и законът.</verse>
				<verse number="35">Ако искат да научат нещо, нека попитат мъжете си вкъщи, защото е срам за една жена да говори в църквата.</verse>
				<verse number="36">Нима от вас излезе Божието слово? И само до вас ли стигна?</verse>
				<verse number="37">Ако някой смята, че е пророк или че има духовна дарба, трябва да разпознае, че това, което ви пиша, е заповед от Господа.</verse>
				<verse number="38">Ако някой не приеме това, и той няма да бъде приет от Бога.</verse>
				<verse number="39">И така, братя и сестри, стремете се да пророкувате и не забранявайте да се говорят други езици,</verse>
				<verse number="40">но нека всичко се върши както трябва и с ред.</verse>
			</chapter>
			<chapter number="15">
				<verse number="1">Братя и сестри, искам да ви припомня Благата вест, която ви проповядвах и вие приехте, в която стоите твърдо</verse>
				<verse number="2">и която ви носи спасение, ако запазите посланието ми в съзнанието си (освен ако не сте повярвали напразно).</verse>
				<verse number="3">Защото ви предадох онова, което и аз получих. Съобщих ви най-важното: че Христос умря за греховете ни, както казват Писанията,</verse>
				<verse number="4">и че бе погребан, а на третия ден – възкресен, както казват Писанията,</verse>
				<verse number="5">че се яви на Кифа, а след това на дванадесетте апостола.</verse>
				<verse number="6">След това веднъж се яви на повече от петстотин братя и повечето от тях са все още живи, макар и някои да са мъртви.</verse>
				<verse number="7">След това се яви на Яков и отново на всички апостоли</verse>
				<verse number="8">и най-накрая и на мен като на човек, роден преждевременно.</verse>
				<verse number="9">Аз съм най-незначителният сред апостолите и дори не съм достоен да се нарека апостол, защото преследвах Божията църква.</verse>
				<verse number="10">Но благодарение на Божията благодат аз съм това, което съм. И благодатта, която той прояви към мен, не бе напразна. Напротив: трудех се по-упорито от всички останали, въпреки че не аз го правех, а Божията благодат, която беше в мен.</verse>
				<verse number="11">И така, дали ви проповядвам аз или те, това е, което всички проповядваме, и това е, в което вие повярвахте.</verse>
				<verse number="12">Но след като проповядваме, че Христос бе възкресен от мъртвите, защо някои от вас казват, че няма възкресение на мъртвите?</verse>
				<verse number="13">Ако няма възкресение на мъртвите, значи Христос не е бил възкресен.</verse>
				<verse number="14">А ако Христос не е бил възкресен, безсмислено е проповядването ни, безсмислена е и вярата ви.</verse>
				<verse number="15">А се оказваме и лъжесвидетели относно Бога, защото пред него свидетелствахме под клетва, че той е възкресил Христос. Но ако, както казват, мъртвите не възкръсват, то и Бог не е възкресил Христос.</verse>
				<verse number="16">А ако мъртвите не възкръсват, то Христос не е бил възкресен,</verse>
				<verse number="17">а ако Христос не е бил възкресен, вярата ви е безполезна, вие все още сте в греховете си</verse>
				<verse number="18">и онези, които са били в Христос, когато са умрели, са изгубени.</verse>
				<verse number="19">Ако имахме надежда в Христос само за този живот, ние бихме били най-достойните за съжаление сред всички хора.</verse>
				<verse number="20">Но Христос наистина бе възкресен от мъртвите и бе първият от тях,</verse>
				<verse number="21">и ако смъртта дойде чрез човек, чрез човек дойде и възкресението на мъртвите.</verse>
				<verse number="22">Защото както всички умират в Адам, така всички ще възкръснат за нов живот в Христос,</verse>
				<verse number="23">но всеки по своя ред: Христос е първият плод на възкресението, а когато той дойде, ще възкръснат онези, които му принадлежат.</verse>
				<verse number="24">След това ще дойде краят, когато Христос предаде царството на Бога и Отца, когато унищожи всеки управник, всяка власт и всяка сила.</verse>
				<verse number="25">Защото Христос трябва да царува, докато Бог не постави всички врагове под краката му.</verse>
				<verse number="26">Последният враг, който ще бъде унищожен, е смъртта.</verse>
				<verse number="27">Защото „Бог е подчинил всичко на Христос.“ Когато Писанието казва, че „всичко“ е било подчинено, ясно е, че това изключва самия Бог, който е подчинил всичко на Христос.</verse>
				<verse number="28">И когато всичко е подчинено на Христос, самият Син ще бъде подчинен на Онзи, който подчини всичко на него, за да бъде Бог всичко за всички.</verse>
				<verse number="29">Ако не беше така, какво ще правят онези, които са кръстени заради мъртвите, ако мъртвите изобщо не възкръсват? Защо са кръстени заради тях?</verse>
				<verse number="30">И защо сме изправени пред опасности всеки час?</verse>
				<verse number="31">Аз умирам всеки ден. Братя и сестри, гордостта, която изпитвам заради вас в Христос Исус, нашия Господ, ме кара да заявя това.</verse>
				<verse number="32">Ако в Ефес се бях борил с диви зверове като обикновен човек, какво щях да спечеля? Ако мъртвите не възкръсват, тогава „нека ядем и пием, защото утре ще умрем!“</verse>
				<verse number="33">Не се заблуждавайте: „Лошите приятели развалят добрия характер.“</verse>
				<verse number="34">Елате на себе си, както е редно, и престанете да вършите грехове, защото някои от вас не познават Бога. Казвам това, за да ви засрамя.</verse>
				<verse number="35">Някой може да попита: „Как възкръсват мъртвите? Какви ще бъдат телата им?“</verse>
				<verse number="36">Колко глупави въпроси! Това, което засяваш, трябва първо да умре в земята, за да получи нов живот.</verse>
				<verse number="37">А когато сееш, онова, което заравяш в земята, не е тялото, което ще израсне, а само обикновено зърно, независимо дали е пшеница или някакво друго семе.</verse>
				<verse number="38">След това Бог му дава тялото, което е избрал: за всяко семе – различно тяло.</verse>
				<verse number="39">Плътта на живите същества не е една и съща: една е за хората, друга – за зверовете, различна е за птиците, а също и за рибите.</verse>
				<verse number="40">Има небесни тела и земни тела. Небесните тела имат един блясък, а земните – друг.</verse>
				<verse number="41">Слънцето има един блясък, луната – друг, а звездите – още по-друг, като всяка звезда се различава по блясъка си от останалите.</verse>
				<verse number="42">Така е и възкресението на мъртвите. Тялото, което се заравя в земята, е тленно, а тялото, което възкръсва, е нетленно.</verse>
				<verse number="43">Тялото, което се заравя в земята, е без чест, а възкръсва в слава. Тялото, което се заравя в земята, е слабо, а възкръсналото – силно.</verse>
				<verse number="44">Това, което се заравя в земята, е физическо тяло, а това, което възкръсва – духовно. Както има физическо тяло, така има и духовно тяло.</verse>
				<verse number="45">Така казва Писанието: „Първият човек, Адам, стана живо същество.“ А последният Адам е животворен дух.</verse>
				<verse number="46">Не духовното, а физическото е първо, а след него – духовното.</verse>
				<verse number="47">Първият човек дойде от земята и бе създаден от пръст. Вторият човек дойде от небето.</verse>
				<verse number="48">Какъвто е създаденият от пръст човек, такива са хората от пръст, а какъвто е небесният човек, такива са небесните хора.</verse>
				<verse number="49">И както сме носили образа на създадения от пръст човек, така ще носим образа на небесния човек.</verse>
				<verse number="50">Това ви казвам, братя и сестри: нашите земни тела от кръв и плът не могат да наследят Божието царство. Нито може тленното да наследи нетленното.</verse>
				<verse number="51">Чуйте ме, ще ви разкрия една тайна: няма всички да умрем, но всички ще бъдем променени</verse>
				<verse number="52">в един миг, кратък като премигване на око, при звука на последната тръба. Защото тръбата ще изсвири и мъртвите ще бъдат възкресени в нетленност, а ние, които все още сме живи, ще се променим.</verse>
				<verse number="53">Защото това тленно тяло трябва да се облече в нетленност и това смъртно тяло – в безсмъртие.</verse>
				<verse number="54">И когато това тленно тяло се облече в нетленност и това смъртно тяло се облече в безсмъртие, ще се изпълни казаното в Писанието: „Смъртта бе погълната, победата е пълна!“</verse>
				<verse number="55">„Къде е победата ти, смърт? Къде е жилото ти?“</verse>
				<verse number="56">Жилото на смъртта е грехът, а силата на греха е законът.</verse>
				<verse number="57">Но да благодарим на Бога, който ни дава победата чрез нашия Господ Исус Христос!</verse>
				<verse number="58">И така, скъпи мои братя и сестри, бъдете твърди и непоклатими. Винаги се отдавайте изцяло на Господното дело, защото знаете, че трудът ви в Господа не е напразен.</verse>
			</chapter>
			<chapter number="16">
				<verse number="1">Сега за събирането на пари в помощ на Божиите хора – правете същото, което заповядах на църквите в Галатия:</verse>
				<verse number="2">нека всеки първи ден от седмицата всеки от вас да отделя настрана според прихода си, за да не се събират пари, когато дойда.</verse>
				<verse number="3">Когато пристигна, ще изпратя с препоръчителни писма мъжете, които вие одобрите, да занесат вашия дар в Ерусалим.</verse>
				<verse number="4">А ако е добре и аз да отида с тях, те ще тръгнат с мен.</verse>
				<verse number="5">Ще дойда при вас след като мина през Македония, защото плановете ми са да мина оттам.</verse>
				<verse number="6">А може и да остана известно време или дори да прекарам зимата при вас, за да ми помогнете по-нататък по моя път.</verse>
				<verse number="7">Не искам да ви посетя сега, когато само минавам през земята ви, защото се надявам да остана известно време с вас, ако Господ позволи.</verse>
				<verse number="8">Ще остана в Ефес до Петдесятница,</verse>
				<verse number="9">защото пред мен широко се отвори врата, която ми дава възможност да работя успешно, но има и много хора, които са против мен.</verse>
				<verse number="10">Ако пристигне Тимотей, постарайте се да не се страхува от нищо по време на престоя си с вас, защото и той като мен се труди за Господното дело.</verse>
				<verse number="11">Нека никой не гледа на него отвисоко, а му помогнете да продължи пътя си с мир, за да може да дойде при мен, защото го чакам да пристигне с другите братя.</verse>
				<verse number="12">Сега за брат ни Аполос: аз настойчиво го подтиквах да ви посети с другите братя, но той твърдо беше решил да не идва сега. Ще дойде, когато има възможност.</verse>
				<verse number="13">Бъдете нащрек. Бъдете твърди във вярата. Бъдете смели и силни.</verse>
				<verse number="14">Всичко, което вършите, вършете с любов.</verse>
				<verse number="15">Вие познавате рода на Стефанино и знаете, че те бяха първите, които повярваха в Ахая, и се посветиха на служба на Божиите хора. Моля ви, братя и сестри,</verse>
				<verse number="16">да приемете водачеството на хора като тях и всеки, който се присъединява към делото и който работи за Господа.</verse>
				<verse number="17">Щастлив съм, че са тук Стефанино, Фортунат и Ахаик, защото те запълниха празнината от вашето отсъствие.</verse>
				<verse number="18">Те успокоиха и моя, и вашия дух – признавайте хора като тях.</verse>
				<verse number="19">Църквите в Азия ви поздравяват. Сърдечно ви поздравяват в името на Господа Акила и Прискила заедно с църквата, която се събира в техния дом.</verse>
				<verse number="20">Всички братя и сестри ви поздравяват. Поздравете се един друг със свята целувка.</verse>
				<verse number="21">Аз, Павел, пиша този поздрав със собствената си ръка.</verse>
				<verse number="22">Ако някой не обича Господа, нека бъде прогонен с проклятия! О Господи, ела!</verse>
				<verse number="23">Благодатта на Господ Исус да бъде с вас.</verse>
				<verse number="24">Любовта ми да бъде с всички вас в Христос Исус.</verse>
			</chapter>
		</book>
		<book number="47">
			<chapter number="1">
				<verse number="1">От Павел, апостол на Христос Исус чрез Божията воля, и от нашия брат Тимотей. До Божията църква в Коринт и до всички Божии хора в цяла Ахая.</verse>
				<verse number="2">Благодат и мир на вас от Бога, нашия Баща, и от Господ Исус Христос.</verse>
				<verse number="3">Благословен да бъде Богът и Бащата на нашия Господ Исус Христос, милостивият Баща и Богът, който е изворът на всяка утеха.</verse>
				<verse number="4">Той ни утешава във всички наши скърби, за да утешаваме и ние онези, които скърбят, така както Бог утешава самите нас.</verse>
				<verse number="5">Защото както участваме в безбройните страдания на Христос, така чрез Христос безграничната ни утеха стига до вас.</verse>
				<verse number="6">Ако ние имаме скърби, то е, за да бъдете вие утешени и спасени. Ако ние получим утеха, то е, за да можете вие да бъдете утешени и търпеливо да понасяте страданията, които и ние понасяме.</verse>
				<verse number="7">И надеждата ни за вас е твърда, защото знаем, че както участвате в страданията ни, така участвате и в утехата ни.</verse>
				<verse number="8">Братя и сестри, искаме да знаете за бедите, които ни сполетяха в Азия. Бремето върху нас бе толкова тежко и непоносимо, че дори бяхме загубили всякаква надежда за живот.</verse>
				<verse number="9">Да, в сърцата си чувствахме, че смъртната ни присъда вече е произнесена. Това се случи, за да не се доверяваме на себе си, а на Бога, който възкресява мъртвите.</verse>
				<verse number="10">Той ни избави от ужасна смърт и ще продължава да ни избавя. В него е надеждата ни и той и в бъдеще ще ни избавя,</verse>
				<verse number="11">ако и вие ни помагате с молитва, така че мнозина да благодарят от наше име за благословението, с което Бог ще ни дари заради многото молитви.</verse>
				<verse number="12">Ето с какво се гордеем – с това, че можем да кажем с чиста съвест: всичко, което сме извършили в този свят, е било с чистотата и искреността, идваща от Бога. Не с мъдростта на света, а с Божията благодат сме се отнасяли към хората и особено към вас.</verse>
				<verse number="13">Да, защото не ви пишем нищо друго освен това, което можете да прочетете и наистина да разберете. И се надявам, че ще ни разберете напълно,</verse>
				<verse number="14">както винаги сте ни разбирали отчасти, и ще видите, че можете да се гордеете с нас, както ние ще се гордеем с вас в Деня, когато нашият Господ Исус дойде.</verse>
				<verse number="15">И уверен в това, аз реших първо да посетя вас, за да бъдете благословени два пъти.</verse>
				<verse number="16">Възнамерявах да ви посетя на път за Македония, а когато се връщам оттам, да дойда отново при вас, за да ми помогнете при пътуването ми до Юдея.</verse>
				<verse number="17">Нима мислите, че лесно променям решенията си? Или смятате, че съм правил плановете си като светски човек, който казва едновременно „Да, да!“ и „Не, не!“?</verse>
				<verse number="18">Но Бог държи на думата си и той ще свидетелства, че никога не ви казваме „да“ и „не“ за едно и също нещо.</verse>
				<verse number="19">Защото Божият Син Исус Христос, когото ние – Силуан, Тимотей и аз – проповядвахме сред вас, не беше едновременно и „да“, и „не“. Точно обратното: в него бе произнесено окончателно „Да!“.</verse>
				<verse number="20">И независимо от това колко обещания е дал Бог, в него е потвърждението на всички тях. Ето защо чрез него казваме „Амин “ за слава на Бога.</verse>
				<verse number="21">Бог е този, който прави вас и нас силни в Христос и който ни помаза.</verse>
				<verse number="22">Той ни беляза като своя собственост и ни даде Духа, който е в сърцата ни като гаранция, че ще получим онова, което ни е обещал.</verse>
				<verse number="23">Призовавам Бога за свидетел и залагам живота си на това, че не дойдох отново в Коринт, защото исках да ви пощадя.</verse>
				<verse number="24">Не искам да кажа, че се опитваме да контролираме вярата ви, защото в нея вие стоите силни; по-скоро се трудим заедно с вас за вашето щастие.</verse>
			</chapter>
			<chapter number="2">
				<verse number="1">Ето защо реших следващото ми посещение при вас да не е болезнено,</verse>
				<verse number="2">защото ако аз ви причиня болка, кой тогава ще ме зарадва, ако не вие, които съм наранил?</verse>
				<verse number="3">И затова ви писах, за да може когато дойда, да не ми бъде причинена болка от онези, които трябва да ме зарадват, защото бях сигурен за всички вас, че моята радост ще бъде и ваша.</verse>
				<verse number="4">Писах ви със сърце, изпълнено с мъка и болка, и с много сълзи, не за да ви нараня, а за да разберете колко голяма е любовта ми към вас.</verse>
				<verse number="5">Ако някой е причинил болка, то той я е причинил не на мен, а на всички вас, поне до известна степен (защото не искам да преувеличавам).</verse>
				<verse number="6">Наказанието, наложено на такъв човек от вашето мнозинство, е достатъчно за него.</verse>
				<verse number="7">Вие обаче трябва да му простите и да го насърчите, за да не да бъде той завладян от прекомерна тъга.</verse>
				<verse number="8">Ето защо ви умолявам да потвърдите любовта си към него.</verse>
				<verse number="9">Затова ви писах: за да видя дали можете да издържите изпитанието и да се подчините във всичко.</verse>
				<verse number="10">Ако простите на човек нещо, аз също му прощавам. А каквото съм простил (ако е имало какво да се прощава), направил съм го заради вас в присъствието на Христос,</verse>
				<verse number="11">за да не ни надхитри Сатана, чиито коварни намерения много добре знаем.</verse>
				<verse number="12">Когато отидох в Троада да проповядвам Благата вест за Христос, Господ бе отворил врата пред мен,</verse>
				<verse number="13">но аз много се разтревожих, защото не намерих своя брат Тит. Ето защо се сбогувах с хората там и тръгнах за Македония.</verse>
				<verse number="14">Но да благодарим на Бога, който чрез Христос винаги ни води в победно шествие и чрез нас разпространява навсякъде благоуханието на знанието за него.</verse>
				<verse number="15">Защото за Бога ние сме Христовият аромат сред тези, които вървят към спасение, и сред онези, които вървят към гибел.</verse>
				<verse number="16">За онези, които вървят към гибел, ние сме мирисът, който идва от смъртта и води към смърт. За тези, които вървят към спасение – ухание, което идва от живота и води към живот. И кой е достоен за такава задача?</verse>
				<verse number="17">Ние не сме амбулантни търговци, които продават Божието слово, за да печелят, както правят мнозина. Не, в Христос говорим искрено пред Бога като хора, изпратени от Бога.</verse>
			</chapter>
			<chapter number="3">
				<verse number="1">Нима отново започваме да се хвалим? И нима като някои други имаме нужда от препоръчителни писма до вас или от вас?</verse>
				<verse number="2">Самите вие сте нашето писмо, написано в сърцата ни, което всички хора знаят и четат.</verse>
				<verse number="3">Вие доказвате, че сте писмо от Христос, изпратено чрез нас и написано не с мастило, а с Духа на живия Бог, не върху каменни плочи, а върху човешките сърца.</verse>
				<verse number="4">Чрез Христос имаме увереността да твърдим това пред Бога.</verse>
				<verse number="5">Не казвам, че ние сами можем да извършим нещо. Не, нищо подобно не твърдим. Бог е този, който ни помага да вършим всичко.</verse>
				<verse number="6">Той дори ни направи способни да служим на нов завет, който е основан не на писан закон, а на Духа, защото писаният закон убива, а Духът дава живот.</verse>
				<verse number="7">Ако служението, което донесе смърт (законът, издълбан върху каменни плочи), бе славно и израелтяните не можеха да задържат поглед върху лицето на Моисей, защото то блестеше с такава слава, макар че това бе слава, която скоро щеше да избледнее,</verse>
				<verse number="8">нима служението на Духа няма да бъде още по-славно?</verse>
				<verse number="9">И ако служението, което осъждаше хората, бе славно, колко по-славно ще бъде служението, което ги прави праведни!</verse>
				<verse number="10">Защото онова, което по-рано бе изпълнено със слава, сега губи славата си пред лицето на превъзхождащата слава на новото служение.</verse>
				<verse number="11">И ако служението, обречено да изчезне, бе придружено от слава, колко повече слава ще има служението, което остава завинаги!</verse>
				<verse number="12">И така, понеже имаме тази надежда, ние говорим много смело.</verse>
				<verse number="13">Не сме като Моисей, който покриваше лицето си, за да не могат израелтяните да видят, че славата избледнява и изчезва.</verse>
				<verse number="14">Но техните умове бяха заслепени и дори до днес същото покривало остава, когато се чете Старият Завет. То не е свалено, защото може да се отмахне само чрез Христос.</verse>
				<verse number="15">И досега, когато се чете законът на Моисей, сърцата им остават с покривало,</verse>
				<verse number="16">но когато се обърнат към Господа, покривалото пада.</verse>
				<verse number="17">Този „Господ“, за когото говоря, е Духът, а там, където е Духът на Господа, има свобода.</verse>
				<verse number="18">Тогава всички ние с открити лица, докато съзерцаваме Господната слава като в огледало, се преобразяваме в неговия образ с все по-голяма слава и това преобразяване е от Господа, който е Духът.</verse>
			</chapter>
			<chapter number="4">
				<verse number="1">Затова, като имаме това служение по Божията милост, ние не се отчайваме,</verse>
				<verse number="2">а сме решили да не вършим никакви тайни и срамни дела. Ние не използваме измами, нито изопачаваме Божието послание, а по-скоро ясно изявяваме истината, така че всеки да знае в сърцето си какви хора сме пред Бога.</verse>
				<verse number="3">И ако Благата вест, която проповядваме, е неясна, то това е така само за онези, които вървят към гибел.</verse>
				<verse number="4">Богът на този свят е заслепил умовете на невярващите, за да не могат да видят светлината на Благата вест за славата на Христос, който е Божият образ.</verse>
				<verse number="5">Ние не проповядваме себе си, а ви учим, че Исус Христос е Господ и че ние сме ваши слуги заради Исус.</verse>
				<verse number="6">Защото Богът, който е казал: „Светлината ще изгрее от мрака“, е същият, който изгря в сърцата ни, за да познаем Божията слава в лицето на Исус Христос.</verse>
				<verse number="7">Ние имаме това съкровище, но сме само като глинени делви, в които то се пази, за да стане ясно, че надминаващата всички останали сила идва не от нас, а от Бога.</verse>
				<verse number="8">Непрекъснато ни постигат всякакви беди, но не сме сломени; в безизходица сме, но успяваме да намерим изход;</verse>
				<verse number="9">преследвани сме, но Бог не ни изоставя; повалят ни, но не загиваме.</verse>
				<verse number="10">Винаги носим в телата си смъртта на Исус, за да се види ясно в тях и животът му.</verse>
				<verse number="11">Ние, живите, непрекъснато сме излагани на смърт заради Исус, за да се види ясно неговият живот в нашите смъртни тела.</verse>
				<verse number="12">Следователно смъртта работи в нас, а животът – във вас.</verse>
				<verse number="13">Но ние имаме същата вяра, за която Писанието казва: „Повярвах, затова говорих.“ Ние също вярваме, затова и говорим,</verse>
				<verse number="14">защото знаем, че Онзи, който възкреси Господ Исус, ще възкреси и нас както Исус и заедно с вас ще ни изправи пред него.</verse>
				<verse number="15">Всичко става заради вас, за да може Божията благодат да достигне до все повече и повече хора и да доведе до изобилни благодарствени молитви в прослава на Бога.</verse>
				<verse number="16">Ето защо ние не се отчайваме и въпреки че външно стареем и отслабваме, вътрешно се подновяваме с всеки изминал ден.</verse>
				<verse number="17">Нашите краткотрайни и нищожни скърби ни носят вечна слава, която е несравнимо по-голяма от тях.</verse>
				<verse number="18">Ние съсредоточаваме вниманието си не върху онова, което може да се види, а върху онова, което не може да се види, защото видимото е преходно, а невидимото – вечно.</verse>
			</chapter>
			<chapter number="5">
				<verse number="1">Знаем, че когато тялото ни – палатката, в която живеем тук на земята – бъде унищожено, Бог ни дава дом, вечен дом на небето, който не човешки ръце, а сам той е построил.</verse>
				<verse number="2">И докато сме в земния дом, стенем, защото жадуваме да бъдем облечени с небесния.</verse>
				<verse number="3">Като сме облечени с него, няма да бъдем голи.</verse>
				<verse number="4">Онези от нас, които са в земното си тяло, са обременени и стенат. Нашето желание е не да се освободим от земното си тяло, а да се облечем с небесното, за да може смъртното да бъде погълнато от живота.</verse>
				<verse number="5">Този, който ни подготви за това, е Бог, който ни даде Духа като залог, че ще получим обещаното от него.</verse>
				<verse number="6">Ние винаги имаме увереност, защото знаем, че докато живеем в телата си, сме далеч от Господа,</verse>
				<verse number="7">тъй като живеем въз основа на това, в което вярваме, а не на това, което виждаме.</verse>
				<verse number="8">Ето защо сме уверени и предпочитаме да напуснем земните си тела и да отидем да живеем с Господа.</verse>
				<verse number="9">Независимо дали живеем тук или там, имаме само едно желание, и то е да вършим онова, което му е угодно.</verse>
				<verse number="10">Всички трябва да се явим пред Христос, за да ни съди и всеки да получи заслуженото и за доброто, и за злото, което е извършил, докато е бил в земното си тяло.</verse>
				<verse number="11">И понеже знаем какво е страх от Господа, ние убеждаваме хората да приемат истината. Бог ни познава напълно, но аз се надявам, че и вие също ни познавате така.</verse>
				<verse number="12">Ние не се опитваме отново да се препоръчваме пред вас, а по-скоро ви даваме възможност да се гордеете с нас, за да имате отговор за онези, които се гордеят с онова, което се вижда, а не с онова, което е в сърцето.</verse>
				<verse number="13">Защото ако сме безумци, то е за Бога, и ако сме с ума си, то е за вас.</verse>
				<verse number="14">Христовата любов ни управлява, защото сме заключили, че ако един човек е умрял за всички хора, тогава всички са умрели.</verse>
				<verse number="15">А той умря за всички, за да може живите да не живеят вече за себе си, а за него, който умря и бе възкресен за тях.</verse>
				<verse number="16">Ето защо отсега нататък не оценяваме никого от човешка гледна точка. Въпреки че някога оценявахме Христос от човешка гледна точка, сега вече не го оценяваме така.</verse>
				<verse number="17">Затова, ако някой е в Христос, той е ново творение. Старото си отиде. Новото дойде!</verse>
				<verse number="18">И всичко това идва от Бога, който чрез Христос ни помири със себе си и ни повери служението на помирението на хората с Бога.</verse>
				<verse number="19">Ние носим послание, че Бог помирява света със себе си чрез Христос, без да държи хората отговорни за прегрешенията им. Той ни повери посланието на помирението.</verse>
				<verse number="20">Така че ние работим като Христови посланици и Бог ви увещава чрез нас. От името на Христос ви умоляваме: „Помирете се с Бога!“</verse>
				<verse number="21">Бог направи този, който нямаше грях, да стане грях заради нас, за да може чрез него да станем праведни пред Бога.</verse>
			</chapter>
			<chapter number="6">
				<verse number="1">Като Божии съработници ние също ви увещаваме да не позволите да се осуети Божията благодат, която получихте.</verse>
				<verse number="2">Бог казва: „Чух те, когато трябваше. Да, помогнах ти в деня за спасение.“ Чуй! Сега е това време. Виж! Сега е денят за спасение.</verse>
				<verse number="3">Ние се опитваме да не пречим на никого, за да не винят хората нашето служение.</verse>
				<verse number="4">Точно обратното: по всякакъв начин показваме, че сме Божии служители – като търпеливо понасяме беди, трудности и големи проблеми.</verse>
				<verse number="5">Показваме го, когато ни бичуват, хвърлят в затвори, бият при бунтове, когато изнемогваме от работа, прекарваме безсънни нощи и гладуваме.</verse>
				<verse number="6">Показваме го с чистотата на живота си, с познанията си, с търпението и добротата си, с даровете от Святия Дух, с искрената си любов,</verse>
				<verse number="7">като говорим истината и действаме чрез Божията сила. Живеейки праведно, ние се защитаваме от всичко.</verse>
				<verse number="8">Някои ни почитат, други ни позорят. Някои ни хулят, други ни възхваляват. Честни сме, а гледат на нас като на измамници;</verse>
				<verse number="9">въпреки че сме добре известни, ни считат за неизвестни; смятат ни за умиращи, но вижте – ние сме живи! Подлагат ни на страдание, но не ни убиват;</verse>
				<verse number="10">гледат на нас като на скърбящи, въпреки че ние винаги сме радостни; смятат ни за бедни, въпреки че правим богати много хора; мислят, че нямаме нищо, въпреки че притежаваме всичко.</verse>
				<verse number="11">Коринтяни, говорихме ви напълно открито. Сърцата ни са широко отворени за вас.</verse>
				<verse number="12">Не ние възпираме чувствата си на обич към вас: вие възпирате чувствата си на обич към нас.</verse>
				<verse number="13">Като на свои деца ви говоря – отворете сърцата си за нас, както ние отворихме сърцата си за вас.</verse>
				<verse number="14">Не ставайте неподходящи партньори с невярващи, защото каква връзка могат да имат праведността и беззаконието? Или какво общение да съществува между светлината и мрака?</verse>
				<verse number="15">И как могат да постигнат съгласие Христос и Велиар? Или какво има да споделя вярващият с невярващия?</verse>
				<verse number="16">И могат ли Божият храм и идолите да бъдат на едно и също място? Защото ние сме храмът на живия Бог, както Бог каза: „Ще живея сред тях и ще ходя сред тях, ще бъда техният Бог и те ще бъдат моят народ.“</verse>
				<verse number="17">„Затова ги напуснете и се отделете – казва Господ. Не докосвайте нищо нечисто и аз ще ви приема.“</verse>
				<verse number="18">„Аз ще бъда ваш Баща, а вие ще сте мои синове и дъщери – казва всемогъщият Господ.“</verse>
			</chapter>
			<chapter number="7">
				<verse number="1">Скъпи мои, след като имаме тези обещания, нека се очистим от всичко, което прави тялото и духа ни нечисти, като живеем посветени на Бога поради страхопочитанието си към него.</verse>
				<verse number="2">Направете място за нас в сърцата си. Ние не сме сторили зло на никого, не сме подкупили никого и не сме измамили никого.</verse>
				<verse number="3">С тези думи не искам да ви обвинявам, защото съм ви казвал и по-рано: обичаме ви толкова много, че сме готови както да умрем, така и да живеем с вас.</verse>
				<verse number="4">Говоря ви с огромна увереност, много се гордея с вас, вие изключително ме насърчавате и във всичките ни беди аз съм преизпълнен с радост.</verse>
				<verse number="5">Когато дойдохме в Македония, нямахме покой. Напротив: неприятности ни дебнеха отвсякъде – разпри отвън и страхове отвътре.</verse>
				<verse number="6">Но Бог, който утешава съкрушените, утеши и нас с идването на Тит</verse>
				<verse number="7">и не само с идването му, а и с утехата, която вие сте му дали. Той ни разказа как жадувате да ни видите и съжалявате за това, което сте извършили, а също и колко сте загрижени за мен, което ме зарадва още повече.</verse>
				<verse number="8">Не съжалявам, че написах писмото си до вас, дори и ако то ви е натъжило. А дори и да съм съжалявал, сега виждам, че то ви е натъжило само за кратко време.</verse>
				<verse number="9">И сега съм радостен, не защото бяхте натъжени, а защото тъгата ви ви накара да се покаете. Вие бяхте натъжени така, както Бог искаше, и не бяхте наранени от нас по никакъв начин.</verse>
				<verse number="10">Тъгата, която Бог желае да имате, кара човек да се покае. Това води до спасение, за което не трябва да съжаляваме. Тъгата обаче, която светът има, носи смърт.</verse>
				<verse number="11">Вижте какви ви направи тъгата, която Бог желае да имате: по-сериозни, с голямо желание да оправдаете себе си, възмутени, страхуващи се от последиците, жадуващи да ме видите, загрижени за мен, копнеещи да се постъпва справедливо. Вие доказахте, че сте невинни във всичко това.</verse>
				<verse number="12">Писах ви не заради този, който е сторил зло, не дори заради този, на когото е сторено злото, а за да разберете пред Бога огромната си загриженост за нас.</verse>
				<verse number="13">Ето защо бяхме успокоени. И в успокоението си се зарадвахме още повече, когато видяхме колко щастлив бе Тит за това, че всички му бяхте помогнали да се чувства като у дома си.</verse>
				<verse number="14">Аз ви бях хвалил пред Тит, а сега нямаше защо да се срамувам от хвалбите си. Защото както беше истина всичко, което ви говорихме, така и хвалбите ни за вас пред Тит се оказаха верни.</verse>
				<verse number="15">А неговата обич към вас е дори по-силна, когато си спомни как всички сте били готови да му се подчините и сте го посрещнали с уважение и страх.</verse>
				<verse number="16">Щастлив съм, че мога да ви се доверя напълно.</verse>
			</chapter>
			<chapter number="8">
				<verse number="1">А сега, братя и сестри, искаме да знаете за Божията благодат, дадена на църквите в Македония.</verse>
				<verse number="2">Вярващите там бяха подложени на сурови изпитания в нещастията, които преживяха, и въпреки крайната си бедност те дадоха изобилно поради бликащата от тях радост.</verse>
				<verse number="3">Аз съм свидетел, че дадоха толкова, колкото можеха, и дори повече от това и го направиха по своя собствена воля.</verse>
				<verse number="4">Те много настойчиво ни молеха да им окажем привилегията да участват в служението за Божиите хора.</verse>
				<verse number="5">И дадоха не така, както бяхме очаквали – първо дадоха себе си на Господа и на нас според Божията воля.</verse>
				<verse number="6">Ето защо помолихме Тит, който беше вече започнал това милосърдно дело, да ви помогне да го завършите.</verse>
				<verse number="7">И както сте богати с всякакви дарове – с вяра, със слово, с познание, със загриженост за всичко, с любовта, която научихте от нас, така да сте богати и с този дар – да бъдете милосърдни.</verse>
				<verse number="8">Не казвам това като заповед, а чрез загрижеността на другите изпитвам искреността на вашата любов.</verse>
				<verse number="9">Знаете благодатта, която нашият Господ Исус Христос прояви: въпреки че беше богат, той стана беден заради вас, за да станете вие богати чрез неговото обедняване.</verse>
				<verse number="10">Ето какво ви съветвам да направите и то е във ваш интерес. Миналата година вие бяхте не само първите, които искаха да дадат, но и първите, които дадоха.</verse>
				<verse number="11">Завършете сега онова, което започнахте, и дайте от това, което имате, за да бъде делото ви равно на голямото ви желание за него.</verse>
				<verse number="12">И ако сте готови да дадете, дарът ви ще бъде приет въз основа на това, което имате, а не на онова, което нямате.</verse>
				<verse number="13">Защото искаме да има равенство: не вие да сте затруднени, а другите – облекчени.</verse>
				<verse number="14">Сега вие имате много и можете да помогнете на другите да имат и те онова, от което се нуждаят, така че по-късно, когато те имат много, да ви помогнат във вашите нужди, за да има равенство.</verse>
				<verse number="15">Както казва Писанието: „Този, който събра много, нямаше излишък, и този, който събра малко, не изпитваше липса.“</verse>
				<verse number="16">Да благодарим на Бога, че вложи в сърцето на Тит същата загриженост за вас.</verse>
				<verse number="17">Защото той не само прие нашата молба, но и понеже е особено загрижен, тръгва към вас по своя собствена воля.</verse>
				<verse number="18">С него изпращаме и брата, когото всички църкви възхваляват заради служението му в благовестието.</verse>
				<verse number="19">Освен това той беше избран от църквите да ни придружи в нашето пътуване, за да може начинът, по който извършим това милосърдно дело, да бъде за слава на Господа и да покаже нашата готовност да помогнем.</verse>
				<verse number="20">Искахме да сме сигурни, че никой няма да намери повод да ни критикува за начина, по който се разпореждаме с тази значителна сума пари.</verse>
				<verse number="21">Поставяме си за цел да вършим нещата така, както трябва, не само пред Господа, а и пред хората.</verse>
				<verse number="22">С тях изпращаме и наш брат, който много пъти и при много случаи е доказал, че е готов да помогне. А сега той има още по-голямо желание да помогне, защото ви има огромно доверие.</verse>
				<verse number="23">За Тит искам да кажа, че е мой съдружник и съработник в усилията ми да ви помогна. А другите братя са изпратени от църквите и прославят Христос.</verse>
				<verse number="24">Затова докажете им любовта си, покажете им защо се гордеем с вас, за да могат всички църкви да го видят.</verse>
			</chapter>
			<chapter number="9">
				<verse number="1">Излишно е да продължавам да ви пиша за тази помощ за Божиите хора,</verse>
				<verse number="2">защото зная вашата готовност да помогнете и продължавам да се хваля с това на македонците. Разказвам им, че вие в Ахая сте готови още от миналата година и вашият ентусиазъм подтикна повечето от тях към действие.</verse>
				<verse number="3">Но аз изпращам братята при вас, за да не бъдат хвалбите ни с вас напразни в това отношение и да сте готови да дадете, така както казах, че ще дадете.</verse>
				<verse number="4">Иначе, ако някои македонци дойдат с мен и ви намерят неподготвени, ние ще се срамуваме (а да не говоря за срама, който вие ще изпитвате!) заради тази увереност, която имахме във вас.</verse>
				<verse number="5">Затова счетох за нужно да помоля братята да тръгнат към вас преди нас и предварително да приготвят дара, който обещахте, за да бъде готов и да е дар, даден от желание, а не изтръгнат насила.</verse>
				<verse number="6">Запомнете това: който посади малко, малко и ще пожъне, а който посади много, много и ще пожъне.</verse>
				<verse number="7">Всеки трябва да даде толкова, колкото е решил в сърцето си, не със съжаление или по принуда, защото Бог обича онзи, който дава с радост.</verse>
				<verse number="8">А Бог може да ви отрупа с всякакви дарове така, че винаги да имате всичко, от което се нуждаете, и дори повече, за да изобилствате във всякакви добри дела.</verse>
				<verse number="9">Както казва Писанието: „Той дава щедро на бедните и благостта му трае вечно.“</verse>
				<verse number="10">А Онзи, който осигурява семе на сеяча и хляб, който ни храни, ще осигури и умножи вашето семе, и ще увеличи плодовете на вашата благост.</verse>
				<verse number="11">Вие ще станете богати във всичко, за да можете винаги да проявявате щедрост. И като давате чрез нас, хората ще благодарят на Бога.</verse>
				<verse number="12">Защото служението, което извършвате, не само снабдява нуждите на Божиите хора, но и носи все повече и повече благодарности към Бога.</verse>
				<verse number="13">Заради това служение, което е доказателство за вярата ви, те ще прославят Бога за покорността ви към Благата вест за Христос, която изповядвате, и за щедростта, с която споделяте с тях и с всички.</verse>
				<verse number="14">И когато се молят за вас, ще жадуват да ви видят заради превъзхождащата Божия благодат към вас.</verse>
				<verse number="15">Да благодарим на Бога за този неописуем дар!</verse>
			</chapter>
			<chapter number="10">
				<verse number="1">Аз, Павел, за когото някои казват, че съм смирен, когато съм сред вас, и дързък, когато съм далеч, се обръщам към вас и ви умолявам с нежността и благостта на Христос.</verse>
				<verse number="2">Моля ви да не ме принуждавате да съм дързък с вас, така както възнамерявам да бъда с някои, които си мислят, че живеем според човешки стандарти.</verse>
				<verse number="3">Защото макар и да живеем в този свят, ние не воюваме както воюва той.</verse>
				<verse number="4">Оръжията, с които ние се сражаваме, не са светски, а имат Божията сила да рушат крепости. С тях ние оборваме доводи,</verse>
				<verse number="5">премахваме всяко препятствие, което се изправя срещу познанието за Бога, и пленяваме всяка мисъл, за да я накараме да се покори на Христос.</verse>
				<verse number="6">Готови сме да накажем всяко непокорство, след като вие се покорите напълно.</verse>
				<verse number="7">Погледнете фактите пред себе си! Ако някой е убеден, че принадлежи на Христос, трябва отново да премисли и да разбере, че и ние принадлежим на Христос така, както и той.</verse>
				<verse number="8">И ако съм се хвалил малко повече с властта, която Господ ни даде, за да ви помогнем да укрепнете духовно, а не да ви сринем, не се срамувам.</verse>
				<verse number="9">Но няма да продължавам, за да не помислите, че се опитвам да ви плаша с писмата си.</verse>
				<verse number="10">Някои хора казват: „Писмата му са много властни и силни, но той самият е слаб и думите му не значат нищо.“</verse>
				<verse number="11">Но този, който казва това, трябва да помни, че няма разлика между думите в писмата ни, когато сме далеч, и делата ни, когато сме сред вас.</verse>
				<verse number="12">Ние не се осмеляваме да се приравняваме или да се сравняваме с някои хора, които си въобразяват, че са много велики. Мерейки се един с друг и сравнявайки се един с друг, те показват, че не са разбрали нищо.</verse>
				<verse number="13">Ние обаче няма да се хвалим извън всякакви граници, а само в пределите, които Бог установи за нашето дело. Тези предели включват и вас.</verse>
				<verse number="14">Не се хвалим повече, отколкото трябва, както щеше да стане, ако не бяхме първите, които дойдоха при вас с Благата вест за Христос.</verse>
				<verse number="15">Не се хвалим извън всякакви граници с труда на други хора, а се надяваме, че вярата ви ще расте и ще ни помогнете да разширим делото си сред вас</verse>
				<verse number="16">и да проповядваме Благата вест в земите отвъд вашия град. Не искаме да се хвалим с вече извършеното от друг.</verse>
				<verse number="17">Както казва Писанието: „Който се хвали, да се хвали с това, което Господ е направил.“</verse>
				<verse number="18">Защото не този, който сам се препоръчва, е одобрен, а този, когото Господ препоръчва.</verse>
			</chapter>
			<chapter number="11">
				<verse number="1">Бих искал да сте търпеливи с мен дори и когато съм малко неразумен. Да, бъдете търпеливи с мен!</verse>
				<verse number="2">Аз проявявам към вас ревност, която идва от Бога, защото съм ви сгодил за Христос – той ще бъде вашият съпруг – и искам да ви предам на него като невеста, която се е пазила чиста.</verse>
				<verse number="3">Но се страхувам, че както змията с хитростта си измами Ева, така и вашите мисли могат да бъдат отклонени от предаността и чистотата, които дължим на Христос.</verse>
				<verse number="4">Щом сте така търпеливи към хора, които проповядват друг Исус, не този, когото ние проповядвахме, и приемате дух или благовестие, различни от Духа и Благата вест, които приехте, значи можете да сте търпеливи и с мен!</verse>
				<verse number="5">Мисля, че по нищо не отстъпвам на тези „велики апостоли“.</verse>
				<verse number="6">Може и да не съм изкусен оратор, но имам знания. И по всякакъв начин ви доказахме това!</verse>
				<verse number="7">И нима като ви проповядвах Благата вест от Бога безплатно, извърших грях, смирявайки се, за да бъдете вие възвисени?</verse>
				<verse number="8">Ограбвах други църкви, като приемах заплащане от тях, за да мога да служа на вас.</verse>
				<verse number="9">А когато бях сред вас и се нуждаех от нещо, не обремених никого, защото братята, които дойдоха от Македония, ми дадоха каквото ми бе нужно. По никакъв начин не ви бях, и никога няма да ви бъда, в тежест.</verse>
				<verse number="10">И в цяла Ахая никой не може да ми попречи да се хваля за това. Казвам тези думи с Христовата истина в сърцето си.</verse>
				<verse number="11">Защо? Защото не ви обичам ли? Бог знае, че ви обичам.</verse>
				<verse number="12">Но ще продължа да върша това, което върша сега, за да не позволя на тези хора да намерят причина тяхното апостолство, за което се хвалят, да бъде смятано за равно на нашето.</verse>
				<verse number="13">Тези хора са лъжеапостоли. Те са измамни работници, които се маскират като Христови апостоли.</verse>
				<verse number="14">И нищо чудно: дори самият Сатана се маскира като ангел на светлината!</verse>
				<verse number="15">Така че какво странно има в това, че неговите слуги се маскират като слуги на праведността? Но накрая те ще си получат заслуженото за делата си.</verse>
				<verse number="16">Пак ви казвам: никой да не мисли, че съм безумец. Но дори и да мислите така, приемете ме, както бихте приели един безумец, за да мога и аз да се похваля малко.</verse>
				<verse number="17">Това, което сега казвам, идва не от Господа – просто се хваля с увереността на безумец.</verse>
				<verse number="18">След като много хора се хвалят с човешките си постижения, и аз ще се хваля.</verse>
				<verse number="19">Вие, които сте толкова разумни, с такава готовност понасяте безумците!</verse>
				<verse number="20">Защото сте така търпеливи, когато някой ви зароби, когато ви експлоатира, когато ви изиграе, когато се величае и когато ви удари плесница.</verse>
				<verse number="21">Казвам това за свой срам: ние бяхме слаби, като сами не сторихме същото! Но щом други имат достатъчно смелост да се хвалят, аз също ще се хваля. (Говоря като безумец!)</verse>
				<verse number="22">Тези хора евреи ли са? Аз също съм. Израелтяни ли са? Аз също съм. Потомци на Авраам ли са? Аз също съм.</verse>
				<verse number="23">Служители на Христос ли са? (Лудост е да говоря така!) Аз съм по-добър служител от тях. Работих много повече, лежах в затвора много повече, биха ме жестоко и много пъти бях излаган на смърт.</verse>
				<verse number="24">Пет пъти юдеите ме наказваха с по тридесет и девет удара с камшик.</verse>
				<verse number="25">Три пъти ме биха с тояги, веднъж едва не ме убиха с камъни, три пъти претърпях корабокрушение и веднъж прекарах във водата цяло денонощие.</verse>
				<verse number="26">Много пъти съм бил по пътищата и съм бил застрашен от реки, застрашен от разбойници, застрашен от своя собствен народ, застрашен от езичници, застрашен в градове, застрашен извън градове, застрашен в морето и застрашен от лъжливи братя и сестри.</verse>
				<verse number="27">Вършил съм изнурителна и непосилна работа, много пъти не съм спал, бил съм гладен и жаден, много пъти не съм ял, бил съм гол и съм мръзнел.</verse>
				<verse number="28">И без да смятам другите проблеми, върху мен ежедневно тежи бремето на загрижеността ми за всички църкви.</verse>
				<verse number="29">Слаб съм винаги, когато някой е слаб, и горя от гняв винаги, когато някой е воден към грях.</verse>
				<verse number="30">Ако трябва да се хваля, ще се хваля с онези неща, които са свързани със слабостите ми.</verse>
				<verse number="31">Богът и Бащата на Господ Исус знае, че говоря истината. Благословено да бъде името му завинаги!</verse>
				<verse number="32">Когато бях в Дамаск, управителят по времето на цар Арета искаше да ме арестува и беше поставил стражи в града.</verse>
				<verse number="33">Тогава ме спуснаха с кош от един прозорец в градската стена и така се изплъзнах от ръцете му.</verse>
			</chapter>
			<chapter number="12">
				<verse number="1">Трябва да продължа да се хваля. Няма какво да спечеля, но ще говоря за видения и откровения от Господа.</verse>
				<verse number="2">Познавам един човек в Христос, който преди четиринадесет години бе грабнат и отнесен до третото небе. (Дали в тялото си или извън тялото не зная – само Бог знае.)</verse>
				<verse number="3">И зная, че този човек (дали с тяло или без тялото си не зная – само Бог знае)</verse>
				<verse number="4">бе грабнат и отнесен в рая и чу думи, които не могат да бъдат изречени и които човешко същество няма право да произнесе.</verse>
				<verse number="5">Ще се похваля с такъв човек, но със себе си няма да се хваля освен със слабостите си.</verse>
				<verse number="6">Ако реша да се хваля, няма да съм безумец, защото ще говоря истината. Но се опитвам да се въздържам, за да не мисли никой за мен повече от това, което вижда да правя или чува да казвам.</verse>
				<verse number="7">И за да не се възгордявам прекалено заради чудните откровения, ми бе даден трън в плътта – изпратен ми бе ангел от Сатана непрекъснато да ме измъчва, за да не се възгордявам прекалено.</verse>
				<verse number="8">Три пъти умолявах Господа да го махне от мен,</verse>
				<verse number="9">но той ми каза: „Стига ти моята благодат, защото силата ми се проявява най-добре в слабост.“ Затова с най-голямо удоволствие ще се хваля със слабостите си, за да може силата на Христос да почива върху мен.</verse>
				<verse number="10">И заради Христос се радвам на слабостите си, на обидите, на трудностите, на гоненията и на големите проблеми, защото именно когато съм слаб, съм наистина силен.</verse>
				<verse number="11">Говоря като безумец, но вие ме принудихте. Вие трябваше да ме хвалите, защото по нищо не отстъпвам на онези „велики апостоли“, макар и да съм нищо.</verse>
				<verse number="12">Когато бях сред вас, ви доказвах, че съм апостол, като вършех знамения, чудеса и могъщи дела с огромно търпение.</verse>
				<verse number="13">В какво отношение сте по-долу от другите църкви освен в това, че не ви бях в тежест? Простете ми тази несправедливост!</verse>
				<verse number="14">Ето, сега съм готов да ви посетя за трети път и няма да ви бъда в тежест, защото търся не онова, което притежавате, а самите вас. Не децата трябва да спестяват за родителите си, а родителите – за децата си.</verse>
				<verse number="15">И аз с най-голяма радост ще дам за вас всичко, което имам, и дори самия себе си. Ако ви обичам повече, по-малко ли ще ме обичате?</verse>
				<verse number="16">Ясно е, че не съм ви бил в тежест, но казвате, че съм лукав и с хитрост съм взимал от вас.</verse>
				<verse number="17">Нима ви използвах чрез тези хора, които изпратих при вас?</verse>
				<verse number="18">Помолих Тит да дойде при вас и изпратих един от братята с него. Нима Тит ви използва? Не вършихме ли ние едно и също нещо с един и същ дух?</verse>
				<verse number="19">Нима мислите, че през цялото това време се опитваме да се оправдаем пред вас? Ние говорим пред Бога като Христови последователи и всичко, скъпи мои, е за да ви укрепим духовно.</verse>
				<verse number="20">Страхувам се, че когато дойда, може да ви намеря не такива, каквито искам да бъдете и вие може да ме намерите не такъв, какъвто искате да бъда. Боя се да няма сред вас раздори, завистливост, ревност, гняв, егоистични домогвания, клеветничество, клюки, горделивост и бъркотия.</verse>
				<verse number="21">Боя се, че когато ви посетя отново, моят Бог може да ме унизи пред вас и да скърбя за многото, които в миналото са съгрешили и не са се покаяли, като съжалят за своя нечист живот, сексуални грехове и разгуленост.</verse>
			</chapter>
			<chapter number="13">
				<verse number="1">Това ще бъде третото ми идване при вас. Както казва Писанието: „Всяко обвинение трябва да се подкрепи от двама или трима свидетели.“</verse>
				<verse number="2">Когато за втори път бях сред вас, ви предупредих, и сега, когато съм далеч, отново ви предупреждавам. На тези, които са съгрешили преди, и на всички останали казвам: ако дойда отново, няма да ви пощадя.</verse>
				<verse number="3">Ще ви накажа като доказателство за това, че чрез мен говори Христос. Той не е слаб спрямо вас, а е силен сред вас.</verse>
				<verse number="4">Истина е, че той бе слаб, когато бе разпънат на кръста, но сега живее чрез Божията сила. Истина е също и че ние сме слаби в него, но заради вас ще живеем с него чрез Божията сила.</verse>
				<verse number="5">Себе си проверете дали живеете във вярата. Себе си изпитайте. Нима не съзнавате, че Исус Христос живее във вас? Освен, разбира се, ако не издържите изпитанието.</verse>
				<verse number="6">Надявам се поне да разберете, че ние сме издържали изпитанието.</verse>
				<verse number="7">Молим се на Бога да не вършите нищо грешно. Важно е не ние да се покажем издържали, а вие да вършите добро, дори и ние да изглеждаме провалили се.</verse>
				<verse number="8">Не можем да правим нищо против истината, а само в подкрепа на истината.</verse>
				<verse number="9">Радваме се, когато ние сме слаби, а вие – силни. За това се молим: да станете съвършени.</verse>
				<verse number="10">Пиша ви тези неща сега, когато съм далеч, за да не трябва, когато съм сред вас, да проявявам строгост според властта, която Господ ми е дал, за да укрепявам, а не да сривам.</verse>
				<verse number="11">Сега, братя и сестри, се сбогувам. Стремете се към съвършенство, насърчавайте се, бъдете единомислени, живейте в мир и Богът на любовта и мира ще бъде с вас.</verse>
				<verse number="12">Поздравете се един друг със свята целувка.</verse>
				<verse number="13">Всички Божии хора ви поздравяват.</verse>
				<verse number="14">Благодатта на Господ Исус Христос, любовта на Бога и общението на Святия Дух да бъдат с всички вас.</verse>
			</chapter>
		</book>
		<book number="48">
			<chapter number="1">
				<verse number="1">От Павел, призован да бъде апостол не от хора, нито изпратен чрез някой човек, а чрез Исус Христос и Бог Отец, който възкреси Исус от мъртвите.</verse>
				<verse number="2">Това писмо до църквите в Галатия е и от всички братя и сестри, които са с мен.</verse>
				<verse number="3">Благодат и мир на вас от Бога, нашия Баща, и Господ Исус Христос,</verse>
				<verse number="4">който принесе в жертва себе си, за да премахне греховете ни и да ни освободи от покварения свят, в който живеем. Това бе волята на Бога, нашия Баща.</verse>
				<verse number="5">На него да бъде слава за вечни векове! Амин.</verse>
				<verse number="6">Изумен съм, че толкова скоро обръщате гръб на Онзи, който ви призова чрез Христовата благодат, и се насочвате към друго благовестие.</verse>
				<verse number="7">Друго благовестие обаче няма. Има само хора, които ви объркват и се опитват да преиначат Благата вест за Христос.</verse>
				<verse number="8">Но дори ако някой от нас или ангел от небето започне да ви проповядва благовестие, различно от това, което ви проповядвахме, проклет да бъде!</verse>
				<verse number="9">Казвали сме го и преди, и сега пак го повтарям: ако някой ви проповядва благовестие, различно от това, което приехте, проклет да бъде!</verse>
				<verse number="10">Как мислите: чие одобрение търся – на хората или на Бога? И на хората ли искам да се харесам? Ако все още желаех да се харесам на хората, нямаше да съм слуга на Христос.</verse>
				<verse number="11">Братя и сестри, искам да знаете, че Благата вест, която ви проповядвах, не е човешко послание,</verse>
				<verse number="12">тъй като нито от някой човек съм го получил, нито съм бил научен на него. Исус Христос ми го разкри.</verse>
				<verse number="13">Чували сте за живота, който водех като юдеин, и знаете, че безмилостно преследвах Божията църква и се опитвах да я унищожа.</verse>
				<verse number="14">В практикуването на юдейската религия бях изпреварил повечето от връстниците си юдеи, тъй като ревностно следвах традициите на своите предци.</verse>
				<verse number="15">Бог ме избра още преди да се родя и в благодатта си ме призова да му служа.</verse>
				<verse number="16">И когато реши да ми открие своя Син, за да мога да проповядвам Благата вест за него сред езичниците, аз не се посъветвах с никого,</verse>
				<verse number="17">нито пък отидох в Ерусалим, за да се срещна с тези, които бяха станали апостоли преди мен. Вместо това, веднага заминах за Арабия, а после се върнах в Дамаск.</verse>
				<verse number="18">Три години по-късно отидох в Ерусалим, за да се запозная с Кифа, и останах при него само петнадесет дни.</verse>
				<verse number="19">Но освен Яков, Господния брат, други апостоли не видях.</verse>
				<verse number="20">Бог ми е свидетел, че това, което пиша, не е лъжа.</verse>
				<verse number="21">После отидох в провинциите Сирия и Киликия,</verse>
				<verse number="22">но Христовите църкви в Юдея не ме познаваха лично.</verse>
				<verse number="23">Те само бяха чували хората да казват: „Човекът, който преди ни преследваше, сега проповядва вярата, която някога се опитваше да унищожи.“</verse>
				<verse number="24">И прославяха Бога заради мен.</verse>
			</chapter>
			<chapter number="2">
				<verse number="1">След четиринадесет години отново отидох в Ерусалим. Придружаваше ме Варнава, като със себе си бях взел и Тит.</verse>
				<verse number="2">Отидох, защото Бог ми разкри, че трябва да го направя. Когато се срещнах насаме с най-почитаните там хора, аз изложих пред тях Благата вест по същия начин, по който я проповядвам сред езичниците, за да не бъде пропилян трудът, който вече съм положил, нито да отидат напразно сегашните ми усилия.</verse>
				<verse number="3">Но дори Тит, който беше с мен, не бе заставен да се обреже, въпреки че е грък.</verse>
				<verse number="4">Въпросът беше повдигнат от тези, които се представяха за наши братя и тайно се бяха присъединили към нас, а всъщност се бяха промъкнали да проучат каква е свободата, която имаме в Христос Исус, за да могат да ни поробят.</verse>
				<verse number="5">Но ние не се поддадохме нито за миг, за да остане сред вас истината, въплътена в Благата вест.</verse>
				<verse number="6">Нищо не получих от тези, които бяха считани за видни хора. (За мен няма значение какви са, защото пред Бога всички хора са равни.) Тези уважавани мъже не добавиха нищо към моето послание.</verse>
				<verse number="7">Точно обратното – те видяха, че на мен ми бе поверено да проповядвам Благата вест сред езичниците, така както на Петър бе поверено да проповядва Благата вест сред юдеите.</verse>
				<verse number="8">Защото този, който направи Петър апостол на юдеите, направи мен апостол на езичниците.</verse>
				<verse number="9">Така Яков, Кифа и Йоан, които бяха известни като водачи в църквата, признаха правото да бъда апостол, което Бог ми бе дал, ръкуваха се с Варнава и с мен в знак, че ни приемат и са съгласни ние да проповядваме на езичниците, а те – на юдеите.</verse>
				<verse number="10">Помолиха ни единствено да не забравяме да помагаме на бедните, а аз не само бях готов, но и горях от желание да върша точно това.</verse>
				<verse number="11">Но когато Кифа дойде в Антиохия, аз открито му се противопоставих, защото грешеше.</verse>
				<verse number="12">Преди да пристигнат няколко души, изпратени от Яков, Петър се хранеше заедно с езичниците, но когато тези хора се появиха, той се отдръпна и отдели, защото се страхуваше от онези, които принадлежаха към групата на обрязаните.</verse>
				<verse number="13">Останалите юдеи също го последваха в лицемерието му до такава степен, че увлякоха след себе си дори и Варнава.</verse>
				<verse number="14">Когато видях, че поведението им не съответства на истината на благовестието, казах на Кифа пред всички: „След като ти, който си юдеин, живееш като езичник, а не като юдеин, как може да караш езичниците да следват юдейските обичаи?“</verse>
				<verse number="15">Ние сме юдеи по рождение и не сме част от „грешните езичници“,</verse>
				<verse number="16">но знаем, че човек става праведен пред Бога не като спазва закона, а като вярва в Исус Христос. Затова ние положихме вярата си в Христос Исус, за да станем праведни пред Бога, защото сме повярвали в Христос, а не защото сме спазили закона, понеже никой няма да стане праведен пред Бога, като спазва закона.</verse>
				<verse number="17">Но ако поради това, че се стремим да станем праведни в Христос, ние, юдеите, се окажем грешници като езичниците, значи ли, че Христос ни прави грешници?</verse>
				<verse number="18">В никакъв случай! Защото ако отново започна да поучавам това, което съм изоставил, ставам закононарушител.</verse>
				<verse number="19">Защото чрез закона аз умрях спрямо закона, за да живея за Бога. Разпънат бях на кръста заедно с Христос,</verse>
				<verse number="20">така че вече не самият аз живея, а Христос живее в мен. Животът, който сега живея в тялото си, живея го чрез вяра в Божия Син, който ме обикна и пожертва себе си заради мен.</verse>
				<verse number="21">Не отхвърлям Божия дар, защото ако правилното взаимоотношение с Бога се постига чрез закона, Христос умря напразно!</verse>
			</chapter>
			<chapter number="3">
				<verse number="1">О, глупави галатяни! Някой ви е омагьосал, макар смъртта на Исус Христос на кръста да бе изписана пред очите ви!</verse>
				<verse number="2">Едно искам да разбера от вас: като спазвахте закона ли получихте Духа или като чухте и повярвахте в благовестието?</verse>
				<verse number="3">Как може да сте толкова глупави, че да се опитвате да усъвършенствате с човешки усилия живота, който започнахте с Духа?</verse>
				<verse number="4">Нима напразно преживяхте толкова много? Надявам се да не е така!</verse>
				<verse number="5">Нима Бог ви дава Духа и върши чудеса сред вас заради това, че спазвате закона, а не заради това, че чухте и повярвахте в благовестието?</verse>
				<verse number="6">Точно както Авраам, който според Писанието „повярва в Бога и той прие вярата му и го счете за праведен“.</verse>
				<verse number="7">Знайте, че именно онези, които имат вяра, са истинските потомци на Авраам.</verse>
				<verse number="8">Писанието предрече, че Бог ще направи езичниците праведни заради вярата им, и предварително обяви на Авраам Благата вест: „Всички народи ще бъдат благословени чрез теб.“</verse>
				<verse number="9">Онези, които имат вяра, са благословени заедно с повярвалия Авраам,</verse>
				<verse number="10">а всички, които разчитат на спазването на закона, живеят под проклятие, защото Писанието казва: „Проклет е всеки, който не постоянства в спазването на всичко, написано в книгата на закона.“</verse>
				<verse number="11">Ясно е, че никой няма да стане праведен пред Бога чрез закона, защото, както казва Писанието: „Праведният чрез вяра ще живее.“</verse>
				<verse number="12">А законът не се основава на вярата. Според него „този, който изпълнява заповедите, ще живее чрез тях.“</verse>
				<verse number="13">Христос ни освободи от проклятието на закона, поемайки върху себе си това проклятие, защото Писанието казва: „Проклет е всеки, който виси на дърво.“</verse>
				<verse number="14">Христос ни освободи, за да може благословението, дадено на Авраам, да бъде дадено на езичниците чрез Христос Исус, така че чрез вяра да получим Духа, обещан ни от Бога.</verse>
				<verse number="15">Нека ви дам пример от живота, братя и сестри. Също както никой не може да обяви за невалидно или да добави нещо към човешко завещание, което вече е написано, така е и в този случай.</verse>
				<verse number="16">Обещанията бяха дадени на Авраам и неговия потомък. Забележете, че не се казва: „и на потомците му“, сякаш се отнася за много хора. Говори се по-скоро за един човек: „и на твоя потомък“,който е Христос.</verse>
				<verse number="17">Ето какво имам предвид: законът, който дойде четиристотин и тридесет години по-късно, не може да отмени завещанието, вече одобрено от Бога, и така да анулира обещанието.</verse>
				<verse number="18">Защото ако наследството зависеше от закона, то вече не би зависело от обещанието, но Бог го даде в дар на Авраам въз основа на обещанието.</verse>
				<verse number="19">Каква, тогава, бе целта на закона? Той бе добавен към обещанието, за да покаже колко често хората престъпват волята на Бога, и бе предназначен за времето, докато дойде този Потомък, на когото бе дадено обещанието. Законът бе даден чрез ангели, които използваха посредник.</verse>
				<verse number="20">Но когато Бог даде обещанието, нямаше посредник, защото ако е налице само една страна, посредник не е нужен, а Бог е един.</verse>
				<verse number="21">Значи ли това, че законът противоречи на Божиите обещания? В никакъв случай! Защото ако беше даден закон, който да може да донесе живот на хората, то щяхме да станем праведни, като следваме този закон.</verse>
				<verse number="22">Но Писанието казва, че всички са в плен на властта на греха, така че обещаното да бъде дадено на тези, които вярват, въз основа на вярата в Исус Христос.</verse>
				<verse number="23">Преди да дойде тази вяра, бяхме държани от закона като затворници, докато идващата вяра не се откри.</verse>
				<verse number="24">Законът бе нашият настойник, който трябваше да ни отведе при Христос, за да станем праведни чрез вярата.</verse>
				<verse number="25">Но сега, когато тази вяра е дошла, законът вече не ни е настойник.</verse>
				<verse number="26">Чрез вярата всички сте Божии деца в Христос Исус,</verse>
				<verse number="27">защото всички вие, които се кръстихте в Христос, с Христос се облякохте.</verse>
				<verse number="28">Няма разлика между юдеин и езичник, роб и свободен, мъж и жена, защото всички сте едно в Христос Исус.</verse>
				<verse number="29">А щом принадлежите на Христос, вие сте потомци на Авраам и наследници според обещанието, което Бог му даде.</verse>
			</chapter>
			<chapter number="4">
				<verse number="1">Искам да кажа, че докато наследникът е още дете, той по нищо не се отличава от един роб, макар и да е господар на всичко.</verse>
				<verse number="2">Той е подвластен на настойници и попечители, докато не дойде времето, определено от неговия баща.</verse>
				<verse number="3">Така и ние, когато бяхме „деца“, робувахме на елементите на този свят.</verse>
				<verse number="4">Но щом дойде времето, Бог изпрати Сина си, който се роди от жена и живя според закона,</verse>
				<verse number="5">за да освободи всички, които се намираха под властта на закона, и за да бъдем осиновени като Божии деца.</verse>
				<verse number="6">Тъй като сте негови деца, Бог изпрати Духа на Сина си в сърцата ви и той вика: „Авва, Отче!“</verse>
				<verse number="7">Така ти вече не си роб, а Божие дете. И понеже си негово дете, Бог те е направил и свой наследник.</verse>
				<verse number="8">По-рано, когато не познавахте Бога, вие служехте на лъжливи богове.</verse>
				<verse number="9">А сега, когато го познавате (или по-скоро сега, когато Бог ви познава), защо се връщате към онези слаби и безполезни елементи, на които отново се опитвате да робувате?</verse>
				<verse number="10">Спазвате специални дни, месеци, сезони и години.</verse>
				<verse number="11">Боя се за вас! Страхувам се, че целият ми труд е бил напразен.</verse>
				<verse number="12">Братя и сестри, умолявам ви: станете като мен, защото и аз бях като вас. Никога не сте ми причинили злина.</verse>
				<verse number="13">Знаете, че бях болен, когато за първи път дойдох при вас и ви проповядвах Благата вест.</verse>
				<verse number="14">Въпреки че моето състояние бе голямо бреме за вас, вие не ме презряхте и не се отвратихте, а ме приехте като Божий ангел, така, сякаш бях самият Христос Исус!</verse>
				<verse number="15">Къде остана щастието ви? Защото аз съм свидетел, че ако можехте, щяхте да извадите собствените си очи и да ми ги дадете.</verse>
				<verse number="16">Нима ви станах враг, като ви казах истината?</verse>
				<verse number="17">Тези, които искат да следвате закона, проявяват интерес към вас с лоши намерения. Те се опитват да ви отделят от мен, за да проявите интерес към тях.</verse>
				<verse number="18">Добре е някой да мисли за вас, но когато е за добро и не само когато аз съм помежду ви.</verse>
				<verse number="19">Деца мои, заради вас още веднъж преживявам родилните болки и ще бъде така, докато не станете като Христос.</verse>
				<verse number="20">Бих искал сега да съм с вас и да ви говоря по друг начин, защото не зная какво да ви правя.</verse>
				<verse number="21">Кажете ми вие, които искате да следвате закона: нима не чувате какво казва законът?</verse>
				<verse number="22">Той казва, че Авраам имал двама сина – един от робиня и един от свободна жена.</verse>
				<verse number="23">Синът от робинята бил роден по обикновения, човешки начин, а синът от свободната жена – според Божието обещание.</verse>
				<verse number="24">Това има преносно значение. Двете жени представляват два завета. Единият бе от планината Синай и сложи началото на род, обречен на робство. Агар олицетворява този завет.</verse>
				<verse number="25">Тя въплъщава планината Синай в Арабия и е образ на земния Ерусалим, защото е в робство заедно с децата си.</verse>
				<verse number="26">Но божественият Ерусалим – нашата майка – е свободен.</verse>
				<verse number="27">Защото Писанието казва: „Радвай се, бездетна, която не си раждала. Възкликни с радостен вик ти, която не си страдала в родилни болки, защото децата на изоставената жена са по-многобройни от децата на тази, която има съпруг.“</verse>
				<verse number="28">Вие, братя и сестри, също като Исаак сте родени според Божието обещание.</verse>
				<verse number="29">Но и сега, както и тогава, роденият по естествения начин преследва родения чрез силата на Духа.</verse>
				<verse number="30">А какво казва Писанието? „Отпрати тази робиня и сина й, защото синът на робинята няма да бъде наследник със сина на свободната жена.“</verse>
				<verse number="31">Следователно, братя и сестри, ние не сме деца на робинята, а на свободната жена.</verse>
			</chapter>
			<chapter number="5">
				<verse number="1">Христос ни освободи, за да живеем в свобода. Затова останете твърди и не допускайте отново да ви поробят.</verse>
				<verse number="2">Чуйте! Аз, Павел, ви казвам, че ако се върнете към закона, като се обрежете, обезсмисляте онова, което Христос е направил за вас!</verse>
				<verse number="3">Още веднъж заявявам на всеки, който позволява да бъде обрязан, че той се задължава да спазва целия закон.</verse>
				<verse number="4">Тези от вас, които се опитват да станат праведни пред Бога чрез закона, вече нямат нищо общо с Христос – те са вън от благодатта.</verse>
				<verse number="5">Но чрез вяра, с помощта на Духа, ние с нетърпение очакваме да станем праведни пред Бога.</verse>
				<verse number="6">Защото в Христос Исус не обрязването или необрязването имат значение, а вярата, която действа чрез любовта.</verse>
				<verse number="7">Вие се справяхте така добре! Кой ви накара да спрете да следвате истината?</verse>
				<verse number="8">Каквото и да ви е убедило в това, то не идва от Бога, който ви призова.</verse>
				<verse number="9">„Съвсем малко мая заквасва цялото тесто.“</verse>
				<verse number="10">Но в Господа аз съм уверен, че няма да приемете друго освен това, на което съм ви научил. А този, който ви обърква, ще си получи заслуженото, който и да е той.</verse>
				<verse number="11">Братя и сестри, ако все още проповядвах (както твърдят някои) необходимостта от обрязването, защо продължавам да бъда преследван? Ако това беше вярно, тогава посланието за кръста нямаше да се смята за скандално.</verse>
				<verse number="12">Бих искал онези, които ви смущават, и да се кастрират (не само да се обрязват)!</verse>
				<verse number="13">А вие, братя и сестри, бяхте призовани от Бога да живеете в свобода. Но нека свободата ви не бъде повод да угаждате на грешната си природа – вместо това с любов служете един на друг.</verse>
				<verse number="14">Защото целият закон се свежда до едно единствено изречение: „Обичай ближния си както себе си!“</verse>
				<verse number="15">Но ако продължавате да се хапете и ядете, внимавайте да не се унищожите взаимно.</verse>
				<verse number="16">Казвам ви: нека Духът ви направлява и тогава няма да следвате желанията на грешната си природа.</verse>
				<verse number="17">Защото това, което грешната ни природа желае, е против Духа и това, което Духът желае, е против грешната ни природа. Това са две напълно противоположни неща, следователно не може да правите каквото си поискате.</verse>
				<verse number="18">Но ако ви направлява Духът, вие не сте подчинени на закона.</verse>
				<verse number="19">Делата на нашата грешна природа са добре известни. Това са блудство, нечистота, похотливост,</verse>
				<verse number="20">идолопоклонство, магьосничество, омраза, свади, ревност, гняв, разпри, разногласия, разцепления,</verse>
				<verse number="21">завист, пиянство, оргии и други подобни. Предупреждавам ви, както съм го правил и по-рано: за тези, които вършат такива неща, няма място в Божието царство.</verse>
				<verse number="22">А плодът на Духа е любов, радост, мир, търпение, благост, доброта, вярност,</verse>
				<verse number="23">тактичност, въздържание. Срещу такива неща няма закон.</verse>
				<verse number="24">Тези, които принадлежат на Христос Исус, са разпънали грешната си природа с нейните страсти и желания.</verse>
				<verse number="25">Тъй като Духът е източникът на нашия нов живот, нека следваме него.</verse>
				<verse number="26">Да не бъдем надменни, да не се предизвикваме един друг и да не си завиждаме.</verse>
			</chapter>
			<chapter number="6">
				<verse number="1">Братя и сестри, ако откриете, че някой е съгрешил, вие, които живеете според Духа, трябва да му помогнете да се поправи, като се отнасяте тактично към него. Но внимавай и за себе си, да не би ти също да бъдеш изкушен.</verse>
				<verse number="2">Носете заедно товарите си и по този начин ще се подчинявате на Христовия закон.</verse>
				<verse number="3">Ако някой се мисли за нещо, когато всъщност е нищо, се самозалъгва.</verse>
				<verse number="4">Всеки трябва да преценява собственото си поведение и едва тогава да се гордее с това, което е постигнал, без да се сравнява с някой друг,</verse>
				<verse number="5">защото всеки ще отговаря за себе си.</verse>
				<verse number="6">Този, който се учи на Божието слово, трябва да споделя всички свои блага с онзи, който го учи.</verse>
				<verse number="7">Не се заблуждавайте! С Бога не може да се подигравате, защото каквото посеете, това и ще пожънете.</verse>
				<verse number="8">Който сее в нивата на грешната си природа, ще пожъне от нея разруха, а който сее в нивата на Духа, ще пожъне от него вечен живот.</verse>
				<verse number="9">Да не се уморяваме да вършим добро, защото ще дойде времето да пожънем онова, което ни се полага, ако устоим докрай.</verse>
				<verse number="10">И така, отдаде ли ни се удобен случай, нека вършим добро на всички и особено на тези, с които споделяме една и съща вяра.</verse>
				<verse number="11">Вижте само какви големи букви ви пиша със собствената си ръка!</verse>
				<verse number="12">Всички, които искат да спечелят одобрението на хората, се опитват да ви принудят да се обрежете, но те правят това само за да не ги преследват заради Христовия кръст.</verse>
				<verse number="13">Защото дори и тези, които се обрязват, не спазват закона, но искат вие да се обрежете, за да могат да се хвалят с това, че сте се подчинили на този ритуал.</verse>
				<verse number="14">Що се отнася до мен, да не дава Бог да се гордея с друго освен с кръста на нашия Господ Исус Христос! Чрез него светът е мъртъв за мен и аз съм мъртъв за света.</verse>
				<verse number="15">Защото няма никакво значение дали си обрязан или не. Важното е да бъдеш ново създание.</verse>
				<verse number="16">Мир и милост да бъде над всички, които следват това правило – над целия Божий народ.</verse>
				<verse number="17">Накрая искам да ви помоля никой да не ме безпокои повече, защото белезите по тялото ми показват, че принадлежа на Исус.</verse>
				<verse number="18">Благодатта на нашия Господ Исус Христос да бъде с вас, братя и сестри. Амин.</verse>
			</chapter>
		</book>
		<book number="49">
			<chapter number="1">
				<verse number="1">От Павел, апостол на Христос Исус чрез Божията воля, до Божиите святи хора в Ефес, вярващи, които принадлежат на Христос Исус.</verse>
				<verse number="2">Благодат и мир на вас от Бога, нашия Баща, и от Господ Исус Христос.</verse>
				<verse number="3">Благословен да бъде Богът и Бащата на нашия Господ Исус Христос! В Христос Бог ни дари с всяко духовно благословение в небесните владения.</verse>
				<verse number="4">В Христос още преди сътворението на света Бог ни избра да бъдем святи и неопетнени пред него. И заради любовта си към нас</verse>
				<verse number="5">той ни предопредели да бъдем негови деца чрез Исус Христос, защото такава бе целта и желанието му.</verse>
				<verse number="6">Той извърши това, за да го възхвалим за славната му благодат, която щедро ни дари чрез любимия си Син.</verse>
				<verse number="7">В Христос ние сме изкупени чрез неговата кръв. Греховете ни са простени чрез неговата богата благодат,</verse>
				<verse number="8">с която той щедро ни дари с пълна мъдрост и прозрение.</verse>
				<verse number="9">Бог ни изяви тайния си план, защото така искаше. Той бе замислил да го осъществи чрез Христос.</verse>
				<verse number="10">Божията цел бе да изпълни този план, като обедини всичко под водителството на Христос – всичко небесно и всичко земно – когато дойде подходящото време.</verse>
				<verse number="11">В Христос ние бяхме избрани и вече предопределени от намерението на Бога, който върши всичко според своя план и желание,</verse>
				<verse number="12">за да можем ние, чиято надежда вече беше положена в Христос, да възхвалим Божията слава.</verse>
				<verse number="13">Чрез Христос вие също бяхте запечатани със Святия Дух, обещан от Бога, когато чухте посланието на истината, Благата вест за вашето спасение, и повярвахте в Христос.</verse>
				<verse number="14">Святият Дух е само гаранцията, че ще получим своето наследство, докато Бог даде окончателно изкупление на онези, които му принадлежат. Целта на това е да възхвалим Божията слава.</verse>
				<verse number="15">Затова винаги ви споменавам в молитвите си и не спирам да благодаря на Бога за вас.</verse>
				<verse number="16">Правя това постоянно, откакто чух за вярата ви в Господ Исус и любовта ви към всички Божии хора.</verse>
				<verse number="17">Моля се на славния Отец, Бога на нашия Господ Исус Христос, да ви дари с дух на мъдрост и откровение, за да можете да го познаете напълно.</verse>
				<verse number="18">Моля се очите на сърцата ви да се просветят, за да разберете към каква надежда ви е призовал, колко богато и славно е наследството, което той ще дари на всички свои святи хора,</verse>
				<verse number="19">и колко несравнимо велика е мощта му за нас, вярващите, както и проявата на всемогъщата му сила,</verse>
				<verse number="20">която той показа чрез Христос, като го възкреси от мъртвите и го постави от дясната си страна в небесните владения.</verse>
				<verse number="21">Бог постави Христос над всеки управник, над всяка власт, сила и господар и над всяко име, което съществува не само в сегашния свят, а и в бъдещия.</verse>
				<verse number="22">Бог сложи всичко под неговата власт и го направи глава на всичко в църквата.</verse>
				<verse number="23">Църквата е Христовото тяло. Тя е цялостта, в която Христос със своята пълнота изпълва всичко по всякакъв начин.</verse>
			</chapter>
			<chapter number="2">
				<verse number="1">В миналото вие бяхте мъртви духовно поради престъпленията и греховете си,</verse>
				<verse number="2">живеехте според законите на този свят и следвахте господаря на злите сили, владеещи земята. Той сега продължава да действа в непокорните.</verse>
				<verse number="3">Някога и ние живеехме като тях: следвахме страстите на грешната си човешка природа и вършехме онова, което нашите тела и умове желаеха. В положението, в което бяхме, ние, както всички останали хора, бяхме обречени да изпитаме върху себе си Божия гняв.</verse>
				<verse number="4">Но Бог е богат на благодат и благодарение на великата любов, с която ни обикна,</verse>
				<verse number="5">още докато бяхме мъртви духовно поради престъпленията си, той ни даде живот заедно с Христос. Вие сте спасени чрез Божията благодат.</verse>
				<verse number="6">Бог ни възкреси заедно с Христос и ни постави заедно с него на своя престол в небесните владения – нас, които сме в Христос Исус.</verse>
				<verse number="7">Бог извърши това, за да покаже във всички бъдещи времена несравнимото богатство на своята благодат с добрината си към нас в Христос Исус.</verse>
				<verse number="8">Защото по Божията благодат сте спасени чрез вярата и това не идва от вас самите, а е дар от Бога.</verse>
				<verse number="9">То не е резултат от нечие дело, така че никой не може да се хвали с това.</verse>
				<verse number="10">Бог ни направи това, което сме сега. Той ни създаде в Христос Исус за добрите дела, които вече бе подготвил, за да ги вършим в живота си.</verse>
				<verse number="11">Ето защо трябва да помните, че някога вие, родените езичници и наричани „необрязани“ от онези юдеи, които наричат себе си „обрязани“ (тяхното обрязване е нещо, което самите те извършват),</verse>
				<verse number="12">по онова време бяхте без Христос, бяхте изключени от общността на Израел, бяхте чужди на заветите, свързани с Божието обещание, и живеехте в този свят без надежда и без Бог.</verse>
				<verse number="13">Но сега в Христос Исус вие, които някога бяхте далеч от Бога, сте близо до него заради Христовата кръв.</verse>
				<verse number="14">Защото самият той е нашият мир. Той направи юдеите и езичниците един народ и като принесе в жертва тялото си, срина разделящата ги стена на враждебност.</verse>
				<verse number="15">Той отмени закона с неговите правила и заповеди, за да може да донесе мир, създавайки в себе си от две групи хора един нов народ.</verse>
				<verse number="16">Чрез смъртта си на кръста той унищожи враждебността между двете групи, за да ги помири с Бога в едно тяло.</verse>
				<verse number="17">И дойде и проповядваше Благата вест за мир сред вас, които бяхте далеч от Бога, и сред онези, които бяха близо до него,</verse>
				<verse number="18">защото чрез него ние всички се приближаваме до Отца в един Дух.</verse>
				<verse number="19">Ето защо вие вече не сте чужденци и посетители, а граждани заедно с Божиите святи хора и членове на Божието семейство.</verse>
				<verse number="20">Вие сте сградата, построена върху основата на апостолите и пророците, а самият Христос Исус е крайъгълният камък.</verse>
				<verse number="21">Цялата сграда е сглобена чрез него и се издига в свят храм в Господа.</verse>
				<verse number="22">В него вие сте вграждани заедно с останалите, за да бъдете дома, в който Бог живее чрез Духа.</verse>
			</chapter>
			<chapter number="3">
				<verse number="1">Това е причината аз, Павел, да съм затворник за Христос Исус заради вас, езичниците.</verse>
				<verse number="2">Вие сигурно сте чули за това дело, което Бог ми даде чрез своята благодат за ваша полза.</verse>
				<verse number="3">Той ми изяви тайната си истина чрез откровение, както вече накратко ви писах,</verse>
				<verse number="4">и ако прочетете това, ще можете да разберете моето прозрение в тайния план за Христос.</verse>
				<verse number="5">Тази тайна истина не бе изявена на хората от предишните поколения така, както е разкрита сега чрез Духа на неговите святи апостоли и пророци.</verse>
				<verse number="6">Тайната истина е, че чрез Благата вест езичниците са наследници заедно с юдеите, те са част от същото тяло и заедно участват в обещанието, което Бог даде в Христос Исус.</verse>
				<verse number="7">Чрез благодатта, с която Бог ме дари, като използва силата си, станах служител, който проповядва Благата вест.</verse>
				<verse number="8">И макар да съм по-незначителен и от най-незначителните сред Божиите хора, на мен бе даден този дар да проповядвам на езичниците Благата вест за неизчерпаемото богатство на Христос</verse>
				<verse number="9">и да обяснявам на всички хора плана за тайната истина. Още от самото начало тази тайна истина бе останала скрита в Бога, който създаде всичко,</verse>
				<verse number="10">за да може чрез църквата да покаже сега на управниците и властите в небесните владения многообразната Божия мъдрост във всичките й форми.</verse>
				<verse number="11">Според Божия вечен замисъл той изпълни всичко чрез Христос Исус, нашия Господ.</verse>
				<verse number="12">Чрез вяра в Христос в него ние имаме смелостта и увереността да се приближим до Бога.</verse>
				<verse number="13">Ето защо се моля да не се обезсърчавате от страданията, които понасям заради вас. Те са вашата слава.</verse>
				<verse number="14">Това е причината да коленича пред Отца,</verse>
				<verse number="15">от когото всеки род на небето и на земята е получил името си.</verse>
				<verse number="16">Моля се той, според богатството на своята слава, да ви даде сила чрез Духа си да се укрепите вътрешно</verse>
				<verse number="17">и Христос да живее в сърцата ви чрез вярата, а животът ви да бъде вкоренен и основан в любовта.</verse>
				<verse number="18">Моля се да можете заедно с всички святи Божии хора да разберете ширината, дължината, височината и дълбочината на Христовата любов</verse>
				<verse number="19">и да познаете тази любов, която надминава всяко познание, за да бъдете изпълнени с цялата Божия пълнота.</verse>
				<verse number="20">Със своята сила, действаща в нас, Бог е способен да извърши безкрайно повече от това, за което се молим или си представяме.</verse>
				<verse number="21">На него да бъде слава в църквата и в Христос Исус през всички поколения за вечни векове! Амин.</verse>
			</chapter>
			<chapter number="4">
				<verse number="1">Аз, който съм затворник, защото принадлежа на Господа, ви умолявам да живеете по начин, достоен за призванието, което сте получили от Бога.</verse>
				<verse number="2">Винаги проявявайте смирение, тактичност и търпение и с любов се приемайте един друг такива, каквито сте.</verse>
				<verse number="3">Старайте се да запазите единството, в което Духът ви е свързал. Нека мирът ви сплотява.</verse>
				<verse number="4">Има едно тяло и един Дух, също както една е надеждата, към която Бог ви е призовал.</verse>
				<verse number="5">Има един Господ, една вяра, едно кръщение.</verse>
				<verse number="6">Има един Бог и Баща на всички, който е над всичко, чрез всичко и във всичко.</verse>
				<verse number="7">На всеки от нас е дадена специална дарба и всеки е получил това, което Христос е пожелал да му даде.</verse>
				<verse number="8">Ето защо Писанието казва: „Той се издигна във висините, взе пленници със себе си и даде дарове на хората.“</verse>
				<verse number="9">Когато се казва „Той се издигна“, не означава ли това, че той първо се е спуснал долу на земята?</verse>
				<verse number="10">Този, който се спусна, е същият, който се издигна по-високо от всички небеса, за да изпълни всичко.</verse>
				<verse number="11">И той самият възложи на едни да бъдат апостоли, на други – пророци, на трети – да съобщават Благата вест, а на някои – да бъдат пастири и учители.</verse>
				<verse number="12">Христос даде тези дарове, за да подготви святите Божии хора за делото на служението, за укрепването на Христовото тяло,</verse>
				<verse number="13">докато всички ние се съединим в едно във вярата и в пълното познаване на Божия Син и станем зрели хора, достигайки висотата на Христос в неговото съвършенство.</verse>
				<verse number="14">Това е така, за да не бъдем вече невръстни деца, подхвърляни насам-натам от вълните и носени от вятъра на всякакви учения чрез коварството на хората и измамните им планове.</verse>
				<verse number="15">Нека вместо това с любов да говорим истината и да израстваме, за да станем подобни на Христос във всяко отношение. Той е главата,</verse>
				<verse number="16">от която зависи цялото тяло. Всички части на това тяло са сплотени и свързани в едно и всяка част изпълнява своята функция и така цялото тяло расте и става по-силно чрез любовта.</verse>
				<verse number="17">Казвам това и ви предупреждавам в името на Господа: не живейте вече като езичниците с техните безполезни мисли.</verse>
				<verse number="18">Умовете им тънат в мрак и те са отделени от живота, който идва от Бога, защото са невежи и са закоравили сърцата си.</verse>
				<verse number="19">Те са загубили чувството си за срам, отдали са се на сладострастие и необуздано се наслаждават да вършат всякакъв вид нечисти дела.</verse>
				<verse number="20">Но това не е този Христос, на който бяхте научени.</verse>
				<verse number="21">И несъмнено сте чули за него и като негови последователи сте били научени на истината – истината действително е в Исус.</verse>
				<verse number="22">А що се отнася до предишния ви начин на живот, бяхте научени да отхвърлите от себе си старата същност, която гние поради измамните си страсти,</verse>
				<verse number="23">да се обновите в своя ум и дух</verse>
				<verse number="24">и да си сложите новата същност, създадена по Божие подобие, истински праведна и свята.</verse>
				<verse number="25">Затова отхвърлете от себе си лъжата! „Всеки трябва да казва истината на ближния си“,защото всички сме части от едно и също тяло.</verse>
				<verse number="26">„Гневете се, но не вършете грях.“ И нека гневът ви се стопи, преди слънцето да е залязло.</verse>
				<verse number="27">Не позволявайте на дявола да ви победи.</verse>
				<verse number="28">Който е крал, не трябва вече да краде, а да работи и да върши нещо полезно със собствените си ръце, за да има какво да споделя с онзи, който е в нужда.</verse>
				<verse number="29">Никаква гнила дума да не излиза от устните ви, а само онова, от което хората се нуждаят, което е добро за духовното им изграждане, така че да помага на онези, които ви слушат.</verse>
				<verse number="30">И не наскърбявайте Божия Свят Дух, защото той е доказателство, че принадлежите на Бога, до деня, в който Бог ще ви освободи.</verse>
				<verse number="31">Всякаква язвителност, ярост, гняв, викане и клевета трябва да се премахнат от вас заедно с всяко зло.</verse>
				<verse number="32">Бъдете благи и състрадателни един към друг и винаги си прощавайте, така както Бог ви прости в Христос.</verse>
			</chapter>
			<chapter number="5">
				<verse number="1">Вие сте Божии деца, които той обича. Затова се старайте да бъдете като него</verse>
				<verse number="2">и живейте в любов, както и Христос ни обикна и даде живота си за нас, като се принесе в благоуханна жертва пред Бога.</verse>
				<verse number="3">Сред вас не трябва дори и да се говори за сексуални грехове, всякакъв вид морална нечистота и алчност, както е редно за святи хора.</verse>
				<verse number="4">Нито трябва да се чуват срамни думи, глупави приказки или мръсни шеги, които не ви подхождат, а напротив – да има думи на благодарност.</verse>
				<verse number="5">Знайте, че няма да наследи царството на Христос и на Бога този, който върши сексуални грехове или морално нечисти постъпки и който е алчен, което е същото като да е идолопоклонник.</verse>
				<verse number="6">Не позволявайте никой да ви заблуди с празни думи. Поради всички тези неща Божият гняв ще се стовари върху онези, които не се покоряват.</verse>
				<verse number="7">Не участвайте заедно с тях в делата им.</verse>
				<verse number="8">Казвам това, защото имаше време, когато тънехте в тъмнина, но сега сте изпълнени със светлина в Господа. Живейте като хора, които принадлежат на светлината.</verse>
				<verse number="9">Светлината носи всяка благост, праведен живот и истина.</verse>
				<verse number="10">Винаги се старайте да разпознавате какво се харесва на Господа.</verse>
				<verse number="11">Не участвайте в делата, които принадлежат на тъмнината и които не носят нищо добро, а напротив – разобличавайте ги.</verse>
				<verse number="12">Защото е срамно дори да се говори за тайните им дела.</verse>
				<verse number="13">Когато обаче се изложат на светлината, се виждат съвсем ясно какви са.</verse>
				<verse number="14">И всичко, което може лесно да се види, става светлина. Ето защо казваме: „Събуди се, ти, който спиш! Стани от мъртвите и Христос ще те осветли.“</verse>
				<verse number="15">Внимавайте как живеете и не постъпвайте неразумно, а като мъдри хора,</verse>
				<verse number="16">които използват всяка възможност да вършат добро, защото времената са зли.</verse>
				<verse number="17">Не бъдете глупави, а разберете какво иска Господ от вас.</verse>
				<verse number="18">И не се напивайте вече с вино, защото това ще ви унищожи духовно, а се изпълвайте с Духа.</verse>
				<verse number="19">Поучавайте се един друг с псалми, химни и духовни песни. Пейте и съчинявайте мелодии на Господа със сърцата си</verse>
				<verse number="20">и винаги за всичко благодарете на Бога и Отца в името на нашия Господ Исус Христос.</verse>
				<verse number="21">Покорявайте се един на друг поради страхопочитанието си към Христос.</verse>
				<verse number="22">Жени, покорявайте се на мъжете си както се покорявате на Господа,</verse>
				<verse number="23">защото мъжът е главата на жената, така както Христос е главата на църквата. Самият той е спасителят на тялото.</verse>
				<verse number="24">И както църквата се покорява на Христос, така и жените трябва във всичко да се покоряват на мъжете си.</verse>
				<verse number="25">Мъже, обичайте жените си както Христос обикна църквата и даде живота си за нея,</verse>
				<verse number="26">за да я направи свята чрез словото, след като я бе очистил, измивайки я с вода,</verse>
				<verse number="27">за да може да я представи пред себе си като славна невеста, чиста и безупречна, без петънце и порок или друго подобно нещо.</verse>
				<verse number="28">По този начин и мъжете трябва да обичат жените си така, както обичат собствените си тела. Който обича жена си, обича себе си.</verse>
				<verse number="29">Защото никой никога не мрази собственото си тяло, а го храни и се грижи за него, както Христос храни и се грижи за църквата,</verse>
				<verse number="30">защото ние сме части от неговото тяло.</verse>
				<verse number="31">Както казва Писанието: „Затова човек ще напусне баща си и майка си и ще се привърже към жена си, и двамата ще станат едно.“</verse>
				<verse number="32">Тази тайна истина е много важна – говоря за Христос и за църквата.</verse>
				<verse number="33">Но всеки от вас трябва също да обича и жена си така, както обича себе си, а жената трябва да уважава мъжа си.</verse>
			</chapter>
			<chapter number="6">
				<verse number="1">Деца, покорявайте се на родителите си така, както Господ иска, защото това е правилно.</verse>
				<verse number="2">„Уважавай баща си и майка си!“ – това е първата заповед, в която има обещание,</verse>
				<verse number="3">и то е: „за да благоуспяваш и да имаш дълъг живот на земята.“</verse>
				<verse number="4">А вие, бащи, не разгневявайте децата си, а ги възпитавайте с поучението и наставлението от Господа.</verse>
				<verse number="5">Слуги, покорявайте се на земните си господари с уважение и страх. Правете го с искреност в сърцата си така, както се покорявате на Христос.</verse>
				<verse number="6">Работете не само когато ви гледат, сякаш търсите одобрение от хората, а работете като слуги на Христос, които с целите си сърца вършат това, което Бог иска.</verse>
				<verse number="7">С радост предлагайте да служите, сякаш служите не на хората, а на Господа.</verse>
				<verse number="8">Помнете, че Господ ще възнагради всеки от вас, който извърши добро, независимо дали е роб или свободен.</verse>
				<verse number="9">И вие, господари, се отнасяйте със слугите си по същия начин и не ги заплашвайте. Помнете, че вашият и техният Господар е в небесата и че той е безпристрастен.</verse>
				<verse number="10">И накрая ви казвам: бъдете силни в Господа и с неговата велика мощ.</verse>
				<verse number="11">Носете пълното снаряжение, дадено от Бога, за да можете да устоите на хитрите планове на дявола.</verse>
				<verse number="12">Защото ние се борим не срещу човешки същества, а срещу управниците, срещу властите, срещу могъщите владетели на този тъмен век, срещу злите духовни сили в небесните владения.</verse>
				<verse number="13">Затова вземете пълното снаряжение, осигурено от Бога, за да сте способни да устоите, когато дойде злият ден, и да продължите да стоите, след като сте направили всичко възможно.</verse>
				<verse number="14">Стойте силни! Завържете истината като колан на кръста си и си сложете като броня праведността.</verse>
				<verse number="15">Обуйте краката си с готовността да съобщавате Благата вест за мира.</verse>
				<verse number="16">И преди всичко вземете вярата като щит, с който ще можете да угасите всички огнени стрели на лукавия.</verse>
				<verse number="17">Вземете спасението като шлем, а също и меча, който дава Духът. Този меч е Божието послание.</verse>
				<verse number="18">Молете се в Духа по всяко време с всяка молитва и искайте всичко, от което се нуждаете. За да извършите това, винаги бъдете нащрек и никога не преставайте да се молите за всички Божии хора.</verse>
				<verse number="19">Молете се и за мен, за да ми бъде дадено слово, когато отворя устата си, и да мога смело да изявявам тайната истина на Благата вест,</verse>
				<verse number="20">на която съм посланик в окови. Молете се да я проповядвам смело – така, както трябва да говоря.</verse>
				<verse number="21">Тихик ще ви разкаже всичко, за да знаете и вие как съм и какво правя. Той е наш скъп брат и верен дякон в Господа</verse>
				<verse number="22">и го изпращам при вас, за да получите вести за мен и да утеши сърцата ви.</verse>
				<verse number="23">Мир и любов на вас, братя и сестри, а също и вяра от Бог Отец и от Господ Исус Христос.</verse>
				<verse number="24">Божията благодат да бъде с всички, които обичат нашия Господ Исус Христос с неумираща любов.</verse>
			</chapter>
		</book>
		<book number="50">
			<chapter number="1">
				<verse number="1">От Павел и Тимотей, слуги на Христос Исус, до всички святи Божии хора в Христос Исус, които живеят във Филипи, и до техните епископи и дякони.</verse>
				<verse number="2">Благодат и мир на вас от Бога, нашия Баща, и от Господ Исус Христос.</verse>
				<verse number="3">Благодаря на моя Бог всеки път, когато си спомням за вас,</verse>
				<verse number="4">и винаги, при всяка своя молитва за всички ви, се моля с радост</verse>
				<verse number="5">заради помощта ви, когато проповядвах Благата вест от самото начало, щом повярвахте, чак досега.</verse>
				<verse number="6">Уверен съм в това, че Онзи, който започна добро дело сред вас, ще го доведе до завършек в Деня, когато Христос Исус дойде.</verse>
				<verse number="7">Зная, че имам право да мисля така за всички вас, защото сте на сърцето ми. Всички вие споделяте с мен Божията благодат и когато съм затворник, и когато защитавам и утвърждавам Благата вест.</verse>
				<verse number="8">Бог ми е свидетел, че копнея да ви видя всички и ви обичам с любовта на Христос Исус.</verse>
				<verse number="9">Това е молитвата ми: Любовта ви да расте все повече и повече и заедно с нея да имате пълно познание и всякакво прозрение;</verse>
				<verse number="10">да различавате доброто от злото и да изберете доброто; да бъдете чисти и неопетнени в Деня, когато Христос дойде;</verse>
				<verse number="11">да извършите много добри дела чрез Исус Христос, за слава и възхвала на Бога.</verse>
				<verse number="12">Братя и сестри, искам да знаете, че всичко, което ми се случи, по-скоро помогна за разпространението на Благата вест.</verse>
				<verse number="13">Вече и на цялата дворцова стража, и на всички други хора е ясно, че съм в затвора, защото вярвам в Христос.</verse>
				<verse number="14">Освен това повечето братя и сестри в Господа са насърчени от това, че съм затворен, и стават все по-смели и проповядват Божието слово без страх.</verse>
				<verse number="15">Вярно е, че някои проповядват Христос от завист и заядливост към мен, но други проповядват от добри намерения,</verse>
				<verse number="16">защото имат любов в сърцата си и знаят, че Бог ми повери да защитавам Благата вест.</verse>
				<verse number="17">А другите проповядват Христос поради егоистични амбиции и от нечисти мотиви, като мислят, че така ще ми докарат повече беди, докато съм в затвора.</verse>
				<verse number="18">Но какво от това? Важното е, че и едните, и другите проповядват Христос, независимо дали се преструват или го правят искрено. Това ме радва и ще продължавам да се радвам,</verse>
				<verse number="19">защото зная, че вашите молитви и подкрепата на Духа на Исус Христос ще доведат до моето освобождаване.</verse>
				<verse number="20">Твърдата ми надежда е, че няма да се посрамя по никакъв начин, а както винаги, така и сега с пълна смелост ще прославям Христос с цялото си същество, независимо от това дали ще живея или ще умра.</verse>
				<verse number="21">За мен животът е Христос, а смъртта – печалба.</verse>
				<verse number="22">Но ако продължа да живея в това тяло, ще се радвам на плодовете на своето дело и не зная кое да предпочета.</verse>
				<verse number="23">Трудно ми е да избера между тези две неща. Искам да си отида от този живот и да бъда с Христос, защото това е много по-добре.</verse>
				<verse number="24">Но за вас е по-необходимо да остана тук в тялото си.</verse>
				<verse number="25">И понеже съм убеден в това, зная, че ще остана тук и ще продължавам да работя с всички вас за духовния ви напредък и за радостта, която идва от вярата.</verse>
				<verse number="26">И така, като съм отново с вас, да можете още повече да се гордеете с мен в Христос Исус.</verse>
				<verse number="27">Само внимавайте да живеете по начин, достоен за Благата вест за Христос, така че независимо дали ще дойда да ви видя или съм далеч, да чувам за вас, че стоите твърдо с една обща цел и всички заедно се борите за вярата, която е изложена в Благата вест,</verse>
				<verse number="28">и че не се боите по никакъв начин от онези, които ви се противопоставят. Вашата смелост е доказателство за тяхната гибел, а за вас тя е доказателство за спасението ви и това доказателство идва от Бога.</verse>
				<verse number="29">Защото заради Христос ви бе дадено не само да вярвате в него, но и да страдате за него.</verse>
				<verse number="30">И вие също се борите така, както ме видяхте да се боря, когато бях с вас, и както сега чувате, че се боря.</verse>
			</chapter>
			<chapter number="2">
				<verse number="1">Ако има някакво насърчение в Христос, ако има някаква утеха, идваща от любов, ако има някакво общение с Духа, ако има някакво милосърдие и състрадание,</verse>
				<verse number="2">направете щастието ми пълно, като мислите по един и същ начин, обичате се еднакво един друг, единни сте по дух и имате обща цел.</verse>
				<verse number="3">Не вършете нищо от егоистични амбиции и празно високомерие, а със смирение гледайте на другите като на по-добри от вас.</verse>
				<verse number="4">И нека всеки се грижи не само за нещата, които засягат лично него, а и за онези, които засягат останалите.</verse>
				<verse number="5">Трябва да мислите както Христос Исус.</verse>
				<verse number="6">Макар и да бе Бог в самото си естество, той не сметна, че равенството с Бога е нещо, за което трябва да се държи здраво.</verse>
				<verse number="7">Отказа се от всичко и прие образа на слуга и стана като хората. И когато външно стана като човек,</verse>
				<verse number="8">той се смири и стана покорен до смърт – до смърт на кръст.</verse>
				<verse number="9">Ето защо и Бог го издигна на най-високото място и му даде името, което е над всички имена,</verse>
				<verse number="10">за да се преклонят с почит пред името на Исус всички – и тези в небесата, и тези на земята, и тези под земята,</verse>
				<verse number="11">и всеки открито да признае, че Исус Христос е Господ за слава на Бог Отец.</verse>
				<verse number="12">Скъпи мои, така, както винаги сте се покорявали на Бога – не само когато съм с вас, а още повече сега, когато съм далеч – продължавайте делото си и постигнете вашето спасение със страх и треперене.</verse>
				<verse number="13">Защото Бог е този, който ви вдъхва желание да правите това, което го радва, и ви дава сили да го осъществите.</verse>
				<verse number="14">Вършете всичко без да се оплаквате или спорите.</verse>
				<verse number="15">Така ще сте невинни, неопетнени и безупречни деца на Бога. И въпреки че живеете сред поколение извратено и заблудено от правия път, вие греете като звезди в този тъмен свят</verse>
				<verse number="16">и им предлагате посланието, което носи живот. Аз ще мога да се гордея с вас в Деня, когато Христос дойде и видя, че не напразно съм живял и не напразно съм се трудил.</verse>
				<verse number="17">И въпреки че собствената ми кръв ще трябва да се пролее на олтара заедно с вашата жертва – вярата ви – която принасяте, като живеете, служейки на Бога, аз съм щастлив и се радвам заедно с всички вас.</verse>
				<verse number="18">И вие също трябва да сте щастливи и да се радвате заедно с мен.</verse>
				<verse number="19">Надявам се с помощта на Господ Исус скоро да изпратя при вас Тимотей, за да мога да получа вести за вас, които да ме насърчат.</verse>
				<verse number="20">Искам да изпратя него, понеже няма друг, който да споделя чувствата ми и да е искрено загрижен за благото ви.</verse>
				<verse number="21">Защото всички останали се грижат за своите собствени интереси, а не за тези на Исус Христос.</verse>
				<verse number="22">А вие познавате Тимотей и знаете, че заедно с мен разпространяваше Благата вест и служеше така, както син служи на своя баща.</verse>
				<verse number="23">Ето защо се надявам да го изпратя при вас, щом видя как вървят нещата при мен.</verse>
				<verse number="24">И вярвам, че с помощта на Господа аз самият скоро ще мога да дойда.</verse>
				<verse number="25">Реших да изпратя при вас Епафродит, мой брат в Христос и съратник, който работи заедно с мен. Вие ми го изпратихте, когато имах нужда от помощ.</verse>
				<verse number="26">Реших да го върна при вас, защото той жадува да ви види и се тревожи, че сте чули за болестта му.</verse>
				<verse number="27">Той наистина беше болен и близо до смъртта, но Бог се смили над него (и не само над него, а също и над мен), за да не ми причинява още една мъка.</verse>
				<verse number="28">Изпращам го при вас с голямо желание, за да бъдете пак щастливи, като го видите, и за да престана да се тревожа за вас.</verse>
				<verse number="29">Приемете го в Господа с много радост и почитайте хора като него,</verse>
				<verse number="30">защото той едва не умря за Христовото дело и рискува живота си, за да ми помогне. Това бе помощ, която запълни липсващото в служението, което трябваше да ми окажете.</verse>
			</chapter>
			<chapter number="3">
				<verse number="1">Накрая, братя и сестри, радвайте се в Господа. За мен не е уморително да ви пиша едно и също, а за вас е безопасно.</verse>
				<verse number="2">Пазете се от кучетата – хората, които вършат злини и искат да отрежат всеки, който не е обрязан.</verse>
				<verse number="3">Защото ние сме истински обрязаните, ние се покланяме на Бога с Духа му и се гордеем с Христос Исус, и не се доверяваме на човешките предимства,</verse>
				<verse number="4">въпреки че аз самият имам основания да се доверя на тези предимства. Ако някой друг има причини да им се довери, то аз имам още повече.</verse>
				<verse number="5">Обрязан съм на осмия ден след раждането си, по произход израелтянин, от племето на Вениамин, чистокръвен евреин, а според отношението си към закона – фарисей.</verse>
				<verse number="6">Моята религия беше толкова важна за мен, че започнах да преследвам църквата. Не можех да бъда обвинен в нищо, що се отнася до онова, което законът смята за праведност.</verse>
				<verse number="7">Но това, което за мен бе придобивка, сега поради Христос смятам за безполезно.</verse>
				<verse number="8">И не само това, а и всичко друго сега смятам за безполезно в сравнение с величието да познавам Христос Исус, моя Господ. Заради него се отрекох от всичко и всичко смятам за ненужен боклук, за да спечеля Христос</verse>
				<verse number="9">и да бъда намерен в него не с моята праведност, основана на закона, а с праведност, която идва чрез вярата в Христос, праведността, която идва от Бога и чрез вярата.</verse>
				<verse number="10">Искам да позная Христос и силата на възкресението му, искам да споделя страданията му и да бъда като него в смъртта му,</verse>
				<verse number="11">надявайки се така да постигна възкресението от мъртвите.</verse>
				<verse number="12">Не мисля, че вече съм това, което Бог би искал да бъда, че съм станал съвършен, но продължавам да се стремя да спечеля наградата, заради която бях спечелен от Христос Исус.</verse>
				<verse number="13">Братя и сестри, не мисля, че съм я постигнал, но има едно нещо, което винаги правя – забравям онова, което е зад мен, и правя всичко възможно, за да достигна това, което е пред мен.</verse>
				<verse number="14">Продължавам да се стремя към целта, за да спечеля наградата, за която чрез Христос Исус Бог ме призова към живот в небесата.</verse>
				<verse number="15">И нека всеки от нас, който е духовно зрял, също мисли така. А ако за нещо мислите по друг начин, Бог ще ви разкрие и това.</verse>
				<verse number="16">Но трябва да следваме истината, до която сме достигнали.</verse>
				<verse number="17">Братя и сестри, подражавайте ми и наблюдавайте онези, които живеят, както ние ви дадохме пример.</verse>
				<verse number="18">Защото, както вече много пъти ви казвах, а сега дори плача, казвайки го отново, много хора живеят като врагове на Христовия кръст.</verse>
				<verse number="19">Животът им ги води към гибел, техен бог е коремът им, гордеят се с това, от което трябва да се срамуват, и мислят само за земни неща.</verse>
				<verse number="20">А нашата родина е в небесата и оттам очакваме Спасителя, Господ Исус Христос,</verse>
				<verse number="21">който с властта, чрез която може да покори всичко на себе си, ще преобрази унизените ни тела, за да станат като неговото славно тяло.</verse>
			</chapter>
			<chapter number="4">
				<verse number="1">Братя и сестри, обичам ви и жадувам да ви видя, вие ми носите радост и ме карате да се гордея с вас. Следвайте твърдо Господа, както вече съм ви казвал.</verse>
				<verse number="2">Моля Еводия и Синтихия за единомислие помежду им в Господа.</verse>
				<verse number="3">Моля и теб, мой верни съдружнико, да помогнеш на тези жени, които наред с Климент и останалите мои сътрудници се бориха заедно с мен за разпространяването на Благата вест и чиито имена са записани в книгата на живота.</verse>
				<verse number="4">Винаги се радвайте в Господа. Още веднъж ще го кажа: радвайте се!</verse>
				<verse number="5">И нека всички хора видят, че сте благоразумни. Господ е близо.</verse>
				<verse number="6">Не се тревожете за нищо, а винаги чрез молитва, молба и благодарност представяйте нуждите си пред Бога.</verse>
				<verse number="7">И мирът, идващ от Бога, мир, който надхвърля всяка човешка представа, ще пази сърцата и умовете ви в Христос Исус.</verse>
				<verse number="8">В заключение, братя и сестри, мислете за нещата, които са добродетелни и заслужават възхвала, които са истински и благородни, праведни, чисти, красиви и достойни за възхищение.</verse>
				<verse number="9">Вършете онова, което сте научили, получили, чули или видели от мен, и Богът на мира ще бъде с вас.</verse>
				<verse number="10">Бях много радостен в Господа, че отново показахте загрижеността си за мен. Разбира се, вие винаги сте били загрижени, но нямахте възможност да го покажете.</verse>
				<verse number="11">Казвам ви тези неща не защото имам нужда от нещо, тъй като се научих да се задоволявам с каквото имам.</verse>
				<verse number="12">Зная как да живея и с по-малко, и с повече, отколкото ми е нужно. Винаги и във всичко научих тайната да съм доволен, когато съм сит и когато съм гладен, когато имам предостатъчно и когато нямам необходимото.</verse>
				<verse number="13">Способен съм да посрещна всички обстоятелства чрез Христос, който ми дава сили.</verse>
				<verse number="14">Но вие сторихте добре, като споделихте заедно с мен неприятностите ми.</verse>
				<verse number="15">Вие, филипяни, знаете, че когато започнах да проповядвам Благата вест и напуснах Македония, нито една църква, освен вашата, не ми помогна с нищо.</verse>
				<verse number="16">Когато бях в Солун, вие няколко пъти ми изпращахте помощ за нуждите ми.</verse>
				<verse number="17">Аз не се стремя да получавам дарове от вас: заинтересован съм ползата да се добавя към вашата сметка.</verse>
				<verse number="18">Имам всичко, от което се нуждая, и дори повече. Имам предостатъчно, защото получих от Епафродит нещата, изпратени от вас. Те са благоуханен дар, жертва, приета от Бога, която го радва.</verse>
				<verse number="19">Моят Бог ще използва славните си богатства, за да ви снабди с всичко, от което се нуждаете. Той ще извърши това чрез Христос Исус.</verse>
				<verse number="20">Слава на нашия Бог и Баща за вечни векове! Амин.</verse>
				<verse number="21">Поздравете всички Божии хора в Христос Исус. Братята и сестрите, които са с мен, ви пращат поздрави.</verse>
				<verse number="22">Всички Божии хора тук ви поздравяват, и специално тези от кесаревия дом.</verse>
				<verse number="23">Благодатта на Господ Исус Христос да бъде с вас.</verse>
			</chapter>
		</book>
		<book number="51">
			<chapter number="1">
				<verse number="1">От Павел, апостол на Христос Исус чрез Божията воля, и от брат Тимотей.</verse>
				<verse number="2">До святите и верни братя и сестри в Христос, които живеят в Колос. Благодат и мир на вас от Бога, нашия Баща.</verse>
				<verse number="3">Когато се молим за вас, винаги благодарим на Бога, Бащата на нашия Господ Исус Христос,</verse>
				<verse number="4">защото чухме за вярата ви в Христос Исус и любовта ви към всички Божии хора.</verse>
				<verse number="5">Вашата вяра и любов са породени от надеждата ви и всичко, за което се надявате, ви очаква в небесата. Това вие чухте за първи път чрез словото на истината – Благата вест,</verse>
				<verse number="6">която стигна до вас. Тя се разнася из целия свят, дава плод и продължава да се разпространява така, както стана и при вас, от деня, в който чухте за Божията благодат и разбрахте истината за нея.</verse>
				<verse number="7">Научихте я от Епафрас – нашия скъп брат, който служи заедно с нас и е верен Христов дякон заради нас.</verse>
				<verse number="8">Той ни каза за вашата любов, вдъхновена от Духа.</verse>
				<verse number="9">Ето защо от деня, в който чухме за това, ние също не спираме да се молим за вас, като искаме: да познаете напълно Божията воля и заедно с това познание да сте изпълнени с мъдрост и да разбирате духовните неща;</verse>
				<verse number="10">да живеете така, както е достойно за хора, които принадлежат на Господа, и да го радвате по всякакъв начин; да вършите всякакво добро и да растете в пълното познаване на Бога;</verse>
				<verse number="11">да ви даде Бог своята велика мощ и вие да станете силни, да имате пълна твърдост и търпение и с радост</verse>
				<verse number="12">да благодарите на Отца, който ви направи достойни да получите своя дял от наследството, принадлежащо на Божиите хора, които живеят в светлината.</verse>
				<verse number="13">Бог ни избави от властта на тъмнината и ни пренесе в царството на своя възлюбен Син,</verse>
				<verse number="14">чрез когото ние сме изкупени и имаме опрощението на греховете си.</verse>
				<verse number="15">Той е видимият образ на невидимия Бог и стои над всичко сътворено.</verse>
				<verse number="16">Всичко в небесата и на земята бе сътворено от него – и видимото, и невидимото, било то престоли, власти, господари или управници. Всичко бе сътворено чрез Христос и за Христос.</verse>
				<verse number="17">Той съществуваше преди всичко друго и всичко се крепи чрез него.</verse>
				<verse number="18">И той е главата на тялото – тялото е църквата. Той е източникът на всичко и той е първородният, възкресен от мъртвите, за да заеме първото място във всичко.</verse>
				<verse number="19">Защото в него Бог избра да живее в цялата си пълнота</verse>
				<verse number="20">и чрез него да върне към себе си всичко – и земните, и небесните неща, като чрез кръвта му, пролята на кръста, донесе помирение.</verse>
				<verse number="21">Имаше време, когато заради помислите си и злите си дела вие се бяхте отдалечили от Бога и бяхте негови врагове.</verse>
				<verse number="22">Но сега чрез физическата си смърт Христос ви помири с Бога, за да ви представи пред него святи, неопетнени и безупречни.</verse>
				<verse number="23">Ще бъде така, ако продължите да стоите във вярата твърди и непоклатими и не се отклоните от надеждата, която ви даде Благата вест, проповядвана на всеки под небето – Благата вест, която чухте и на която аз, Павел, станах служител.</verse>
				<verse number="24">Сега се радвам в страданията си заради вас и със собственото си тяло понасям страданията, които Христос все още трябва да изтърпи заради своето тяло – църквата.</verse>
				<verse number="25">Бог ми възложи задачата да стана един от служителите й заради вашето благо: да съобщавам Божието послание.</verse>
				<verse number="26">Това послание е тайната истина, скрита от векове и поколения, която сега Бог изяви на своите святи хора.</verse>
				<verse number="27">Той реши да им извести колко велико е славното богатство на тази тайна истина. Тя е за всички народи и е самият Христос, който е във вас и е нашата надежда, че ще споделим Божията слава.</verse>
				<verse number="28">Ето защо ние продължаваме да го проповядваме. Наставляваме и поучаваме всеки с пълна мъдрост, за да може всички да бъдат представени пред Бога зрели в Христос.</verse>
				<verse number="29">Затова се трудя и боря със силата, която Христос ми дава и която мощно работи в мен.</verse>
			</chapter>
			<chapter number="2">
				<verse number="1">Искам да знаете, че с всички сили се опитвам да помогна на вас, на хората в Лаодикия и на всички, които не са ме виждали лично,</verse>
				<verse number="2">за да бъдат сърцата им утешени и да са свързани в любов, да бъдат богати с увереността, която идва от разбирането, и да познаят напълно Христос – Божията тайна истина,</verse>
				<verse number="3">в когото са скрити всички съкровища на мъдростта и познанието.</verse>
				<verse number="4">Казвам това, за да не може никой да ви заблуди с привидно правдоподобни доводи.</verse>
				<verse number="5">Защото макар и тялом да не съм с вас, аз съм с вас духом и съм щастлив да видя реда във вашия живот и твърдата ви вяра в Христос.</verse>
				<verse number="6">Така, както приехте Исус като Христос и Господ, продължавайте да живеете в единство с него.</verse>
				<verse number="7">Нека той бъде основата ви и в него израствайте, укрепвайте във вярата, както бяхте научени, и винаги благодарете на Бога.</verse>
				<verse number="8">Внимавайте никой да не ви пороби с лъжливи идеи и празни приказки, които произлизат от човешките традиции и от елементите на този свят, а не от Христос.</verse>
				<verse number="9">Защото Бог в своята пълнота живее в този, който прие човешки образ,</verse>
				<verse number="10">а вие сте цялостни в него, който е главата на всички управници и всяка власт.</verse>
				<verse number="11">В Христос вие бяхте обрязани не с обрязване от човешки ръце, а с обрязване от Христос, когато бяхте освободени от властта на грешната си природа.</verse>
				<verse number="12">Това се случи, когато бяхте кръстени – старата ви същност умря и бе погребана заедно с Христос, и вие бяхте също и възкресени заедно с Христос чрез вярата си в силата на Бога, която той показа, възкресявайки Христос от мъртвите.</verse>
				<verse number="13">Вие бяхте духовно мъртви поради греховете си и поради това, че не бяхте обрязани, но Бог ви съживи заедно с Христос и щедро ни прости всички грехове.</verse>
				<verse number="14">Той заличи документа на дълга, който беше против нас, заедно с всичките му наредби и го премахна, като го прикова на кръста.</verse>
				<verse number="15">Бог обезоръжи духовните управници и власти и с кръста ги поведе като пленници в победно шествие.</verse>
				<verse number="16">Така че нека никой не ви осъжда за онова, което ядете или пиете, или за празници, новолуние или съботни дни.</verse>
				<verse number="17">Те са само сянка на това, което трябваше да дойде, а истинското тяло, причинило тази сянка, принадлежи на Христос.</verse>
				<verse number="18">Не позволявайте на никого, който обича да се представя за смирен и се покланя на ангели, да ви накара да загубите наградата си. Такива хора винаги говорят за виденията си и земният им ум ги кара да се гордеят безпричинно.</verse>
				<verse number="19">Те не се придържат към Христос – главата, благодарение на която цялото тяло, поддържано от стави и свръзки, е сплотено и расте според Божия план.</verse>
				<verse number="20">Вие умряхте с Христос и бяхте освободени от елементите на този свят. Защо тогава живеете така, сякаш все още принадлежите на света, и се подчинявате на заповеди като:</verse>
				<verse number="21">„Не хващай това“, „Не вкусвай онова“ или „Не докосвай другото“?</verse>
				<verse number="22">Тези заповеди се отнасят до земни неща, които, веднъж използвани, се развалят. Това са само едни човешки правила и учения.</verse>
				<verse number="23">Те изглеждат основани на мъдрост и са част от създадена от хората религия, която кара човек да се преструва на смирен и да се отнася сурово към тялото, но нямат никаква стойност, що се отнася до битката с желанията на грешната ни човешка природа.</verse>
			</chapter>
			<chapter number="3">
				<verse number="1">И така, след като бяхте възкресени заедно с Христос, стремете се към нещата, които са горе, където Христос седи отдясно на Бога.</verse>
				<verse number="2">Мислете за нещата, които са горе, а не за тези, които са на земята.</verse>
				<verse number="3">Защото умряхте и животът ви е скрит заедно с Христос в Бога.</verse>
				<verse number="4">Когато Христос, който е нашият живот, се яви, вие също ще се явите с него в слава.</verse>
				<verse number="5">Затова умъртвете всичко във вас, което принадлежи на земята – сексуални грехове, неблагоприличие, похот, зли желания и алчност, която е вид идолопоклонство.</verse>
				<verse number="6">Заради тези неща Божият гняв ще се стовари върху непокорните.</verse>
				<verse number="7">И вие някога живеехте така и вършехте тези неща.</verse>
				<verse number="8">Но сега отстранете всичко това – гняв, ярост, злоба, хула и цинично говорене.</verse>
				<verse number="9">Не се лъжете един друг, защото сте отхвърлили от себе си старата същност и нейните дела</verse>
				<verse number="10">и сте си сложили новата същност, която непрекъснато се обновява по образа на своя Създател до пълно познаване на Бога.</verse>
				<verse number="11">В този нов живот няма разлика между грък и юдеин, между обрязан и необрязан, между варварин, скит, роб или свободен, а Христос е всичко и във всичко.</verse>
				<verse number="12">Затова, като избраници на Бога, святи и обичани, правете всичко със състрадание, доброта, смирение, тактичност и търпение.</verse>
				<verse number="13">Приемайте се един друг такива, каквито сте, и си прощавайте винаги, когато някой от вас се оплаче от друг. Както Господ ви прости, така и вие трябва да си прощавате.</verse>
				<verse number="14">Но най-вече имайте любов, която да ви свързва всички заедно в съвършено единство.</verse>
				<verse number="15">И нека мирът, който идва от Христос, властва в сърцата ви. Всички бяхте призовани в едно тяло, за да имате мир. Винаги благодарете на Бога.</verse>
				<verse number="16">Христовото слово трябва да живее във вас в цялото си богатство. С пълна мъдрост се поучавайте и се съветвайте един друг. Пейте псалми, химни и духовни песни с благодарност към Бога в сърцата си.</verse>
				<verse number="17">И всичко, което казвате или правите, трябва да е в името на Господ Исус, като благодарите чрез него на Бог Отец.</verse>
				<verse number="18">Жени, покорявайте се на мъжете си, както подобава в Господа.</verse>
				<verse number="19">Мъже, обичайте жените си и не бъдете груби с тях.</verse>
				<verse number="20">Деца, покорявайте се на родителите си във всичко, защото това се харесва на Господа.</verse>
				<verse number="21">Бащи, не раздразняйте децата си, за да не паднат духом.</verse>
				<verse number="22">Слуги, покорявайте се на земните си господари във всичко, не само когато ви гледат, сякаш се опитвате да спечелите благоволението им. Правете го с искрено сърце от страхопочитание към Господа.</verse>
				<verse number="23">Каквото и да вършите, работете от цялото си сърце, така, сякаш се трудите не за хора, а за Господа.</verse>
				<verse number="24">Помнете, че Господ ще ви даде вашето наследство като награда. Служете на Христос, истинския ви Господар.</verse>
				<verse number="25">Защото който върши зло, ще бъде съответно наказан за злото, а Бог е безпристрастен.</verse>
			</chapter>
			<chapter number="4">
				<verse number="1">Господари, давайте на слугите си каквото е редно и справедливо. Помнете, че вие също имате Господар в небето.</verse>
				<verse number="2">Посветете се на молитва, с буден ум и благодарни сърца.</verse>
				<verse number="3">Същевременно се молете и за нас: Бог да ни даде възможност да проповядваме Благата вест и да говорим тайната истина за Христос, заради която съм в затвора.</verse>
				<verse number="4">Молете се да мога да говоря така, че да я направя ясна за хората, както съм длъжен.</verse>
				<verse number="5">Бъдете мъдри в отношението си към онези, които не са част от църквата, и използвайте времето си възможно най-добре.</verse>
				<verse number="6">Нека говоренето ви да е винаги благо, подправено с мъдрост, за да знаете как трябва да отговаряте на всеки.</verse>
				<verse number="7">Тихик, скъп брат и верен дякон, който заедно с мен служи на Господа, ще ви разкаже всичко за мен.</verse>
				<verse number="8">Изпращам го при вас точно с тази цел – да получите вести за нас и да ви насърчи.</verse>
				<verse number="9">Изпращам го заедно с Онисим, верния и скъп брат, който е един от вас, и те ще ви разкажат всичко, което става тук.</verse>
				<verse number="10">Поздравява ви Аристарх, затворен заедно с мен, а също и Марк, братовчедът на Варнава. (За него вече получихте поръчения да го приемете, ако дойде.)</verse>
				<verse number="11">Поздравява ви и Исус, наречен Юст. Те са единствените сред юдеите християни, които работят с мен за Божието царство и ми бяха голяма утеха.</verse>
				<verse number="12">Поздравява ви и Епафрас, един от вашите, който служи на Христос Исус. Той винаги горещо се моли да станете духовно зрели и да сте твърдо убедени относно всичко, което Бог иска.</verse>
				<verse number="13">Аз съм свидетел, че той упорито се труди за вас и за онези, които са в Лаодикия и Йерапол.</verse>
				<verse number="14">Поздравяват ви и скъпият доктор Лука и Димас.</verse>
				<verse number="15">Поздравете братята и сестрите в Лаодикия, а също Нимфана и църквата, която се събира в нейния дом.</verse>
				<verse number="16">И след като това писмо се прочете при вас, погрижете се то да бъде прочетено и на църквата в Лаодикия. Постарайте се да прочетете и писмото ми до Лаодикия.</verse>
				<verse number="17">А на Архип кажете да изпълнява служението, което е приел в Господа.</verse>
				<verse number="18">Поздравявам ви аз, Павел, и пиша това със собствената си ръка. Помнете, че съм в затвора. Божията благодат да бъде с вас.</verse>
			</chapter>
		</book>
		<book number="52">
			<chapter number="1">
				<verse number="1">От Павел, Силуан и Тимотей, до църквата на солунците, които принадлежат на Бог Отец и на Господ Исус Христос. Благодат и мир на вас.</verse>
				<verse number="2">Винаги благодарим на Бога за всички вас и ви споменаваме в молитвите си.</verse>
				<verse number="3">Непрекъснато помним пред нашия Бог и Баща това, което постигнахте поради вярата си, усилията ви, породени от любовта ви, и постоянството ви, вдъхновено от надеждата в нашия Господ Исус Христос.</verse>
				<verse number="4">Братя и сестри, Бог ви обича; знаем, че той ви е избрал,</verse>
				<verse number="5">защото ви донесохме Благата вест не само с думи, но и със сила, със Святия Дух и с дълбоко убеждение. Вие знаете как живеехме, когато бяхме сред вас. Правехме го за ваше добро.</verse>
				<verse number="6">Вие подражавахте на нас и на Господа и сред много страдание приехте посланието с радост, която идва от Святия Дух.</verse>
				<verse number="7">Така станахте пример за всички вярващи в Македония и Ахая.</verse>
				<verse number="8">Защото Господното послание тръгна от вас и не само се разпространи в Македония и Ахая, но вашата вяра се прочу навсякъде, така че няма нужда ние да казваме нещо.</verse>
				<verse number="9">Защото хората навсякъде говорят за това как добре ни приехте и как обърнахте гръб на идолите, за да служите на живия и истински Бог</verse>
				<verse number="10">и да очаквате неговия Син, който ще дойде от небето – Сина, когото Бог възкреси от мъртвите, Исус, който ни спасява от идващия Божий гняв.</verse>
			</chapter>
			<chapter number="2">
				<verse number="1">Братя и сестри, самите вие знаете, че посещението ни при вас не бе напразно,</verse>
				<verse number="2">но както знаете, преди това бяхме понесли страдания и обиди във Филипи. И все пак, въпреки многото пречки, с Божията помощ имахме смелостта да ви кажем Благата вест от Бога.</verse>
				<verse number="3">Ние не проповядваме поради заблуда или от нечисти подбуди, нито пък се опитваме да измамим някого.</verse>
				<verse number="4">Точно обратното: говорим като хора, избрани от Бога да им бъде поверена Благата вест, и не се опитваме да се харесаме на хората, а на Бога, който изпитва нашите мотиви.</verse>
				<verse number="5">Както знаете, никога не се обърнахме към вас с ласкателства, нито използвахме посланието си, за да прикрием някаква алчност. Бог ни е свидетел за това!</verse>
				<verse number="6">Не търсехме похвала от хората – нито от вас, нито от някой друг,</verse>
				<verse number="7">въпреки че можехме да използваме властта си на Христови апостоли да поставяме изисквания. Но ние бяхме нежни сред вас също както дойка, която се грижи за собствените си деца.</verse>
				<verse number="8">Чувствахме се толкова привързани към вас, че бяхме готови да споделим с вас не само Благата вест от Бога, а и собствените си души, защото ни станахте много скъпи.</verse>
				<verse number="9">Братя и сестри, вие помните нашия упорит труд. Ние работехме ден и нощ, за да не сме в тежест на никого от вас, докато ви проповядвахме Благата вест от Бога.</verse>
				<verse number="10">И вие, и Бог сте свидетели колко предано, праведно и безукорно бе поведението ни към вас, вярващите,</verse>
				<verse number="11">и добре знаете, че се отнасяхме с вас така, както баща със собствените си деца.</verse>
				<verse number="12">Насърчавахме ви, утешавахме ви и ви подтиквахме да живеете по начин, достоен за Бога, който ви призовава в своето славно царство.</verse>
				<verse number="13">Ние непрекъснато благодарим на Бога и за това, че когато получихте Божието послание, което чухте от нас, вие го приехте не като послание от хора, а като Божие послание, каквото то наистина е и действа във вас, вярващите.</verse>
				<verse number="14">Вие, братя и сестри, последвахте примера на Божиите църкви в Христос Исус в Юдея. И вие понесохте от своите сънародници същите страдания, които те понесоха от юдеите,</verse>
				<verse number="15">които убиха Господ Исус и пророците, а нас прогониха, които разгневяват Бога и са против всички хора.</verse>
				<verse number="16">Те се опитват да ни попречат да говорим на езичниците, че могат да се спасят, като с това непрекъснато трупат нови и нови грехове, но Божият гняв сега вече с пълна сила се е стоварил върху тях.</verse>
				<verse number="17">А ние, братя и сестри, бяхме разделени от вас за кратко време – разделени само телесно, но не и в мислите си – и се изпълнихме с нетърпение и огромно желание да ви видим.</verse>
				<verse number="18">Да, ние много искахме да дойдем при вас. Аз, Павел, много пъти се опитвах да го направя, но Сатана ни пречеше.</verse>
				<verse number="19">Защото кой друг освен вас е нашата надежда, радост и венец, с който да се гордеем пред нашия Господ Исус, когато той дойде?</verse>
				<verse number="20">Наистина, вие сте нашата слава и радост!</verse>
			</chapter>
			<chapter number="3">
				<verse number="1">Затова, понеже не можехме да чакаме повече, решихме да останем сами в Атина</verse>
				<verse number="2">и изпратихме Тимотей, наш брат, който заедно с нас работи за Бога и проповядва Благата вест за Христос. Изпратихме го, за да ви укрепи и насърчи във вашата вяра,</verse>
				<verse number="3">за да не бъде никой разстроен от тези гонения, тъй като вие сами знаете, че съдбата ни е такава.</verse>
				<verse number="4">Всъщност, когато бяхме с вас, ние ви предупреждавахме, че ще бъдем преследвани, и както добре знаете, точно така и стана.</verse>
				<verse number="5">Ето защо не можех да чакам повече и изпратих Тимотей да разучи за вашата вяра, защото се боях, че изкусителят може да ви е изкушил и да се окаже, че трудът ни е бил напразен.</verse>
				<verse number="6">Но Тимотей току-що се върна от Солун и ни съобщи добрата вест за вашата вяра и любов. Той ни каза, че винаги си спомняте за нас с добро и жадувате да ни видите, така както ние жадуваме да видим вас.</verse>
				<verse number="7">Така, сред всичките ни трудности и беди, ние се утешихме за вас поради вярата ви, братя и сестри.</verse>
				<verse number="8">Да, сега нашият живот е наистина пълен, защото знаем, че вие стоите силни в Господа.</verse>
				<verse number="9">Как да се отблагодарим на Бога за вас и за цялото щастие, което изпитваме пред Бога заради вас?</verse>
				<verse number="10">Ден и нощ най-усърдно се молим да можем да ви видим отново и да ви дадем всичко, от което се нуждаете, за да укрепне вярата ви още повече.</verse>
				<verse number="11">Нека сам нашият Бог и Баща, а също и нашият Господ Исус ни доведат при вас</verse>
				<verse number="12">и нека Господ умножи и увеличи любовта ви един към друг и към всички,</verse>
				<verse number="13">така както ние преливаме от любов към вас, за да укрепи сърцата ви и да ги направи безгрешни и святи пред нашия Бог и Баща, когато нашият Господ Исус дойде с всички свои святи хора.</verse>
			</chapter>
			<chapter number="4">
				<verse number="1">И накрая, братя и сестри, искам да ви кажа още някои неща. Вие научихте от нас как да живеете живот, който радва Бога, и всъщност така и живеете, но ви молим и ви увещаваме в името на Господ Исус все повече да се стараете да го правите.</verse>
				<verse number="2">Вие знаете какви наставления ви дадохме чрез властта на Господ Исус.</verse>
				<verse number="3">Ето какво иска Бог: да му се посветите. Иска да се пазите от сексуални грехове</verse>
				<verse number="4">и всеки от вас да се научи да владее тялото си, така че да живее по начин свят и почтен,</verse>
				<verse number="5">а не в похотливи страсти като езичниците, които не познават Бога.</verse>
				<verse number="6">Също така не трябва да постъпвате несправедливо към своя брат или сестра във вярата или да ги мамите в това отношение, защото, както вече ви казахме и предупредихме, Господ ще накаже хората за всички такива грехове.</verse>
				<verse number="7">Защото Бог ни призова да живеем свято, а не в нечистота.</verse>
				<verse number="8">Така че, който отхвърля това учение, отхвърля не хора, а Бога, който ви дава и своя Свят Дух.</verse>
				<verse number="9">За любовта към братята и сестрите в Христос не е нужно ние да ви пишем нещо, защото самите вие сте научени от Бога да се обичате един друг</verse>
				<verse number="10">и вие така се и отнасяте към всички свои братя и сестри из цяла Македония. Но ние ви призоваваме, братя и сестри, да се стараете още повече.</verse>
				<verse number="11">Стремете се да водите спокоен и мирен живот, да се интересувате от своите дела и да изкарвате хляба си със собствените си ръце, както ви заповядахме,</verse>
				<verse number="12">така че, живеейки по този начин, да спечелите уважението на невярващите и да не зависите от никого за нещата, от които се нуждаете.</verse>
				<verse number="13">Искаме да знаете, братя и сестри, какво ще стане с онези, които са умрели, за да не скърбите като другите, които нямат надежда.</verse>
				<verse number="14">Защото щом вярваме, че Исус умря и след това възкръсна, така също Бог ще възкреси чрез Исус онези от нас, които са умрели, и ще ни събере с него, когато дойде.</verse>
				<verse number="15">Това, което сега ви казваме, е послание от Господа: че тези от нас, останали живи при идването на Господа, няма да изпреварят онези, които са умрели.</verse>
				<verse number="16">Когато сам Господ слезе от небето със заповед, с гласа на архангела и със звуците на Божия тръба, онези, които са умрели в Христос, ще възкръснат първи.</verse>
				<verse number="17">След това ние, още живите, които сме оцелели, ще бъдем грабнати в облаците заедно с тях, за да срещнем Господа във въздуха и така ще бъдем с Господа завинаги.</verse>
				<verse number="18">Утешавайте се един друг с тези думи.</verse>
			</chapter>
			<chapter number="5">
				<verse number="1">Братя и сестри, не е нужно да ви пиша за времената и датите,</verse>
				<verse number="2">защото вие сами много добре знаете, че Господният Ден ще дойде както крадец в нощта.</verse>
				<verse number="3">Хората ще казват: „Всичко е мирно и сме в безопасност“, но изведнъж разрухата ще ги връхлети, както болките – бременната жена, и те няма да могат да избягат!</verse>
				<verse number="4">Но вие, братя и сестри, не живеете в тъмнина, за да ви изненада Денят като крадец,</verse>
				<verse number="5">защото всички вие принадлежите на светлината и деня. Ние не принадлежим на нощта и тъмнината.</verse>
				<verse number="6">Нека да не спим като другите, а да сме нащрек и да владеем себе си.</verse>
				<verse number="7">Онези, които спят, спят през нощта, и онези, които се напиват, се напиват през нощта.</verse>
				<verse number="8">Но тъй като ние принадлежим на деня, нека владеем себе си. Нека си сложим като броня вярата и любовта и като шлем – надеждата, да бъдем спасени.</verse>
				<verse number="9">Защото Бог ни избра не за да изпитаме гнева му, а да получим спасение чрез нашия Господ Исус Христос,</verse>
				<verse number="10">който умря за нас, за да можем – живи или мъртви, когато той дойде – да живеем с него.</verse>
				<verse number="11">Утешавайте се един друг и си давайте сили, както правите и сега.</verse>
				<verse number="12">Молим ви, братя и сестри, да уважавате онези, които се трудят сред вас и които са ваши ръководители в Господа и ви наставляват.</verse>
				<verse number="13">Молим ви да ги цените особено високо и да ги обичате заради делото им. Живейте в мир един с друг.</verse>
				<verse number="14">Призоваваме ви, братя и сестри: предупреждавайте мързеливите, насърчавайте боязливите, помагайте на слабите, бъдете търпеливи към всички.</verse>
				<verse number="15">Не позволявайте никой да отвръща на злото със зло, а винаги се старайте да вършите добро един на друг и на всички хора.</verse>
				<verse number="16">Винаги бъдете изпълнени с радост.</verse>
				<verse number="17">Никога не спирайте да се молите.</verse>
				<verse number="18">Каквото и да се случи, бъдете благодарни. Така иска Бог да живеете в Христос Исус.</verse>
				<verse number="19">Не подтискайте действието на Духа.</verse>
				<verse number="20">Не презирайте думите на пророците,</verse>
				<verse number="21">а се научете да изпитвате всичко. Дръжте се здраво за онова, което е добро,</verse>
				<verse number="22">и стойте настрана от всякакъв вид зло.</verse>
				<verse number="23">И нека самият Бог, Богът на мира, да ви освети съвършено и опази цялото ви същество – дух, душа и тяло – безукорно, когато дойде нашият Господ Исус Христос.</verse>
				<verse number="24">Онзи, който ви призова, ще направи това. Той държи на думата си.</verse>
				<verse number="25">Молете се и за нас, братя и сестри.</verse>
				<verse number="26">Поздравете всички братя и сестри със свята целувка.</verse>
				<verse number="27">Заклевам ви в Господа това писмо да бъде прочетено на всички братя и сестри.</verse>
				<verse number="28">Благодатта на нашия Господ Исус Христос да бъде с вас.</verse>
			</chapter>
		</book>
		<book number="53">
			<chapter number="1">
				<verse number="1">От Павел, Силуан и Тимотей, до църквата на солунците, които принадлежат на Бога, нашия Баща, и на Господ Исус Христос.</verse>
				<verse number="2">Благодат и мир на вас от Бога, нашия Баща, и от Господ Исус Христос.</verse>
				<verse number="3">Винаги трябва да благодарим на Бога за вас, братя и сестри, и е редно да го правим, защото вярата ви расте все повече и повече и любовта, която всички вие имате един към друг, става все по-голяма и по-голяма.</verse>
				<verse number="4">И ние самите се хвалим с вас сред Божиите църкви заради вашето търпение и вяра въпреки всичките гонения и страдания, които преживявате.</verse>
				<verse number="5">Това е доказателство, че Бог е прав, като е отсъдил, че може да бъдете счетени за достойни да влезете в Божието царство, за което сега страдате.</verse>
				<verse number="6">И е правилно в очите на Бога да отвърне със страдания на онези, които ви карат да страдате,</verse>
				<verse number="7">и да донесе покой на вас, които сега страдате, а също и на нас, когато Господ Исус се разкрие. Той ще дойде от небето с могъщите си ангели,</verse>
				<verse number="8">в пламтящ огън и ще донесе наказание на онези, които не познават Бога и които не се покоряват на Благата вест за нашия Господ Исус.</verse>
				<verse number="9">Те ще бъдат наказани с вечна гибел. Няма да им е позволено да са с Господа, но ще бъдат държани далеч от неговата велика мощ</verse>
				<verse number="10">в онзи Ден, когато той дойде да бъде почетен сред своите святи хора и да му се възхищават в присъствието на всички, които са повярвали. Вие също ще бъдете сред тях, защото повярвахте на свидетелството, което ви донесохме.</verse>
				<verse number="11">Ето защо винаги се молим за вас нашият Бог да ви счете за достойни за живота, който ви е призовал да живеете, и със своята власт да доведе до изпълнение всяко добро, което искате да извършите, и всяко дело, което идва от вашата вяра,</verse>
				<verse number="12">така че името на нашия Господ Исус да бъде почитано чрез вас и вие да бъдете почитани чрез него. Това може да стане единствено чрез благодатта на нашия Бог и Господ Исус Христос.</verse>
			</chapter>
			<chapter number="2">
				<verse number="1">Относно идването на нашия Господ Исус Христос и срещата ни с него, ви умоляваме, братя и сестри,</verse>
				<verse number="2">да не загубите изведнъж разума си или да не бъдете непрекъснато тревожени от някого, който претендира, че има пророчески дух, или от нечие учение или от писмо, което уж е писано от нас, където се твърди, че Господният Ден е вече дошъл.</verse>
				<verse number="3">Внимавайте никой да не ви заблуди по никакъв начин. Казвам това, защото Господният Ден няма да дойде преди да е настъпило времето на отстъпничеството и се открие Човекът на Беззаконието, който е обречен на гибел.</verse>
				<verse number="4">Той ще се противи и ще се превъзнася над всичко, което се нарича „Бог“, и над всичко, на което хората се покланят – до такава степен, че ще влезе в Божия храм, ще седне на престола и сам ще се провъзгласи за Бог.</verse>
				<verse number="5">Нима не помните, че ви говорих за тези неща, когато бях сред вас?</verse>
				<verse number="6">Сега вече знаете какво задържа Човека на Беззаконието, така че той да се открие, когато дойде времето му.</verse>
				<verse number="7">Казвам това, защото тайната сила на беззаконието вече действа, но този, който сега го задържа, ще продължи, докато не бъде отстранен,</verse>
				<verse number="8">и тогава Човекът на Беззаконието ще се открие и Господ Исус ще го убие с дъха на устата си и унищожи със славното си идване.</verse>
				<verse number="9">Идването на Човека на Беззаконието ще е дело на Сатана и ще бъде съпроводено от голяма сила, лъжливи знамения и чудеса</verse>
				<verse number="10">и от всякакви престъпни измами спрямо онези, които вървят към гибел, защото отказаха да обичат истината и да бъдат спасени.</verse>
				<verse number="11">Затова Бог изпраща непреодолимо заблуждение да работи в тях и те да повярват в онова, което е лъжа,</verse>
				<verse number="12">за да бъдат осъдени всички, които не са повярвали в истината, а са избрали да приемат злото.</verse>
				<verse number="13">Братя и сестри, вие сте хора, които Господ обича, и ние винаги трябва да благодарим на Бога за вас, защото ви е избрал да бъдете сред първите спасени чрез Духа, който ви прави святи, и чрез вярата ви в истината.</verse>
				<verse number="14">Към това спасение Бог ви призова чрез Благата вест, която ви проповядвахме, за да получите славата, която принадлежи на нашия Господ Исус Христос.</verse>
				<verse number="15">Затова, братя и сестри, стойте силни и се дръжте здраво за ученията, които ви предадохме: било устно, било в писмо от нас.</verse>
				<verse number="16">Молим се сам нашият Господ Исус Христос и Бог, нашият Баща, който показа своята любов към нас и чрез благодатта си ни даде вечна утеха и добра надежда,</verse>
				<verse number="17">да утеши сърцата ви и ви даде сила винаги да вършите и казвате онова, което е добро.</verse>
			</chapter>
			<chapter number="3">
				<verse number="1">И накрая искаме да ви кажем още някои неща: братя и сестри, молете се за нас. Молете се Господното послание да се разпространи бързо и да се посрещне с почит, както беше при вас.</verse>
				<verse number="2">Молете се също да бъдем защитени от лоши и зли хора (защото не всички вярват).</verse>
				<verse number="3">Но Господ държи на думата си. Той ще ви даде сили и ще ви пази от лукавия.</verse>
				<verse number="4">В Господа ние ви имаме доверие и сме сигурни, че вършите и ще продължите да вършите това, което ви казваме.</verse>
				<verse number="5">Молим се Господ да води сърцата ви да обичате като Бога и да бъдете търпеливи като Христос.</verse>
				<verse number="6">Братя и сестри, в името на нашия Господ Исус Христос ви заповядваме да стоите настрана от всеки брат, който е мързелив и не живее според учението, което е получил от нас.</verse>
				<verse number="7">Казвам това, защото вие сами знаете как трябва да ни подражавате, защото не бяхме мързеливи, докато живяхме сред вас,</verse>
				<verse number="8">нито ядохме храната на някого, без да си платим. Ние се трудихме и работихме усилено ден и нощ, за да не бъдем в тежест на никого от вас.</verse>
				<verse number="9">Не че нямаме правото да поискаме от вас помощ; но ние работихме, за да ви дадем себе си като пример за подражание.</verse>
				<verse number="10">Когато бяхме с вас, ви дадохме такава заповед: „Който не иска да работи, не трябва да яде“.</verse>
				<verse number="11">Чуваме, че някои от вас са мързеливи, нищо не правят и се месят в работите на другите.</verse>
				<verse number="12">Заповядваме на тези хора и ги умоляваме заради Господ Исус Христос да се трудят кротко и да печелят собствения си хляб.</verse>
				<verse number="13">А вие, братя и сестри, не се уморявайте до вършите добро.</verse>
				<verse number="14">Ако някой не се покорява на напътствията, които ви даваме в това писмо, забележете кой е този човек и не общувайте с него, за да се засрами.</verse>
				<verse number="15">Но не се отнасяйте с него като с враг, а го съветвайте като брат.</verse>
				<verse number="16">Молим се самият Господ на мира да ви дава мир винаги и по всякакъв начин. Господ да бъде с всички вас.</verse>
				<verse number="17">Аз, Павел, пиша този поздрав със собствената си ръка; това е начинът, по който подписвам всяко писмо, за да покажа, че е от мен.</verse>
				<verse number="18">Благодатта на нашия Господ Исус Христос да бъде с всички вас.</verse>
			</chapter>
		</book>
		<book number="54">
			<chapter number="1">
				<verse number="1">От Павел, апостол на Христос Исус според заповедта на Бога, нашия Спасител, и на Христос Исус, нашата надежда.</verse>
				<verse number="2">До Тимотей, мой истински син във вярата. Благодат, милост и мир на теб от Бог Отец и Христос Исус, нашия Господ.</verse>
				<verse number="3">Искам да останеш в Ефес, както те молих настойчиво, когато бях на път за Македония, за да заповядаш на някои хора да спрат да проповядват лъжливи учения</verse>
				<verse number="4">и да не обръщат внимание на митове и безкрайни родословия, водещи предимно до спорове, вместо до Божието дело, което се постига чрез вярата.</verse>
				<verse number="5">А целта на тази заповед е любов, която идва от чисто сърце, чиста съвест и искрена вяра.</verse>
				<verse number="6">Някои хора не постигнаха тези неща и сега са се отклонили в следване на празни приказки.</verse>
				<verse number="7">Те искат да бъдат учители на закона, но не разбират това, което казват, не разбират дори и нещата, за които говорят така уверено.</verse>
				<verse number="8">Ние, обаче, знаем, че законът е добър, ако човек го прилага както трябва,</verse>
				<verse number="9">тоест осъзнавайки, че законът не е предназначен за праведните, а за онези, които го нарушават, за непокорните, непочтителните и грешниците, за онези, които не са святи и нямат религия, за онези, които убиват баща си и майка си, за убийците,</verse>
				<verse number="10">за сексуално неморалните, за мъжете, практикуващи хомосексуализъм, за онези, които търгуват с роби, за лъжците, за клетвопрестъпниците и за онези, които вършат всичко, което противоречи на правилното учение.</verse>
				<verse number="11">Това учение е част от поверената ми Блага вест, чрез която виждаме славата на Бога, който е източникът на всички благословения.</verse>
				<verse number="12">Благодаря на Христос Исус, нашия Господ, който ми даде сила, защото ме счете за верен и ме назначи да му служа,</verse>
				<verse number="13">въпреки че преди го хулех, преследвах и оскърбявах. Но той прояви милост към мен, защото тогава не бях вярващ и не знаех какво върша.</verse>
				<verse number="14">Но благодатта на нашия Господ ми бе дадена изобилно и заедно с нея дойдоха вярата и любовта, които са в Христос Исус.</verse>
				<verse number="15">Това, което казвам, е истина и заслужава да се приеме напълно – Христос Исус дойде на света да спаси грешниците. Аз съм най-големият сред тях,</verse>
				<verse number="16">но именно поради тази причина ми бе оказана милост, за да може чрез мен като първи по рода си случай Христос Исус да покаже своето безгранично търпение за пример на онези, които по-късно щяха да повярват в него и да получат вечен живот.</verse>
				<verse number="17">На вечния Цар, на безсмъртния и невидимия, на единствения Бог – чест и слава за вечни векове! Амин.</verse>
				<verse number="18">Давам тази заповед на теб, Тимотей, който си ми като син. Тя е в съгласие с пророчествата, изречени много отдавна за теб, за да воюваш в добрата война</verse>
				<verse number="19">с вяра и чиста съвест. Някои не послушаха съвестта си и спряха да вярват в Христос, също както кораб се разбива в скалите.</verse>
				<verse number="20">Сред тях са Именей и Александър, които предадох на Сатана, за да се научат да не богохулстват.</verse>
			</chapter>
			<chapter number="2">
				<verse number="1">Преди всичко искам да се отправят молби, молитви, застъпничества и благодарения за всички хора,</verse>
				<verse number="2">за царе и за всички управници. Молете се да водим спокоен и мирен живот, изцяло посветен на Бога и изпълнен с почит към него.</verse>
				<verse number="3">Това е добро и радва Бога, нашия Спасител,</verse>
				<verse number="4">който иска всички хора да бъдат спасени и напълно да познаят истината.</verse>
				<verse number="5">Защото има само един Бог и само един е посредникът между Бога и хората: Христос Исус, който сам бе човек.</verse>
				<verse number="6">Той даде себе си като откуп за греховете на всички и така доказа Божията любов към хората точно когато трябваше.</verse>
				<verse number="7">За да разпространя това доказателство, аз бях назначен за проповедник и апостол. (Истината казвам, не лъжа!) Бях избран също да уча езичниците на вярата и истината.</verse>
				<verse number="8">Искам мъжете навсякъде да се молят и да вдигат ръце в молитва, посветени на Бога, без гняв и препирни.</verse>
				<verse number="9">Също така искам жените да се обличат скромно, в прилични дрехи и да се владеят. Да не си правят сложни прически и да се кичат не със злато, перли или скъпи дрехи,</verse>
				<verse number="10">а с добри дела, както е редно за жени, които твърдят, че почитат Бога.</verse>
				<verse number="11">Жената трябва да се учи тихо и в пълно подчинение.</verse>
				<verse number="12">Не позволявам жена да поучава мъжа или да има власт над него. Тя трябва да мълчи.</verse>
				<verse number="13">Казвам това, защото първо бе създаден Адам, а после – Ева.</verse>
				<verse number="14">И не Адам бе измамен, а жената, и тя падна в грях.</verse>
				<verse number="15">Но жените ще бъдат спасени, като изпълняват майчиния си дълг и живеят с вяра и любов, в святост и себевладение.</verse>
			</chapter>
			<chapter number="3">
				<verse number="1">Това, което казвам, е истина – ако някой желае да служи като епископ, значи се стреми към добро дело.</verse>
				<verse number="2">Епископът трябва да води безупречен живот. Той трябва да има само една съпруга, да е разумен, разсъдлив, с добро държание и гостоприемен. Трябва да е добър учител,</verse>
				<verse number="3">да не е пристрастен към пиенето и да не е свадлив. Той трябва да е търпелив и спокоен, а също и да не обича парите.</verse>
				<verse number="4">Трябва добре да управлява семейството си и децата му да му се подчиняват с пълно уважение.</verse>
				<verse number="5">(Защото нима може да се грижи за Божията църква някой, който не може да се грижи за собственото си семейство?)</verse>
				<verse number="6">Не трябва да е човек, приел вярата скоро, за да не се възгордее и да бъде осъден както дявола.</verse>
				<verse number="7">Също така епископът трябва да е уважаван от хората, които не са част от църквата, за да не бъде укоряван и да се хване в капана на дявола.</verse>
				<verse number="8">Така също дяконите трябва да са достойни за уважение и на думите им да може да се вярва. Те не трябва да са склонни към прекомерно пиене и не трябва да се стремят да забогатеят по нечестен път.</verse>
				<verse number="9">Трябва да се държат здраво за тайната истина на вярата и да са с чиста съвест.</verse>
				<verse number="10">Тези мъже трябва първо да бъдат изпитани и ако няма нищо против тях, могат да служат като дякони.</verse>
				<verse number="11">Също така и жените трябва да бъдат достойни за уважение, да не са клеветници, да са здравомислещи и да заслужават доверие във всичко.</verse>
				<verse number="12">Мъжете дякони трябва да имат само една жена и трябва добре да управляват децата и семействата си.</verse>
				<verse number="13">Тези, които служат добре, си осигуряват почетно място и голяма увереност в своята вяра в Христос Исус.</verse>
				<verse number="14">Въпреки че се надявам да те посетя скоро, ти пиша всичко това,</verse>
				<verse number="15">така че ако се забавя, да знаеш как трябва да се държи човек в Божия дом, който е църквата на живия Бог, опората и основата на истината.</verse>
				<verse number="16">Неоспоримо велика е тайната истина на нашата религия: Христос се яви в човешки образ, Духът доказа правотата му, видян бе от ангели, Благата вест за него бе проповядвана сред народите, светът повярва в него, издигнат бе в слава.</verse>
			</chapter>
			<chapter number="4">
				<verse number="1">Духът ясно казва, че в последните времена някои ще изоставят вярата и ще последват измамни духове и учения, идващи от демони</verse>
				<verse number="2">и лицемерни лъжци, чиято съвест е жигосана.</verse>
				<verse number="3">Те забраняват на хората да се женят и им говорят, че трябва да избягват някои храни, които Бог създаде, за да се приемат с благодарност от онези, които вярват и знаят истината.</verse>
				<verse number="4">Защото всичко, създадено от Бога, е добро и нищо не трябва да се отхвърля, ако се приема с благодарност,</verse>
				<verse number="5">защото се освещава чрез Божието слово и чрез молитва.</verse>
				<verse number="6">Ако посочваш тези неща на братята и сестрите, ще бъдеш добър служител на Христос Исус, човек, закърмен с истините на вярата и на доброто учение, които си последвал.</verse>
				<verse number="7">Избягвай светските глупави митове и непрекъсното се учи да служиш на Бога.</verse>
				<verse number="8">Физическите упражнения са полезни в известно отношение, а посвещението към Бога е полезно във всяко отношение, защото обещава благословение и в сегашния живот, и в бъдещия.</verse>
				<verse number="9">Това, което казвам, е истина и заслужава да бъде напълно прието:</verse>
				<verse number="10">затова се трудим упорито и се борим, защото сме положили надеждата си в живия Бог, който е Спасителят на всички хора и най-вече на онези, които вярват.</verse>
				<verse number="11">Това са нещата, които трябва да заповядваш и поучаваш.</verse>
				<verse number="12">Не позволявай никой да гледа на теб отвисоко само защото си млад, а бъди пример за вярващите с думите си, с поведението си, с любовта, която показваш, с вярата, която имаш, и с чистия си живот.</verse>
				<verse number="13">Докато дойда, посвети се на четене на Писанията, на насърчение и поучение.</verse>
				<verse number="14">Не забравяй да използваш дарбата си, която ти бе дадена чрез пророчество, когато групата презвитери положи ръце върху теб.</verse>
				<verse number="15">Продължавай да прилагаш на дело тези неща и им отдавай цялото си внимание, така че успехът ти да се вижда от всички хора.</verse>
				<verse number="16">Внимавай за себе си и за учението си. Постоянствай в това, защото така ще спасиш и себе си, и онези, които те слушат.</verse>
			</chapter>
			<chapter number="5">
				<verse number="1">Никога не укорявай по-възрастен човек, а се обръщай към него като към баща. Към по-младите мъже се отнасяй като към братя,</verse>
				<verse number="2">към по-възрастните жени – като към майки, а към по-младите – като към сестри, със съвършено чисти помисли.</verse>
				<verse number="3">Почитай вдовиците, които са вдовици в пълния смисъл на думата.</verse>
				<verse number="4">Но ако една вдовица има деца или внуци, нека те първо се научат да засвидетелстват посвещението си към Бога, като се грижат за собственото си семейство. Така ще отплатят дължимото на родителите си, а това радва Бога.</verse>
				<verse number="5">Вдовицата, в пълния смисъл останала сама, се надява на Бога и ден и нощ отправя молби и молитви.</verse>
				<verse number="6">А вдовицата, която се отдава на удоволствия, е всъщност мъртва, макар и да живее.</verse>
				<verse number="7">Казвай им тези неща, за да бъдат безупречни.</verse>
				<verse number="8">И ако някой не се грижи за близките си, и особено за семейството си, той се е отрекъл от вярата и е по-лош и от невярващ.</verse>
				<verse number="9">Към списъка на вдовиците прибавяй такава жена, която е на не по-малко от шестдесет години и е имала само един мъж,</verse>
				<verse number="10">която се слави с добрите си дела, с това, че е отгледала деца, че е била гостоприемна, че е мила краката на Божиите хора, че е помагала на изпаднали в беда и е вършила всякакви добрини.</verse>
				<verse number="11">Но отказвай да включваш по-младите вдовици, защото често физическите им страсти ги отвличат от служенето на Христос и те искат да се омъжат отново.</verse>
				<verse number="12">Те ще бъдат осъдени, защото са нарушили първоначалната си клетва.</verse>
				<verse number="13">Освен това придобиват навика да обикалят безцелно от къща на къща и не само стават мързеливи, а започват и да клюкарстват, да се месят в работите на другите и говорят неща, които не трябва.</verse>
				<verse number="14">Ето защо искам младите вдовици да се омъжват, да имат деца, да се грижат за дома си и да не дават на враговете ни повод за укори.</verse>
				<verse number="15">Казвам това, защото някои вдовици вече са се отклонили и следват Сатана.</verse>
				<verse number="16">Ако някоя вярваща жена има вдовици в семейството си, трябва да се грижи за тях, за да не се товари църквата, така че тя да може да се грижи за онези, които са вдовици в пълния смисъл на думата.</verse>
				<verse number="17">Презвитерите, които ръководят добре църквата, трябва да се смятат достойни за двойна почит, особено тези, които проповядват и поучават.</verse>
				<verse number="18">Писанието казва: „Не връзвай устата на вол, когато вършее“и „Всеки работник заслужава заплатата си“.</verse>
				<verse number="19">Не приемай обвинение против презвитер, ако не е подкрепено от двама или трима свидетели.</verse>
				<verse number="20">Порицавай пред цялата църква онези, които продължават да съгрешават, за да се страхуват и другите.</verse>
				<verse number="21">Пред Бога, пред Христос Исус и пред избраните ангели те заклевам да спазваш тези неща без предразсъдъци и да не вършиш нищо от пристрастие.</verse>
				<verse number="22">Никога не полагай прибързано ръцете си върху някого. Не ставай участник в греховете на другите. Пази себе си чист.</verse>
				<verse number="23">Спри да пиеш само вода, а пий и малко вино заради стомаха си и честите си боледувания.</verse>
				<verse number="24">Греховете на някои хора са очевидни и показват техния идващ съд, а греховете на други се виждат по-късно.</verse>
				<verse number="25">Така и добрите дела са очевидни, но дори и тези, които не се виждат така лесно, не могат да останат скрити.</verse>
			</chapter>
			<chapter number="6">
				<verse number="1">Всички, които носят хомота на робството, трябва да показват на господарите си пълно уважение, за да не се хули Божието име и нашето учение.</verse>
				<verse number="2">А робите, чиито господари са вярващи, не трябва да им показват по-малко уважение поради това, че господарите са техни братя. Точно обратното: те трябва да служат на господарите си още по-добре, защото тези, които получават облагите от тяхната служба, са вярващи, които те обичат. Това са нещата, които трябва да поучаваш и да насърчаваш хората да ги спазват.</verse>
				<verse number="3">Ако някой поучава нещо друго и не смята за вярно посланието на нашия Господ Исус Христос, а също и не се съгласява с учението за посветен на Бога живот,</verse>
				<verse number="4">той е високомерен, нищо не знае и има болестната склонност да се препира и спори. От тези неща идват завистта, разприте, клеветите, злите подозрения</verse>
				<verse number="5">и безкрайните раздори от хора с развратен ум, които са лишени от истината и мислят, че посвещението към Бога е начин да забогатеят.</verse>
				<verse number="6">Посвещението към Бога наистина носи голямо богатство на човека, когато той е доволен от това, което има.</verse>
				<verse number="7">Защото нищо не сме донесли на света и трябва да осъзнаем, че и нищо не можем да отнесем от него.</verse>
				<verse number="8">И трябва да се радваме, когато имаме храна и дрехи.</verse>
				<verse number="9">А онези, които искат да са богати, се изкушават и се хващат в капана на многото глупави и вредни желания, които потапят хората в гибел и разруха.</verse>
				<verse number="10">Защото любовта към парите е коренът на всички злини и в стремежа си към богатство някои хора се отклониха от вярата и сами си навлякоха много страдания.</verse>
				<verse number="11">Но ти, като Божий човек, стой далеч от тези неща и се стреми да живееш праведно, да служиш на Бога, да имаш вяра, любов и търпение, да бъдеш любезен и внимателен към останалите.</verse>
				<verse number="12">Да запазиш вярата си е като да участваш в състезание. Бори се за победа в него и завоювай вечния живот, за който бе призован, когато изповяда великата истина пред много свидетели.</verse>
				<verse number="13">Заклевам те пред Бога, който дава живот на всичко, и пред Христос Исус, който изповяда великата истина пред Пилат Понтийски:</verse>
				<verse number="14">изпълнявай заповедите, които са ти дадени, за да бъдеш безгрешен и безукорен, когато се яви нашият Господ Исус Христос.</verse>
				<verse number="15">Бог ще направи това да стане, когато дойде времето. Той е благословеният и единствен Владетел, Царят на царете, Господарят на господарите.</verse>
				<verse number="16">Той единствен е безсмъртен, той живее в светлина, до която хората не могат да се приближат. Никой никога не го е виждал и никой не може да го види. На него да бъдат чест и вечна власт! Амин.</verse>
				<verse number="17">Наставлявай онези, които са богати с благата на този свят, да не се възгордяват и да не уповават на парите, които са нещо толкова несигурно, а да положат надеждата си в Бога, който щедро ни снабдява с всичко за наша наслада.</verse>
				<verse number="18">Нека да вършат добро, да са богати с добри дела, да са щедри и с готовност да споделят с другите онова, което имат.</verse>
				<verse number="19">Така те ще съберат за себе си съкровище – добра основа за бъдещето, за да завоюват истинския живот.</verse>
				<verse number="20">Тимотей, съхрани това, което ти е било поверено. Отбягвай богохулното празнодумство и хората, които са против истината и говорят за нещо, което те – лъжливо – наричат „познание“.</verse>
				<verse number="21">Някои, които твърдят, че го притежават, се отклониха от вярата. Божията благодат да бъде с вас.</verse>
			</chapter>
		</book>
		<book number="55">
			<chapter number="1">
				<verse number="1">От Павел, апостол на Христос Исус чрез Божията воля, изпратен да известява обещанието за живот в Христос Исус.</verse>
				<verse number="2">До Тимотей, мой скъп син. Благодат, милост и мир на теб от Бог Отец и от Христос Исус, нашия Господ.</verse>
				<verse number="3">Благодаря на Бога, на когото служа с чиста съвест както прадедите ми. Непрекъснато те споменавам в молитвите си ден и нощ.</verse>
				<verse number="4">Помня сълзите ти за мен и жадувам да те видя, за да се изпълня с радост.</verse>
				<verse number="5">Припомням си искрената ти вяра, която първо имаха баба ти Лоида и майка ти Евника, и съм убеден, че сега я имаш и ти.</verse>
				<verse number="6">Ето защо ти напомням да поддържаш огъня на Божия дар, който получи, когато положих ръцете си върху теб.</verse>
				<verse number="7">Защото Духът, който Бог ни даде, не ни прави плахи, а ни изпълва със сила, любов и себевладение.</verse>
				<verse number="8">Така че не се срамувай да свидетелстваш за нашия Господ, нито се срамувай от мен, който съм затворник заради него, а бъди готов да страдаш за Благата вест заедно с мен, като разчиташ на силата, която Бог ти дава.</verse>
				<verse number="9">Той ни спаси и ни призова към свят живот не заради нещо, което ние самите сме извършили, а заради собственото си намерение и благодат, която вече ни бе дал в Христос Исус преди началото на времето,</verse>
				<verse number="10">но ни я показа сега с идването на Христос Исус, нашия Спасител. Той сложи край на властта на смъртта и чрез Благата вест разкри вечния живот.</verse>
				<verse number="11">За да разпространявам тази Блага вест, аз бях назначен за проповедник, апостол и учител.</verse>
				<verse number="12">И заради това понасям тези страдания, но не се срамувам, защото познавам Онзи, в когото съм положил вярата си, и съм сигурен, че той може да опази онова, което ми е поверил, до онзи Ден.</verse>
				<verse number="13">Имай за образец правилното учение, което чу от мен, и го следвай с вярата и любовта, които трябва да имаме в Христос Исус.</verse>
				<verse number="14">С помощта на Святия Дух, който живее в нас, пази истината, която ти бе поверена.</verse>
				<verse number="15">Както знаеш, всички от Азия ме изоставиха, включително Фигел и Ермоген.</verse>
				<verse number="16">Моля се Господ да е милостив към семейството на Онисифор, защото той много пъти ме разведряваше и не се срамуваше от това, че бях в затвора.</verse>
				<verse number="17">Точно обратното – когато дойде в Рим, претърси навсякъде, докато ме намери.</verse>
				<verse number="18">Моля се Господ Исус да даде той да получи милост от Господ Бог в онзи Ден! Ти най-добре знаеш колко много ми беше полезен, когато бях в Ефес.</verse>
			</chapter>
			<chapter number="2">
				<verse number="1">А ти, сине мой, бъди силен чрез благодатта, която е в Христос Исус.</verse>
				<verse number="2">Вземи каквото си чул от мен в присъствието на много свидетели и го предай на верни хора, които ще са способни да научат и други.</verse>
				<verse number="3">Като добър войник на Христос Исус бъди готов да страдаш заедно с мен.</verse>
				<verse number="4">Нито един войник не се заплита в житейски дела, защото се старае да се хареса на този, който го е наел.</verse>
				<verse number="5">И никой участник в атлетическо състезание не се увенчава с победа, ако не се състезава според правилата.</verse>
				<verse number="6">Трудещият се упорито земеделец трябва пръв да получи дял от реколтата.</verse>
				<verse number="7">Помисли върху това, което казвам, и Господ ще ти помогне да разбереш всички тези неща.</verse>
				<verse number="8">Помни Исус Христос, възкресен от мъртвите, потомък на Давид. Това е Благата вест, която проповядвам.</verse>
				<verse number="9">Заради нея понасям страдания и дори съм окован, като някой престъпник. Но Божието послание не е оковано.</verse>
				<verse number="10">Ето защо понасям всичко заради Божиите избраници, за да получат и те спасението, което е в Христос Исус, заедно с вечна слава.</verse>
				<verse number="11">Това, което казвам, е истина: Ако сме умрели с него, с него и ще живеем.</verse>
				<verse number="12">Ако издържим, с него и ще царуваме. Ако отречем, че го познаваме, и той ще отрече, че ни познава.</verse>
				<verse number="13">Ако не сме верни, той пак ще бъде верен, защото не може да се отрече от собствената си природа.</verse>
				<verse number="14">Продължавай да напомняш на хората за тези неща. Заклевай ги пред Бога да не се препират заради думи, защото от това няма никаква полза, а само вреди на онези, които слушат.</verse>
				<verse number="15">Прави всичко възможно да заслужиш одобрението на Бога като работник, който няма от какво да се срамува и вярно поучава истинското послание.</verse>
				<verse number="16">Но отбягвай безбожните празнодумства, защото те само отдалечават хората от Бога</verse>
				<verse number="17">и учението на онези, които ги изричат, ще се разпространи като гангрена. Сред тях са Именей и Филет,</verse>
				<verse number="18">които се отклониха от истината, като казват, че възкресението вече е станало, и срутват вярата на някои хора.</verse>
				<verse number="19">Обаче здравата основа, положена от Бога, стои стабилно и на нея е написано: „Господ познава онези, които му принадлежат“и „Всеки, който казва, че вярва в Господа, трябва да се отвърне от злото.“</verse>
				<verse number="20">В една голяма къща има съдове не само от злато и сребро, а също и от дърво и глина. И някои са за специална употреба, а други – за обикновена.</verse>
				<verse number="21">Така, ако човек се пречисти, той ще бъде съд за специална употреба, ще бъде осветен, полезен за господаря и готов за всяко добро дело.</verse>
				<verse number="22">Бягай от младежките страсти и се стреми към праведен живот, вяра, любов и мир, заедно с всички, които се доверяват на Господа с чисти сърца.</verse>
				<verse number="23">Винаги стой настрана от глупави и безполезни разисквания, защото знаеш, че те водят до препирни.</verse>
				<verse number="24">Господният служител не трябва да се препира, а да е благ с всички, да е добър учител и да е толерантен.</verse>
				<verse number="25">Той трябва тактично да наставлява онези, които му се противопоставят, с надеждата, че Бог може да им даде възможност да се покаят, за да познаят напълно истината</verse>
				<verse number="26">и да дойдат на себе си, да се освободят от капана, в който дяволът ги е държал и ги карал да изпълняват волята му.</verse>
			</chapter>
			<chapter number="3">
				<verse number="1">Помни това, че в последните дни ще настъпят трудни времена.</verse>
				<verse number="2">Хората ще станат егоисти, алчни, самохвалци, горделиви, оскърбители, непокорни на родителите си, неблагодарни, безбожни,</verse>
				<verse number="3">без обич и милост в сърцата си, клеветници, невъздържани, жестоки, против доброто,</verse>
				<verse number="4">предатели, избухливи, надменни и обичащи по-скоро удоволствията, отколкото Бога.</verse>
				<verse number="5">Външно те ще продължават да изглеждат религиозни, но с начина си на живот ще отричат силата на вярата, която изповядват. Стой далеч от тях!</verse>
				<verse number="6">Казвам това, защото някои от тях се промъкват в къщите и завладяват лекомислени жени, които са пълни с грехове и са водени от всякакви желания.</verse>
				<verse number="7">Тези жени винаги се опитват да научат, но никога не успяват напълно да познаят истината.</verse>
				<verse number="8">Така както Яний и Ямврий се противопоставиха на Моисей, така и тези хора се противопоставят на истината. Това са хора с извратени умове и са се провалили във вярата.</verse>
				<verse number="9">Но те няма да стигнат далеч, защото всички ще видят глупостта им, също както стана с Яний и Ямврий.</verse>
				<verse number="10">Ти обаче знаеш какво е моето учение, моето поведение, моята цел, моята вяра, моето търпение, моята любов, моята издръжливост,</verse>
				<verse number="11">преследванията и страданията ми. Знаеш какво ми се случи в Антиохия, Икония и Листра и какви преследвания изтърпях! Но Господ ме избави от всички тях.</verse>
				<verse number="12">Всъщност всички, които искат да живеят като последователи на Христос Исус, ще бъдат преследвани.</verse>
				<verse number="13">Но злите хора и измамниците ще отиват към по-лошо, като мамят другите и те самите бъдат мамени.</verse>
				<verse number="14">А ти продължавай да следваш нещата, които си научил и в които си се убедил. Знаеш от кого ги научи.</verse>
				<verse number="15">Ти познаваш Свещените Писания още от ранно детство. Те могат да ти дадат мъдростта, която води към спасение чрез вяра в Христос Исус.</verse>
				<verse number="16">Цялото Писание е вдъхновено от Бога и е полезно за поучаване на истината, изобличаване на заблудите, поправяне на грешките и наставляване към праведен живот,</verse>
				<verse number="17">така че Божият човек да бъде способен и снабден с всичко необходимо да върши всякакви добри дела.</verse>
			</chapter>
			<chapter number="4">
				<verse number="1">Заклевам те пред Бога и пред Христос Исус, който ще съди живите и мъртвите; заклевам те също и в идването и царуването му:</verse>
				<verse number="2">проповядвай посланието! Бъди готов да изпълняваш дълга си по всяко време: уместно и неуместно. Изобличавай хората, порицавай ги, когато са сгрешили, насърчавай ги и върши всичко това, като ги учиш с голямо търпение.</verse>
				<verse number="3">Защото ще дойде време, когато няма да искат да слушат правилното учение, а ще си събират учители, които да отговарят на собствените им желания и да им казват неща, за които ги сърбят ушите.</verse>
				<verse number="4">Ще престанат да слушат истината и ще се обърнат към митовете.</verse>
				<verse number="5">Но ти трябва винаги да се владееш, да понасяш страданията, да вършиш делото на проповедник на Благата вест и да изпълняваш службата, която ти е дадена.</verse>
				<verse number="6">Що се отнася до мен, аз вече съм пролят на олтара и времето, когато ще си отида от този живот, дойде.</verse>
				<verse number="7">Воювах в добрата борба, финиширах в състезанието, опазих вярата.</verse>
				<verse number="8">Сега ме очаква венецът на победител, награда за праведен живот. Господ, справедливият съдия, ще ми го даде в онзи Ден, и не само на мен, а и на всички, които с любов са го очаквали да се върне.</verse>
				<verse number="9">Направи всичко възможно да дойдеш при мен колкото може по-скоро,</verse>
				<verse number="10">защото Димас ме изостави, понеже обикна този свят, и отиде в Солун. Крискент отиде в Галатия, а Тит – в Далмация.</verse>
				<verse number="11">Само Лука е все още с мен. Когато идваш, вземи Марк и го доведи със себе си, защото той може да ми бъде от помощ в служението.</verse>
				<verse number="12">Тихик изпратих в Ефес.</verse>
				<verse number="13">Когато идваш, донеси връхната дреха, която оставих в къщата на Карп в Троада, а също и книгите, особено свитъците от пергамент.</verse>
				<verse number="14">Ковачът Александър ми причини много злини. Господ ще му отплати за стореното.</verse>
				<verse number="15">Ти също се пази от него, защото той ожесточено се противопоставяше на нашето учение.</verse>
				<verse number="16">Когато трябваше да се защитавам за първи път, никой не ме подкрепи, а всички ме изоставиха. Дано това не им се счете за грях.</verse>
				<verse number="17">Но Господ застана до мен и ми даде сила, за да може чрез мен посланието да бъде напълно провъзгласено и да го чуят всички езичници. И аз бях избавен от устата на лъва.</verse>
				<verse number="18">Господ ще ме избави от всяко зло и благополучно ще ме заведе в небесното си царство. На него да бъде слава за вечни векове! Амин.</verse>
				<verse number="19">Поздрави Прискила и Акила и семейството на Онисифор.</verse>
				<verse number="20">Ераст остана в Коринт, а Трофим беше болен и го оставих в Милет.</verse>
				<verse number="21">Направи всичко възможно да дойдеш преди зимата. Поздравява те Евул, както и Пуд, Лин, Клавдия и всички братя и сестри.</verse>
				<verse number="22">Господ да бъде с твоя дух. Божията благодат да бъде с вас.</verse>
			</chapter>
		</book>
		<book number="56">
			<chapter number="1">
				<verse number="1">От Павел, слуга на Бога и апостол на Исус Христос, изпратен да укрепва вярата на избраните от Бога хора, да им помага напълно да познаят истината, която води към посвещение на Бога,</verse>
				<verse number="2">и да им даде надеждата за вечен живот. Бог, който не лъже, им обеща този живот преди началото на времето,</verse>
				<verse number="3">а когато настъпи определеният момент, той разкри своето послание чрез проповядването, което ми бе поверено според заповедта на Бога, нашия Спасител.</verse>
				<verse number="4">До Тит, мой истински син във вярата, която споделяме. Благодат и мир на теб от Бог Отец и от Христос Исус, нашия Спасител.</verse>
				<verse number="5">Причината, поради която те оставих в Крит, беше да приведеш в ред онова, което остана недовършено, и да назначиш презвитери във всеки град, както ти бях поръчал.</verse>
				<verse number="6">Презвитерът трябва да бъде безукорен, да има само една съпруга и децата му да са вярващи, а не разпуснати или непокорни.</verse>
				<verse number="7">Защото епископът, като човек, който отговаря за Божието дело, трябва да бъде безукорен, да не бъде неотстъпчив и избухлив, да не е пристрастен към пиенето и да не обича да се бие, да не се стреми да забогатее по нечестен начин.</verse>
				<verse number="8">Трябва да е гостоприемен, да обича доброто, да е благоразумен, да живее праведно, да бъде свят и да умее да се владее.</verse>
				<verse number="9">Трябва да се държи твърдо за истинското учение, което получихме, за да може чрез правилното учение да насърчава хората и оборва онези, които се противопоставят.</verse>
				<verse number="10">Това е важно, защото има много непокорни хора, които говорят празни приказки и заблуждават останалите. Говоря най-вече за юдеите християни.</verse>
				<verse number="11">Те трябва да бъдат накарани да замълчат, защото срутват цели домове, като поучават каквото не трябва, за да печелят пари по нечестен начин.</verse>
				<verse number="12">Дори един от техните собствени пророци е казал: „Критяните винаги са лъжци, свирепи зверове и лениви чревоугодници“.</verse>
				<verse number="13">Тези думи са верни. Затова трябва да ги мъмриш строго, за да бъдат силни в своята вяра</verse>
				<verse number="14">и да не обръщат повече внимание на юдейските митове и заповедите на хора, които са обърнали гръб на истината.</verse>
				<verse number="15">За чистите всичко е чисто, но за омърсените с грях, които не вярват, няма нищо чисто, защото умът и съвестта им са омърсени.</verse>
				<verse number="16">Те твърдят, че познават Бога, но с делата си се отричат от него. Те са противни, непокорни и неспособни за никакви добри дела.</verse>
			</chapter>
			<chapter number="2">
				<verse number="1">Но ти винаги говори онова, което е в съгласие с правилното учение.</verse>
				<verse number="2">Учи по-възрастните мъже да бъдат трезвомислещи, почтени, благоразумни, да се държат за истинската вяра, любов и търпение.</verse>
				<verse number="3">Учи също по-възрастните жени да живеят почтено, да не клеветят, да не бъдат роби на виното, да учат на добро,</verse>
				<verse number="4">за да могат да съветват младите жени да обичат мъжете и децата си,</verse>
				<verse number="5">да бъдат благоразумни и чисти, да се грижат за домовете си, да са добри и да се покоряват на мъжете си, за да не може никой да хули Божието послание.</verse>
				<verse number="6">Така също насърчавай по-младите мъже да са благоразумни.</verse>
				<verse number="7">Във всичко бъди пример за добри дела, достойни за подражание. Когато поучаваш, бъди искрен и сериозен.</verse>
				<verse number="8">Използвай правилни думи, които не могат да бъдат критикувани, за да се засрамят онези, които са против теб, тъй като няма какво лошо да кажат за нас.</verse>
				<verse number="9">Учи робите да се подчиняват на господарите си във всичко, да вършат онова, от което те са доволни, да не им противоречат,</verse>
				<verse number="10">да не крадат от тях, а да им засвидетелстват пълна вярност, за да покажат с поведението си, че учението на Бога, нашия Спасител, е добро.</verse>
				<verse number="11">Защото Божията благодат, която носи спасение за всички хора, се откри.</verse>
				<verse number="12">Тя ни учи да се откажем от неблагочестивия начин на живот и светските желания и да живеем в този свят мъдро и праведно, за да покажем, че служим на Бога.</verse>
				<verse number="13">Така трябва да живеем, докато чакаме благословената надежда, която е славата на нашия велик Бог и Спасител Исус Христос.</verse>
				<verse number="14">Той се пожертва за нас, за да ни избави от всички злини и да пречисти за себе си народ, който ще принадлежи единствено на него, народ, който ще гори от желание да върши добри дела.</verse>
				<verse number="15">Продължавай да говориш, да насърчаваш и да порицаваш за тези неща. Върши го с пълна увереност и власт и нека никой не гледа на теб отвисоко.</verse>
			</chapter>
			<chapter number="3">
				<verse number="1">Не преставай да напомняш на хората да са покорни на управници и власти, да им се подчиняват, да са готови да извършат всякакво добро дело,</verse>
				<verse number="2">да не хулят никого, да са тихи и търпеливи и да се отнасят тактично към всички.</verse>
				<verse number="3">Някога ние също бяхме глупави, непокорни и заблудени. Бяхме роби на всякакви страсти и удоволствия, живеехме в омраза и завист, другите ни ненавиждаха и ние се мразехме един друг.</verse>
				<verse number="4">Но когато се откри благостта на Бога, нашия Спасител, и любовта му към хората,</verse>
				<verse number="5">той ни спаси. Това стана не заради някакви дела, които ние сме извършили, за да бъдем оправдани от Бога, а защото той е милостив. Той ни спаси чрез умиването, в което се родихме отново, и обновлението, извършено от Святия Дух,</verse>
				<verse number="6">който Бог щедро изля върху нас чрез Исус Христос, нашия Спасител,</verse>
				<verse number="7">така че сега, когато сме оправдани от Бога чрез неговата благодат, да станем наследници и да получим вечния живот, за който се надяваме.</verse>
				<verse number="8">Това, което казвам, е вярно и аз искам да затвърждаваш тези неща в хората, като поучаваш настойчиво, така че онези, които са повярвали в Бога, да си поставят за цел да вършат добри дела. Тези неща са добри и полезни за хората.</verse>
				<verse number="9">Но избягвай глупави спорове, разговори за родословия, кавги и разпри относно закона, защото те са безполезни и безсмислени.</verse>
				<verse number="10">След като веднъж или два пъти си предупредил човека, който предизвиква спорове, и той не те послуша, нямай нищо общо с него,</verse>
				<verse number="11">защото знаеш, че такъв човек се е отклонил от правия път и съгрешава. Той сам се е осъдил.</verse>
				<verse number="12">Когато изпратя при теб Артема или Тихик, направи всичко възможно да дойдеш при мен в Никополис, защото реших там да прекарам зимата.</verse>
				<verse number="13">Направи всичко възможно да помогнеш на Зина прависта и Аполос с това, от което се нуждаят за пътуването си, за да не им липсва нищо.</verse>
				<verse number="14">Нашите хора трябва да се научат да си поставят за цел да вършат добри дела, за да посрещат неотложните материални нужди, и така няма да водят безплоден живот.</verse>
				<verse number="15">Всички, които са с мен, те поздравяват. Поздрави онези, които ни обичат във вярата. Божията благодат да бъде с всички вас.</verse>
			</chapter>
		</book>
		<book number="57">
			<chapter number="1">
				<verse number="1">От Павел, затворник, защото служа на Христос Исус, и от брат Тимотей. До Филимон, наш скъп приятел, заедно с когото работим,</verse>
				<verse number="2">а също и до сестра Апфия, до нашия съратник Архип и до църквата, която се събира в твоя дом.</verse>
				<verse number="3">Благодат и мир на вас от Бога, нашия Баща, и от Господ Исус Христос.</verse>
				<verse number="4">Винаги благодаря на моя Бог, когато те споменавам в молитвите си,</verse>
				<verse number="5">защото чувам за твоята вяра в Господ Исус и за любовта ти към всички Божии хора.</verse>
				<verse number="6">Моля се вярата, която споделяш с нас, да въздейства така, че те да видят всичкото добро, което имаме в Христос.</verse>
				<verse number="7">Твоята любов, братко, много ме радва и утешава, защото тя ободрява сърцата на Божиите хора.</verse>
				<verse number="8">Бих искал да те помоля, Филимоне, за една услуга, макар че – нека бъда напълно откровен с теб – като твой брат в Христос мога да ти заповядам да изпълниш това като свой дълг.</verse>
				<verse number="9">Но все пак, от любов, предпочитам да се обърна с молба към теб. Аз, Павел, вече остарял човек, сега съм затворник, защото служа на Христос Исус.</verse>
				<verse number="10">Моля те относно Онисим, който тук в затвора стана мой син.</verse>
				<verse number="11">По-рано той беше безполезен за теб, но сега наистина е полезен и на теб, и на мен.</verse>
				<verse number="12">Изпращам го обратно при теб и за мен това е все едно да откъсна част от сърцето си.</verse>
				<verse number="13">Бих искал да го задържа при себе си, за да ми помага вместо теб, докато съм в затвора заради Благата вест.</verse>
				<verse number="14">Но без твоето съгласие не искам да правя нищо, за да не вършиш добрина по принуда, а по желание.</verse>
				<verse number="15">Може би той ти бе отнет за известно време с цел да може да се върне при теб завинаги,</verse>
				<verse number="16">но вече не просто като роб, а повече от роб – като брат. Той ми е много скъп и вярвам, че ще стане още по-скъп на теб – и като човек, и като брат в Господа.</verse>
				<verse number="17">Така че, ако ме смяташ за приятел, приеми го по същия начин, както би приел мен.</verse>
				<verse number="18">И ако те е онеправдал в нещо или ти дължи нещо, пиши го на моя сметка.</verse>
				<verse number="19">Аз, Павел, със собствената си ръка пиша: „Ще се разплатя с теб“. А да не говорим за това, че ти ми дължиш и собствения си живот.</verse>
				<verse number="20">Да, братко, бих искал да си ми полезен в Господа. Ободри сърцето ми в Христос.</verse>
				<verse number="21">Пиша ти това писмо, защото съм убеден, че ще отговориш на молбата ми и дори ще направиш повече, отколкото моля.</verse>
				<verse number="22">Освен това приготви стая за мен. Надявам се да бъда освободен благодарение на молитвите ви и да ви посетя.</verse>
				<verse number="23">Поздравява те Епафрас, затворник заедно с мен, защото служи на Христос Исус,</verse>
				<verse number="24">а също и Марк, Аристарх, Димас и Лука, заедно с които работя.</verse>
				<verse number="25">Благодатта на Господ Исус Христос да бъде с вас.</verse>
			</chapter>
		</book>
		<book number="58">
			<chapter number="1">
				<verse number="1">В миналото много пъти и по различни начини Бог говори на прадедите ни чрез пророците.</verse>
				<verse number="2">Но през тези последни дни той говори на нас чрез своя Син, когото определи да бъде наследник на всичко и чрез когото сътвори вселената.</verse>
				<verse number="3">Синът е сиянието на неговата слава и точното отражение на неговата същност. Той крепи всичко чрез могъщото си слово. След като жертва себе си, за да очисти хората от греховете им, той седна от дясната страна на Величието във висините.</verse>
				<verse number="4">Бог го направи да превъзхожда ангелите, също както и името, което наследи, превъзхожда тяхното.</verse>
				<verse number="5">Защото нима има ангел, на когото Бог някога е казвал: „Ти си моят Син. Днес аз станах твой Баща“? Или пък е казвал: „Аз ще му бъда Баща, а той ще ми бъде Син“?</verse>
				<verse number="6">Когато представя на света своя първороден Син, Бог казва: „Всички Божии ангели да му се поклонят.“</verse>
				<verse number="7">За ангелите той казва: „Във ветрове превръща ангелите си и в огнени пламъци – служителите си.“</verse>
				<verse number="8">Докато за Сина си казва: „Престолът ти, о Боже, ще е вечен. Със справедливост ще управляваш царството си.</verse>
				<verse number="9">Ти винаги си обичал правдата и си мразил неправдата. Затова Бог, твоят Бог, те е помазал с по-голяма радост, отколкото онези, които са с теб.“</verse>
				<verse number="10">Бог казва още: „В началото ти положи основите на земята, Господи, небесата са дело на твоите ръце.</verse>
				<verse number="11">Те ще изчезнат, но ти ще останеш. Ще овехтеят като всяка дреха.</verse>
				<verse number="12">Ще ги сгънеш като наметало и също както става с дрехите, те ще се променят. Но ти оставаш същия и твоите години нямат край.“</verse>
				<verse number="13">Нима има ангел, на когото Бог някога е казвал: „Седни от дясната ми страна, докато подчиня твоите врагове на властта ти “?</verse>
				<verse number="14">Нали всички ангели са духове, които служат на Бога и са изпратени да помагат на онези, които ще наследят спасение?</verse>
			</chapter>
			<chapter number="2">
				<verse number="1">Затова трябва да отдаваме по-голямо внимание на нещата, които сме чули, за да не се отклоним от верния път.</verse>
				<verse number="2">Защото законът, който бе даден чрез ангели, имаше такава сила и всяко негово нарушаване и неподчиняване получи своето заслужено наказание.</verse>
				<verse number="3">Възможно ли е тогава да избегнем наказанието, ако пренебрегнем такова велико спасение? Пръв Господ провъзгласи това спасение, а след това пред нас го потвърдиха всички, които го бяха чули.</verse>
				<verse number="4">Към тяхното свидетелство Бог добави своето, като вършеше знамения, чудеса и различни чудотворства, и даваше на хората различни дарби на Святия Дух според волята си.</verse>
				<verse number="5">Не на ангелите Бог подчини бъдещия свят, за който говорим.</verse>
				<verse number="6">По-скоро някъде в Писанията се казва: „Какво е човекът, че да си загрижен за него? Или човешкият син, че да мислиш за него?</verse>
				<verse number="7">За малко го постави по-долу от ангелите, увенча го със слава и чест</verse>
				<verse number="8">и всичко подчини на властта му.“ Като подчини всичко на властта му, Бог не остави нищо, което да не му е подвластно. Но засега все още не виждаме той да управлява така.</verse>
				<verse number="9">Исус беше поставен за малко по-долу от ангелите, но вече го виждаме увенчан със слава и чест заради начина, по който страда и умря. Според Божията благодат Исус трябваше да умре за цялото човечество.</verse>
				<verse number="10">Бог е този, за когото и чрез когото всичко съществува. Той искаше да има много синове и дъщери, които да споделят неговата слава. И извърши онова, което трябваше – направи съвършен Онзи, който ги поведе към спасение. Бог направи Исус истински Спасител чрез неговото страдание.</verse>
				<verse number="11">Онзи, който прави хората святи, и онези, които са станали святи, имат един и същ Баща и затова Исус не се срамува да ги нарече свои братя и сестри.</verse>
				<verse number="12">Той казва: „Ще известя името ти на братята и сестрите си, ще те прославя с песен в църквата. “</verse>
				<verse number="13">И отново: „На Бога ще се надявам.“ И още: „Ето ме: мен и децата, които Бог ми даде.“</verse>
				<verse number="14">И тъй като тези деца са хора от плът и кръв, той стана точно като всички останали човешки същества, за да може чрез смъртта си да унищожи този, който има власт над нея – дявола,</verse>
				<verse number="15">и да освободи онези, които заради страха си от смъртта цял живот са били държани в робство.</verse>
				<verse number="16">Съвсем ясно е, че не на ангелите помага Исус, а на Авраамовите потомци.</verse>
				<verse number="17">Затова той трябваше по всичко да прилича на братята и сестрите си, за да стане милостив и верен първосвещеник в служба на Бога и да заличи греховете на хората.</verse>
				<verse number="18">И понеже самият той беше подложен на изкушения и страдания, сега може да помага на онези, които са изкушавани.</verse>
			</chapter>
			<chapter number="3">
				<verse number="1">Затова, святи братя и сестри, които участвате в небесното призвание, помислете за Исус, Божия пратеник и първосвещеник на вярата, която изповядваме.</verse>
				<verse number="2">Той беше верен на Бога, който го постави на този пост, също както бе поставил Моисей, и направи всичко, което Бог искаше от него в Божия дом.</verse>
				<verse number="3">Но Исус заслужи по-голяма почит от Моисей, също както строителят получава по-голяма почит от дома, който е построил.</verse>
				<verse number="4">Всеки дом е построен от някого, а строителят на всичко е Бог.</verse>
				<verse number="5">Моисей беше верен като служител в целия Божий дом и свидетелстваше за онова, което Бог щеше да каже в бъдеще.</verse>
				<verse number="6">А Христос е верен като Син в Божия дом и този дом сме ние, ако успеем да запазим смелостта и надеждата, с която радостно се гордеем.</verse>
				<verse number="7">Затова, както казва Святият Дух: „Ако днес чуете Божия глас,</verse>
				<verse number="8">не закоравявайте сърцата си както в миналото, когато се разбунтувахте срещу Бога, както в онзи ден на изкушение в пустинята.</verse>
				<verse number="9">Там предците ви изпитаха мен и търпението ми и четиридесет години гледаха могъщите ми дела.</verse>
				<verse number="10">Затова се разгневих на хората от онова поколение и казах: «Те винаги се заблуждават в мислите си и никога не са познавали моите пътища.»</verse>
				<verse number="11">И в гнева си се заклех: «Никога няма да влязат в моята почивка!»“</verse>
				<verse number="12">И така, братя и сестри, внимавайте никой от вас да няма зло, невярващо сърце и да изостави живия Бог.</verse>
				<verse number="13">Напротив: насърчавайте се един друг всеки ден, докато все още е „днес“, така че никой да не бъде измамен от греха и да стане коравосърдечен.</verse>
				<verse number="14">Защото сме участници заедно с Христос и така ще бъде, ако до края се държим здраво за увереността, която имахме в началото.</verse>
				<verse number="15">Както е казано: „Ако днес чуете Божия глас, не закоравявайте сърцата си както в миналото, когато се разбунтувахте срещу Бога.“</verse>
				<verse number="16">Кои чуха Божия глас и се разбунтуваха? Не бяха ли това всички онези, които Моисей изведе от Египет?</verse>
				<verse number="17">Към кого беше Божият гняв четиридесет години? Не беше ли към всички онези, които съгрешиха и оставиха костите си в пустинята?</verse>
				<verse number="18">За кои Бог се закле, че никога няма да влязат в неговата почивка? Не бяха ли това непокорните?</verse>
				<verse number="19">И така, виждаме, че тези хора не можаха да влязат, защото не вярваха.</verse>
			</chapter>
			<chapter number="4">
				<verse number="1">А Божието обещание да влезем в неговата почивка все още остава, затова да внимаваме никой от вас да не го пропусне.</verse>
				<verse number="2">Нали както на нас, така и на тях бе проповядвана Благата вест, но посланието, което чуха, не им помогна, защото когато го чуха, не го приеха с вяра.</verse>
				<verse number="3">А ние, които повярвахме, можем да влезем в тази почивка, както Бог каза: „И в гнева си се заклех: «Никога няма да влязат в моята почивка!»“ Той каза това, въпреки че със сътворението на света бе свършил делото си.</verse>
				<verse number="4">Някъде в Писанията ето какво казва за седмия ден: „И в седмия ден Бог си почина от всичките си дела.“</verse>
				<verse number="5">А на друго място в Писанията повтаря: „Никога няма да влязат в моята почивка.“</verse>
				<verse number="6">Някои все пак ще влязат там. Но тези, които първи чуха Благата вест, не влязоха поради неподчинението си.</verse>
				<verse number="7">Ето защо Бог отново определя ден, наричайки го „днес“, за който говори много години по-късно чрез Давид в цитирания по-горе откъс: „Ако днес чуете Божия глас, не закоравявайте сърцата си.“</verse>
				<verse number="8">Ако Исус Навин ги беше завел в обещаната от Бога почивка, по-късно Бог не би говорил за друг ден.</verse>
				<verse number="9">Значи за Божия народ съботната почивка все още предстои.</verse>
				<verse number="10">Защото всеки, който влезе в Божията почивка, също си почива от своя труд, точно както Бог си почина от своя.</verse>
				<verse number="11">Затова да направим всичко възможно да влезем в тази почивка и никой да не падне, следвайки същия пример на непокорство.</verse>
				<verse number="12">Божието слово е живо и действено. То е по-остро от кама – врязва се дълбоко в нас чак до мястото, където се разделят душа и дух, стави и костен мозък; съди мислите и намеренията на сърцето</verse>
				<verse number="13">и няма нищо в цялото творение, което може да остане скрито от погледа му – всичко е голо и открито пред очите на Онзи, пред когото ще отговаряме.</verse>
				<verse number="14">Имаме велик първосвещеник, който е преминал през небесата – това е Исус, Синът на Бога – затова нека се държим здраво за вярата, която изповядваме.</verse>
				<verse number="15">Защото нашият първосвещеник не е такъв, че да не може да разбира слабостите ни. Напротив: имаме първосвещеник, който като нас беше изкушаван по всякакъв начин, но никога не съгреши.</verse>
				<verse number="16">Затова да пристъпим уверено към престола на благодатта, за да получим милост и намерим благодат, която да ни помага при нужда.</verse>
			</chapter>
			<chapter number="5">
				<verse number="1">Всеки първосвещеник се избира измежду хората, за да служи на Бога от тяхно име и да принася дарове и жертви за грехове.</verse>
				<verse number="2">Той е в състояние да разбере как се чувстват онези, които са невежи и правят грешки, понеже слабостта е част и от неговата природа,</verse>
				<verse number="3">а щом има слабости, трябва да принася жертви както за греховете на хората, така и за своите грехове.</verse>
				<verse number="4">Да бъдеш първосвещеник е чест, която никой не си присвоява сам. Бог удостоява с нея единствено онзи, когото призовава, както беше Аарон.</verse>
				<verse number="5">Така и Христос не си присвои сам славата на първосвещеничеството, а Бог го избра, като каза: „Ти си моят Син. Днес аз станах твой Баща.“</verse>
				<verse number="6">А в друго Писание казва: „Ти си свещеник завинаги, също като Мелхиседек. “</verse>
				<verse number="7">В дните на своя земен живот със силни викове и сълзи Исус отправяше молитви и молби към Онзи, който можеше да го спаси от смърт. Исус беше чут заради своето почтително смирение.</verse>
				<verse number="8">Макар че беше Божият Син, чрез страданията си той се научи на послушание.</verse>
				<verse number="9">След като бе направен съвършен, той стана източникът на вечно спасение за всички, които му се подчиняват.</verse>
				<verse number="10">Тогава Бог го издигна за първосвещеник, също като Мелхиседек.</verse>
				<verse number="11">Много можем да говорим за тези неща, но е трудно да ви бъдат обяснени, тъй като сте станали хора, които бавно проумяват.</verse>
				<verse number="12">Би трябвало сега вече вие да сте учители, а отново имате нужда някой да ви учи на основните начала на Божиите учения; нуждаете се от мляко, а не от твърда храна!</verse>
				<verse number="13">Всеки, който се храни с мляко, е още бебе и е неопитен в правилното учение.</verse>
				<verse number="14">А твърдата храна е за зрели хора, които чрез постоянно практикуване са обучили духовните си сетива да различават доброто от злото.</verse>
			</chapter>
			<chapter number="6">
				<verse number="1">Затова да оставим зад гърба си началните уроци за Христос и да продължим напред към зрелостта. Да не се връщаме пак към онова, с което започнахме. Започнахме с това, че се покаяхме от делата, водещи към смърт, и повярвахме в Бога.</verse>
				<verse number="2">Бяхме научени за кръщенията, а също и за полагането на ръце, за възкресението на мъртвите и за вечния съд.</verse>
				<verse number="3">И с Божието позволение ще сторим това.</verse>
				<verse number="4">Не е възможно да накараме да се променят онези, които веднъж са били просветени, вкусили са от небесния дар, получили са от Святия Дух,</verse>
				<verse number="5">опитали са добротата на Божието слово и силите на Божия бъдещ свят,</verse>
				<verse number="6">а след всичко това са отпаднали. Невъзможно е да ги накараме да се покаят и положат ново начало, защото те отново разпъват на кръста Божия Син и го излагат да бъде позорен пред всички.</verse>
				<verse number="7">Земя, която попива падащия върху нея дъжд и дава реколта, полезна за онези, които я обработват, получава Божието благословение.</verse>
				<verse number="8">А земя, която ражда тръни и бодили, е ненужна и е заплашена от проклятие, и ще бъде унищожена с огън.</verse>
				<verse number="9">Макар че говорим така, за вас, скъпи мои, с увереност очакваме нещо по-добро, нещо, което ще ви донесе спасение.</verse>
				<verse number="10">Защото Бог е справедлив и няма да забрави труда ви и любовта ви към него, изразена в служението, което оказахте и продължавате да оказвате към хората му.</verse>
				<verse number="11">Нашето желание е всеки от вас да показва същото усърдие до края, за да получите онова, за което се надявате,</verse>
				<verse number="12">да не ставате мързеливи, а да подражавате на онези, които чрез вяра и търпение наследяват обещанията, дадени от Бога.</verse>
				<verse number="13">Когато Бог даде своето обещание на Авраам, той се закле в себе си, тъй като нямаше друг по-велик, в когото да се закълне.</verse>
				<verse number="14">Той каза: „Щедро ще те благословя и ще ти дам многобройно потомство.“</verse>
				<verse number="15">Авраам търпеливо чакаше и получи обещаното.</verse>
				<verse number="16">Хората винаги се заклеват в някой по-велик от тях, потвърждавайки с клетвата истинността на думите си, и това слага край на всички спорове.</verse>
				<verse number="17">Бог искаше ясно да покаже на наследниците на обещанието неизмеността на намерението си и затова даде гаранция, като се закле.</verse>
				<verse number="18">Направи го, така че чрез тези две неотменими действия, в които е невъзможно Бог да лъже, ние, които сме прибягнали при него, търсейки безопасност, да бъдем силно насърчени да се държим за надеждата, която ни се предлага.</verse>
				<verse number="19">За душата ни тази надежда е като здрава и сигурна котва. Тя влиза във вътрешното светилище зад завесата,</verse>
				<verse number="20">където като предвестник заради нас влезе Исус и стана първосвещеник за вечни времена, също като Мелхиседек.</verse>
			</chapter>
			<chapter number="7">
				<verse number="1">Този Мелхиседек беше цар на Салим и свещеник на Всевишния Бог. Той посрещна Авраам, който се връщаше след победата си над царете, и го благослови.</verse>
				<verse number="2">Авраам му даде една десета от спечеленото. А името на Мелхиседек има две значения: първото е „цар на правдата“, а второто – „цар на Салим“, което означава „цар на мира“.</verse>
				<verse number="3">Не се знае кой е баща му и коя е майка му, нито пък от кой род е; не се знае кога е роден, нито кога е умрял. И той като Божия Син остава свещеник завинаги.</verse>
				<verse number="4">Виждате колко велик е бил този човек, щом даже патриархът Авраам му даде една десета от плячката си.</verse>
				<verse number="5">Законът повелява на онези потомци на Левий, които встъпват в свещеническа служба, да събират десятък от народа, тоест от собствените си сънародници, макар че те също са потомци на Авраам.</verse>
				<verse number="6">А Мелхиседек не беше от рода на Левий, но взе десятък от Авраам и го благослови – благослови този, който имаше Божиите обещания.</verse>
				<verse number="7">Несъмнено е, че благославящият стои по-високо от благославяния.</verse>
				<verse number="8">Свещениците, които събират десятък, са смъртни, а за Мелхиседек Писанието твърди, че още е жив.</verse>
				<verse number="9">Би могло дори да се каже, че Левий, който получава десятъци, в действителност плати своя десятък чрез Авраам,</verse>
				<verse number="10">защото Левий е бил в тялото на своя праотец, когато Мелхиседек го е срещнал.</verse>
				<verse number="11">Но ако можеше да се постигне съвършенство чрез левитското свещеничество (въз основа на което хората получиха закона), защо тогава трябваше да се появи друг свещеник: като Мелхиседек, а не като Аарон?</verse>
				<verse number="12">А когато има промяна в свещеничеството, трябва да има промяна и в закона.</verse>
				<verse number="13">Този, за когото говорим, не беше от племето на Левий и никога никой от неговото племе не е служил пред олтара.</verse>
				<verse number="14">Всеки знае, че нашият Господ е от племето на Юда, а за свещеници от това племе Моисей не споменава нищо.</verse>
				<verse number="15">Всичко става още по-ясно, когато идва този друг свещеник, който е като Мелхиседек.</verse>
				<verse number="16">Той бе издигнат за свещеник не по човешките правила и закони, а по силата на живот, който е неунищожим.</verse>
				<verse number="17">За него е свидетелствано в Писанието: „Ти си свещеник завинаги, също като Мелхиседек.“</verse>
				<verse number="18">Сега предишната заповед се отменя, понеже беше безсилна и безполезна.</verse>
				<verse number="19">Законът не доведе до съвършенство, а сега ни се дава по-добра надежда, чрез която да се приближим до Бога.</verse>
				<verse number="20">Важно е, че всичко това стана с даване на клетва, докато другите ставаха свещеници без даване на клетва.</verse>
				<verse number="21">Исус бе издигнат за свещеник с даване на клетва от страна на Бога, който му каза: „Господ се закле и няма да измени на думата си: «Ти си свещеник завинаги.»“</verse>
				<verse number="22">Това означава, че Исус е гаранция за по-добър завет.</verse>
				<verse number="23">Другите свещеници бяха много, защото никой от тях не можеше да продължи своята служба, след като смъртта я преустанови.</verse>
				<verse number="24">Но щом Исус живее вечно, значи неговото свещеничество е непреходно.</verse>
				<verse number="25">Затова той може завинаги да спаси онези, които идват при Бога чрез него, защото винаги живее да се застъпва за тях.</verse>
				<verse number="26">Такъв първосвещеник ни трябва – свят, невинен и чист, отделен от грешниците и въздигнат над небесата.</verse>
				<verse number="27">Той, за разлика от другите първосвещеници, не е длъжен всеки ден да принася жертви първо за своите грехове, а после и за греховете на народа, защото той извърши това веднъж завинаги, когато принесе в жертва самия себе си.</verse>
				<verse number="28">Законът поставя за първосвещеници хора с човешки слабости, а обещанието, изречено с Божието полагане на клетва, което стана след закона, постави за първосвещеник Сина, станал съвършен завинаги.</verse>
			</chapter>
			<chapter number="8">
				<verse number="1">Същността на това, което говорим, е, че имаме такъв първосвещеник, който седна отдясно на престола на Величието в небесата</verse>
				<verse number="2">и служи в Най-Святото Място в истинската скиния, издигната от Господа, а не от човек.</verse>
				<verse number="3">Всеки първосвещеник се поставя, за да принася дарове и жертви, така че и нашият първосвещеник трябваше да има нещо, което да принесе.</verse>
				<verse number="4">Ако живееше на земята, той нямаше да бъде дори свещеник, защото вече има свещеници, които принасят даровете, изисквани от закона.</verse>
				<verse number="5">Тяхната служба е само подобие или сянка на небесните неща. Затова Бог предупреди Моисей, когато той се готвеше да издигне скинията: „Постарай се да направиш всичко по образеца, който ти беше показан в планината.“</verse>
				<verse number="6">Но Исус бе поставен на служба, която далеч превъзхожда тяхната, точно както новият завет, чийто посредник е той, далеч превъзхожда стария и се основава на обещания за по-добри неща.</verse>
				<verse number="7">Ако първият завет беше без недостатъци, нямаше да се търси друг, който да го замени.</verse>
				<verse number="8">Но Бог обвини хората с думите: „Виж! Идва времето, казва Господ, когато ще сключа нов завет с народа на Израел и народа на Юда.</verse>
				<verse number="9">Той няма да е като онзи завет, който сключих с предците им в деня, когато ги хванах за ръка, за да ги изведа от Египет, защото те не останаха верни на моя завет и аз се отвърнах от тях, казва Господ.</verse>
				<verse number="10">Това е заветът, който ще сключа с народа на Израел след онези дни, казва Господ. В умовете им ще вложа законите си и върху сърцата им ще ги напиша. Аз ще бъда техният Бог и те ще бъдат моят народ.</verse>
				<verse number="11">И няма да е нужно вече никой да учи своя съгражданин или сънародник и да му казва: «Познай Господа!», защото всички ще ме познават – от най-ниско до най-високопоставения.</verse>
				<verse number="12">Ще им простя всички злодеяния и никога вече няма да си спомня греховете им.“</verse>
				<verse number="13">Бог нарече този завет „нов“, като с това призна първия за стар, а всичко, изживяло времето си и вече остаряло, скоро изчезва.</verse>
			</chapter>
			<chapter number="9">
				<verse number="1">Първият завет имаше правила, по които да се служи на Бога, и земно светилище за поклонение.</verse>
				<verse number="2">Издигната бе скиния, в чиято първа част, наречена „Святото Място“, бяха поставени светилникът и масата за присъствените хлябове, принесени на Бога.</verse>
				<verse number="3">Зад втората завеса беше онази част, наречена „Най-Святото Място“,</verse>
				<verse number="4">а в нея се намираха златният жертвеник за изгаряне на тамян и кивотът на завета, целият обкован в злато. В кивота бяха поставени златният съд с манна, Аароновият жезъл, който някога се беше разлистил, и каменните плочи с десетте заповеди на завета.</verse>
				<verse number="5">Над кивота бяха херувимите на славата, прострели криле над мястото на умилостивението. Но сега не е нужно да говорим подробно за всичко.</verse>
				<verse number="6">Когато тези неща бяха подредени по описания начин, свещениците всеки ден влизаха в първата част, където извършваха богослужението.</verse>
				<verse number="7">А във втората част имаше право веднъж годишно да влиза само първосвещеникът, който винаги трябваше да носи жертвена кръв и да я принася пред Бога за своите грехове и за греховете, извършени от хората поради незнание.</verse>
				<verse number="8">С тези две отделни части Святият Дух ни учи, че пътят към Най-Святото Място не е бил отворен, докато все още е съществувала първата част,</verse>
				<verse number="9">символизираща настоящето. Това означава, че принесените дарове и жертви не могат да очистят съвестта на онези, които ги принасят, и така да ги направят съвършени,</verse>
				<verse number="10">защото се отнасят само до ястия и питиета, и различни ритуални измивания. Това са само външни правила, които Бог постанови, докато дойде новият ред.</verse>
				<verse number="11">Но сега дойде Христос като първосвещеник на всичко добро, което вече е настояща действителност. Той служи в скиния по-велика и по-съвършена – скиния, която не човешки ръце са създали и която не е част от този сътворен свят.</verse>
				<verse number="12">Той не използва кръвта на кози и телци, а влезе в Най-Святото Място веднъж и завинаги със своята собствена кръв, като с нея ни осигури вечно изкупление.</verse>
				<verse number="13">Щом кръвта на кози и телци и пепелта на една юница, поръсени върху нечистите, могат да ги осветят и да ги очистят външно,</verse>
				<verse number="14">колко по-голяма сила ще има тогава кръвта на Христос! Чрез вечния Дух той предложи на Бога себе си като съвършена жертва. Неговата кръв ще очисти съвестта ни от делата, водещи до смърт, за да можем да служим на живия Бог.</verse>
				<verse number="15">Затова Христос е посредникът на един нов завет, като със смъртта си изкупи греховете, извършени по време на първия, за да могат сега призованите от Бога да получат обещаното им вечно наследство.</verse>
				<verse number="16">Щом има завещание, трябва да е налице и доказаната смърт на този, който го е направил,</verse>
				<verse number="17">защото завещанието влиза в сила само след смъртта на завещателя и не може да бъде изпълнено, докато той е жив.</verse>
				<verse number="18">Ето защо и първият завет не влезе в сила без кръв,</verse>
				<verse number="19">затова след като извести на всички хора всяка заповед на закона, Моисей взе кръвта на телци и кози, смеси я с вода, червена вълна и исоп, напръска с това книгата със закона и всички хора,</verse>
				<verse number="20">като каза: „Това е кръвта на завета, който Бог ви заповяда да спазвате.“</verse>
				<verse number="21">По същия начин той напръска скинията и всичко, което се използва при богослужението.</verse>
				<verse number="22">Според закона почти всичко се очиства с кръв и няма опрощение, ако не се пролее кръв.</verse>
				<verse number="23">С такива жертви трябваше да се очистят подобията на небесните неща, но за самите небесни неща трябваха по-добри жертви.</verse>
				<verse number="24">Христос не влезе в светилище, издигнато от човешки ръце – подобие на истинското, а отиде в самото небе да застане сега пред Бога от наше име.</verse>
				<verse number="25">Той не влезе да се принесе в жертва многократно, както всяка година прави първосвещеникът, влизайки в Най-Святото Място с чужда кръв.</verse>
				<verse number="26">Защото ако беше така, то от сътворението на света до днес той би трябвало много пъти да страда. Вместо това Христос се яви веднъж и завинаги сега, в края на времената, за да премахне греха, като принесе в жертва себе си.</verse>
				<verse number="27">Участта на човек е да умре веднъж и след това се изправя пред съд.</verse>
				<verse number="28">Така и Христос принесе себе си в жертва веднъж, за да премахне греховете на много хора, и ще се яви втори път: не за да изкупва грехове, а за да спаси онези, които го чакат с нетърпение.</verse>
			</chapter>
			<chapter number="10">
				<verse number="1">Законът ни дава само неясни контури на бъдещите блага, а не истинския им образ, и никога не може с едни и същи жертви, принасяни постоянно година след година, да направи съвършени онези, които идват с тях да се поклонят на Бога.</verse>
				<verse number="2">Нали ако можеше да стори това, вече нямаше да се принасят жертви, защото онези, които се покланят, щяха да бъдат очистени веднъж завинаги и нямаше да се чувстват виновни за греховете си.</verse>
				<verse number="3">Вместо това, жертвоприношенията всяка година напомнят на хората за греховете им.</verse>
				<verse number="4">Невъзможно е кръвта на юнци и кози да премахне греховете.</verse>
				<verse number="5">Затова, когато дойде в света, Христос каза: „Ти не искаше жертва и принос, но приготви тяло за мен.</verse>
				<verse number="6">Теб не те радваха всеизгаряния и жертви за грехове.</verse>
				<verse number="7">Тогава казах: «Ето ме! Както пише за мен в книгата на закона, дойдох да изпълня волята ти, о Боже!»“</verse>
				<verse number="8">Първите му думи бяха: „Ти не искаше жертви и приноси, нито те радваха всеизгаряния и жертви за грехове“, (макар че законът изисква да бъдат принесени).</verse>
				<verse number="9">А след това каза: „Ето ме! Дойдох да изпълня волята ти.“ По този начин той отмени първата система и постави начало на втората.</verse>
				<verse number="10">Според тази воля ние станахме святи чрез жертвата на тялото на Исус Христос, извършена веднъж и завинаги.</verse>
				<verse number="11">Всеки ден свещеникът се изправя да изпълни задълженията си и отново и отново принася едни и същи жертви, които никога не могат да премахнат греховете.</verse>
				<verse number="12">А Христос принесе една единствена жертва за греховете и тази жертва е достатъчна за всички времена. След това той седна отдясно на Бога.</verse>
				<verse number="13">Сега чака, докато враговете му бъдат подчинени на властта му,</verse>
				<verse number="14">защото с една жертва той направи онези, които са станали святи, съвършени завинаги.</verse>
				<verse number="15">Святият Дух също ни потвърждава това. Първо той казва:</verse>
				<verse number="16">„Това е заветът, който ще сключа с тях след онези дни, казва Господ: в сърцата им ще вложа законите си, в умовете им ще ги напиша.“</verse>
				<verse number="17">А след тези думи допълва: „И греховете и злодеянията им никога вече няма да си спомня.“</verse>
				<verse number="18">Щом те са простени, значи жертва за грях повече не е нужна.</verse>
				<verse number="19">Братя и сестри, чрез кръвта на Исус можем уверено да влезем в Най-Святото Място</verse>
				<verse number="20">по нов и жив път, който той отвори за нас през завесата, тоест чрез своето тяло.</verse>
				<verse number="21">Имаме велик свещеник над Божия дом.</verse>
				<verse number="22">Затова, след като сърцата ни са напръскани, за да се очистим от виновна съвест, и след като сме измили телата си с чиста вода, да се приближим към Бога с искрени сърца и непоколебима вяра.</verse>
				<verse number="23">Нека здраво се хванем за надеждата, която изповядваме, защото Онзи, който даде обещанието, държи на думата си.</verse>
				<verse number="24">Да се отнасяме с разбиране един към друг и да се насърчаваме към любов и добри дела.</verse>
				<verse number="25">Да не преставаме да се събираме, какъвто навик имат някои, и да се подкрепяме помежду си; и все по-често да го правим, виждайки, че Денят наближава.</verse>
				<verse number="26">Ако съзнателно продължаваме да съгрешаваме, след като напълно сме познали истината, за нашите грехове няма да има друго жертвоприношение.</verse>
				<verse number="27">Остава ни само ужасяващото очакване на съда и яростния огън, който ще погълне онези, които се противопоставят на Бога.</verse>
				<verse number="28">Всеки, който отказва да се подчини на закона на Моисей, безмилостно се осъжда на смърт въз основа на показания на двама или трима свидетели.</verse>
				<verse number="29">Помислете тогава какво по-страшно наказание заслужава онзи, който е потъпкал Божия Син, показал е пълно неуважение към кръвта на завета, чрез която е станал свят, и е обидил Духа на благодатта!</verse>
				<verse number="30">Познаваме Онзи, който каза: „Мое е отмъщението. Аз ще отплатя.“ и също: „Господ ще съди своя народ.“</verse>
				<verse number="31">Ужасно е да попаднеш в ръцете на живия Бог.</verse>
				<verse number="32">Спомнете си дните в началото, когато бяхте току-що просветени. Вие трябваше да понесете предизвикателството на жестоки страдания.</verse>
				<verse number="33">Понякога търпяхте обиди и мъчения пред очите на всички, друг път споделяхте страданията на онези, които бяха подложени на такова отношение.</verse>
				<verse number="34">И не само бяхте съпричастни към мъките на хвърлените в затворите, но и когато отнемаха имота ви, приемахте това с радост, понеже знаехте, че притежавате нещо по-добро, нещо непреходно.</verse>
				<verse number="35">Не губете смелостта си и ще бъдете богато възнаградени.</verse>
				<verse number="36">Трябва да постоянствате, за да получите Божието обещание, след като сте изпълнили волята му.</verse>
				<verse number="37">Защото: „Още малко и Идващият ще дойде и няма да се забави.</verse>
				<verse number="38">Моят праведник чрез вяра ще живее, но ако от страх се отдръпне, душата ми няма да се радва в него.“</verse>
				<verse number="39">Ние не сме от хората, които се отдръпват от страх и са изгубени, а сме онези, които имат вяра и са спасени.</verse>
			</chapter>
			<chapter number="11">
				<verse number="1">Вярата е сигурност в това, на което се надяваме, убеденост в неща, които не можем да видим.</verse>
				<verse number="2">Заради тази вяра Бог похвали хората, живели в древността.</verse>
				<verse number="3">Защото вярваме, ние разбираме, че вселената е сътворена по заповедта на Бога и видимото се е родило от невидимото.</verse>
				<verse number="4">Защото вярваше, Авел принесе на Бога по-добра жертва от тази на Каин. Бог одобри даровете му и го нарече праведен; и сега, макар и мъртъв, той все още ни говори чрез вярата си.</verse>
				<verse number="5">Защото вярваше, Енох бе пренесен в друг живот, без някога да умре. Тялото му не беше открито – Бог бе пренесъл Енох, и съществува свидетелството, че преди да бъде пренесен, той е радвал Бога.</verse>
				<verse number="6">Ако човек няма вяра, е невъзможно да радва Бога. Който отива при Бога, трябва да вярва, че той съществува и възнаграждава всеки, който наистина го търси.</verse>
				<verse number="7">Защото вярваше, когато Ной бе предупреден за неща, които никой още не виждаше, той прие всичко за истина и построи своя кораб, за да спаси семейството си. Чрез вярата си Ной осъди света и наследи праведността, която идва чрез вяра.</verse>
				<verse number="8">Защото вярваше, Авраам послуша Бога, когато той го призова да тръгне към обещаната му в наследство земя, и замина, макар че не знаеше къде всъщност отива.</verse>
				<verse number="9">Защото вярваше, той живя в обещаната земя като чужденец. Живя в шатри с Исаак и Яков, които бяха наследници заедно с него на същото обещание,</verse>
				<verse number="10">защото очакваше града с вечни основи, чийто архитект и строител е Бог.</verse>
				<verse number="11">Защото вярваше, Авраам се сдоби с дете въпреки напредналата си възраст и безплодието на Сара, понеже счете за верен Онзи, който бе дал обещанието.</verse>
				<verse number="12">И така, от този човек, който бе на прага на смъртта, се народиха потомци, многобройни като звездите на небето и неизброими като песъчинките на морския бряг.</verse>
				<verse number="13">До последния си ден всички тези хора живяха, вярвайки. Те не получиха обещанията, а само ги зърнаха отдалеч и ги приветстваха. Те открито признаваха, че са само чужденци, които посещават земята.</verse>
				<verse number="14">Хора, които говорят така, показват, че търсят страна за своя родина.</verse>
				<verse number="15">Ако имаха предвид тази, която бяха напуснали, можеха да се завърнат там.</verse>
				<verse number="16">Но те копнееха за по-добра – тоест за небесна страна. Заради това Бог не се срамува да се нарече техен Бог, защото им е приготвил град.</verse>
				<verse number="17">Защото вярваше, Авраам бе готов да принесе в жертва Исаак, когато Бог поиска да го изпита. Да, този, който получи обещанията, бе готов да принесе в жертва единствения си син,</verse>
				<verse number="18">за когото Бог му бе казал: „Чрез Исаак ще дойдат потомците ти.“</verse>
				<verse number="19">Авраам разсъди, че Бог може дори да възкресява от мъртвите, и в известен смисъл сякаш си върна Исаак оттам, когато Бог го възпря да извърши това жертвоприношение.</verse>
				<verse number="20">Защото вярваше, Исаак благослови Яков и Исав за онова, което им предстоеше.</verse>
				<verse number="21">Защото вярваше, Яков благослови всеки от синовете на Йосиф, когато умираше, и се поклони на Бога, подпирайки се на бастуна си.</verse>
				<verse number="22">Защото вярваше, в края на живота си Йосиф говори за излизане на израелтяните от Египет и даде наставления какво да правят с тленните му останки.</verse>
				<verse number="23">Защото вярваха, родителите на Моисей го криха три месеца, след като се роди. Те видяха какво хубаво дете е и не се страхуваха от нареждането на царя.</verse>
				<verse number="24">Защото вярваше, когато порасна, Моисей отказа да го наричат сина на фараоновата дъщеря.</verse>
				<verse number="25">Вместо да се радва на краткотрайните наслади на греха, той предпочете да страда заедно с Божия народ.</verse>
				<verse number="26">За него позорът, изстрадан заради Месията, беше по-ценен от съкровищата на Египет, тъй като погледът му беше отправен напред към обещаната му награда.</verse>
				<verse number="27">Защото вярваше, той напусна Египет, без да се бои от гнева на царя и остана твърд, сякаш можеше да види Онзи, който е невидим.</verse>
				<verse number="28">Защото вярваше, Моисей отпразнува Пасхата и поръси с кръвта, за да не може Унищожителят да докосне първородните на Израел.</verse>
				<verse number="29">Защото вярваха, хората пресякоха Червено море, сякаш вървяха по суша. Но когато египтяните се опитаха да сторят същото, се издавиха.</verse>
				<verse number="30">Защото израелтяните вярваха, стените на Ерихон се срутиха, след като бяха обкръжени в продължение на седем дни.</verse>
				<verse number="31">Защото вярваше, Раав проститутката, която приятелски прие съгледвачите, не беше убита с непокорните.</verse>
				<verse number="32">Какво още да добавя? Няма да ми стигне времето да разкажа за Гедеон, Варак, Самсон, Йефта, Давид, Самуил и пророците.</verse>
				<verse number="33">Тези хора имаха вяра и затова побеждаваха царства, раздаваха правосъдие, получаваха обещания от Бога, затваряха усти на лъвове,</verse>
				<verse number="34">потушаваха огромни пожари, спасяваха се от острието на меча, от слабостта печелеха сила, в битките ставаха могъщи и обръщаха в бяг чуждите войски.</verse>
				<verse number="35">Жените получаваха обратно своите мъртви, които бяха възкресени. Други биваха измъчвани, но отказваха освобождение, за да бъдат възкресени за по-добър живот.</verse>
				<verse number="36">Някои трябваше да търпят подигравки и бичуване, а други – окови и затвор.</verse>
				<verse number="37">С камъни ги умъртвяваха, с триони на две ги разрязваха, с мечове ги убиваха. Те се скитаха облечени в овчи и кози кожи – бедни, гонени, малтретирани.</verse>
				<verse number="38">Светът не ги заслужаваше. Скитаха се из пустини и планини, криеха се в пещери и дупки в земята.</verse>
				<verse number="39">Заради вярата си всички тези хора бяха похвалени, но не получиха обещаното.</verse>
				<verse number="40">За нас Бог бе предопределил нещо по-добро, така че само заедно с нас да могат да станат съвършени.</verse>
			</chapter>
			<chapter number="12">
				<verse number="1">Заобиколени сме от тези многобройни свидетели, затова да отхвърлим от себе си всичко, което ни пречи, и греха, който толкова лесно ни оплита, и с упорито постоянство да тичаме по трудния път на надбягването, който лежи пред нас.</verse>
				<verse number="2">Нека винаги пред погледа ни бъде Исус, който ни води в нашата вяра и я прави съвършена. Заради радостта, която го очакваше, той изтърпя смъртта на кръста и презря срама й, и сега е седнал отдясно на Божия престол.</verse>
				<verse number="3">Помислете за нег – той изтърпя такива злъчни обиди от страна на грешниците! Така че, не се изморявайте и не се отказвайте.</verse>
				<verse number="4">В борбата си против греха вие още не сте се изправяли пред смъртта.</verse>
				<verse number="5">Нима сте забравили насърчителните думи, с които Бог се обръща към вас като към синове: „Сине мой, не гледай лекомислено на възпитанието от Господа. Не се отчайвай, когато той те изобличава.</verse>
				<verse number="6">Защото Господ възпитава онези, които обича, и наказва всеки, когото приема за свой син“?</verse>
				<verse number="7">Търпеливо понасяйте възпитанието, защото то показва, че Бог се отнася към вас като към синове. Нима има син, чийто баща да не го възпитава?</verse>
				<verse number="8">А не ви ли възпитават като всички останали, значи сте незаконни, а не истински синове.</verse>
				<verse number="9">Ние всички сме имали земни бащи, които са ни възпитавали, и ние сме ги уважавали. Колко по-голямо тогава трябва да е подчинението ни към нашия духовен Баща, за да живеем!</verse>
				<verse number="10">Нашите земни бащи ни възпитаваха за кратко и така, както считаха за най-добре, а Бог ни възпитава за наше добро, за да можем да станем святи като него.</verse>
				<verse number="11">Когато ни възпитават, това не носи радост, а скръб, но по-късно, след като сме се поучили, получаваме мир, защото започваме да живеем праведно.</verse>
				<verse number="12">И така, повдигнете отпуснатите си ръце и заякчете слабите си колене!</verse>
				<verse number="13">Вървете по прави пътеки, за да не се изкълчи куцият крак, а напротив – да оздравее.</verse>
				<verse number="14">Старайте се да живеете в мир с всички хора и животът ви да е свят, защото без святост никой няма да види Господа.</verse>
				<verse number="15">Внимавайте да няма някой, който да не успее да получи Божията благодат, да не поникне някой горчив корен, който да причини вреда и да оскверни много други хора.</verse>
				<verse number="16">И никой да не върши сексуални грехове, нито да е със светски ум като Исав, който за едно ядене продаде правото си на първороден.</verse>
				<verse number="17">Както знаете, по-късно той поиска да получи благословията на баща си, но беше отхвърлен и по никакъв начин не можа да промени стореното, въпреки че се молеше със сълзи на очи.</verse>
				<verse number="18">Вие не сте дошли при онова, което може да бъде усетено чрез сетивата и което изгаря с огън, нито при тъмнина, мрак или буря,</verse>
				<verse number="19">нито при тръбен звук, нито при говорещ глас, накарал онези, които го чуха, да се молят никога повече да не го чуят,</verse>
				<verse number="20">защото не можеха да понесат това, което им се заповядваше: „Дори ако животно се докосне до планината, ще бъде убито с камъни.“</verse>
				<verse number="21">Наистина гледката беше толкова ужасяваща, че Моисей каза: „Треперя от страх! “</verse>
				<verse number="22">Не, вие сте дошли при планината Сион, при града на живия Бог, при небесния Ерусалим, при десетките хиляди ангели, събрали се с радост,</verse>
				<verse number="23">при църквата на първородните, чиито имена са записани в небесата, при Бога, съдията на всички хора, при духовете на праведните, които са станали съвършени.</verse>
				<verse number="24">И сте дошли при Исус, посредника на новия завет, и при поръсената кръв, която говори за по-добри неща от кръвта на Авел.</verse>
				<verse number="25">Внимавайте да не откажете да слушате Онзи, който ви говори. Щом не можаха да избегнат наказание онези, които отказаха да се вслушат в гласа на този, който ги предупреждаваше на земята, то колко по-малка е надеждата да избегнем наказанието, ако се отвърнем от Онзи, който ни предупреждава от небесата!</verse>
				<verse number="26">Тогава гласът му разтърси земята, но сега той е обещал: „Още веднъж ще разтърся не само земята, но и небето.“</verse>
				<verse number="27">Думите „още веднъж“ показват, че всичко, което може да се поклати, ще изчезне – а само сътвореното може да се поклати; непоклатимото ще остане.</verse>
				<verse number="28">И така, щом получаваме непоклатимо царство, нека се изпълним с признателност, за да служим на Бога по начин, който го радва, с уважение и страхопочитание,</verse>
				<verse number="29">защото нашият Бог е всепоглъщащ огън.</verse>
			</chapter>
			<chapter number="13">
				<verse number="1">Продължавайте да се обичате като братя и сестри в Христос.</verse>
				<verse number="2">Не забравяйте да сте гостоприемни, защото така, без да знаят, някои са посрещали в домовете си ангели.</verse>
				<verse number="3">Спомняйте си за затворниците сякаш сте заедно с тях в затвора. Не забравяйте страдащите, защото и вие имате тяло, което може да бъде подложено на страдания.</verse>
				<verse number="4">Бракът трябва да се почита от всички и брачното легло да се пази неопетнено, защото Бог ще съди сексуално неморалните и прелюбодейците.</verse>
				<verse number="5">Не робувайте на любовта към парите и се задоволявайте с това, което имате, защото Бог е казал: „Никога няма да те изоставя. Никога няма да те напусна.“</verse>
				<verse number="6">Затова уверено можем да кажем: „Господ ми помага, няма защо да се страхувам. Какво би могъл да ми стори човек?“</verse>
				<verse number="7">Помнете водачите си, които ви учеха на Божието послание – размислете как живяха и как умряха, и бъдете като тях във вярата.</verse>
				<verse number="8">Исус Христос е същият и вчера, и днес, и завинаги.</verse>
				<verse number="9">Не се оставяйте да ви отклонят различни учения, чужди на Благата вест. За предпочитане е да укрепвате сърцата си с благодат, а не с правила за храни, които не помогнаха на онези, които ги спазваха.</verse>
				<verse number="10">Имаме олтар, от който свещениците, служещи в скинията, нямат право да ядат.</verse>
				<verse number="11">Първосвещеникът отнася кръвта на жертвените животни в Най-Святото Място като принос за греховете, а телата на тези животни се изгарят вън от стана.</verse>
				<verse number="12">Така и Исус страда и умря извън градската порта, за да направи хората святи чрез собствената си кръв.</verse>
				<verse number="13">Затова да отидем при него извън стана и споделим с него срама му.</verse>
				<verse number="14">Защото тук нямаме постоянен град, а търсим бъдещия.</verse>
				<verse number="15">И нека чрез Исус непрестанно принасяме на Бога жертва на възхвала, тоест плода на устните ни, изповядващи неговото име.</verse>
				<verse number="16">Не пропускайте да вършите добро и да споделяте каквото имате, защото именно такива жертви радват Бога.</verse>
				<verse number="17">Слушайте водачите си и им се подчинявайте, защото те бдят за душите ви и ще отговарят за вас. Така те ще могат да вършат работата си с радост, а не с болка и скръб, което няма да ви е от полза.</verse>
				<verse number="18">Молете се за нас. Уверени сме, че съвестта ни е чиста и винаги се опитваме да постъпваме правилно.</verse>
				<verse number="19">Най-настоятелно ви моля за това, за да мога час по-скоро да бъда отново изпратен при вас.</verse>
				<verse number="20">Нека Богът на мира, който чрез кръвта на вечния завет възкреси от мъртвите великия пастир на овцете – нашия Господ Исус,</verse>
				<verse number="21">ви снабди с всичко добро, за да изпълните волята му. И нека чрез Исус Христос постигне в нас онова, което го радва. На Исус Христос да бъде славата завинаги! Амин.</verse>
				<verse number="22">Моля ви, братя и сестри, търпеливо да изслушате това послание, с което искам да ви насърча. То е съвсем кратко.</verse>
				<verse number="23">Знайте, че нашият брат Тимотей е пуснат на свобода и веднага щом пристигне, ще го взема със себе си и двамата ще дойдем да ви видим.</verse>
				<verse number="24">Поздравете всички свои водачи и всички Божии хора. Вярващите, които са в Италия, ви пращат поздрави.</verse>
				<verse number="25">Божията благодат да бъде с всички вас.</verse>
			</chapter>
		</book>
		<book number="59">
			<chapter number="1">
				<verse number="1">Яков, слуга на Бога и на Господ Исус Христос, поздравява Божиите хора, пръснати по целия свят.</verse>
				<verse number="2">Радвайте се много, братя и сестри, всеки път, когато се изправяте пред всякакви изпитания,</verse>
				<verse number="3">защото знаете, че чрез тях се проверява вярата ви и се учите на търпение.</verse>
				<verse number="4">Ако позволите на това търпение да работи във вас, крайният резултат ще е добър. Ще достигнете съвършенство и пълнота, без да ви липсва нищо.</verse>
				<verse number="5">Ако пък на някого липсва мъдрост, да поиска от Бога, който щедро дава на всички и никого не порицава, и той ще му я даде.</verse>
				<verse number="6">Но тя трябва да се поиска с вяра, без всякакви съмнения, защото който се съмнява, е като морска вълна, подхвърляна и блъскана от вятъра.</verse>
				<verse number="7">Такъв човек се двоуми и в действията си е колеблив,</verse>
				<verse number="8">затова да не се надява, че ще получи нещо от Господа.</verse>
				<verse number="9">Бедният брат да се радва на това, че Бог го смята за важен,</verse>
				<verse number="10">а пък богатият брат – на това, че се случват лоши неща, които го смиряват, защото ще изчезне, както цветът на полската трева.</verse>
				<verse number="11">Слънцето изгрява и с палещите си лъчи изсушава растението. Цветът му окапва и хубостта му загива. Така е и с богатия: докато крои планове за работата си, ще повехне.</verse>
				<verse number="12">Какви благословения има за онзи, който бъде изпитан и остане верен! След като успешно издържи изпитанието, той ще получи венеца на живота, обещан от Бога на хората, които го обичат.</verse>
				<verse number="13">Никой, когато е изкушен да извърши зло, не трябва да казва: „Това изкушение идва от Бога“, защото Бог не може да бъде изкушен от злото и той никого не изкушава.</verse>
				<verse number="14">От собственото си желание всеки е изкушен, повлечен, подмамен.</verse>
				<verse number="15">После желанието зачева и ражда грях, а грехът, когато се развие напълно, ражда смърт.</verse>
				<verse number="16">Не се заблуждавайте, скъпи братя и сестри!</verse>
				<verse number="17">Всяко добро и всеки съвършен дар са дадени от горе – те идват от Отца, твореца на светлините, който не се променя като сенките на тези светлини, а остава неизменен.</verse>
				<verse number="18">Той избра да ни даде живот чрез словото на истината, за да бъдем първи по важност сред всичко, което е сътворил.</verse>
				<verse number="19">Знайте това добре, скъпи братя и сестри: с готовност слушайте и не бързайте да говорите. Въздържайте гнева си,</verse>
				<verse number="20">защото той пречи на човек да живее така, както иска Бог.</verse>
				<verse number="21">Изхвърлете всяка морална нечистота и всяко зло, и смирено приемете посятото в сърцата ви Божие слово, което може да ви спаси.</verse>
				<verse number="22">Бъдете изпълнители, а не само слушатели на Божието слово, иначе сами себе си заблуждавате.</verse>
				<verse number="23">Защото който само слуша словото, без да го изпълнява, е като човек пред огледало –</verse>
				<verse number="24">той вижда образа си там, а после си отива и веднага забравя как е изглеждал.</verse>
				<verse number="25">А този, който внимателно изучава Божия съвършен закон, носещ свобода, и стои твърд в него, който не е само слушател, бързо забравящ думите му, а и активен техен изпълнител, ще бъде благословен, когато го спазва.</verse>
				<verse number="26">Ако някой се мисли за религиозен, а не сдържа езика си, заблуждава сам себе си и неговата „религия“ е без стойност.</verse>
				<verse number="27">Поклонението, което Бог приема за чисто и непорочно, се изразява в това да се грижиш за сираци и вдовици, когато са в нужда, и да останеш неосквернен от светското влияние.</verse>
			</chapter>
			<chapter number="2">
				<verse number="1">Братя и сестри, като вярващи в нашия славен Господ Исус Христос не проявявайте пристрастия.</verse>
				<verse number="2">Ако в събранието ви влязат двама души – единият със златен пръстен и облечен в скъпи дрехи, а другият беден и целият в дрипи –</verse>
				<verse number="3">и ако към богато облечения покажете специално отношение и кажете: „Седни на това хубаво място“, а на бедно облечения кажете: „Стой там прав“ или „Седни при краката ми“,</verse>
				<verse number="4">вие всъщност правите разлика между хората и се поставяте в ролята на съдии – съдии, които вземат лоши решения.</verse>
				<verse number="5">Чуйте, скъпи братя и сестри! Нали Бог избра бедните в очите на света да бъдат богати с вяра и да наследят царството, обещано от него на онези, които го обичат?</verse>
				<verse number="6">А вие унижавате бедняка! Нали богатите са тези, които ви потискат и ви влачат по съдилищата?</verse>
				<verse number="7">Нали те хулят прекрасното име на Христос – името, с което сте известни?</verse>
				<verse number="8">Ако спазвате царския закон, който според Писанието гласи: „Обичай ближния си както себе си!“, правилно постъпвате.</verse>
				<verse number="9">Но ако проявите пристрастие, извършвате грях и сте осъдени като закононарушители,</verse>
				<verse number="10">защото ако някой спази целия закон, но не се подчини на една единствена заповед, той става виновен в престъпването на всички заповеди.</verse>
				<verse number="11">Това е така, защото Онзи, който е казал: „Не прелюбодействай!“, е казал също и „Не убивай!“ Затова ако не прелюбодействаш, но извършиш убийство, ти си закононарушител.</verse>
				<verse number="12">Говорете и действайте като хора, които ще бъдат съдени по закона на свободата.</verse>
				<verse number="13">Божият съд ще бъде безмилостен към този, който не е бил милостив. Но човекът, показвал милост, може без страх да застане пред Съдията.</verse>
				<verse number="14">Каква е ползата, братя и сестри, ако някой каже, че има вяра, но няма дела? Ще го спаси ли тази вяра?</verse>
				<verse number="15">Ако някой брат или сестра в Христос нямат с какво да се облекат или какво да ядат</verse>
				<verse number="16">и ако някой от вас им каже: „Бог да ви благослови! Дано да се стоплите и нахраните!“, без да им даде онова, от което се нуждаят, ще им помогне ли с това?</verse>
				<verse number="17">Така и вярата сама по себе си е мъртва без дела.</verse>
				<verse number="18">Някой може да каже: „Възможно е да имаш вяра и да не вършиш добри дела.“ Ще му отговоря: „Покажи ми вярата си без дела, а аз ще ти покажа моята вяра чрез делата си.“</verse>
				<verse number="19">Ти вярваш, че Бог е един. Добре! Но демоните също вярват това – и треперят от страх.</verse>
				<verse number="20">Искаш ли да разбереш, ти, глупав човече, че вяра, която не върши нищо, нищо не струва?</verse>
				<verse number="21">Не беше ли нашият праотец Авраам оправдан чрез делата си, когато принесе върху жертвеника своя син Исаак?</verse>
				<verse number="22">Виждаш, че вярата и делата му взаимно се допълваха и чрез делата вярата стана съвършена.</verse>
				<verse number="23">Така се изпълни Писанието, което казва: „Авраам повярва на Бога и заради вярата му Бог го прие за праведен“и Авраам беше наречен „приятел на Бога“.</verse>
				<verse number="24">Виждате, че човек се оправдава чрез дела, а не само чрез вяра.</verse>
				<verse number="25">Друг пример е Раав, която беше проститутка, но Бог я оправда чрез делата й: тя подслони съгледвачите и им помогна да избягат по друг път.</verse>
				<verse number="26">Както тялото е мъртво без дух, така и вярата е мъртва без дела.</verse>
			</chapter>
			<chapter number="3">
				<verse number="1">Братя и сестри, не трябва много от вас да се стремят да стават учители, защото знаете, че нас по-строго ще съдят.</verse>
				<verse number="2">Всички ние често грешим. Ако човек е безгрешен в говоренето, значи е съвършен и умее да владее цялото си тяло.</verse>
				<verse number="3">В устата на конете поставяме юзда, за да ни се подчиняват, и така владеем цялото им тяло.</verse>
				<verse number="4">Същото е и с корабите – макар че са така големи и движени от силни ветрове, едно малко кормило ги управлява и те отиват където пожелае кормчията.</verse>
				<verse number="5">Езикът ни също е малка част от тялото, но се хвали с големи неща. Помислете само какви големи гори могат да бъдат подпалени с едно малко пламъче!</verse>
				<verse number="6">Езикът също е като огън, като свят на злото сред частите на тялото ни. Той заразява цялото тяло и подпалва колелото на живота, а той самият е запален от пламъците в пъкъла.</verse>
				<verse number="7">Човек може да укроти и в действителност е укротил всякакъв вид диви животни, птици, влечуги и морски създания,</verse>
				<verse number="8">ала никое човешко същество не може да укроти езика. Той е необуздан и зъл, пълен със смъртоносна отрова.</verse>
				<verse number="9">С него славим нашия Господ и Отец, а после пак с него проклинаме хората, създадени по Божието подобие.</verse>
				<verse number="10">Благословение и проклятие излизат от една и съща уста, а не трябва да бъде така, братя и сестри.</verse>
				<verse number="11">Може ли от един и същ извор да блика сладка и горчива вода?</verse>
				<verse number="12">Нима може, братя и сестри, смокиново дърво да ражда маслини? Или лоза да ражда смокини? Така и един солен извор не може да дава добра вода.</verse>
				<verse number="13">Този от вас, който е мъдър и разумен, трябва да покаже своята мъдрост чрез доброто си държание, чрез делата си, извършени със смирението, което носи мъдростта.</verse>
				<verse number="14">Но ако сърцата ви са пълни с горчива завист и егоизъм, не се хвалете с мъдростта си, не прикривайте истината с лъжа.</verse>
				<verse number="15">Такава „мъдрост“ не е от горе – тя е земна, плътска, дяволска,</verse>
				<verse number="16">защото където има завист и егоизъм, там цари хаос и всякакво зло.</verse>
				<verse number="17">А мъдростта, която идва от горе, е първо чиста, а след това миролюбива, внимателна, лесно й се угажда, пълна със състрадание и добри дела, безпристрастна и искрена.</verse>
				<verse number="18">Плодът на праведния живот събират онези, които мирно се трудят, за да постигнат мир.</verse>
			</chapter>
			<chapter number="4">
				<verse number="1">Знаете ли откъде идват тези боричкания и спорове помежду ви? Зараждат се от егоистичните ви страсти, които непрестанно воюват във вас.</verse>
				<verse number="2">Желаете, но нямате и затова убивате и завиждате на другите, но пак не можете да се сдобиете с желаното и тогава се карате и се биете. Нямате, защото не молите Бога да ви даде,</verse>
				<verse number="3">а пък когато го помолите, не получавате нищо, защото искате с погрешни мотиви – за да пропилеете всичко в собствените си удоволствия.</verse>
				<verse number="4">Вие, неверни на Бога хора, не знаете ли, че да обичаш света означава да мразиш Бога и всеки, който иска да е приятел със света, става враг на Бога?</verse>
				<verse number="5">Или може би мислите, че Писанието напразно казва: „Духът, който Бог е вложил да живее в нас, копнее ревностно да бъдем само негови“?</verse>
				<verse number="6">Но Бог ни дава по-голяма благодат и затова Писанието казва: „Бог е против горделивите, а на смирените дава благодат.“</verse>
				<verse number="7">Така че, подчинете се на Бога, съпротивете се на дявола и той ще избяга от вас.</verse>
				<verse number="8">Приближете се към Бога и той ще се приближи към вас. Отмийте греха от живота си, вие, грешници! Очистете мисленето си, вие, които непрекъснато се двоумите!</verse>
				<verse number="9">Оплаквайте, скърбете и плачете; смехът ви да се превърне в ридание, а радостта ви – в тъга.</verse>
				<verse number="10">Смирете се пред Господа и той ще ви издигне.</verse>
				<verse number="11">Не се клеветете, братя и сестри, защото който клевети своя брат или сестра в Христос или пък става техен съдник, клевети закона и става съдник на закона. А когато съдиш закона, ти не си изпълнител на закона, а съдия.</verse>
				<verse number="12">Има един Законодател и Съдия и само той може да спаси и да унищожи. Кой си ти, за да съдиш ближния си?</verse>
				<verse number="13">Чуйте вие, които казвате: „Днес или утре ще заминем за еди-кой си град, ще останем там една година, ще търгуваме и ще спечелим пари.“</verse>
				<verse number="14">Та вие дори не знаете какво ще стане с живота ви утре, защото сте като пара, която се появява за кратко и после изчезва.</verse>
				<verse number="15">Затова би трябвало да казвате: „Ако Господ желае, ще сме живи и ще направим това или онова“,</verse>
				<verse number="16">а не както сега надуто да се хвалите, защото такова самохвалство е погрешно.</verse>
				<verse number="17">Всеки, който знае кое е добро, а не го прави, извършва грях.</verse>
			</chapter>
			<chapter number="5">
				<verse number="1">Чуйте вие, които сте богати: ридайте и плачете с глас заради нещастията, които ще ви сполетят.</verse>
				<verse number="2">Богатството ви ще изгние и молци ще изядат дрехите ви.</verse>
				<verse number="3">Ръжда ще покрие златото и среброто ви – ръжда, която ще е свидетелство срещу вас и ще разяде плътта ви като огън. В последните дни сте натрупали своите съкровища.</verse>
				<verse number="4">Ето: вие не платихте на работниците, ожънали нивите ви, и техните викове достигнаха до ушите на Господа на небесните войнства.</verse>
				<verse number="5">В разкош живяхте на земята и добре се забавлявахте, угоихте сърцата си, както се угояват животни за деня на заколението.</verse>
				<verse number="6">Осъдихте и убихте невинни, които не можеха да ви окажат никаква съпротива.</verse>
				<verse number="7">Бъдете търпеливи, братя и сестри, докато Господ дойде. Вижте земеделецът как чака скъпоценния плод на земята – търпеливо изчаква, докато паднат есенният и пролетният дъжд.</verse>
				<verse number="8">С такова търпение чакайте и вие, запазете надеждата в сърцата си, защото не е далеч денят, когато Господ ще дойде.</verse>
				<verse number="9">Престанете да се оплаквате един от друг, братя и сестри, защото иначе ще бъдете осъдени. Вижте! Съдията е пред вратата.</verse>
				<verse number="10">Братя и сестри, следвайте примера на пророците, които говореха от името на Господа. Те страдаха, но бяха търпеливи.</verse>
				<verse number="11">Помнете, че ги наричаме благословени, защото търпеливо понесоха страданията си. Всички сте чували за търпението на Йов и знаете как накрая Господ му помогна и показа, че е пълен със съчувствие и милост.</verse>
				<verse number="12">Преди всичко, братя и сестри, не се кълнете нито в небето, нито в земята, нито в каквото и да е друго. Нека вашето „да“ наистина означава „да“ и вашето „не“ наистина означава „не“, за да не бъдете осъдени.</verse>
				<verse number="13">Ако някой от вас има неприятности – да се моли. Ако е щастлив – да пее песни на възхвала.</verse>
				<verse number="14">Ако е болен – да извика църковните презвитери, за да се молят за него и да го помажат със зехтин в името на Господа.</verse>
				<verse number="15">Молитвата, казана с вяра, ще излекува болния и Господ ще възстанови здравето му, а ако е извършил грехове, ще му се простят.</verse>
				<verse number="16">Изповядвайте греховете си един на друг и се молете един за друг, за да бъдете излекувани. Молитвата на праведния е мощна и ефективна.</verse>
				<verse number="17">Илия беше човек като нас, но когато горещо се помоли да не вали, цели три години и половина на земята не капна капка дъжд.</verse>
				<verse number="18">След това се помоли отново и от небето заваля дъжд и земята даде своя плод.</verse>
				<verse number="19">Братя и сестри, ако някой се отклони от истината и друг му помогне да се върне,</verse>
				<verse number="20">нека знае, че всеки, който върне един грешник от лъжливия му път, спасява душата му от вечна смърт и помага да бъдат простени много грехове.</verse>
			</chapter>
		</book>
		<book number="60">
			<chapter number="1">
				<verse number="1">От Петър, апостол на Исус Христос, до Божиите избраници, чужденци на този свят, разпръснати из провинциите Понт, Галатия, Кападокия, Азия и Витиния.</verse>
				<verse number="2">Според плана, който Бог Отец отдавна бе предначертал, вие бяхте избрани да станете негов свят народ чрез действието на Духа, да му се покорявате и да бъдете очистени чрез жертвената смърт на Исус Христос. Благодат и мир да изобилстват над вас.</verse>
				<verse number="3">Благословен да бъде Богът и Бащата на нашия Господ Исус Христос! В голямата си милост той ни възроди за жива надежда чрез възкресението на Исус Христос от мъртвите</verse>
				<verse number="4">и за нетленно, неопетнено и неувяхващо наследство, което се пази за вас в небесата.</verse>
				<verse number="5">Чрез вярата ви Божията сила ви брани, докато получите спасението, готово да се разкрие в края на времето.</verse>
				<verse number="6">Зная, че мисълта за това е вълнуваща, въпреки че сега за кратко различни изпитания ще ви причинят скръб.</verse>
				<verse number="7">Всички те са нужни, за да може, веднъж изпитана, вярата ви, която е много по-ценна от златото, което макар и изпитано с огън, е нетрайно, да заслужи похвала, слава и чест, когато Исус Христос се яви.</verse>
				<verse number="8">Въпреки че не сте го виждали, го обичате. Въпреки че сега не го виждате, вярвате в него и се изпълвате с неизразима и славна радост,</verse>
				<verse number="9">защото получавате крайната цел на своята вяра – спасението на душите си.</verse>
				<verse number="10">Пророците, които предсказаха за благодатта, която идваше при вас, прилежно и с най-голямо старание разпитваха за това спасение.</verse>
				<verse number="11">Те търсеха да открият какво време и какви обстоятелства сочеше Христовият Дух в тях, когато предричаше предстоящите страдания на Христос и идващата след тях слава.</verse>
				<verse number="12">Разкрито им беше, че не на себе си, а на вас служеха, когато говореха за нещата, които сега са ви съобщени от онези, които ви проповядваха Благата вест чрез Святия Дух, изпратен от небето – неща, за които дори ангелите копнеят да узнаят.</verse>
				<verse number="13">И така, бъдете въздържани и с бистър ум. Изцяло възложете своите надежди на благодатта, която ще получите, когато Исус Христос се яви.</verse>
				<verse number="14">Като послушни деца, престанете да живеете водени от страстите, които имахте преди, когато не бяхте просветени.</verse>
				<verse number="15">Във всички свои дела постъпвайте като святи хора, както е свят Онзи, който ви призова.</verse>
				<verse number="16">Както е писано: „Бъдете святи, защото аз съм свят.“</verse>
				<verse number="17">И щом наричате Баща този, който безпристрастно съди хората според делата им, докато сте чужденци на този свят, живейте в страхопочитание.</verse>
				<verse number="18">Вие знаете, че от безсмисления начин на живот, който наследихте от предците си, ви избавиха не такива преходни неща като сребро или злато,</verse>
				<verse number="19">а безценната кръв на непорочния и чист като агне Христос.</verse>
				<verse number="20">Той беше избран преди сътворението на света, но се яви в тези последни времена заради вас.</verse>
				<verse number="21">Чрез него вие повярвахте в Бога, който го възкреси от мъртвите и му даде слава, за да е в Бога вярата и надеждата ви.</verse>
				<verse number="22">Сега, след като очистихте душите си чрез подчинение на истината, можете да покажете искрена братска любов и да се обичате един друг горещо, от чисто сърце.</verse>
				<verse number="23">Защото се възродихте не от смъртно, а от безсмъртно семе – Божието слово, което дава живот и пребъдва вечно.</verse>
				<verse number="24">Писанието казва: „Като трева е животът ни и цялата ни слава – като красотата на полско цвете. Тревата изсъхва и цветът окапва,</verse>
				<verse number="25">но словото на Господа ще живее вечно.“ И това е словото, което ви бе проповядвано.</verse>
			</chapter>
			<chapter number="2">
				<verse number="1">Затова изхвърлете от себе си всякаква злоба, всякакво лукавство, лицемерие, завист и всякаква клевета.</verse>
				<verse number="2">Като новородени бебета, жадни за мляко, копнейте за чистото учение, което храни духа ви. С него можете да пораснете и бъдете спасени.</verse>
				<verse number="3">Вече сте вкусили колко добър е Господ.</verse>
				<verse number="4">Приближете се към него, живия камък, отхвърлен от хората, но безценен за Бога и избран от него.</verse>
				<verse number="5">Вие също сте като живи камъни, които Бог използва, за да изгради духовен храм, където да му служите като свято свещенство и да принасяте духовни жертви, които Бог ще приеме чрез Исус Христос.</verse>
				<verse number="6">Така е казано в Писанието: „Виж! Избрах безценен крайъгълен камък и в Сион го полагам. Който повярва в него, никога няма да се посрами.“</verse>
				<verse number="7">За вас, които вярвате, той е безценен, а за невярващите е „камъкът, който зидарите отхвърлиха и който стана крайъгълен камък“,</verse>
				<verse number="8">а също и „камък, в който хората се препъват, камък, който ги кара да падат.“ Препъват се, защото не се подчиняват на словото и това им бе отредено.</verse>
				<verse number="9">Но вие сте избран род, царски свещеници, свят народ, хора, които принадлежат на Бога, за да възвестявате могъщите дела на Онзи, който ви призова от тъмнина в своята чудна светлина.</verse>
				<verse number="10">Вие, които някога не бяхте народ, сега сте Божият народ. Вие, на които не беше показана милост, сега сте получили милост.</verse>
				<verse number="11">Скъпи мои, като чужденци и пришълци на този свят, ви призовавам да отбягвате плътските страсти, които воюват с душата ви.</verse>
				<verse number="12">Нека поведението ви сред езичниците бъде толкова добро, че макар да ви обвиняват в злосторничество, като видят добрите ви дела, да прославят Бога в деня на идването му.</verse>
				<verse number="13">Подчинявайте се на всяка човешка власт заради Господа –</verse>
				<verse number="14">и на царя, който представлява върховната власт, и на управниците, които са изпратени от него да наказват престъпниците и да хвалят онези, които вършат добро.</verse>
				<verse number="15">Защото такава е Божията воля: с добрите си постъпки да затваряте устата на невежите глупци.</verse>
				<verse number="16">Живейте като свободни хора, но не използвайте свободата си за прикриване на злосторничество. Живейте като Божии слуги.</verse>
				<verse number="17">Уважавайте всеки човек, обичайте братята и сестрите си в Христос, бойте се от Бога и почитайте царя.</verse>
				<verse number="18">Роби, подчинявайте се на господарите си с пълното дължимо уважение: не само на добрите и внимателните, но и на суровите.</verse>
				<verse number="19">Похвално е, ако някой, с мисълта за Бога, понесе болката на несправедливи страдания.</verse>
				<verse number="20">Защото нима заслужавате похвала, ако изтърпите, когато ви бият заради извършени от вас престъпления? Но ако изтърпите, когато страдате заради добри дела, заслужавате Божията похвала.</verse>
				<verse number="21">Нали за това сте призовани – да последвате примера, оставен от Христос, който също изтърпя страдания за вас.</verse>
				<verse number="22">„Той не извърши грях, нито се намери лукавство в устата му.“</verse>
				<verse number="23">Когато го обиждаха, не отвръщаше с обиди; когато страдаше, не заплашваше, а повери себе си на справедливия Съдия.</verse>
				<verse number="24">Той взе греховете ни върху себе си в своето тяло на кръста, за да умрем за греха и да заживеем за праведността. С неговите рани се излекувахте.</verse>
				<verse number="25">Лутахте се като заблудени овце, но сега се завърнахте при Пастира и Пазителя на душите ви.</verse>
			</chapter>
			<chapter number="3">
				<verse number="1">По същия начин и вие, жени, се подчинявайте на своите мъже, за да може, ако някои от тях не са се покорили на Божието слово, да бъдат спечелени чрез поведението на вас, техните жени, без да е изречена и една дума,</verse>
				<verse number="2">защото ще видят чистия ви и богобоязлив живот.</verse>
				<verse number="3">Нека ви украсява не външното – красиво сплетените коси или златните накити, или скъпите дрехи.</verse>
				<verse number="4">Красотата ви трябва да идва отвътре – неувяхващата красота на един нежен и спокоен дух, защото това е много ценно в очите на Бога.</verse>
				<verse number="5">Такава беше красотата на святите жени от миналото, които се надяваха на Бога. Те се подчиняваха на мъжете си,</verse>
				<verse number="6">също както и Сара се подчиняваше на Авраам и го наричаше свой господар. Вие сте нейни дъщери, ако вършите добро, без да се боите от нищо.</verse>
				<verse number="7">Така и вие, мъже, отнасяйте се с разбиране към жените си, понеже те са по-слаби от вас. Уважавайте ги, защото те също са наследници на Божия дар на живота. Правете това, така че нищо да не пречи на молитвите ви да бъдат чути.</verse>
				<verse number="8">Най-накрая, живейте всички в единство на мисълта и чувствата, обичайте братята и сестрите си, бъдете състрадателни и смирени един към друг.</verse>
				<verse number="9">Не отвръщайте на лошото с лошо, нито на обидата с обида, а благославяйте, защото това бяхте призовани да вършите, за да наследите Божието благословение.</verse>
				<verse number="10">Както казва Писанието: „Който иска да се наслади на живота и да види добри дни, да въздържа от зли думи езика си и от измами – устните си;</verse>
				<verse number="11">да обърне гръб на злото и да върши добро; да търси мир и да се стреми към него.</verse>
				<verse number="12">Защото очите на Господа гледат към праведните и ушите му чуват молитвите им, а на вършещите злини Господ е обърнал гръб.“</verse>
				<verse number="13">Нима може някой да ви стори зло, ако ревностно се стремите да вършите добро?</verse>
				<verse number="14">Но дори и да страдате, защото сте извършили онова, което е правилно, вие сте благословени, затова „не се страхувайте от заплахите им и не се смущавайте.“</verse>
				<verse number="15">В сърцата си почитайте Христос като Господ. Бъдете винаги готови да дадете отговор на всеки, който ви разпитва за основанията за вашата надежда.</verse>
				<verse number="16">Отговаряйте кротко и почтително и съвестта ви да е чиста, за да се посрамят онези, които ви клеветят и хулят злонамерено доброто ви държание в Христос.</verse>
				<verse number="17">По-добре е да страдате заради това, че сте извършили добро, ако е такава Божията воля, отколкото за това, че сте извършили зло.</verse>
				<verse number="18">Защото и самият Христос, за да ни отведе при Бога, умря за греховете ни веднъж завинаги – праведният умря за неправедните, като тялото му беше умъртвено, но той оживя в духа.</verse>
				<verse number="19">Чрез този дух той отиде и проповядва на затворените духове,</verse>
				<verse number="20">които бяха непокорни в миналото, когато Бог търпеливо чакаше, а Ной строеше своя кораб. Само няколко души, и по-точно осем, влязоха в него и се спасиха през водата.</verse>
				<verse number="21">Тази вода е символ на кръщението, което днес спасява и вас. Кръщението не е отстраняване на нечистотата на тялото, а молба към Бога за чиста съвест. То ви спасява чрез възкресението на Исус Христос.</verse>
				<verse number="22">Той се възнесе на небето и е отдясно на Бога, като на него са подчинени и ангелите, и властите, и силите.</verse>
			</chapter>
			<chapter number="4">
				<verse number="1">Тъй като Христос премина през телесни страдания, въоръжете се и вие със същото мислене, защото който изтърпи телесни страдания, престава да съгрешава.</verse>
				<verse number="2">Така ще можете да посветите останалата част от земния си живот не на човешки страсти, а на изпълнението на Божията воля.</verse>
				<verse number="3">Достатъчно дълго досега живяхте, вършейки това, което езичниците харесват – бяхте отдадени на разврат и похотливи страсти, на пиянство, оргии, гуляи и гнусно идолопоклонство.</verse>
				<verse number="4">Сега им се струва странно, че не се втурвате с тях в същата широка река на безпътството, и ви хулят.</verse>
				<verse number="5">Тези хора ще отговарят пред Христос, който е готов да съди и живите, и мъртвите.</verse>
				<verse number="6">Затова Благата вест бе проповядвана и на мъртвите, така че макар да са били осъдени на физическа смърт, както всички хора, чрез Духа да живеят вечно, както Бога.</verse>
				<verse number="7">Наближава краят на всички неща, затова бъдете благоразумни и водете дисциплиниран живот, за да можете да се молите.</verse>
				<verse number="8">Преди всичко запазете любовта си един към друг неизменна, защото любовта скрива много грехове.</verse>
				<verse number="9">Бъдете гостоприемни един към друг, без да се оплаквате.</verse>
				<verse number="10">Всеки да използва дарбата, която е получил, за да служи на другите, като добър управител на Божията благодат в разнообразните й форми.</verse>
				<verse number="11">Който говори, да говори думи от Бога. Който служи, да служи със силата, която Бог осигурява, така че във всичко да се прославя Бог чрез Исус Христос. На него принадлежи славата и силата за вечни векове! Амин.</verse>
				<verse number="12">Скъпи мои, не се учудвайте, че сега сте подложени на страдания, които изпитват вярата ви като пречистващ огън. Не мислете, че ви се случва нещо необикновено,</verse>
				<verse number="13">а се радвайте, че вземате участие в страданията на Христос, за да може да ликувате, когато се разкрие неговата слава.</verse>
				<verse number="14">Благословени сте, ако ви обиждат заради името на Христос, защото Божият славен Дух почива върху вас.</verse>
				<verse number="15">Затова никой от вас не трябва да страда като убиец, крадец, престъпник или като натрапник в чужди дела.</verse>
				<verse number="16">Но ако някой страда за това, че е християнин, да не се срамува, че носи това име, а да прослави Бога за него.</verse>
				<verse number="17">Дойде времето за съд и той започва от Божието семейство. А щом започва с нас, какъв ще е краят за онези, които отхвърлят Благата вест от Бога?</verse>
				<verse number="18">„Щом за праведника е изключително трудно да се спаси, какво очаква безбожника и грешника?“</verse>
				<verse number="19">Затова онези, които страдат, защото такава е Божията воля, трябва да поверят душите си на верния Създател и да продължат да вършат добро.</verse>
			</chapter>
			<chapter number="5">
				<verse number="1">Сега се обръщам към презвитерите между вас, защото и аз съм презвитер и свидетел на страданията на Христос, а също и участник в бъдещата слава, която предстои да се открие:</verse>
				<verse number="2">грижете се за Божието стадо, което ви е поверено. Пазете го не по принуда, а доброволно, както Бог иска. И го правете не от алчност за пари, а от стремеж да служите.</verse>
				<verse number="3">Не се дръжте като господари с онези, които са ви поверени, а бъдете пример на стадото.</verse>
				<verse number="4">И когато дойде Върховният Пастир, ще получите неувяхващия венец на славата.</verse>
				<verse number="5">По същия начин вие, по-младите, се подчинявайте на презвитерите и се отнасяйте със смирение един към друг, защото: „Бог е против горделивите, а на смирените дава благодат.“</verse>
				<verse number="6">Така че смирете се под Божията мощна ръка, за да ви издигне, когато му дойде времето.</verse>
				<verse number="7">Оставете всички свои грижи на него, защото той се грижи за вас.</verse>
				<verse number="8">Бъдете с бистър ум и стойте нащрек, защото врагът ви, дяволът, като ревящ лъв обикаля наоколо, търсейки кого да погълне.</verse>
				<verse number="9">Съпротивете му се и бъдете твърди във вярата си, като знаете, че на същите страдания са подложени и вашите братя и сестри по целия свят.</verse>
				<verse number="10">След тези краткотрайни страдания сам Бог ще оправи всичко. Бог, който е източник на всяка благодат и който ви призова да споделите вечната му слава в Христос Исус, ще ви подкрепи, ще ви даде сила и ще ви предпази от падане.</verse>
				<verse number="11">Цялата власт е негова завинаги! Амин.</verse>
				<verse number="12">С помощта на Силуан, когото смятам за верен брат, ви написах това кратко писмо, за да ви насърча и да засвидетелствам пред вас, че това е истинската Божия благодат. Останете твърди в нея.</verse>
				<verse number="13">Поздравява ви църквата във Вавилон, избрана, както сте избрани и вие. Поздрави и от Марк, моя син в Христос.</verse>
				<verse number="14">Поздравете се един друг с целувка на християнска обич. Мир на всички ви, които сте в Христос.</verse>
			</chapter>
		</book>
		<book number="61">
			<chapter number="1">
				<verse number="1">От Симон Петър, слуга и апостол на Исус Христос, до всички вас, които благодарение на праведността на нашия Бог и Спасител Исус Христос получихте вяра толкова ценна, колкото и нашата:</verse>
				<verse number="2">Благодат и мир да изобилстват над вас чрез пълното ви познаване на Бога и на Исус, нашия Господ.</verse>
				<verse number="3">Божествената сила ни даде всичко, което ни е нужно, за да живеем и служим предано на Бога, защото напълно познаваме Онзи, който ни призова чрез славата и могъщите си дела.</verse>
				<verse number="4">Чрез тях той ни даде онези велики и безценни дарове, които бе обещал и чрез които можете да участвате в божествената природа и да избягате от покварата в този свят, идваща от човешките страсти.</verse>
				<verse number="5">Именно заради това, направете всичко възможно да прибавите към вярата си добродетелност, към добродетелността си – знание,</verse>
				<verse number="6">към знанието – въздържание, към въздържанието – търпение, към търпението – благочестие,</verse>
				<verse number="7">към благочестието – братска обич и към братската обич – любов.</verse>
				<verse number="8">Ако тези качества ги има във вас и се увеличават, това ще ви помогне да станете дейни и произвеждате плод, идващ от пълното ви познаване на нашия Господ Исус Христос.</verse>
				<verse number="9">А който не притежава тези качества, е късоглед до слепота и е забравил, че е бил очистен от предишните си грехове.</verse>
				<verse number="10">Затова, братя и сестри, още по-настойчиво се стремете да докажете, че сте призовани и избрани, защото, ако вършите тези неща, никога няма да се препънете и паднете.</verse>
				<verse number="11">По този начин ще ви бъде оказано щедро посрещане във вечното царство на нашия Господ и Спасител Исус Христос.</verse>
				<verse number="12">Ето защо постоянно ще ви припомням всичко това, независимо че вече го знаете и сте здраво утвърдени в истината, която имате.</verse>
				<verse number="13">Смятам за съвсем правилно, докато съм жив тук, на земята, да ви подтиквам с напомняне,</verse>
				<verse number="14">защото зная, че скоро животът ми на този свят ще свърши, както ясно ми бе показано от нашия Господ Исус Христос.</verse>
				<verse number="15">Ще направя всичко възможно, така че и след смъртта ми винаги да помните тези неща.</verse>
				<verse number="16">Когато ви говорехме за могъщото идване на нашия Господ Исус Христос, не се осланяхме на хитро скроени измислици, а на това, че бяхме очевидци на неговото величие.</verse>
				<verse number="17">Исус получи чест и слава от Бог Отец, когато от великия и славен Бог до него стигна глас, който каза: „Това е моят възлюбен Син. Той е избраникът ми.“</verse>
				<verse number="18">И ние чухме този глас, който дойде от небето, когато бяхме с Исус на святата планина.</verse>
				<verse number="19">Имаме и думите на пророците, които са потвърдени чрез всички тези неща. Добре е, че не ги пренебрегвате, защото те са като свещ, горяща в тъмна стая, докато проблесне светлината на деня и Зорницата озари умовете ви.</verse>
				<verse number="20">Най-важно е да разберете, че никое пророчество в Писанието не изразява тълкуването на пророка, който го е написал.</verse>
				<verse number="21">Защото по волята на човека никога не се е раждало пророчество, а водени от Святия Дух, хората са изричали послания от Бога.</verse>
			</chapter>
			<chapter number="2">
				<verse number="1">В миналото сред народа е имало лъжепророци, също както и сред вас ще се появят лъжеучители. Те ще въведат пагубни възгледи, ще се отрекат от Господаря, който ги откупи, и така ще предизвикат скорошната си гибел.</verse>
				<verse number="2">Мнозина ще ги последват в плътските им страсти и ще донесат лоша слава за Пътя на истината.</verse>
				<verse number="3">Алчни за пари, те ще ви използват, като ви говорят измислени от тях учения. Присъдата им отдавна е изречена и те няма да избегнат гибелта си.</verse>
				<verse number="4">Бог не пожали ангелите, които съгрешиха, а ги запрати в мрачните подземия на ада, където да бъдат държани до съда.</verse>
				<verse number="5">Той не пожали древния свят – свят, пълен с безбожници – и им прати потоп, от който спаси само Ной, който проповядваше праведен живот, и още седем души.</verse>
				<verse number="6">Той осъди на унищожение градовете Содом и Гомора и ги изпепели, като ги превърна в пример за всички безбожници, показвайки им какво ги очаква.</verse>
				<verse number="7">Той избави праведния Лот, който се измъчваше от развратното поведение на хората, които не спазваха закона.</verse>
				<verse number="8">Живеейки сред тях, всеки ден праведната душа на този праведен човек се терзаеше от беззаконието, което виждаше и чуваше.</verse>
				<verse number="9">Всичко това показва, че Господ знае как да избави благочестивите, когато са в беда, и как да държи неправедните наказани до деня на съда –</verse>
				<verse number="10">особено онези, които следват порочните страсти на грешната си човешка природа и презират властта на Господа. Тези хора са дръзки и самонадеяни и не се страхуват да злословят срещу славните.</verse>
				<verse number="11">А ангелите, макар че са по-силни и с повече власт, не ги обвиняват и клеветят пред Господа.</verse>
				<verse number="12">Тези лъжеучители злословят за неща, които не разбират. Те са като неразумни животни, които действат според инстинкта си и са родени да бъдат ловени и избивани. И като тях те също ще бъдат унищожени.</verse>
				<verse number="13">За своите злини и неправди ще получат в отплата страдания. За тях е удоволствие да гуляят посред бял ден. Те са мръсни петна и лекета и се наслаждават в измамните си пътища, докато седят с вас на една и съща маса.</verse>
				<verse number="14">Очите им са пълни с прелюбодейство и ненаситни за грях, те съблазняват колебливите. Сърцата им са научени на алчност. Всички те са прокълнати!</verse>
				<verse number="15">Тези хора се отклониха от правия път и се заблудиха, тръгвайки по пътя на Валаам, сина на Восор. Той обичаше да му плащат за извършено зло,</verse>
				<verse number="16">но беше порицан за престъплението си от едно нямо магаре, което проговори с човешки глас и предпази пророка от безумни постъпки.</verse>
				<verse number="17">Тези лъжеучители са пресъхнали извори и тласкани от буря облаци. За тях се пази място в най-непрогледния мрак.</verse>
				<verse number="18">Думите им са празно самохвалство и като използват страстите на грешната човешка природа, те съблазняват онези, които едва са започнали да се отдръпват от живеещите в заблуда.</verse>
				<verse number="19">Обещават им свобода, а те самите са роби на покварата, защото всеки е роб на онова, което го е завладяло.</verse>
				<verse number="20">Ако са избягали от заразите на света чрез пълното познаване на нашия Господ и Спасител Исус Христос, но после отново се забъркват с тях и им стават подвластни още веднъж, то последното им състояние е по-лошо от първоначалното.</verse>
				<verse number="21">По-добре е никога да не са познавали праведния път, отколкото след като са го познали, да обърнат гръб на дадената им свята заповед.</verse>
				<verse number="22">Това, което е станало с тях, е изразено в тази вярна поговорка: „Кучето се връща в собствения си бълвоч.“ И в още една: „Окъпаната свиня пак отива да се търкаля в калта.“</verse>
			</chapter>
			<chapter number="3">
				<verse number="1">Това, скъпи мои, е второто писмо, което ви пиша. И в двете се опитвам да събудя у вас чисти мисли, като ви напомням тези неща.</verse>
				<verse number="2">Помнете думите на святите пророци от миналото и заповедта на нашия Господ и Спасител, предадена от вашите апостоли.</verse>
				<verse number="3">Важно е да разберете, че в последните дни ще дойдат присмехулници, които ще ви се подиграват. Те ще живеят отдадени на собствените си страсти</verse>
				<verse number="4">и ще питат: „Нали обеща да дойде? Къде е? Предците ни починаха, а всичко продължава да е същото, както при началото на сътворението.“</verse>
				<verse number="5">Говорейки така, те умишлено забравят какво се случи в миналото – по Божията заповед имаше небеса и земя, която беше сътворена от вода и съществуваше чрез вода.</verse>
				<verse number="6">А след това, пак с вода, светът бе залят и загина.</verse>
				<verse number="7">Но чрез същата тази заповед сегашните небеса и земя се съхраняват, за да бъдат унищожени с огън. Пазят се за деня, когато всички безбожници ще бъдат осъдени и унищожени.</verse>
				<verse number="8">Но това нещо не забравяйте, скъпи мои: един ден за Господа е като хиляда години, а хиляда години – като един ден.</verse>
				<verse number="9">Господ не бави изпълнението на обещанието си, както някои тълкуват забавянето. Напротив: той показва търпение към вас, защото не иска никой да бъде погубен и иска всички да се покаят.</verse>
				<verse number="10">Но денят на Господа ще дойде неочаквано, както се промъква крадец. Тогава небесата ще изчезнат с тътен, огън ще погълне небесните тела, а земята и всичко вършено там ще бъде разкрито.</verse>
				<verse number="11">Щом всичко това ще бъде унищожено, какви хора трябва да сте вие тогава? Трябва да живеете свято и да служите на Бога,</verse>
				<verse number="12">като очаквате Божия ден и работите, за да ускорите идването му. В този ден небесата ще изгорят в пламъци и небесните тела ще се стопят в огъня.</verse>
				<verse number="13">Но ние очакваме обещаните от Бога нови небеса и нова земя, където ще живее праведността.</verse>
				<verse number="14">Затова, скъпи мои, след като очаквате тези неща, постарайте се да се изправите пред Бога неопетнени, непорочни и да бъдете в мир с него.</verse>
				<verse number="15">Не забравяйте, че сме спасени, защото Господ е търпелив. Същото ви писа с дадената му от Бога мъдрост и нашият любим брат Павел.</verse>
				<verse number="16">Той говори по тези въпроси във всичките си писма. В тях има и трудни за разбиране неща, които някои невежи и със слаба вяра хора изопачават. Те постъпват така и с другите Писания и по този начин сами се погубват.</verse>
				<verse number="17">Затова, скъпи мои, след като знаете всичко това предварително, внимавайте да не бъдете подведени от заблудите на тези разюздани хора, за да не паднете от своята здрава основа.</verse>
				<verse number="18">Напротив: растете в благодатта и познаването на нашия Господ и Спасител Исус Христос. На него да бъде славата сега и завинаги! Амин.</verse>
			</chapter>
		</book>
		<book number="62">
			<chapter number="1">
				<verse number="1">То съществуваше от самото начало. Ние го чухме, видяхме със собствените си очи, наблюдавахме и докосвахме с ръцете си. Говорим за Словото, което дава живот.</verse>
				<verse number="2">Този живот се яви, ние го видяхме и свидетелстваме за него. Известяваме ви вечния живот, който беше с Отца и ни се откри.</verse>
				<verse number="3">Ние го видяхме и чухме, и сега го известяваме и на вас, за да имате и вие общение с нас. А нашето общение е с Отца и с неговия Син Исус Христос.</verse>
				<verse number="4">Пишем ви това, за да бъде радостта ни пълна.</verse>
				<verse number="5">Посланието, което чухме от него и известяваме на вас, е, че Бог е светлина и в него няма никаква тъмнина.</verse>
				<verse number="6">Ако казваме, че имаме общение с Бога, но продължаваме да живеем в тъмнината, значи сме лъжци и не следваме истината.</verse>
				<verse number="7">Но ако живеем в светлината, както той е в светлината, тогава имаме общение един с друг и кръвта на неговия Син Исус ни очиства от всякакъв грях.</verse>
				<verse number="8">Ако казваме, че сме безгрешни, сами заблуждаваме себе си и истината не е в нас.</verse>
				<verse number="9">Но ако признаваме греховете си, Бог ще ни прости. Той ще ни очисти от всички злини, които сме извършили, защото държи на думата си и е справедлив.</verse>
				<verse number="10">Ако казваме, че не сме съгрешавали, обявяваме Бога за лъжец и словото му няма място в живота ни.</verse>
			</chapter>
			<chapter number="2">
				<verse number="1">Дечица мои, пиша ви това, за да не грешите, но ако някой извърши грях, имаме пред Отца свой защитник – праведникът Исус Христос.</verse>
				<verse number="2">Той е изкупителната жертва за нашите грехове и не само за тях, но и за греховете на целия свят.</verse>
				<verse number="3">Ако изпълняваме заповедите му, можем да бъдем сигурни, че наистина познаваме Бога.</verse>
				<verse number="4">Този, който казва: „Познавам го!“, а не изпълнява заповедите му, е лъжец и истината не е в него.</verse>
				<verse number="5">Но ако човек се подчинява на словото му, значи любовта му към Бога наистина е достигнала съвършенство в него. Ето как можем да бъдем сигурни, че сме в Бога:</verse>
				<verse number="6">всеки, който казва, че живее в него, трябва сам да живее така, както живя Исус.</verse>
				<verse number="7">Скъпи мои, пиша ви не някаква нова заповед, а същата стара заповед, която имахте от началото. Тази стара заповед е посланието, което чухте.</verse>
				<verse number="8">Същевременно заповедта, която ви пиша, е нова и вие можете да видите нейната истинност в Исус и в самите себе си, защото тъмнината отминава и истинската светлина вече блести.</verse>
				<verse number="9">Всеки, който казва, че е в светлината, а мрази брат си, все още е в тъмнината.</verse>
				<verse number="10">Който обича брат си, живее в светлината и нищо в живота му не го въвлича в грях.</verse>
				<verse number="11">А който мрази брат си, е в тъмнината и в тъмнината крачи, без да знае накъде върви, защото тъмнината го е ослепила.</verse>
				<verse number="12">Пиша на вас, дечица, защото греховете ви са простени чрез Христос.</verse>
				<verse number="13">Пиша на вас, бащи, защото сте познали Онзи, който съществува от началото. Пиша на вас, младежи, защото сте победили лукавия.</verse>
				<verse number="14">Пиша на вас, деца, защото сте познали Отца. Пиша на вас, бащи, защото сте познали Онзи, който съществува от началото. Пиша на вас, младежи, защото сте силни, Божието слово живее във вас и вие сте победили лукавия.</verse>
				<verse number="15">Не обичайте света, нито светските неща. Ако някой обича света, в него няма любов към Отца.</verse>
				<verse number="16">Защото всичко светско: онова, което пожелава грешната ни човешка природа, онова, което пожелават очите ни, и прекомерното възгордяване от притежанията ни не е от Отца, а е от света.</verse>
				<verse number="17">А светът отминава, заедно с всички страсти, които поражда, но който изпълнява Божията воля, живее вечно.</verse>
				<verse number="18">Деца, краят е близо. Нали чухте, че ще дойде антихристът? Сега се появиха много антихристи и по това познаваме, че краят е близо.</verse>
				<verse number="19">Те излязоха измежду нас, но в действителност не бяха част от нас, защото ако бяха, щяха да останат с нас. Но те си тръгнаха и показаха, че нито един от тях не е част от нас.</verse>
				<verse number="20">А вие имате дара, който ви даде Святият, така че всички знаете истината.</verse>
				<verse number="21">Пиша ви не затова, че не знаете истината, а понеже я знаете и понеже от истината не може да дойде никаква лъжа.</verse>
				<verse number="22">Кой е лъжецът? Не е ли този, който отрича, че Исус е Христос? Такъв човек е антихристът. Той отрича и Отца, и Сина.</verse>
				<verse number="23">Който отрича Сина, не може да има Отца, а който признава Сина, има и Отца.</verse>
				<verse number="24">Нека посланието, което чухте от самото начало, остане във вас. И ако това послание остане във вас, тогава ще останете в Сина и в Отца.</verse>
				<verse number="25">Ето обещанието, което той ни даде – вечен живот.</verse>
				<verse number="26">Пиша ви всичко това заради онези, които се опитват да ви заблудят.</verse>
				<verse number="27">Но вие получихте специален дар и той остава във вас, затова нямате нужда да ви учи някой. Този дар ви учи на всичко. Той е истински, а не лъжлив, затова останете в Христос, както дарът ви учеше.</verse>
				<verse number="28">А сега, дечица, живейте в Христос, така че когато се яви, да имаме увереност и да не се посрамим пред него, когато дойде.</verse>
				<verse number="29">Щом знаете, че той е праведен, тогава знаете, че и всеки, който постъпва праведно, е Божие дете.</verse>
			</chapter>
			<chapter number="3">
				<verse number="1">Помислете само каква любов е показал към нас Отец, щом ни е позволил да се наречем деца на Бога! И наистина сме такива! Но светът не разбира това, защото не е познал него.</verse>
				<verse number="2">Скъпи мои, сега сме деца на Бога. Какви ще бъдем в бъдеще, още не ни е разкрито, но знаем, че когато Христос се яви, ще бъдем като него, защото ще го видим такъв, какъвто е.</verse>
				<verse number="3">Който има тази надежда в него, очиства себе си, както Христос е чист.</verse>
				<verse number="4">Всеки, който извършва грях, нарушава закона, защото грехът е нарушаване на закона.</verse>
				<verse number="5">Знаете, че Христос дойде, за да премахне греховете на хората. В него няма грях.</verse>
				<verse number="6">Който живее в него, вече не съгрешава, а който продължава да съгрешава, нито го е виждал, нито някога го е познавал.</verse>
				<verse number="7">Дечица, не позволявайте на никого да ви заблуждава. Всеки, който постъпва праведно, е праведен, както е праведен Христос.</verse>
				<verse number="8">Всеки, който продължава да съгрешава, принадлежи на дявола, защото дяволът съгрешава от самото начало. Затова дойде Божият Син – за да унищожи делата на дявола.</verse>
				<verse number="9">Всеки, който е станал дете на Бога, не продължава да съгрешава, защото новият живот, който Бог му е дал, остава в него. Той не може да продължава да съгрешава, защото е станал Божие дете.</verse>
				<verse number="10">Децата на Бога и децата на дявола се разпознават по това: който не постъпва праведно и не обича брат си, не принадлежи на Бога.</verse>
				<verse number="11">Ето посланието, което чухте от самото начало: да се обичаме един друг.</verse>
				<verse number="12">Не трябва да бъдем като Каин, който принадлежеше на лукавия и уби брат си. А защо го уби? Защото неговите постъпки бяха зли, а тези на брат му – праведни.</verse>
				<verse number="13">Не се учудвайте, братя и сестри, ако хората от света ви мразят.</verse>
				<verse number="14">Ние знаем, че сме преминали от смърт към живот, защото обичаме братята и сестрите си. Който не обича, остава в смъртта.</verse>
				<verse number="15">Който мрази своя брат, е убиец, а вие знаете, че в никой убиец няма вечен живот.</verse>
				<verse number="16">Ето как можем да познаем истинската любов: Исус даде живота си за нас. Така и ние трябва да дадем своя живот за братята и сестрите си.</verse>
				<verse number="17">Ако някой има материални блага, но като види своя брат в нужда, не се смили над него, как може да твърди, че обича Бога?</verse>
				<verse number="18">Дечица, нека любовта ни не е само на думи или приказки, а да бъде истинска и да се изразява на дело.</verse>
				<verse number="19">По това ще се уверим, че принадлежим на истината, и ще успокоим сърцата си пред Бога,</verse>
				<verse number="20">когато съвестта ни осъжда; защото Бог е по-голям от съвестта ни и знае всичко.</verse>
				<verse number="21">Скъпи мои, ако съвестта ни не ни осъжда, то с увереност можем да пристъпим към Бога</verse>
				<verse number="22">и ще получим това, което поискаме от него, защото спазваме заповедите му и вършим това, от което той е доволен.</verse>
				<verse number="23">А неговата заповед е да вярваме в името на Сина му, Исус Христос, и да се обичаме един друг, както Исус ни е заповядал.</verse>
				<verse number="24">Който спазва Божиите заповеди, живее в Бога и Бог живее в него. Ето как можем да разберем, че Бог живее в нас: по Духа, който ни е дал.</verse>
			</chapter>
			<chapter number="4">
				<verse number="1">Скъпи мои, не вярвайте на всеки дух. Винаги проверявайте духовете, за да видите дали са от Бога, защото по света наизлязоха много лъжепророци.</verse>
				<verse number="2">Ето как ще разпознаете Божия Дух: всеки дух, който признава, че Исус е Христос, дошъл на земята в човешко тяло, е от Бога.</verse>
				<verse number="3">А всеки дух, който не признава Исус, не е от Бога. Той е духът на антихриста, за когото сте чули, че идва, а сега е вече в света.</verse>
				<verse number="4">Дечица, вие принадлежите на Бога и сте победили лъжепророците, защото Онзи, който е във вас, е по-велик от онзи, който е в света.</verse>
				<verse number="5">Тези хора принадлежат на света, затова говорят езика на света, и светът ги слуша.</verse>
				<verse number="6">Но ние принадлежим на Бога и който познава Бога, слуша нас, а който не принадлежи на Бога, не ни слуша. По това можем да разпознаем духа на истината и духа на заблудата.</verse>
				<verse number="7">Нека се обичаме, скъпи мои, защото любовта идва от Бога и който обича, е станал дете на Бога и познава Бога.</verse>
				<verse number="8">Който не обича, не познава Бога, защото Бог е любов.</verse>
				<verse number="9">Ето как Бог показа любовта си към нас: той изпрати в света своя единствен Син, за да ни даде живот чрез него.</verse>
				<verse number="10">Истинска любов е не нашата любов към Бога, а Божията любов към нас, която той показа, като изпрати своя Син да бъде изкупителна жертва за греховете ни.</verse>
				<verse number="11">Скъпи мои, щом Бог ни обича така, значи и ние трябва да се обичаме един друг.</verse>
				<verse number="12">Никой никога не е видял Бога, но ако се обичаме един друг, Бог живее в нас и любовта му е станала съвършена в нас.</verse>
				<verse number="13">А ние знаем, че живеем в Бога и Бог живее в нас, защото ни е дал от Духа си.</verse>
				<verse number="14">Видяхме, че Отец изпрати своя Син, за да бъде Спасител на света и свидетелстваме за това.</verse>
				<verse number="15">Ако някой признае, че Исус е Синът на Бога, Бог живее в него и той живее в Бога.</verse>
				<verse number="16">И така, ние познаваме и сме се доверили на любовта, която Бог има към нас. Бог е любов. Който живее в любов, живее в Бога и Бог живее в него.</verse>
				<verse number="17">По този начин любовта става съвършена в нас, за да можем без страх да посрещнем деня на съда, защото в този свят сме като Христос.</verse>
				<verse number="18">В любовта няма страх; тъкмо обратното – съвършената любов прогонва страха, защото страхът е свързан с наказание. Ето защо любовта не е съвършена в този, който се страхува.</verse>
				<verse number="19">Ние обичаме, защото Бог пръв ни обикна.</verse>
				<verse number="20">Който казва: „Обичам Бога“, а мрази брат си, е лъжец. Лъжец е, защото който не обича брат си, когото е видял, не може да обича Бога, когото не е виждал.</verse>
				<verse number="21">Христос ни даде тази заповед: „Който обича Бога, трябва да обича и своя брат.“</verse>
			</chapter>
			<chapter number="5">
				<verse number="1">Всеки, който вярва, че Исус е Христос, е Божие дете; а всеки, който обича Отца, обича и неговото дете.</verse>
				<verse number="2">Ето как разбираме, че обичаме Божиите деца: като обичаме Бога и се подчиняваме на заповедите му.</verse>
				<verse number="3">А любовта към Бога означава да спазваме заповедите му, които не са непосилно бреме за нас.</verse>
				<verse number="4">Това е така, защото всеки, който е дете на Бога, побеждава света. И ето как извоювахме тази победа над света: чрез нашата вяра.</verse>
				<verse number="5">Кой тогава побеждава света, ако не онзи, който вярва, че Исус е Синът на Бога?</verse>
				<verse number="6">Този, който дойде при нас чрез вода и кръв, е Исус Христос – не само чрез вода, но чрез вода и кръв. Това свидетелство идва от Духа, защото Духът е истината.</verse>
				<verse number="7">Три са тези, които свидетелстват –</verse>
				<verse number="8">Духът, водата и кръвта, като и трите са в съгласие.</verse>
				<verse number="9">Щом като приемаме свидетелството на хора, трябва да признаем, че свидетелството на Бога е по-значимо. Това е Божието свидетелство: той е свидетелствал за своя Син.</verse>
				<verse number="10">Който вярва в Божия Син, носи това свидетелство в себе си. Който не вярва на Бога, го е обявил за лъжец, защото не е повярвал на свидетелството, което Бог е дал за Сина си.</verse>
				<verse number="11">А свидетелството е това, че Бог ни е дал вечен живот и този живот е в неговия Син.</verse>
				<verse number="12">Който има Сина, има този живот. Който няма Божия Син, няма този живот.</verse>
				<verse number="13">Всичко това пиша на вас, които вярвате в името на Божия Син, за да знаете, че имате вечен живот.</verse>
				<verse number="14">С увереност можем да пристъпим към Бога, защото той ни слуша, когато го молим за нещо, което е по волята му.</verse>
				<verse number="15">Щом знаем, че Бог ни слуша, за каквото и да го помолим, знаем, че получаваме това, за което сме го помолили.</verse>
				<verse number="16">Ако някой види свой брат да извършва грях – но не смъртен грях – нека да се моли за него и Бог ще му даде живот. Говоря за тези, които не са извършили смъртен грях. Има смъртен грях и не казвам да се молите за него.</verse>
				<verse number="17">Всяка неправда е грях, но има грях, който не е смъртен.</verse>
				<verse number="18">Знаем, че всеки, който е станал Божие дете, не продължава да греши, защото Божият Син го пази и лукавият не го докосва.</verse>
				<verse number="19">Знаем, че ние принадлежим на Бога и че целият свят е под властта на лукавия.</verse>
				<verse number="20">Знаем, че Божият Син дойде и ни даде разбиране да познаем истинския Бог. Ние сме в истинския Бог, тъй като сме в неговия Син Исус Христос. Той е истинският Бог и вечният живот.</verse>
				<verse number="21">Дечица, пазете се от лъжливи богове!</verse>
			</chapter>
		</book>
		<book number="63">
			<chapter number="1">
				<verse number="1">От Презвитера до избраната от Бога госпожа и нейните деца, които обичам като участници в истината, а и не само аз, но и всички, които са познали истината.</verse>
				<verse number="2">Обичаме ви, защото истината живее в нас и ще бъде с нас завинаги.</verse>
				<verse number="3">Благодат, милост и мир да бъдат с нас от Бог Отец и от Исус Христос, Сина на Отца, в истина и любов.</verse>
				<verse number="4">Бях много щастлив да науча, че някои от децата ти следват истината, така както ни заповяда Отец.</verse>
				<verse number="5">А сега те умолявам, скъпа госпожо, като ти пиша не някаква нова заповед, а същата, която имахме от самото начало – да се обичаме един друг.</verse>
				<verse number="6">А любовта се изразява в това: да живеем според неговите заповеди. Това е заповедта, която сте чули от началото: да живеете в любов.</verse>
				<verse number="7">Много измамници са излезли в света, които не признават, че Исус Христос е дошъл в човешко тяло. Такъв човек е измамникът и антихристът.</verse>
				<verse number="8">Внимавайте относно себе си, за да не изгубите онова, за което сме работили, а да получите своята пълна награда.</verse>
				<verse number="9">Всеки, който отива извън учението за Христос и не се държи здраво за него, няма Бога. Но този, който се държи здраво за това учение, има и Отца, и Сина.</verse>
				<verse number="10">Ако някой дойде при вас и не носи това учение, не го приемайте в дома си, нито го поздравявайте.</verse>
				<verse number="11">Който го поздравява, става съучастник в злите му дела.</verse>
				<verse number="12">Макар че имам още много да ви пиша, предпочитам да не използвам за това хартия и мастило. Надявам се скоро да се видим и да си поговорим очи в очи, за да бъде така щастието ни пълно.</verse>
				<verse number="13">Поздравяват те децата на твоята избрана от Бога сестра.</verse>
			</chapter>
		</book>
		<book number="64">
			<chapter number="1">
				<verse number="1">От Презвитера до моя скъп приятел Гай, когото обичам като участник в истината:</verse>
				<verse number="2">Скъпи приятелю, моля се да имаш добро здраве и всичко при теб да върви добре, както зная, че е добре душата ти.</verse>
				<verse number="3">Много се зарадвах, когато няколко наши братя пристигнаха и потвърдиха истината в твоя живот и това, че продължаваш да следваш истината.</verse>
				<verse number="4">Няма по-голяма радост за мен от това да чуя, че децата ми следват истината.</verse>
				<verse number="5">Скъпи приятелю, ти си верен във всичко, което вършиш за нашите братя, въпреки че са ти непознати.</verse>
				<verse number="6">Те разказаха пред църквата за твоята любов. Моля те да ги изпратиш по начин, който Бог би одобрил.</verse>
				<verse number="7">Те тръгнаха, за да служат на Христос, и не приеха помощ от невярващите.</verse>
				<verse number="8">Затова ние, вярващите, трябва да подпомагаме такива хора, като по този начин работим заедно с тях за истината.</verse>
				<verse number="9">Писах до църквата, но Диотреф, който обича да се разпорежда като най-важен сред тях, не иска да ни послуша.</verse>
				<verse number="10">Затова, когато дойда, ще изтъкна нещата, които той върши, като ни клевети със злобни думи. Не му стига това, но и не приема нашите братя, а пречи и на онези, които искат да ги приемат, и ги гони от църквата!</verse>
				<verse number="11">Скъпи приятелю, не подражавай на злото, а на доброто. Всеки, който върши добро, е от Бога, а всеки, който върши зло, никога не е виждал Бога.</verse>
				<verse number="12">За Димитрий всички говорят добре, свидетелство за това е и самата истина. Добри думи за него казваме и ние, а ти знаеш, че говорим истината.</verse>
				<verse number="13">Имам да ти пиша много неща, но не искам да върша това с перо и мастило.</verse>
				<verse number="14">Надявам се скоро да те видя и тогава да си поговорим очи в очи. Мир на теб. Поздравяват те всички твои приятели. Поздрави лично всеки от приятелите ни там.</verse>
			</chapter>
		</book>
		<book number="65">
			<chapter number="1">
				<verse number="1">От Юда, слуга на Исус Христос и брат на Яков, до призованите, обичани от Бог Отец и пазени за Исус Христос:</verse>
				<verse number="2">Милост, мир и любов да изобилстват над вас.</verse>
				<verse number="3">Скъпи мои, въпреки че много ми се искаше да ви пиша за общото ни спасение, почувствах, че е нужно да ви пиша и да ви убедя да се борите за вярата, която Бог веднъж завинаги даде на своите святи хора.</verse>
				<verse number="4">Защото сред вас са се промъкнали някои, за чието осъждане Писанията отдавна са пророкували. Това са безбожници, които изопачават благодатта на нашия Бог, за да оправдаят своя разгулен живот, и отричат Исус Христос, нашия единствен Господар и Господ.</verse>
				<verse number="5">Искам да ви припомня, независимо че всичко това вече ви е известно, че Господ, който веднъж завинаги спаси своя народ от земята на Египет, след това погуби онези, които не повярваха.</verse>
				<verse number="6">Припомнете си и ангелите, които не удържаха поверените им позиции на власт, а напуснаха своя дом – Бог ги държи в тъмнина, във вечни окови, докато бъдат осъдени, когато дойде великият ден.</verse>
				<verse number="7">Не забравяйте Содом, Гомора и околните градове, които също както ангелите се отдадоха на разврат и неестествени сексуални връзки. Подложени на наказанието на вечния огън, те представляват изрично предупреждение за нас.</verse>
				<verse number="8">По същия начин тези хора сред вас, водени от сънищата си, оскверняват телата си, отхвърлят властта на Господа и хулят славните.</verse>
				<verse number="9">Дори архангел Михаил, когато спореше за тялото на Моисей, не се осмели да осъди дявола с хулни думи, а само каза: „Господ да те укори!“</verse>
				<verse number="10">Но тези хора хулят онова, което не разбират; а пък нещата, които инстинктивно усещат, както глупави животни – точно те ги унищожават.</verse>
				<verse number="11">Толкова по-зле за тях! Те избраха пътя на Каин. Заради парите се отдадоха на заблудата на Валаам, разбунтуваха се като Корей и като него са унищожени.</verse>
				<verse number="12">Тези хора са опасни рифове през специалното време, в което споделяте храната си. Те безсрамно ядат с вас. Грижат се само за себе си. Те са безводни облаци, носени от ветровете; окапали дървета, които – недали плод през есента и изкоренени – са умрели два пъти.</verse>
				<verse number="13">Те са бурни морски вълни, които оставят на брега единствено пяната на своя позор; блуждаещи звезди, за които Бог е запазил най-черния мрак завинаги.</verse>
				<verse number="14">За тях пророкува и Енох, седмият след Адам, казвайки: „Ето! Господ идва с десетки хиляди свои святи ангели,</verse>
				<verse number="15">за да съди цялото човечество и да обяви за виновни всички хора за всички безбожни дела, които са вършили по безбожен начин и за всички ужасни думи, които безбожните грешници са говорили против него.“</verse>
				<verse number="16">Тези хора винаги недоволстват, постоянно обвиняват другите и следват собствените си егоистични желания. Те говорят надменно и ласкаят другите с користни цели.</verse>
				<verse number="17">А вие, скъпи мои, помнете какво предрекоха апостолите на нашия Господ Исус Христос.</verse>
				<verse number="18">Те ви казваха: „В последното време ще се появят хора присмехулници, които ще следват своите безбожни желания.“</verse>
				<verse number="19">Те създават разцепления, управлявани са от инстинктите си и нямат Духа.</verse>
				<verse number="20">Но вие, скъпи мои, се изграждайте един друг върху своята най-свята вяра и се молете в Святия Дух.</verse>
				<verse number="21">Пазете себе си в Божията любов, като очаквате нашия Господ Исус Христос, който в милостта си ще ви даде вечен живот.</verse>
				<verse number="22">Помагайте на тези, които се съмняват.</verse>
				<verse number="23">Спасявайте други, като ги изтръгвате от огъня. Към трети проявявайте милост, примесена със страх, като ненавиждате дори дрехите им, опетнени от делата на грешната им човешка природа.</verse>
				<verse number="24">А на него, който е способен да ви пази от падане и да ви представи безгрешни и радостни пред своята слава,</verse>
				<verse number="25">на единствения Бог, нашия Спасител, чрез Исус Христос, нашия Господ, да бъде слава, величие, сила и власт за всички минали времена, сега и завинаги! Амин.</verse>
			</chapter>
		</book>
		<book number="66">
			<chapter number="1">
				<verse number="1">Това е откровението от Исус Христос. Бог му го даде, за да покаже на своите слуги онова, което скоро трябва да се случи. Христос го изяви на своя слуга Йоан, като изпрати ангела си при него.</verse>
				<verse number="2">Йоан свидетелства за всичко, което видя. Това е посланието от Бога. Това е истината, която Исус Христос разкри.</verse>
				<verse number="3">Благословен е този, който чете на глас, и тези, които слушат това пророческо послание и спазват написаното там, защото времето наближава.</verse>
				<verse number="4">От Йоан до седемте църкви в Азия: Благодат и мир на вас от Онзи, който е, който беше и който идва, от седемте духа пред неговия престол</verse>
				<verse number="5">и от Исус Христос, верния свидетел, първия възкресен от мъртвите и владетел на земните царе. Христос ни обича и с кръвта си ни освободи от греховете ни,</verse>
				<verse number="6">обедини ни в царство и ни направи свещеници, които да служат на Бога, неговия Баща. На него да бъде славата и силата завинаги! Амин.</verse>
				<verse number="7">Ето! Той идва с облаците и ще го видят всички, включително и онези, които го пронизаха. И всички народи на земята ще скърбят заради него. Да, така ще стане! Амин.</verse>
				<verse number="8">„Аз съм Алфата и Омегата – казва Господ Бог, – Този, който е, който беше и който идва, Всемогъщият.“</verse>
				<verse number="9">Аз, Йоан, вашият брат, заедно с вас споделям страданието, царството и търпението, които са в Исус. Бях заточен на остров Патмос, понеже проповядвах Божието послание и истината, която Исус разкри.</verse>
				<verse number="10">В Господния ден Духът ме завладя и чух зад себе си силен, звучащ като тръба глас,</verse>
				<verse number="11">който каза: „Запиши това, което виждаш, в книга и я изпрати до седемте църкви: до Ефес, Смирна, Пергам, Тиатир, Сарди, Филаделфия и Лаодикия.“</verse>
				<verse number="12">Обърнах се, за да видя кой ми говори. Тогава видях седем златни свещника</verse>
				<verse number="13">и сред свещниците един, който „приличаше на Човешки Син“.Той беше облечен в дълга до земята роба и златен пояс опасваше гърдите му.</verse>
				<verse number="14">Главата и косата му бяха бели като вълна – вълна, бяла като сняг, а очите му пламтяха като огън.</verse>
				<verse number="15">Стъпалата му бяха като нажежен в пещ излъскан бронз, гласът му – като тътена на водопад.</verse>
				<verse number="16">В дясната си ръка държеше седем звезди, а от устата му излизаше меч, остър и от двете страни. Лицето му сияеше, както блести слънцето, когато е най-ярко.</verse>
				<verse number="17">Щом го видях, аз паднах като мъртъв в краката му. Той сложи дясната си ръка върху мен и каза: „Не се страхувай! Аз съм Първият и Последният,</verse>
				<verse number="18">Този, който живее. Бях мъртъв, но погледни – сега съм жив за вечни векове и държа ключовете на смъртта и ада.</verse>
				<verse number="19">Затова запиши това, което видя, което става и което ще се случи по-късно.</verse>
				<verse number="20">Ето скритият смисъл на седемте звезди, които видя в дясната ми ръка, и на седемте златни свещника: седемте звезди са ангелите на седемте църкви, а седемте свещника са тези седем църкви.“</verse>
			</chapter>
			<chapter number="2">
				<verse number="1">„До ангела на църквата в Ефес напиши: «Ето думите на Този, който държи седемте звезди в дясната си ръка и върви между седемте златни свещника:</verse>
				<verse number="2">Зная делата ти, усърдния ти труд, твоето постоянство. Зная, че не търпиш злите хора. Ти изпита онези, които твърдят, че са апостоли, но не са, и откри, че са лъжци.</verse>
				<verse number="3">Прояви постоянство и понесе трудности заради името ми, без да се умориш.</verse>
				<verse number="4">Но едно имам против теб: ти изостави любовта, която имаше в началото.</verse>
				<verse number="5">Затова, спомни си къде беше преди да паднеш, покай се и прави това, което вършеше в началото. В противен случай ще дойда при теб и ще отнема свещника ти от мястото му.</verse>
				<verse number="6">В твоя полза обаче е това, че мразиш делата на николаитите. Аз също ги мразя.</verse>
				<verse number="7">Който може да чува, да слуша това, което Духът казва на църквите. На този, който победи, ще позволя да яде от дървото на живота, което е в Божията градина.»“</verse>
				<verse number="8">„До ангела на църквата в Смирна напиши: «Ето думите на Първия и Последния, който умря и отново оживя:</verse>
				<verse number="9">Зная за твоето страдание и бедност (макар че в действителност ти си богат). Зная и за клеветите на онези, които казват, че са юдеи, а не са. Те са синагога на Сатана.</verse>
				<verse number="10">Изобщо не се плаши от страданията, които те очакват. Казвам ти, че дяволът ще хвърли някои от вас в затвора, за да ви изпита, и ще страдате десет дни. Но бъди верен до смърт и ще ти дам венеца на живота.</verse>
				<verse number="11">Който може да чува, да слуша това, което Духът казва на църквите. Който победи, няма да пострада от втората смърт.»“</verse>
				<verse number="12">„До ангела на църквата в Пергам напиши: «Ето думите на Този, който има меча, остър и от двете страни:</verse>
				<verse number="13">Зная, че живееш там, където е престолът на Сатана, но въпреки това оставаш верен на името ми и не се отрече от вярата си в мен дори по времето на Антипа, моя верен свидетел, убит в града ви, където живее Сатана.</verse>
				<verse number="14">Въпреки това обаче, имам някои неща против теб. Сред теб има някои последователи на учението на Валаам, който подучи Валак да вкара в грях народа на Израел, като яде храна, принесена в жертва на идоли, и върши сексуални грехове.</verse>
				<verse number="15">Така е и с теб: има някои, които следват николаитското учение.</verse>
				<verse number="16">Затова, покай се! В противен случай скоро ще дойда при теб и ще се боря срещу тези хора с излизащия от устата ми меч.</verse>
				<verse number="17">Който може да чува, да слуша това, което Духът казва на църквите. На този, който победи, ще дам от скритата манна. Ще му дам и бял камък с написано на него ново име, което ще знае само този, който го получи.»“</verse>
				<verse number="18">„До ангела на църквата в Тиатир напиши: «Това са думите на Божия Син, чиито очи пламтят като огън, а стъпалата му блестят като излъскан бронз:</verse>
				<verse number="19">Зная делата ти, любовта и вярата ти. Зная как служиш и познавам постоянството ти. Зная, че сега делата ти са повече, отколкото в началото.</verse>
				<verse number="20">Но ето какво имам против теб – позволяваш на онази жена Йезавел да прави каквото си иска. Тя нарича себе си пророчица, с учението си подмамва моите слуги да вършат сексуални грехове и да ядат храна, принесена в жертва на идоли.</verse>
				<verse number="21">Дадох й време да се покае, но тя отказва да го направи и да се отвърне от сексуалните си грехове.</verse>
				<verse number="22">Затова ще я тръшна на легло, а онези, които прелюбодействат с нея, ще страдат много, ако не се променят и отвърнат от делата си с нея.</verse>
				<verse number="23">Ще унищожа децата й с чума и всички църкви ще знаят, че аз съм Този, който познава мислите и чувствата на хората. На всеки от вас ще въздам според делата му.</verse>
				<verse number="24">А на останалите в Тиатир – вие, които не следвате това учение и не сте навлезли в това, което наричат сатанински дълбини – казвам: с друго бреме няма да ви товаря;</verse>
				<verse number="25">само се дръжте здраво за онова, което имате, докато дойда.</verse>
				<verse number="26">На този, който победи и до края продължава да изпълнява каквото заповядвам, ще дам власт над народите.</verse>
				<verse number="27">Той ще властва над тях с железен жезъл и ще ги натроши на парчета като глинени съдове.</verse>
				<verse number="28">Това е същата власт, която получих от своя Баща. На такъв човек ще дам също и Зорницата.</verse>
				<verse number="29">Който може да чува, да слуша това, което Духът казва на църквите.»“</verse>
			</chapter>
			<chapter number="3">
				<verse number="1">„До ангела на църквата в Сарди напиши: «Ето думите на Този, който държи седемте Божии духа и седемте звезди: Зная делата ти. За теб говорят, че си жив, но в действителност си мъртъв.</verse>
				<verse number="2">Събуди се и укрепи онези от теб, които все още са живи, тъй като има опасност да умрат, защото не сметнах делата ти за достатъчно добри за моя Бог.</verse>
				<verse number="3">Така че помни какво си получил и чул. Изпълнявай го и се покай! Събуди се, защото ще дойда неочаквано, като крадец, без да знаеш кога ще те изненадам.</verse>
				<verse number="4">Но имаш няколко души в Сарди, които не опетниха дрехите си. Те ще вървят с мен, облечени в бяло, защото са достойни.</verse>
				<verse number="5">Който победи, ще бъде облечен като тях в бели дрехи. Няма да изтрия името му от книгата на живота, а ще го призная пред моя Баща и ангелите му.</verse>
				<verse number="6">Който може да чува, да слуша това, което Духът казва на църквите.»“</verse>
				<verse number="7">„До ангела на църквата във Филаделфия напиши: «Ето думите на Святия и Истинния – Този, който притежава ключа на Давид. Каквото той отвори, никой не може да затвори, и каквото той затвори, никой не може да отвори:</verse>
				<verse number="8">Зная делата ти. Виж! Поставил съм пред теб отворена врата, която никой не може да затвори. Зная, че си слаб, но опази учението ми и не се отрече от името ми.</verse>
				<verse number="9">Чуй! Ще накарам да дойдат и да паднат в краката ти онези, които принадлежат на синагогата на Сатана. Те казват, че са юдеи, но не са – те са лъжци. Ще разберат, че съм обикнал теб.</verse>
				<verse number="10">Ти изпълни заповедта ми търпеливо да понасяш и затова аз на свой ред ще те пазя в часа на изпитание, който ще дойде за целия свят, за да изпита живеещите на земята.</verse>
				<verse number="11">Ще дойда скоро. Дръж се здраво за онова, което имаш, така че никой да не може да ти отнеме венеца.</verse>
				<verse number="12">Който победи, ще го направя стълб в храма на моя Бог и той ще остане там завинаги. Върху него ще напиша името на моя Бог и името на града на моя Бог – новия Ерусалим, който ще слезе от небето от моя Бог – и новото си име ще напиша.</verse>
				<verse number="13">Който може да чува, да слуша това, което Духът казва на църквите.»“</verse>
				<verse number="14">„До ангела на църквата в Лаодикия напиши: «Ето думите на Този, който се нарича «Амин», верния и истински свидетел, владетел над всички Божии създания:</verse>
				<verse number="15">Зная делата ти. Зная, че не си нито студен, нито горещ. Как бих искал да бъдеш или студен, или горещ!</verse>
				<verse number="16">И понеже си хладък – нито студен, нито горещ – ще те изплюя от устата си.</verse>
				<verse number="17">Ти казваш: „Богат съм. Забогатях и от нищо нямам нужда“, а не осъзнаваш, че си окаян, жалък, беден, сляп и гол.</verse>
				<verse number="18">Съветвам те да си купиш от мен злато, пречистено в огън, за да станеш истински богат. Купи си и бели дрехи, с които да прикриеш срамната си голота, а също и мехлем да намажеш очите си, за да прогледнеш!</verse>
				<verse number="19">Изобличавам и възпитавам онези, които обичам, затова положи всяко усилие и се покай!</verse>
				<verse number="20">Виж! Стоя пред вратата и хлопам. Ако някой чуе гласа ми и отвори вратата, ще вляза при него и ще ям с него, и той ще яде с мен.</verse>
				<verse number="21">На този, който победи, ще позволя да седне с мен на моя престол, както и аз седнах с моя Баща на неговия престол, когато победих.</verse>
				<verse number="22">Който може да чува, да слуша това, което Духът казва на църквите.»“</verse>
			</chapter>
			<chapter number="4">
				<verse number="1">След това погледнах и там пред мен в небето беше отворена врата. Чух гласа, който ми бе говорил преди. Той звучеше като тръба и ми каза: „Качи се тук и ще ти покажа какво трябва да се случи след това.“</verse>
				<verse number="2">В същия миг Духът ме завладя. Пред мен в небето имаше престол, на който седеше някой.</verse>
				<verse number="3">Лицето на Този, който седеше на него, сияеше като яспис и сард. Дъга с цвят на изумруд заобикаляше престола.</verse>
				<verse number="4">Около него имаше други двадесет и четири престола и на престолите седяха двадесет и четири старейшини, облечени в бяло и носещи на главите си златни венци.</verse>
				<verse number="5">От престола идваха светкавици, тътени и гръмотевици, а пред него горяха седем факли. Те са седемте Божии Духа.</verse>
				<verse number="6">Пред престола имаше нещо като стъклено море, прозрачно като кристал. Пред престола и от всичките му страни стояха четири живи същества. Те имаха очи навсякъде – и отпред, и отзад.</verse>
				<verse number="7">Първото живо същество приличаше на лъв, второто – на вол, третото имаше човешко лице, а четвъртото приличаше на летящ орел.</verse>
				<verse number="8">Всяко от тези четири живи същества имаше по шест крила и очи, които ги покриваха навсякъде – и отвън, и отвътре. Ден и нощ тези същества повтаряха безспир: „Свят, свят, свят е Господ, Всемогъщият Бог, който беше, който е и който идва!“</verse>
				<verse number="9">Всеки път, когато тези живи същества отдават слава, чест и благодарност на Седналия на престола и Живеещия за вечни векове,</verse>
				<verse number="10">двадесет и четиримата старейшини падат пред Седналия на престола и се покланят на Живеещия за вечни векове. Те хвърлят венците си пред престола и казват:</verse>
				<verse number="11">„Господи, Боже наш! Ти си достоен да получиш слава и чест, и власт, защото ти сътвори всичко. Всичко съществува и е сътворено, защото такава бе волята ти.“</verse>
			</chapter>
			<chapter number="5">
				<verse number="1">Тогава в дясната ръка на Този, който седеше на престола, видях свитък, изписан от двете страни и запечатан със седем печата.</verse>
				<verse number="2">И видях един могъщ ангел, който силно извика: „Кой е достоен да разчупи печатите и да разгърне свитъка?“</verse>
				<verse number="3">Но никой в небето, нито на земята или под земята не можеше да разгърне свитъка, нито да надникне в него.</verse>
				<verse number="4">И аз горчиво заплаках, защото не се намери никой, достоен да разгърне този свитък или да погледне в него.</verse>
				<verse number="5">Тогава един от старейшините ми каза: „Не плачи! Виж! Лъвът от племето на Юда, потомъкът на Давид, победи и може да разгърне свитъка и да счупи седемте му печата.“</verse>
				<verse number="6">Тогава видях едно Агне да стои точно по средата пред престола. То бе заобиколено от четирите живи същества и старейшините и приличаше на заклано. Агнето имаше седем рога и седем очи, които са седемте Божии духа, пращани по цялата земя.</verse>
				<verse number="7">То се приближи и взе свитъка от дясната ръка на Седналия на престола.</verse>
				<verse number="8">И когато взе свитъка, четирите живи същества и двадесет и четиримата старейшини паднаха пред Агнето. Всеки от тях държеше арфа и златни купи, пълни с тамян, които са молитвите на Божиите хора.</verse>
				<verse number="9">Те пееха нова песен: „Ти си достоен да вземеш свитъка и разчупиш печатите му, защото бе пожертван и с кръвта си купи за Бога хора от всяко племе и език, раса и народ.</verse>
				<verse number="10">Направи ги царство и свещеници за нашия Бог и те ще царуват на земята.“</verse>
				<verse number="11">След това погледнах и чух гласовете на много ангели, които бяха заобиколили престола, живите същества и старейшините. Техният брой бе хиляди пъти по хиляда и десетки хиляди пъти по десет хиляди</verse>
				<verse number="12">и те казваха със силен глас: „Агнето, принесено в жертва, е достойно да получи власт, богатство, мъдрост, сила, чест, слава и благословение!“</verse>
				<verse number="13">Тогава чух как всяко създание в небето и на земята, под земята и в морето – да, всяко същество в цялата вселена – казва: „На Седналия на престола, и на Агнето да бъде благословение, чест, слава и власт за вечни векове!“</verse>
				<verse number="14">„Амин!“ – отговаряха четирите живи същества, а старейшините падаха и се покланяха.</verse>
			</chapter>
			<chapter number="6">
				<verse number="1">Гледах как Агнето разчупва първия от седемте печата и тогава чух едно от четирите живи същества да казва с подобен на гръмотевица глас: „Ела!“</verse>
				<verse number="2">Погледнах и видях пред себе си бял кон. Ездачът му държеше лък и му беше даден венец. Той дойде като победител, за да победи.</verse>
				<verse number="3">Когато Агнето разчупи втория печат, чух как второто живо същество каза: „Ела!“</verse>
				<verse number="4">Тогава излезе друг, червен кон. На неговия ездач беше дадена власт да отнеме мира от земята и да накара хората да се избиват помежду си. Даден му бе и голям меч.</verse>
				<verse number="5">Когато Агнето разчупи третия печат, чух третото живо същество да казва: „Ела!“ Погледнах и видях пред себе си черен кон. Ездачът му държеше в ръката си везни.</verse>
				<verse number="6">Тогава чух нещо като глас, който идваше от мястото, където бяха четирите живи същества. Гласът каза: „Един хиникс жито за един динарий и три хиникса ечемик за един динарий, но не повреждай зехтина и виното!“</verse>
				<verse number="7">Когато Агнето разчупи четвъртия печат, чух гласа на четвъртото живо същество да казва: „Ела!“</verse>
				<verse number="8">Погледнах и видях пред себе си блед кон. Името на ездача му беше „Смърт“и зад него следваше адът. На тях бе дадена власт над една четвърт от земята, власт да убиват, като използват войни, глад, напасти и дивите земни зверове.</verse>
				<verse number="9">А когато разчупи петия печат, видях под олтара душите на онези, убити заради това, че са били верни на Божието послание и на истината, за която са се държали.</verse>
				<verse number="10">„Докога, святи и истинни Господарю? – викаха силно те. – Колко още ще чакаш, за да осъдиш хората на земята и ги накажеш за смъртта ни?“</verse>
				<verse number="11">На всеки от тях бе дадена бяла роба и им казаха да почакат още малко, докато някои от братята и сестрите им, с които служат заедно, загинат като тях; така броят им ще стане пълен.</verse>
				<verse number="12">После гледах, когато той разчупи шестия печат. Настъпи силно земетресение. Слънцето потъмня като власеница, цялата луна стана кървавочервена.</verse>
				<verse number="13">Звездите от небето се изсипаха върху земята като неузрели смокини, обрулени от дървото при силен вятър.</verse>
				<verse number="14">Небето се разцепи и се нави като свитък, а всяка планина и остров се премести от мястото си.</verse>
				<verse number="15">Тогава царете на земята и високопоставените, пълководците, богатите и властните, всеки роб и всеки свободен човек се изпокриха в пещери и сред планински скали</verse>
				<verse number="16">и казваха на планините и скалите: „Срутете се върху нас и ни скрийте от очите на Седналия на престола и от гнева на Агнето!</verse>
				<verse number="17">Дойде великият ден на гнева им! Кой може да го понесе?“</verse>
			</chapter>
			<chapter number="7">
				<verse number="1">След това видях четири ангела, които стояха в четирите краища на земята и държаха четирите земни ветрове, за да не духа вятър нито върху земята или морето, нито в дърветата.</verse>
				<verse number="2">После видях друг ангел, който идваше от изток и носеше печата на живия Бог. Той извика високо на четирите ангела, които имаха власт да навредят на земята и морето:</verse>
				<verse number="3">„Не причинявайте вреда на земята или на морето, нито на дърветата, докато не сложим печат на челата на слугите на нашия Бог.“</verse>
				<verse number="4">Тогава чух колко души бяха белязани с печата – сто четиридесет и четири хиляди. И сред тях имаше хора от всяко племе на народа на Израел:</verse>
				<verse number="5">Белязани с печата бяха дванадесет хиляди от племето на Юда дванадесет хиляди от племето на Рувим, дванадесет хиляди от племето на Гад,</verse>
				<verse number="6">дванадесет хиляди от племето на Асир, дванадесет хиляди от племето на Нефталим, дванадесет хиляди от племето на Манасий,</verse>
				<verse number="7">дванадесет хиляди от племето на Симеон, дванадесет хиляди от племето на Левий, дванадесет хиляди от племето на Исахар,</verse>
				<verse number="8">дванадесет хиляди от племето на Завулон, дванадесет хиляди от племето на Йосиф и дванадесет хиляди от племето на Вениамин.</verse>
				<verse number="9">Тогава погледнах и видях пред себе си огромна тълпа, неизброимо много хора – от всяко племе и раса, от всеки народ и език. Те стояха пред престола и пред Агнето, облечени в бели роби и с палмови клонки в ръцете си,</verse>
				<verse number="10">и викаха: „Победата принадлежи на нашия Бог, който е седнал на престола, и на Агнето!“</verse>
				<verse number="11">Около престола, старейшините и четирите живи същества стояха всички ангели и те паднаха по очи пред престола и се поклониха на Бога,</verse>
				<verse number="12">като казаха: „Амин! Благословение, слава, мъдрост, благодарност, чест, власт и сила да бъде на нашия Бог за вечни векове. Амин!“</verse>
				<verse number="13">Тогава един от старейшините ме попита: „Кои са тези хора, облечени в бели роби? Откъде дойдоха?“</verse>
				<verse number="14">„Ти знаеш, господине“ – отговорих му аз. А той ми каза: „Това са хората, преминали голямото страдание. Те изпраха робите си в кръвта на Агнето и ги направиха чисти и бели.</verse>
				<verse number="15">Затова сега са пред Божия престол и ден и нощ му се покланят в неговия храм, а Седналият на престола ще ги закриля.</verse>
				<verse number="16">Те никога вече няма да са гладни, нито пък жадни; нито слънце ще ги гори, нито жега.</verse>
				<verse number="17">Агнето по средата пред престола ще бъде техният пастир и ще ги заведе при извори с животворна вода, а Бог ще изтрие всяка сълза от очите им.“</verse>
			</chapter>
			<chapter number="8">
				<verse number="1">Когато Агнето разчупи седмия печат, в небето се възцари тишина за около половин час.</verse>
				<verse number="2">И видях седемте ангела, които стоят пред Бога. Дадоха им седем тръби.</verse>
				<verse number="3">Тогава дойде друг ангел – със златно кандило – и застана до олтара. Дадоха му много тамян, за да го принесе заедно с молитвите на всички Божии хора върху златния олтар пред престола.</verse>
				<verse number="4">Димът от тамяна се издигна от ръката на ангела към Бога заедно с молитвите на Божиите хора.</verse>
				<verse number="5">Тогава ангелът взе кандилото, напълни го с огън от олтара и го хвърли на земята. Чуха се гръмотевици и тътен, блеснаха светкавици и земята се разтресе.</verse>
				<verse number="6">Тогава седемте ангела със седемте тръби се приготвиха да ги надуят.</verse>
				<verse number="7">Първият ангел наду тръбата си и над земята бяха хвърлени град и огън, смесени с кръв, и изгоря една трета от земята, една трета от дърветата и цялата зелена трева.</verse>
				<verse number="8">Вторият ангел наду тръбата си и тогава нещо, подобно на пламтяща огромна планина, бе хвърлено в морето и една трета от него се превърна в кръв.</verse>
				<verse number="9">Умря една трета от живите същества в морето и една трета от корабите бе унищожена.</verse>
				<verse number="10">Третият ангел наду тръбата си и огромна звезда като горяща факла падна от небето върху една трета от реките и върху водните извори.</verse>
				<verse number="11">Името на звездата е пелин и затова една трета от водата се превърна в пелин и много хора, които пиха от тази вода, умряха, защото тя беше станала горчива.</verse>
				<verse number="12">Четвъртият ангел наду тръбата си и тогава една трета от слънцето, една трета от луната и една трета от звездите бяха поразени. Една трета от небесните светила стана тъмна и затова една трета от деня и една трета от нощта останаха без светлина.</verse>
				<verse number="13">Докато наблюдавах това, чух как един орел, летящ високо в небето, извика силно: „Горко! Горко! Горко на жителите на земята, когато се чуе звукът на другите тръби, които останалите три ангела ще надуят.”</verse>
			</chapter>
			<chapter number="9">
				<verse number="1">Петият ангел наду тръбата си и видях една звезда да пада от небето на земята – на нея бе даден ключът от ямата, водеща към бездната.</verse>
				<verse number="2">Тя отключи ямата, водеща към бездната и оттам излезе дим като от огромна пещ. Слънцето и въздухът потъмняха от този дим.</verse>
				<verse number="3">Тогава от дима наизлязоха скакалци върху земята, на които беше дадена сила като тази на земните скорпиони.</verse>
				<verse number="4">Казаха им да не причиняват вреда нито на тревата по земята, нито на някое от растенията, нито на някое от дърветата, а само на хората, които нямат Божия печат на челата си.</verse>
				<verse number="5">На тях им бе дадена сила не да убиват хората, а само да ги мъчат пет месеца и те да страдат така, както страда човек, ужилен от скорпион.</verse>
				<verse number="6">През онези дни хората ще търсят смъртта, но няма да я намерят; ще копнеят да умрат, но смъртта ще им се изплъзва.</verse>
				<verse number="7">Скакалците приличаха на готови за битка коне. На главите си носеха нещо подобно на златни венци, а лицата им бяха като на хора.</verse>
				<verse number="8">Косите им бяха като женски коси, а зъбите им – като на лъвове.</verse>
				<verse number="9">Гърдите им бяха като железни брони, а шумът от крилете им – като грохот от многобройни, препускащи в бой коне и колесници.</verse>
				<verse number="10">Скакалците имаха опашки с жило като на скорпиони. В тези опашки беше силата им да нараняват хората пет месеца.</verse>
				<verse number="11">Скакалците имаха цар, който беше ангелът на бездната. Неговото име на еврейски е Авадон, а на гръцки – Аполион.</verse>
				<verse number="12">Първото горко премина, но ето, след него идват още две.</verse>
				<verse number="13">Шестият ангел наду тръбата си и чух глас, идващ откъм четирите рога на златния олтар пред Бога.</verse>
				<verse number="14">Гласът каза на шестия ангел с тръбата: „Освободи четирите ангела, които са вързани край голямата река Ефрат.“</verse>
				<verse number="15">И тогава бяха освободени четирите ангела, които бяха подготвяни точно за този час, ден, месец и година. Те бяха освободени, за да убият една трета от човечеството.</verse>
				<verse number="16">Чух колко конника има в тяхната войска. Броят им бе двеста милиона.</verse>
				<verse number="17">Във видението ми конете и техните ездачи ми изглеждаха така: бяха облечени в брони червени като огън, сини като хиацинт и жълти като сяра. Главите на конете бяха като лъвски, а от устите им излизаше огън, дим и сяра.</verse>
				<verse number="18">Една трета от хората на земята бяха избити от тези три напасти – огъня, дима и сярата, които излизаха от устите им.</verse>
				<verse number="19">Силата на конете беше в устите и в опашките им. Опашките им приличаха на змии и имаха глави, с които хапеха и нараняваха хората.</verse>
				<verse number="20">Останалите хора по земята, които не бяха убити от тези напасти, въпреки всичко не се покаяха и не се отвърнаха от стореното от ръцете им. Те продължиха да се покланят на демони и идоли, направени от злато, сребро, бронз, камък и дърво, които не могат нито да виждат, нито да чуват, нито да вървят.</verse>
				<verse number="21">Те не се покаяха и не се отвърнаха нито от убийствата си, нито от магиите си, нито от сексуалните си грехове, нито от кражбите си.</verse>
			</chapter>
			<chapter number="10">
				<verse number="1">После видях да слиза от небето един друг силен ангел, който беше обвит в облак. Той имаше дъга около главата си, лице като слънце и крака като огнени стълбове.</verse>
				<verse number="2">В ръката си държеше малък разгърнат свитък. С десния си крак стъпи върху морето, а с левия – върху земята</verse>
				<verse number="3">и извика силно като рев на лъв. След като извика, гласовете на седемте гръмотевици проговориха</verse>
				<verse number="4">и веднага щом седемте гръмотевици бяха говорили, аз се приготвих да пиша, но чух глас от небето: „Не записвай това, което казаха седемте гръмотевици! Запази го в тайна!“</verse>
				<verse number="5">Тогава ангелът, когото видях да стои върху морето и земята, вдигна дясната си ръка към небето</verse>
				<verse number="6">и се закле в Онзи, който живее за вечни векове, който сътвори небето и всичко в него, земята и всичко в нея, морето и всичко в него. Ангелът каза: „Повече отлагане няма да има.</verse>
				<verse number="7">Но когато дойде време да се чуе седмият ангел, когато той се готви да надуе тръбата си, ще се изпълни тайният план на Бога, както Бог го възвести на своите слуги – пророците.“</verse>
				<verse number="8">Тогава отново чух същия глас, който идваше от небето. Той ми каза: „Иди и вземи разтворения свитък в ръката на ангела, който стои върху морето и земята.“</verse>
				<verse number="9">И така, аз отидох при ангела и го помолих да ми даде малкия свитък. Той ми каза: „Вземи го и го изяж – на стомаха ще ти загорчи, но в устата ти ще бъде сладък като мед.“</verse>
				<verse number="10">Взех малкия свитък от ръката на ангела и го изядох. В устата ми беше сладък като мед, но когато го изядох, на стомаха ми загорча.</verse>
				<verse number="11">Тогава той ми каза: „Отново трябва да пророкуваш за много народи, раси, езици и царе.“</verse>
			</chapter>
			<chapter number="11">
				<verse number="1">Тогава ми дадоха пръчка за мерене – една тръстика – и ми казаха: „Иди и измери Божия храм и олтара и преброй онези, които се покланят там.</verse>
				<verse number="2">Но подмини външния двор и не го измервай, защото е даден на езичниците. Четиридесет и два месеца те ще тъпчат святия град.</verse>
				<verse number="3">И аз ще дам власт на моите двама свидетели, които ще пророкуват в продължение на хиляда двеста и шестдесет дни и ще бъдат облечени във власеници. “</verse>
				<verse number="4">Тези свидетели са двете маслинови дръвчета и двата свещника, които стоят пред Господа на земята.</verse>
				<verse number="5">Ако някой се опита да ги нарани, от техните усти ще излезе огън, който ще погълне враговете им. И така ще умре всеки, който поиска да им навреди.</verse>
				<verse number="6">Тези свидетели имат силата да заключат небето, за да не падне и капка дъжд през дните, когато пророкуват. Те също имат сила да превърнат водите в кръв и могат да поразят земята с всякакви напасти, когато си пожелаят.</verse>
				<verse number="7">Щом свършат мисията си, звярът, който излиза от бездната, ще воюва против тях. Той ще ги победи и ще ги убие.</verse>
				<verse number="8">Труповете на двамата свидетели ще останат да лежат на улицата на големия град, наречен символично Содом и Египет – градът, където техният Господ беше разпънат на кръст.</verse>
				<verse number="9">Три дни и половина хора от всяка раса, племе, език и народност ще гледат труповете им, но няма да разрешат да ги погребат.</verse>
				<verse number="10">Жителите на земята ще злорадстват над телата им, ще празнуват и ще си изпращат подаръци, защото тези двама пророци бяха измъчвали земните жители.</verse>
				<verse number="11">Но след тези три дни и половина Бог отново им вдъхна живот. Те се изправиха на крака и ужас обзе онези, които ги видяха.</verse>
				<verse number="12">Тогава двамата пророци чуха силен глас от небето, който им каза: „Елате тук горе!“ И те се издигнаха към небето в облак пред очите на враговете си.</verse>
				<verse number="13">Точно в този момент земята силно се разтресе и една десета от града се срути. Седем хиляди души бяха убити при земетресението, а останалите много се изплашиха и отдадоха слава на Бога на небето.</verse>
				<verse number="14">Премина второто горко, но скоро идва третото.</verse>
				<verse number="15">И седмият ангел наду тръбата си и тогава в небето се разнесоха силни гласове: „Властта над света сега принадлежи на нашия Господ и на неговия Месия и той ще царува за вечни векове!“</verse>
				<verse number="16">Двадесет и четиримата старейшини, които седяха на престолите си пред Бога, паднаха по очи и се поклониха на Бога,</verse>
				<verse number="17">като казаха: „Господи, Боже Всемогъщ, който си и който беше! Благодарим ти за това, че упражни огромната си власт и започна да царуваш!</verse>
				<verse number="18">Езичниците се бяха разгневили, но сега дойде твоят гняв. Настъпи времето да съдиш мъртвите и да възнаградиш своите слуги – пророците, святите ти хора и всички, които те почитат – ниско и високопоставени. Настъпи времето да унищожиш онези, които унищожават земята!“</verse>
				<verse number="19">Тогава Божият храм в небето се разтвори и вътре в храма му се видя кивотът с неговия завет. И се явиха светкавици, тътен и гръмотевици, стана земетресение и заваля силна градушка.</verse>
			</chapter>
			<chapter number="12">
				<verse number="1">И тогава в небето се яви велико знамение – жена, облечена със слънцето, стъпила върху луната, и с корона от дванадесет звезди на главата си.</verse>
				<verse number="2">Тя беше бременна и викаше от болки, защото започваше да ражда.</verse>
				<verse number="3">След това в небето се яви и друго знамение – огромен червен змей със седем глави, десет рога и седем диадеми – по една на всяка от главите му.</verse>
				<verse number="4">Опашката му повлече една трета от звездите на небето и ги хвърли на земята. Змеят застана пред жената, която щеше да ражда, защото искаше да изяде детето й веднага щом се роди.</verse>
				<verse number="5">Тя роди момче, син, определен да управлява всички народи с железен жезъл. Детето й обаче беше грабнато и отнесено при Бога и неговия престол.</verse>
				<verse number="6">Жената избяга в пустинята, където Бог й беше приготвил място, за да може там да се грижат за нея хиляда двеста и шестдесет дни.</verse>
				<verse number="7">Тогава в небето избухна война: Михаил и ангелите му се сражаваха срещу змея, а змеят се сражаваше срещу него заедно със своите ангели.</verse>
				<verse number="8">Но не беше достатъчно силен и той и ангелите му загубиха мястото си в небето.</verse>
				<verse number="9">Големият змей – тази древна змия, наричана дявол и Сатана, която заблуждава целия свят – беше свален от небето. Изхвърлиха го на земята заедно с ангелите му.</verse>
				<verse number="10">Тогава чух силен глас в небето: „Сега дойде спасението и силата, и царството на нашия Бог, и властта на неговия Месия, защото беше изхвърлен обвинителят на братята и сестрите ни, който ден и нощ ги обвинява пред нашия Бог.</verse>
				<verse number="11">Те го победиха чрез кръвта на Агнето и чрез истината, която известиха. Те не милееха за живота си и не се страхуваха от смъртта.</verse>
				<verse number="12">Така че радвайте се, небеса, и вие, които живеете в тях! Но горко на вас, земя и море, защото дяволът слезе при вас, изпълнен с гняв, понеже знае, че не му остава много време.“</verse>
				<verse number="13">Когато змеят видя, че е изхвърлен на земята, започна да гони жената, родила момчето.</verse>
				<verse number="14">Но жената получи двете крила на огромния орел, за да може да прелети в пустинята до мястото, където да се грижат за нея три години и половина и да бъде далеч от змията.</verse>
				<verse number="15">Тогава змията изля от устата си вода като река след жената, за да я помете и удави.</verse>
				<verse number="16">Но земята помогна на жената, като разтвори устата си и погълна реката, която змеят бе излял от устата си.</verse>
				<verse number="17">Тогава змеят страшно се разгневи на жената и тръгна да воюва с останалите й потомци – онези, които спазват заповедите на Бога и се държат за истината, която Исус разкри. Змеят застана на морския бряг.</verse>
			</chapter>
			<chapter number="13">
				<verse number="1">Тогава видях от морето да се издига звяр, който имаше десет рога и седем глави. На всеки рог имаше диадема, а на главите му бяха написани богохулни имена.</verse>
				<verse number="2">Звярът, който видях, приличаше на леопард, но лапите му бяха като на мечка, а устата му – като на лъв. Змеят даде на звяра силата си, престола си и голяма власт.</verse>
				<verse number="3">Една от главите на звяра изглеждаше като смъртноранена, но смъртоносната рана заздравя и цялата земя се смая и тръгна след звяра.</verse>
				<verse number="4">Всички се покланяха на змея, защото беше дал власт на звяра. Покланяха се и на звяра и казваха: „Кой е като звяра? Кой може да излезе насреща му?“</verse>
				<verse number="5">На звяра беше позволено да изрича горди думи и богохулства и да упражнява властта си четиридесет и два месеца.</verse>
				<verse number="6">И той отвори устата си за хули против Бога, оскърбяваше името му, обиталището му и онези, които живеят в небето.</verse>
				<verse number="7">Разрешено му бе да воюва против Божиите святи хора и да ги победи; дадена му бе власт над всяко племе, раса, език и народ.</verse>
				<verse number="8">Всички земни жители ще му се поклонят – всички от началото на света, чиито имена не са записани в книгата на живота. А това е книгата на Агнето, принесено в жертва.</verse>
				<verse number="9">Който може да чува, да слуша:</verse>
				<verse number="10">„Ако на някого е отредено да бъде пленник, пленник ще бъде. Ако на някого е отредено да загине от меч, от меч ще загине.“ Това означава, че Божиите святи хора трябва търпеливо да понасят и да имат вяра.</verse>
				<verse number="11">Тогава видях друг звяр, издигащ се от земята. Той имаше два рога като на агне, но говореше като змей.</verse>
				<verse number="12">Този звяр стоеше пред първия звяр и имаше същата власт и я използваше така, че да накара земята и нейните жители да се поклонят на първия звяр – онзи, чиято смъртоносна рана беше заздравяла.</verse>
				<verse number="13">Вторият звяр извърши велики знамения и дори можа да свали от небето огън на земята пред очите на хората.</verse>
				<verse number="14">С тези знамения, които му бе позволено да върши в присъствието на първия звяр, той измами жителите на земята. Убеди ги да направят идол по образа на първия звяр – онзи, който бе ранен с меч и въпреки това оживя.</verse>
				<verse number="15">И понеже му беше дадена власт, вторият звяр вдъхна живот на образа на първия звяр. Идолът можеше не само да говори, но и да заповядва да бъдат убивани всички, които не са се поклонили на образа му.</verse>
				<verse number="16">Вторият звяр накара всички хора – ниско и високопоставени, богати и бедни, свободни и роби – да бъдат белязани на дясната си ръка или на челото си,</verse>
				<verse number="17">така че никой да не може нито да купува, нито да продава, ако няма този белег, който е името на звяра или числото, съответстващо на името му.</verse>
				<verse number="18">Който е умен, може да открие значението на числото на звяра. За това е нужна мъдрост, защото то съответства на името на човек. Числото му е 666.</verse>
			</chapter>
			<chapter number="14">
				<verse number="1">Тогава погледнах и видях пред себе си Агнето, застанало на планината Сион. С него бяха сто четиридесет и четири хиляди души, на чиито чела беше написано името му и името на неговия Баща.</verse>
				<verse number="2">И от небето чух глас като тътен от прииждаща вода, като силен гръм. Гласът, който чух, звучеше като арфисти, свирещи на арфите си.</verse>
				<verse number="3">Те пееха нова песен пред престола, четирите живи същества и старейшините. Никой друг освен тези сто четиридесет и четири хиляди души, откупени от света, не можеше да научи тази песен.</verse>
				<verse number="4">Това са хората, които не се омърсиха с жени и останаха чисти. Те следват Агнето навсякъде и бяха откупени измежду останалите хора. Те са първата част от жътвата, отделена за Бога и Агнето.</verse>
				<verse number="5">Техните усти не произнесоха нито една лъжа. Те са неопетнени.</verse>
				<verse number="6">Тогава високо в небето видях да лети друг ангел. Той имаше вечно благовестие, за да го проповядва на жителите на земята – на всеки народ, племе, език и раса.</verse>
				<verse number="7">Ангелът каза високо: „Страхувайте се от Бога и го прославяйте, защото настъпи часът на неговия съд. Поклонете се на Този, който сътвори небето, земята, морето и водните извори.“</verse>
				<verse number="8">След него се появи втори ангел и каза: „Падна! Падна великата Вавилон, която накара всички народи да пият виното на нейното блудство, което предизвиква Божия гняв!“</verse>
				<verse number="9">Последва ги друг, трети ангел, който каза високо: „Който се покланя на звяра и на неговия идол и бъде белязан със знака му на челото си или на ръката си,</verse>
				<verse number="10">също ще пие от виното на Божия гняв, приготвено неразредено в чашата на неговата ярост, и с горяща сяра ще бъде измъчван пред святите ангели и пред Агнето.</verse>
				<verse number="11">Димът от мъченията на тези хора ще се издига за вечни векове. Ден и нощ няма да има покой за онези, които се покланят на звяра и идола му и които са белязани с името му.</verse>
				<verse number="12">Това означава, че Божиите святи хора трябва търпеливо да понасят, трябва да изпълняват заповедите на Бога и да пазят вярата си в Исус.“</verse>
				<verse number="13">Тогава чух глас от небето, който каза: „Запиши! Отсега нататък благословени ще са хората, които бяха в Господа, когато умряха“. „Да – казва Духът, – така е. Сега те могат да отпочинат от тежкия си труд, защото делата им ще ги следват.“</verse>
				<verse number="14">Тогава погледнах и видях пред себе си бял облак, а на облака седеше един, който приличаше на Човешки Син, със златен венец на главата и остър сърп в ръката.</verse>
				<verse number="15">След това от храма излезе друг ангел и извика високо към Този, който седеше на облака: „Хващай сърпа и жъни! Дойде времето за жътва – плодът на земята е узрял.“</verse>
				<verse number="16">Седящият на облака размаха сърпа си над земята и реколтата беше ожъната.</verse>
				<verse number="17">После от храма в небето излезе още един ангел с остър сърп в ръката.</verse>
				<verse number="18">След това от олтара излезе друг, който имаше власт над огъня, и високо извика към онзи с острия сърп: „Хващай острия си сърп и обери гроздето от лозата на земята, защото гроздовете й са зрели“.</verse>
				<verse number="19">Ангелът размаха сърпа си над земята, обра гроздето й и го хвърли в големия лин на Божия гняв.</verse>
				<verse number="20">Гроздето беше стъпкано в лина извън града. От лина потече кръв, достигна до юздите на конете и заля всичко в радиус от около триста километра.</verse>
			</chapter>
			<chapter number="15">
				<verse number="1">Тогава в небето видях друго знамение. То беше голямо и удивително: седем ангела носеха седемте напасти, последните, с които свършва Божият гняв.</verse>
				<verse number="2">След това видях нещо, което приличаше на стъклено море, примесено с огън. До него стояха всички, които бяха победили звяра, идола му и числото на името му. Те държаха арфите, които Бог им бе дал,</verse>
				<verse number="3">и пееха песента на Божия слуга Моисей и песента на Агнето: „Велики и чудни са делата ти, Господи, Боже Всемогъщ! Правилни и верни са пътищата ти, Царю на народите!</verse>
				<verse number="4">От теб, Господи, ще се страхува всеки и името ти ще прославя, защото само ти си свят. Всички народи ще дойдат и ще ти се поклонят, защото всеки видя справедливите ти присъди.“</verse>
				<verse number="5">След това погледнах и видях как небесният храм (шатрата на свидетелството) се отвори.</verse>
				<verse number="6">Седемте ангела, които носеха седемте напасти, излязоха оттам, облечени в чист и искрящ фин лен, със златни пояси около гърдите.</verse>
				<verse number="7">Едно от четирите живи същества подаде на седемте ангела седем златни чаши, пълни с гнева на Бога, който живее за вечни векове.</verse>
				<verse number="8">Храмът се изпълни с дима от Божията слава и сила. Никой не можеше да влезе в него, преди да се изпълнят седемте напасти, носени от седемте ангела.</verse>
			</chapter>
			<chapter number="16">
				<verse number="1">Тогава от храма чух силен глас, който каза на седемте ангела: „Вървете и излейте върху земята седемте купи с Божия гняв.“</verse>
				<verse number="2">Излезе първият ангел и изля върху земята своята купа. Тогава всички, които имаха белега на звяра и които се покланяха на неговия идол, се покриха с ужасни, болезнени рани.</verse>
				<verse number="3">Вторият ангел изля купата си в морето и то се превърна в кръв, подобна на кръвта на мъртвец, и всичко живо в морето измря.</verse>
				<verse number="4">Третият ангел изля купата си върху реките и водните извори и те се превърнаха в кръв.</verse>
				<verse number="5">И чух ангелът на водите да казва: „Ти, който си и който беше, Святият! Справедлив си, като даваш тези присъди.</verse>
				<verse number="6">Проляха кръвта на святите хора и пророците, сега им даде да пият кръв. Това заслужават!“</verse>
				<verse number="7">Тогава чух олтарът да казва: „Да, Господи, Боже Всемогъщ, истинни и правилни са присъдите ти!“</verse>
				<verse number="8">Четвъртият ангел изля купата си върху слънцето. Разреши се на слънцето да изгаря хората с огън</verse>
				<verse number="9">и то ги изгори със силна жега. Хората похулиха името на Бога, който имаше власт над тези напасти, но отказаха да се покаят и не му отдадоха слава.</verse>
				<verse number="10">Петият ангел изля купата си върху престола на звяра и неговото царство потъна в мрак. Хората си прехапаха езиците от болка,</verse>
				<verse number="11">похулиха Бога на небето заради болките и раните си, но отказаха да се покаят и отвърнат от делата си.</verse>
				<verse number="12">Шестият ангел изля купата си върху великата река Ефрат. Водите й пресъхнаха, за да се подготви пътя на царете, които трябваше да дойдат от изток.</verse>
				<verse number="13">Тогава видях три зли духа, приличащи на жаби. Те излязоха от устата на змея, от устата на звяра и от устата на лъжепророка.</verse>
				<verse number="14">Те са демонски духове и имат власт да вършат знамения. Те отидоха при царете на целия свят, за да ги съберат за битката във великия Ден на Всемогъщия Бог.</verse>
				<verse number="15">„Чуйте! Ще дойда неочаквано, както идва крадец. Благословен е онзи, който е нащрек и пази дрехите си, за да не ходи гол и да не гледат хората онова, което се срамува да покаже пред другите.“</verse>
				<verse number="16">Злите духове събраха царете на мястото, наречено на еврейски Армагедон.</verse>
				<verse number="17">Седмият ангел изля купата си върху въздуха и откъм престола в храма се чу силен глас, който каза: „Свърши се!“</verse>
				<verse number="18">И се засвятка, затрещя и загърмя. Земята силно се разтресе. Това беше най-страшното земетресение от появата на човека на земята.</verse>
				<verse number="19">Великият град се разцепи на три, а градовете на езичниците се срутиха. Бог не забрави да накаже и великата Вавилон и й даде чашата с виното на своя яростен гняв.</verse>
				<verse number="20">Всички острови изчезнаха и вече нямаше планини.</verse>
				<verse number="21">Огромни камъни, всеки тежък по един талант, се изсипаха като градушка от небето върху хората. Те похулиха Бога заради напастта с градушката, която беше жестока.</verse>
			</chapter>
			<chapter number="17">
				<verse number="1">Тогава един от седемте ангела с купите дойде и ми каза: „Ела и ще ти покажа наказанието, което ще сполети голямата блудница, седяща над много води.</verse>
				<verse number="2">С нея земните царе блудстваха, жителите на земята се опиха с виното на нейното блудство.“</verse>
				<verse number="3">След това бях завладян от Духа и ангелът ме отнесе в пустинята. Там видях жена, възседнала ален звяр със седем глави и десет рога, който бе целият изписан с богохулни имена.</verse>
				<verse number="4">Жената беше облечена в пурпурно и алено, беше обкичена със злато, скъпоценни камъни и перли. В ръката си държеше златна чаша, пълна с гнусотии и с мръсотията на блудството й.</verse>
				<verse number="5">На челото й беше написано име с тайно значение: ВЕЛИКАТА ВАВИЛОН, МАЙКАТА НА БЛУДНИЦИТЕ И НА ВСИЧКИ ЗЕМНИ ГНУСОТИИ</verse>
				<verse number="6">Видях, че жената беше пияна от кръвта на Божиите святи хора и кръвта на онези, които бяха убити, защото се държаха за истината, известена от Исус. Бях напълно смаян, когато я видях,</verse>
				<verse number="7">а ангелът ми каза: „Защо се чудиш? Ще ти разкрия тайната на жената и на звяра, който е възседнала – звяра със седемте глави и десетте рога.</verse>
				<verse number="8">Звярът, който видя, някога беше жив, а сега не е, но той ще излезе от бездната и ще тръгне към своята гибел. Жителите на земята, чиито имена не са записани в книгата на живота от сътворението на света досега, ще останат смаяни, когато видят звяра, защото той беше, а вече не е, и все пак ще дойде.</verse>
				<verse number="9">За да се разбере това, е нужен мъдър ум. Седемте глави са седем хълма, върху които седи жената. Те са също и седем царе.</verse>
				<verse number="10">Първите пет са вече мъртви, един царува сега, а последният още не е дошъл, но когато дойде, ще остане само за малко.</verse>
				<verse number="11">Звярът, който някога беше жив, а сега не е, е осмият цар. Той е един от седемте и върви към своята гибел.</verse>
				<verse number="12">Десетте рога, които видя, са десет царе, които още не са започнали да царуват. Те ще получат власт да царуват един час със звяра.</verse>
				<verse number="13">Тяхната цел е еднаква и ще дадат силата и властта си на звяра.</verse>
				<verse number="14">Те ще воюват против Агнето, но Агнето ще ги победи, защото е Господар на господарите и Цар на царете. То ще ги победи заедно с избраните си верни последователи, които е призовало.“</verse>
				<verse number="15">И ангелът ми каза: „Нали видя водите, върху които седи блудницата? Това са хората от различните раси, народи и езици.</verse>
				<verse number="16">Звярът и десетте рога, които видя, ще мразят блудницата, ще й отнемат всичко и ще я оставят гола. Те ще изядат плътта й и ще я изгорят в огън.</verse>
				<verse number="17">Защото Бог ги накара да искат да изпълнят намерението му: водени от една цел, да дадат царската си власт на звяра, докато се изпълнят Божиите думи.</verse>
				<verse number="18">Жената, която видя, е великият град, който властва над земните царе.“</verse>
			</chapter>
			<chapter number="18">
				<verse number="1">След това видях от небето да се спуска друг ангел, който имаше голяма власт и славата му озари земята.</verse>
				<verse number="2">Той извика с мощен глас: „Падна! Падна великата Вавилон и стана жилище на демони и свърталище на всякакви зли духове, свърталище на всякакви нечисти и омразни птици,</verse>
				<verse number="3">защото всички народи пиха от виното на блудството й, което предизвиква Божия гняв. Земните царе блудстваха с нея и земните търговци забогатяха благодарение на великия й разкош.“</verse>
				<verse number="4">Тогава чух друг глас от небето да казва: „Излезте от нея, народе мой, за да не участвате в греховете й и да не ви сполетят напастите, които я очакват,</verse>
				<verse number="5">защото греховете й стигнаха чак до небето и Бог си спомни престъпленията й.</verse>
				<verse number="6">Отплатете й се така, както тя ви се отплати. Отплатете й се двойно за делата й: в чашата, която тя приготви за другите, пригответе за нея двойно по-силно вино.</verse>
				<verse number="7">Колкото възхваляваше себе си и живееше в разкош, толкова мъчения и скръб й върнете, защото в сърцето си тя казва: «Седя като царица, не съм вдовица и никога няма да ридая.»</verse>
				<verse number="8">Затова в един ден ще я сполетят напастите, определени за нея: смърт, ридание и глад, и огън ще я погълне, защото силен е Господ Бог, който я съди!“</verse>
				<verse number="9">Когато видят дима от изгарянето й, земните царе, които са блудствали с нея и са живяли в разкоша й, ще ридаят и ще я оплакват.</verse>
				<verse number="10">Ужасени от мъченията й, те ще стоят надалеч и ще казват: „Горко, горко ти, граде велик, Вавилоне, граде могъщ! За един час присъдата ти се изпълни!“</verse>
				<verse number="11">Ще плачат и ще скърбят за нея и земните търговци, защото няма да има вече кой да купува стоките им –</verse>
				<verse number="12">стоки от злато и сребро, скъпоценни камъни и перли, фин лен, пурпурен плат, коприна, ален плат, различни видове цитрусово дърво и изделия от слонова кост, от скъпо дърво, бронз, желязо и мрамор,</verse>
				<verse number="13">канела, мехлем и тамян, миро и ливан, вино и зехтин, брашно и пшеница, добитък и овце, коне и колесници, човешки тела и човешки живот.</verse>
				<verse number="14">И ще кажат: „Отидоха си от теб всички хубави неща, за които копнееше. Изчезнаха разкошът и блясъкът ти и никога вече не ще ги имаш.“</verse>
				<verse number="15">Ужасени от мъченията й, търговците ще стоят надалеч. Те забогатяха, като й продаваха тези стоки и ще плачат и скърбят за нея,</verse>
				<verse number="16">и ще казват: „Горко, горко ти, граде велик! Ти, която бе облечена във фин лен, в пурпурно и алено, и бе обкичена със злато, скъпоценни камъни и перли!</verse>
				<verse number="17">Защото цялото това богатство бе унищожено само за един час!“ Капитаните на кораби и всички, които пътуват по море, моряците и онези, които се прехранват от морето, се спряха далеч от Вавилон</verse>
				<verse number="18">и като видяха дима от изгарянето й, извикаха: „Нима някога е имало град, велик като този?“</verse>
				<verse number="19">Хвърлиха прах на главите си и ридаейки, през сълзи извикаха: „Горко, горко ти, граде велик! Благодарение на нейното богатство забогатяха всички, които имат кораби в морето, но само за час бе унищожена!</verse>
				<verse number="20">Радвай се за това, небе! Радвайте се, Божии святи хора, апостоли и пророци! Бог я наказа за това, което ви стори!“</verse>
				<verse number="21">Тогава един силен ангел вдигна камък, голям колкото воденичен, хвърли го в морето и каза: „Така стремително ще бъде сринат великият град Вавилон, за да не бъде никога вече открит.</verse>
				<verse number="22">Никога вече не ще се чуе в теб музиката на арфисти и музиканти, на флейти и тръби. Никога вече в теб няма да работи нито един майстор от какъвто и да е занаят. Никога вече в теб няма да се чуе шум от воденичен камък.</verse>
				<verse number="23">Никога вече в теб няма да бъде запалена светлина. Никога вече в теб няма да говорят младоженец и невестата му. Твоите търговци бяха най-великите хора на света. Всички народи бяха заблудени от магиите ти.</verse>
				<verse number="24">Вавилон е виновна за кръвта на пророците, на Божиите святи хора и на всички, заклани на земята.“</verse>
			</chapter>
			<chapter number="19">
				<verse number="1">След това чух силен глас като огромни тълпи от хора в небето, които пееха: „Алилуя! Спасение, слава и сила на нашия Бог!</verse>
				<verse number="2">Истинни и правилни са неговите присъди. Той осъди великата блудница, която поквари земята с блудството си. Той й отмъсти за кръвта на своите слуги.“</verse>
				<verse number="3">И отново запяха: „Алилуя! Димът от нейното изгаряне ще се издига за вечни векове!“</verse>
				<verse number="4">Тогава двадесет и четиримата старейшини и четирите живи същества паднаха пред Бога, който бе седнал на престола, поклониха му се и казаха: „Амин! Алилуя!“</verse>
				<verse number="5">И от престола се чу глас, който каза: „Възхвалете нашия Бог, всички вие, които сте негови слуги, и всички вие, ниско и високопоставени, които го почитате!“</verse>
				<verse number="6">После чух нещо, което приличаше на гласа на огромни тълпи. То звучеше като грохот на мощен водопад, като тътен от силни гръмотевици: „Алилуя! Нашият Господ, Богът Всемогъщ, започна да царува!</verse>
				<verse number="7">Да се радваме и веселим, и прославяме Бога, защото дойде време за сватбата на Агнето и невестата му вече се е приготвила.</verse>
				<verse number="8">Дадоха й да облече фин лен, чист и блестящ.“ (Финият лен представлява праведните дела на Божиите святи хора.)</verse>
				<verse number="9">Тогава ангелът ми каза: „Запиши: Благословени са поканените на сватбеното празненство на Агнето“. И после ми каза: „Това са истинските думи на Бога.“</verse>
				<verse number="10">Аз паднах в краката му да му се поклоня, но той ми каза: „Не прави това! И аз съм слуга като теб и братята ти, които се държат за истината, която Исус разкри. На Бога се поклони, защото истината, която Исус разкри, е Духът на пророчеството.“</verse>
				<verse number="11">Тогава видях небето разтворено, а пред мен – бял кон, чийто ездач се наричаше Верен и Истинен, защото справедливо съди и воюва.</verse>
				<verse number="12">Очите на конника пламтяха като огън, а на главата си имаше много диадеми. Върху него беше написано име, което никой друг освен него не знае.</verse>
				<verse number="13">Облечен бе в роба, потопена в кръв, и името му бе „Божието Слово“.</verse>
				<verse number="14">Облечени във фин лен – бял и чист, възседнали бели коне, го следваха небесните войски.</verse>
				<verse number="15">От устата на конника излизаше остър меч, за да порази с него народите. Той ще ги управлява с железен жезъл и ще стъпче гроздето в лина на яростния гняв на Всемогъщия Бог.</verse>
				<verse number="16">На робата му и на бедрото му беше написано името му: ЦАР НА ЦАРЕТЕ И ГОСПОДАР НА ГОСПОДАРИТЕ</verse>
				<verse number="17">Тогава видях един ангел, застанал върху слънцето, който силно извика към всички птици, летящи високо в небето: „Елате и се съберете за великото празненство на Бога,</verse>
				<verse number="18">за да ядете от плътта на царе, пълководци и храбреци, от плътта на коне и техните ездачи, от плътта на всички – свободни и роби, ниско и високопоставени.“</verse>
				<verse number="19">Тогава видях звяра и земните царе заедно с войските им, събрани за войната срещу конника и неговата войска.</verse>
				<verse number="20">Звярът беше пленен, а с него и лъжепророкът, който вършеше знаменията в негово присъствие. С тях лъжепророкът заблуждаваше хората, които бяха белязани с печата на звяра и се покланяха на идола му. И звярът, и лъжепророкът бяха хвърлени живи в огненото езеро с горяща сяра,</verse>
				<verse number="21">а войските им бяха избити с меча, излизащ от устата на конника, и всички птици ядоха от плътта им до насита.</verse>
			</chapter>
			<chapter number="20">
				<verse number="1">И видях от небето да се спуска ангел, който държеше в ръката си ключа за бездната и една голяма верига.</verse>
				<verse number="2">Той хвана змея – древната змия – който е дяволът или Сатана, и го върза за хиляда години.</verse>
				<verse number="3">После го хвърли в бездната, заключи я и я запечата над змея, за да не може той да подмамва народите, докато не изтекат тези хиляда години. След това той щеше да бъде пуснат за малко на свобода.</verse>
				<verse number="4">После видях няколко престола, върху които седяха онези, на които бе дадена властта да съдят. Видях и душите на хората, които бяха обезглавени заради това, че са били верни на истината, която Исус разкри, и на Божието послание. Те не се бяха поклонили на звяра, нито на идола му, и не бяха приели печата му върху челата или ръцете си. Тези хора оживяха и царуваха с Христос хиляда години.</verse>
				<verse number="5">(Другите мъртъвци не оживяха, докато не свършиха хилядата години.) Това е първото възкресение.</verse>
				<verse number="6">Благословени и святи са онези, които участват в първото възкресение. Над тях втората смърт няма власт. Те ще бъдат свещеници на Бога и на Христос и ще царуват с него хиляда години.</verse>
				<verse number="7">Когато изтекат тези хиляда години, Сатана ще бъде пуснат от затвора си</verse>
				<verse number="8">и ще тръгне да подмамва народите по четирите краища на света – Гог и Магог – и ще ги свика за война. Те ще са многобройни като песъчинките на морския бряг.</verse>
				<verse number="9">Войската на Сатана прекоси цялата земя и обкръжи лагера на Божиите святи хора и града, който Бог обича. Но падна огън от небето и ги погълна.</verse>
				<verse number="10">А дяволът, който ги мамеше, беше хвърлен в езерото с горяща сяра при звяра и лъжепророка, където ще се мъчат ден и нощ за вечни векове.</verse>
				<verse number="11">Тогава видях голям бял престол и Седналия на него. Земята и небето побягнаха от присъствието му и изчезнаха безследно.</verse>
				<verse number="12">След това видях мъртвите – високо и нископоставени, застанали пред престола. Отворени бяха няколко книги. И една друга книга бе отворена – книгата на живота. Мъртвите бяха съдени според делата им, записани в книгите.</verse>
				<verse number="13">Морето предаде мъртвите, които бяха в него, смъртта и адът предадоха мъртвите, които бяха в тях, и всеки беше съден според делата си.</verse>
				<verse number="14">Тогава смъртта и адът бяха хвърлени в огненото езеро. Огненото езеро е втората смърт.</verse>
				<verse number="15">Всеки, чието име не бе записано в книгата на живота, беше хвърлен в огненото езеро.</verse>
			</chapter>
			<chapter number="21">
				<verse number="1">И тогава видях ново небе и нова земя. Първото небе и първата земя бяха изчезнали и морето вече го нямаше.</verse>
				<verse number="2">И видях святия град, новия Ерусалим. Той идваше от Бога и се спускаше от небето, приготвен като невеста, красиво пременена за своя съпруг.</verse>
				<verse number="3">И чух силен глас от престола, който каза: „Сега Божието обиталище е с хората и той ще живее с тях. Те ще бъдат неговият народ, а сам Бог ще бъде с тях и ще бъде техният Бог.</verse>
				<verse number="4">Той ще изтрие всяка сълза от очите им и смърт вече няма да има, нито ридание, плач или болка, защото старото изчезна.“</verse>
				<verse number="5">Тогава Седналият на престола каза: „Виж! Правя всичко ново.“ И ми каза: „Запиши това, защото тези думи са истинни и може да им се вярва.“</verse>
				<verse number="6">После каза: „Свърши се! Аз съм Алфата и Омегата, Началото и Краят. На всеки, който е жаден, ще дам да пие даром от извора с животворна вода.</verse>
				<verse number="7">Който победи, ще наследи всичко това. Аз ще бъда негов Бог, а той ще бъде мой син.</verse>
				<verse number="8">Но страхливите и невярващите, онези, които вършат гнусни неща, убийците, онези, които вършат сексуални грехове, магьосниците, идолопоклонниците и всички лъжци ще намерят дела си в огненото езеро с горяща сяра. Това е втората смърт.“</verse>
				<verse number="9">Тогава дойде един от седемте ангела, които държаха седемте купи, пълни със седемте последни напасти, и ми каза: „Ела! Ще ти покажа невестата, съпругата на Агнето“.</verse>
				<verse number="10">И докато бях завладян от Духа, ангелът ме заведе на голяма, висока планина, където ми показа святия град, Ерусалим, който идваше от Бога и се спускаше от небето.</verse>
				<verse number="11">Градът сияеше с Божията слава. Блясъкът му бе като на прескъпоценен камък, подобен на кристално чист яспис.</verse>
				<verse number="12">Имаше голяма, висока стена, с дванадесет порти и дванадесет ангела – по един при всяка. На портите бяха написани имената на дванадесетте израелски племена.</verse>
				<verse number="13">На изток имаше три порти, на север – три, на юг – три и на запад – три.</verse>
				<verse number="14">Стената на града бе издигната върху дванадесет основи и на тях бяха написани дванадесет имена – тези на дванадесетте апостола на Агнето.</verse>
				<verse number="15">Ангелът, който ми говореше, имаше златна пръчка за мерене, за да измери града, портите му и стената му.</verse>
				<verse number="16">Градът беше построен като квадрат с еднаква дължина и ширина. Ангелът го измери с пръчката – беше дванадесет хиляди стадия. Дължината, ширината и височината му бяха равни.</verse>
				<verse number="17">След това ангелът измери стената му. Тя беше висока сто четиридесет и четири лакти – човешката мярка, която ангелът използваше.</verse>
				<verse number="18">Стената беше направена от яспис, а градът – от чисто злато като прозрачно стъкло.</verse>
				<verse number="19">Основите на стената на града бяха украсени с всякакви скъпоценни камъни: първата – с яспис, втората – със сапфир, третата – с халцедон, четвъртата – с изумруд,</verse>
				<verse number="20">петата – със сардоникс, шестата – със сард, седмата – с хризолит, осмата – с берил, деветата – с топаз, десетата – с хризопрас, единадесетата – с тюркоаз, а дванадесетата – с аметист.</verse>
				<verse number="21">Дванадесетте порти бяха дванадесет перли, като всяка порта бе изваяна от една перла. Улицата на града беше от чисто злато, прозрачно като кристал.</verse>
				<verse number="22">Там не видях храм, защото Господ, Всемогъщият Бог, и Агнето бяха неговият храм.</verse>
				<verse number="23">На града не му е нужно нито слънце, нито луна, които да му дават светлина. Божията слава го осветява, а Агнето е светилото му.</verse>
				<verse number="24">Народите ще ходят под светлината на града, а земните царе ще донасят в него своята слава.</verse>
				<verse number="25">Портите му няма да се затварят през деня, а нощ там няма да има.</verse>
				<verse number="26">Величието и честта на народите ще бъдат донасяни в града.</verse>
				<verse number="27">В него няма да влезе нищо нечисто и никой, чиито пътища са гнусни или лъжливи. Ще влязат само онези, чиито имена са записани в книгата на живота, която Агнето има.</verse>
			</chapter>
			<chapter number="22">
				<verse number="1">Тогава ангелът ми показа реката с животворна вода. Тя беше бистра като кристал и течеше от престола на Бога и на Агнето</verse>
				<verse number="2">надолу през града по средата на улицата му. От двете страни на реката растеше дървото на живота, което има дванадесет реколти и дава плод всеки месец. Листата му могат да лекуват народите.</verse>
				<verse number="3">В града няма да има нищо, което е проклето от Бога. Там ще бъде престолът на Бога и на Агнето, а слугите му ще му служат.</verse>
				<verse number="4">Те ще видят лицето му и името му ще бъде изписано на челата им.</verse>
				<verse number="5">Вече няма да има нощ и хората няма да се нуждаят нито от слънчева светлина, нито от друго светило, защото Господ Бог ще пръска над тях светлината си и те ще царуват за вечни векове.</verse>
				<verse number="6">Ангелът ми каза: „Тези думи са истинни и може да им се вярва. Господ, Богът на духовете на пророците, изпрати своя ангел да покаже на слугите си онова, което скоро трябва да се случи.“</verse>
				<verse number="7">„Чуй! Аз скоро ще дойда! Благословен е онзи, който спазва пророческите думи в тази книга!“</verse>
				<verse number="8">Аз, Йоан, чух и видях всичко това. След като го чух и видях, аз паднах в краката на ангела, който ми разкри тези неща, за да му се поклоня,</verse>
				<verse number="9">но той ми каза: „Не прави това! И аз съм слуга като теб и братята ти, пророците и онези, които спазват думите, написани в тази книга. На Бога се поклони!“</verse>
				<verse number="10">После ми каза: „Не пази в тайна пророческите думи в тази книга, защото близо е времето, когато всичко това ще се сбъдне.</verse>
				<verse number="11">Нека злодеят продължава да върши зло; мръсният продължава да върши мръсни неща; праведникът продължава да постъпва праведно; святият продължава да бъде свят!“</verse>
				<verse number="12">„Чуй, аз скоро ще дойда! Ще донеса със себе си награда за всеки – всеки ще получи отплата за делата си.</verse>
				<verse number="13">Аз съм Алфата и Омегата, Първият и Последният, Началото и Краят.</verse>
				<verse number="14">Благословени са онези, които изпраха робите си. Те ще имат право да ядат от дървото на живота, да минат през портите и да влязат в града.</verse>
				<verse number="15">Отвън ще останат псетата и магьосниците, блудстващите и убийците, идолопоклонниците и всеки, който обича лъжата и лъже.</verse>
				<verse number="16">Аз, Исус, изпратих своя ангел да ви даде това свидетелство за църквите. Аз съм потомъкът от рода на Давид. Аз съм светлата Зорница.“</verse>
				<verse number="17">Духът и невестата казват: «Ела!» И нека всеки, който чуе, каже: «Ела!» И жадният нека дойде и който иска, нека вземе даром от животворната вода.</verse>
				<verse number="18">Предупреждавам всеки, който слуша пророческите думи в тази книга: ако някой добави нещо към тях, на него Бог ще добави напастите, описани в тази книга.</verse>
				<verse number="19">Ако някой отнеме някои от думите на пророчеството в тази книга, Бог ще отнеме неговия дял от дървото на живота и от святия град, които са описани в тази книга.</verse>
				<verse number="20">Този, който свидетелства за всичко това, казва: „Да, аз скоро ще дойда.“ Амин! Ела, Господи Исусе!</verse>
				<verse number="21">Благодатта на Господ Исус да бъде с всички.</verse>
			</chapter>
		</book>
	</testament>
</bible>
<?xml version="1.0" encoding="UTF-8"?>
<bible translation="Baoule (Nyanmien nde Ufle) 1974" status="Baoulé New Testament © Alliance Biblique Universelle, 1974" link="https://www.bible.com/bible/1643/MAT.3.BLNT74">
	<testament name="New">
		<book number="40">
			<chapter number="1">
				<verse number="1">Jésus-Christ b'o ti David nin Abraham bé anunman'n i ôsu ng'o fin nun'n bé dunman mun ye.</verse>
				<verse number="2">Abraham wuu Isaac, Isaac wuu Jacob, Jacob wuu Juda nin i niaan mun.</verse>
				<verse number="3">Juda nin Thamar bé wuu Pharès nin Zara, Pharès wuu Esrom.</verse>
				<verse number="4">Esrom wuu Aram, Aram wuu Aminadab, Aminadab wuu Naasson, Naasson wuu Salmon.</verse>
				<verse number="5">Salmon nin Rahab bé wuu Boaz. Boaz nin Ruth bé wuu Obed. Obed wuu Isaï,</verse>
				<verse number="6">Isaï wuu famien David. David nin Urie i yi'n bé wuu Salomon.</verse>
				<verse number="7">Salomon wuu Roboam, Roboam wuu Abia, Abia wuu Asaph.</verse>
				<verse number="8">Asaph wuu Josaphat, Josaphat wuu Joram, Joram wuu Osiaz.</verse>
				<verse number="9">Osiaz wuu Joatham, Joatham wuu Achaz, Achaz wuu Ézéchias.</verse>
				<verse number="10">Ézéchias wuu Manassé, Manassé wuu Amon, Amon wuu Josias.</verse>
				<verse number="11">Ble bo bé fa Israëlfue mun oo Babylone'n, i ble so'n nun ye Josias wuu Jéchonias nin i niaan muon.</verse>
				<verse number="12">Ke bé fa bé oo Babylone'n, i sin Jéchonias wuu Salathiel, Salathiel wuu Zorobabel.</verse>
				<verse number="13">Zorobabel wuu Abiud, Abiud wuu Éliakim, Éliakim wuu Azor.</verse>
				<verse number="14">Azor wuu Sadok, Sadok wuu Achim, Achim wuu Éliud,</verse>
				<verse number="15">Éliud wuu Éléazar, Éléazar wuu Matthan, Matthan wuu Jacob.</verse>
				<verse number="16">Jacob wuu Joseph b'o ti Marie wun'n. Marie so'n ye o wuu Jésus bo bé flee Christ (*f1*) nion.</verse>
				<verse number="17">Ke o fin Abraham ble su lélé b'o ka dyu David ble su'n, bé ôsu'm bé akpasua'n ti blu-nin-nnan. Ke o fin David ble su lélé b'o fa dyu ble nga bé fa bé ko. Babylone'n, bé ôsu'm bé akpasua'n ti blu-nin-nnan. Ke bé fa bé co Babylone lélé b'o fa dyu Christ ble su'n, bé akpasua'n ti blu-nin-nnan.</verse>
				<verse number="18">Anh nian ke Jésus-Christ i awulie'n yôlio. I nin Marie bo Joseph treli i asé'n, ke bé nian si'a sua'n, Nyanmien Wawe'n fa ba wlee i klun.</verse>
				<verse number="19">Joseph b'o ti i wun'n o ti swran kpa, o klô'a ke o satyi i dunman, i so'n ti, i waan oh yatyih i nun blelele.</verse>
				<verse number="20">Ke oh buh akunndan so'n, é Min Nyanmien'n i ange kun yi i wun kléé lalie nun, o sé ke: Joseph, David anunman, nanh sre kun o, fo o yi Marie ko o bô, afin ba'n bo wa wunnzee'n o fin Nyanmien Wawe'n.</verse>
				<verse number="21">O wa wu ba yasua, ah tonh i dunman Jésus, (bo i bô yele Défue), afin i ye o wa dé i nvlé'n bé sa bo bé yô Nyanmien'n i nuon.</verse>
				<verse number="22">I kwlaa so'n yôli so nan nde nga é Min Nyanmien'n man i nuan idyofue'n kannin'n wa kpen su, o sé ke:</verse>
				<verse number="23">«Anh nian, talua b'o nian si'a bian'n o wa wunnze, oh wu ba yasua, Béh tonh i dunman Emmanuel,» bo i bô klé ke Nyanmien nin é ô nun.</verse>
				<verse number="24">Ke Joseph tinngéli'n o yôô sa nga é Min Nyanmien'n i ange'n kan klélii'n, nan wa fe i yi'n wa o i bô,</verse>
				<verse number="25">sannge o nin i ba si'a sua, lélé san o wuu i wa yasua b'o toon i dunman Jésus'n.</verse>
			</chapter>
			<chapter number="2">
				<verse number="1">Bé wuu Jésus Bethléhem Judée men'n nun famien Hérode ble su. Men nun sa sifue wié'm bé fin wia afilie bé baa Jérusalem le,</verse>
				<verse number="2">bé usa ke: ?Juif'm bé famien'n bo bé wulii ityra'n o ô nin? Afin é wuun i nzraama'n wia afilie lo, ye é bee i nvle yôleo.</verse>
				<verse number="3">Dyasin so'n ti famien Hérode nin Jérusalemfue'n kwlaa bé klun a dyoman.</verse>
				<verse number="4">O yia Juif'm bé Nyanmien nyrun dyranfue dandan nin bé mmla kléfue'n kwlaa, nan wa usa bé lika nga bé wa wu Christ'n.</verse>
				<verse number="5">Bé séé i ke: Bethléhem, Judée men'n nuon, afin nian nde nga Nyanmien nuan idyofue'n kleli'n ye, o klee ke:</verse>
				<verse number="6">«Ye wo Bethléhem bo a ô Juda nvlé'n nun'n, a ti'a kaan Juda i klo bo bé le nyrun'n bé nun mlonmlon, Afin wo su ye swran kun wa fité b'oh siéh min nvlé Israël nion, oh nianh bé su.»</verse>
				<verse number="7">I sin Hérode flee men nun sa sifue so'm bé aswré, nan wa usa bé tyen kpa nga nzraama'n fitéli'n.</verse>
				<verse number="8">Ye o klé bé Bethléhem loo, nan wa sé ke: Anh wo kô kunnde bakan so'n kpa, se an wuin'n, anh bla'a kan klé min man m bobo n kô yô i nvle wié.</verse>
				<verse number="9">Ke bé tii famien i nde'n b'o kannin'n, bé oli. Ye nzraama'n bo bé wunniin wia afilie lo'n, o dun mmua bé nyrun lélé o kô dyraan lika nga bakan'n wô nun'n su.</verse>
				<verse number="10">Ke bé wuun nzraama'n, bé klun dyoo dan kpa.</verse>
				<verse number="11">Bé wluu sua lo, bé wuun bakan'n nin i nin Marie, bé kôtô i bô, bé menmenniin. Bé nyanndyii bé tro mun, bé tye i sika ôkwle, nin encens (*f2*), ye myrrhe (*f3*).</verse>
				<verse number="12">I sin bé fa atin ufle bé oo bé oo bé men nun, afin Nyanmien séé bé lalie nun ke, nanh man bé sa bé sin Hérode wun lo kun.</verse>
				<verse number="13">Ke bé oli'n, é Min Nyanmien'n i ange kun yi i wun kléé Joseph lalie nun, o sé ke: Dyaô fa bakan'n nin i nin anh wanndi o Égypte, anh tran lo lélé san nh séh o ke a bla, afin Hérode wa kunnde ke oh kunh bakan'n.</verse>
				<verse number="14">Ye Joseph dyaô kongue'n, o fa bakan'n nin i nin, nan ba o Égypte.</verse>
				<verse number="15">O traan lo lélé san Hérode wuli, nan nde nga é Min Nyanmien'n man i nuan idyofue'n kannin'n o kpen su, o sé ke: «N flee n Wa Yasua'n ke o dyaô Égypte lo bla.»</verse>
				<verse number="16">Ke Hérode wuun ke men nun sa sifue'm ba leke'n, o faa ya dan kpa, nan wa sunman swran ke bé o Bethléhem nin i akpasua'n kwlaa su, bé nian ble nga men nun sa sifue'm bé klélii'n su, bé kun be yasua kwlaa nga ba di afue nnyon'n nin nga bé nian di'a afue nnyon'n.</verse>
				<verse number="17">Ye o kpeen nde nga Nyanmien nuan idyofue Jérémie kannin'n su, o sé ke:</verse>
				<verse number="18">«Kpanle nin sunle nin auyé te Rama lo. Rachel ye o sun i mma muon. O kpli'an su ke bé kpete, Yele ke i mma'm bé nu'an le kun.»</verse>
				<verse number="19">Ke Hérode wuli'n, i sin é Min Nyanmien'n i ange kun yi i wun kléé Joseph Égypte lo lalie nun, o sé ke:</verse>
				<verse number="20">Dyaô fa bakan'n nin i nin anh wo Israël men'n nun, afin bé nga bé waan béh kunh bakan'n, ba wié wu.</verse>
				<verse number="21">Joseph dyaô faa bakan'n nin i nin, nan ba a Israël men'n nun.</verse>
				<verse number="22">Sannge ke o tii ke Archélaüs wa sin i si Hérode ôsu Judéé men'n nun'n, sre kunniin lo kole. Nde nga Nyanmien kan kléé lalie nun'n ti, o tyie i wun oo Galilée akpasua lie'n su.</verse>
				<verse number="23">Nan wa tran klo kun bo bé flee Nazareth'n su nan nde nga Nyanmien nuan idyofue'm bé kenniin ke: Bé wa flee Nazarethfue'n, o kpen su.</verse>
			</chapter>
			<chapter number="3">
				<verse number="1">Ble so'n nun Jean baptême yôfue'n bali, o kan Nyanmien, nde blô lo Judée lo.</verse>
				<verse number="2">O sé bé ke: Anh katyi amun nzuen'n, afin Nyanmien i siéle ble'n wa mantan.</verse>
				<verse number="3">I ye Nyanmien nuan idyofue Ésaïe kennin i nde ke: «I ye o kpan blô lo nion, o sé ke: Anh siésié é Min'n i akpo'n, Anh yô i atin'm bé séiin, anh tréké su.»</verse>
				<verse number="4">Chameau ndre trale ô Jean wun, ye kplô kun tyi i afien. Lalô nin wema nzué ye o dio.</verse>
				<verse number="5">Jérusalemfue mun nin Judée men nunfue'n kwlaa, bé nin bé bo bé fin Jourdain bué lie'n kwlaa su'n, bé bee i wun le.</verse>
				<verse number="6">Ke bé di sa nga bé yôli'n i nanwle'n, o yô bé baptême nzué ba bo bé flee Jourdain'n nun.</verse>
				<verse number="7">Ke o wuun ke Pharisifue (*f4*) nin Sadducéfue (*f5*) kpanngban bé ba ke o yô bé baptême'n, o usaa bé ke: ?Onda mma mun, wan ye o séé amun ke an wanndi ya b'o wa dyaô'n i bôo?</verse>
				<verse number="8">I so'n ti, anh yô sa kpa b'o klé ke amuan katyi amun nzuen'n, ke waka kpa su mma kpa'n sa.</verse>
				<verse number="9">Nanh an bu amun awlen'n nun sé ke: É nannan yele Abraham, afin nh kanh klé amun ke Nyanmien kwla fa yebue nga mun katyi Abraham mma mun.</verse>
				<verse number="10">Kpelie'n wa kan waka ôlui'n, o man waka kwlaa nga i mma'n ti'a kpa'n béh kpeh gue sin'n nun.</verse>
				<verse number="11">N lie'n, n yô amun baptême nzué'n nun ke an katyi amun nzuen'n, sannge swran ng'o ô sien b'o su ba'n, o le nyrun tra min. Min nin i ngbabua'n i suale fataman. I lie'n, o wa fa Nyanmien Wawe'n nin sin yô amun baptême.</verse>
				<verse number="12">I néné'n wô i sa nun, o wa kpedye i awié'n b'o ô i bôwle'n nun'n lélé oh wiéh, oh iseh i awié'n gua tanngannin'n nun, ye oh won i wla'n nun sin b'o nuanman'n nun.</verse>
				<verse number="13">Ye Jésus fin Galilée men'n nun baa Jean wun le Jourdain'n nuan le ke Jean wa yôé baptême.</verse>
				<verse number="14">Sannge Jean waan o kpli'an su, nan wa sé ke: Min ye o fata ke a yô min baptêmeon, sannge a su ba n sin ke n yô o baptême.</verse>
				<verse number="15">Jésus séé ke: Yatyi, yô nde lie'n afin o ti i nuan su ke é yô sa kwlaa ng'o ti Nyanmien klun su'n. Ye Jean yôlio.</verse>
				<verse number="16">Ke bé yôô Jésus baptême b'o fin nzué'n nun fitéé tye'n, kpekuun nyanmien su lo su ti muaan, o wuun Nyanmien Wawe'n o dyra ba ke aublé sa, o wa treen i su.</verse>
				<verse number="17">Kpekuun bé ti swran kun nen nyanmien su lo, o sé ke: Min awlen su ba'n i su ye man fa n wla'n kwlaa guaa.</verse>
			</chapter>
			<chapter number="4">
				<verse number="1">Ye Nyanmien Wawe'n fa Jésus oo blô lo ke mmusu'm bé si Satan kô leke.</verse>
				<verse number="2">O kpee sre nun kongue nin wia'n nun tyen ba ablanan, i sin awé kunniin.</verse>
				<verse number="3">Lakafue'n bee i wun le, o sé ke: Se o waan a ti Nyanmien Wa sakpa'n, sé yebue nga mun man bé katyi alie.</verse>
				<verse number="4">Sannge Jésus séé i ke, bé klelii ke: «Nanh alie kunngba ye o man swran nguaan, sannge nde kwlaa ng'o fin Nyanmien nuan fité'n, i ye o man swran nguaan.»</verse>
				<verse number="5">Mmusu'm bé si Satan fe oo Nyanmien klo'n su lo, o fe sié Nyanmien sua dan'n su, o sé ke:</verse>
				<verse number="6">Se o waan a ti Nyanmien Wa sakpa'n, tu kpen asie wun lo, afin bé klelii ke: «Oh séh i ange'm bé ke, Bé fa o bé sa su, O man o dya su kplaman yebue.»</verse>
				<verse number="7">Jésus kusu séé i ke: Bé klelii lika ufle ékun ke: «Nanh laka o Min Nyanmien.»</verse>
				<verse number="8">Mmusu'm bé si Satan fe ékun oo ôka fléiin kpa kun su, o fa men'n i famien diwle'n kwlaa nin i nun ninngé b'o ba bé nyrunnyan'n klélii, o sé ke:</verse>
				<verse number="9">Se a kôtô m bô a manman min'n, nh fah ninngé nga kwlaa man o.</verse>
				<verse number="10">Ye Jésus sé i ke: Satan (*f6*), dyaô le! Afin bé klelii ke: «Kôtô o Min Nyanmien'n i bô, ye sui kunngba tye.»</verse>
				<verse number="11">Ye mmusu'm bé si Satan yatyii i nuon, nan ange'm ba be i sule.</verse>
				<verse number="12">Ke Jésus tii ke ba wla Jean bisua'n, o oo Galilée men'n nun.</verse>
				<verse number="13">O tuu Nazareth, o wa tran Capernaüm b'o ô fete'n nuan le Zabulon-Nephtali akpasua'n su</verse>
				<verse number="14">nan Nyanmien nuan idyofue Ésaïe i nde'n o kpen su, o sé ke:</verse>
				<verse number="15">«Zabulon men'n ye Nephtali men'n, Atin b'o ko fete'n nun lo, Jourdain'n i sin lo'n, Bé bo bé ti'a Juif'n bé Galilée</verse>
				<verse number="16">Swran nga bé tran aôsin'n nun'n, bé wuun ke lika'n kpadya dan kpa, Ye bé nga bé tran wié'n i men tuun'n nun'n lika'n kpadyali bé su.»</verse>
				<verse number="17">Ke o fin le'n, Jésus bôô Nyanmien nde kanle'n bô, o sé ke: Anh katyi amun nzuen'n, afin Nyanmien i siéle ble'n wa mantan.</verse>
				<verse number="18">Ke oh sinh Galilée fete'n nuan le'n, o wuun swran nnyon bé ti niaan, Simon bo bé flee Pierre'n nin André, bé su gua bé lala fete'n nun, afin bé ti dyué kunfue.</verse>
				<verse number="19">Jésus séé ke: Anh bla'a su n su nh fah amun katyi swran'm bé trafue ke dyué trafue sa.</verse>
				<verse number="20">Kpekuun bé yatyili lala'm bé le, ye bé suu i suo.</verse>
				<verse number="21">Ke o oli i nyrun louun'n, o wuun swran nnyon ékun, bé ti niaan, Zébédée wa Jacques nin Jean, bé nin bé si bé ô bé alié'n nun bé su tanndan bé lala'm bé nun. Jésus flee bé,</verse>
				<verse number="22">kpekuun bé yatyii bé si nin alié'n le, ye bé suu i suo.</verse>
				<verse number="23">Jésus wlanwlan Galilée akpasua'n kwlaa su, o klé liké Nyanmien sua'm bé nun, o kan Nyanmien i siéle'n i dyasin fe'n klé bé, ye o wié tukpatye kwlaa b'o ô swran'm bé wun'n nin bé wunnen ya'n kwlaa.</verse>
				<verse number="24">I dunman'n fuli Syrie men wunmuan'n nun. Bé faa bé kwlaa nga tukpatye fanunfanun ô bé wun'n, bo bé wunnen yô bé ya'n, nin bé bo asie usu a satyi bé'n, nin fiaunfue nin bubuwafue mun blelii, nan wa yô bé dyuédyué.</verse>
				<verse number="25">Swran kpanngban kpa bé fin Galilée nin Klo Blu asa'n su, nin Jérusalem, nin Judée akpasua'n su, ye Jourdain'n i sin lo bé su i su.</verse>
			</chapter>
			<chapter number="5">
				<verse number="1">Ke Jésus wuun swran kpanngban so mun'n, o fuu ôka kun su. Ke o traan asé'n, i sonnzonfue'm bé be i wun le,</verse>
				<verse number="2">ye o bôô bé liké kléle'n bôo, o sé bé ke:</verse>
				<verse number="3">Bé nga bé si ke bé di Nyanmien ninngé'm bé yale'n, bé lie su ti yé, afin Nyanmien men'n nun ninngé kpakpa'm bé ti bé lie!</verse>
				<verse number="4">Bé nga bé wla a bô'n, bé lie su ti yé, afin Nyanmien wa fonvo bé!</verse>
				<verse number="5">Bé nga bé ti weteefue'n, bé lie su ti yé, afin men'n o wa yô bé lie!</verse>
				<verse number="6">Bé nga bé kônvi so Nyanmien klun sa yôle'n ke awé nin nzué wé kun swran sa'n, bé lie su ti yé, afin bé klun wa dyo!</verse>
				<verse number="7">Be nga bé si aunnvue'n, bé lie su ti yé, afin Nyanmien wa si bé aunnvue!</verse>
				<verse number="8">Bé nga sa te fi nu'an bé awlen'n nun'n, bé lie su ti yé, afin bé wa wun Nyanmien!</verse>
				<verse number="9">Bé nga bé ti nda siésiéfue'n, bé lie su ti yé, afin Nyanmien wa fle bé i mma mun!</verse>
				<verse number="10">Bé nga bé klé bé yale Nyanmien klun sa yôle'n ti'n, bé lie su ti yé, afin Nyanmien nen'n nun ninngé kpakpa'm bé ti bé lie!</verse>
				<verse number="11">Ke béh keh amun nzôwa, bo béh kléh amun yale, bo béh tonh amun suen tete'n kwlaa n dunman nun'n, amun lie su ti yé,</verse>
				<verse number="12">yele ke amun mô'n o wa yô dan nyanmien su lo. I so'n ti, man amun klun dyo, man amun wun blibli amun. Afin laa ke bé kléé Nyanmien nuan idyofue'm bé yale soo, i sin nan ba wu amun.</verse>
				<verse number="13">Amun ye an ti ke ndyin sa men'n nuon. ?Sannge se ndyin'n i ta'n kpo'n, nzu ye béh fah yô nan wa yô fe ékuon? O yô'a sa fi yé kun, san blô ke béh yih io, ye swran'm béh tiatiah su.</verse>
				<verse number="14">Amun ye an ti ke kannin sa men'n nuon. Klo b'o ô ôka su'n, o fiaman.</verse>
				<verse number="15">Kusu bé soman kannin siémen se bô, sannge bé fa sié liké su nglô, nan o kpadya bé kwlaa nga bé ô sua lo'n bé nyrun.</verse>
				<verse number="16">I kunngba nion, anh yô ke kannin sa swran'm bé nyrun, man bé wun amun nyôlie kpa'n nan bé manman amun Si b'o ô nyanmien su lo'n.</verse>
				<verse number="17">Nanh an bu i ke m baa moïse mmla'n nin Nyanmien nuan idyofue'm bé nde'n bé su nunnunle, bé nun yiyile ye m balio.</verse>
				<verse number="18">Afin nanwle, bé su nunnunman mmla'n i nun fluwa mma kaan kun annze i nun nde kaan kun lélé san ke nglô'n nin asie'n bé nu'an le kun'n. Sen i kwlaa so'n oh kpenh su.</verse>
				<verse number="19">I so'n ti swran ng'o ton mmla i nun kun, kannze i nun kan kpafue'n bobo'n, nan o klé swran mun ke bé yô i kunngba so'n, o wa yô bé bo Nyanmien sié bé'n, bé nun kaan kpa, sannge swran ng'o fa bé su, nan o klé swran mun ke bé fa su'n, o wa yô bé bo Nyanmien sié bé'n bé nun swran dan.</verse>
				<verse number="20">Afin nh kanh klé amun ke, se amun nzuen'n wa yô'a kpa a tra'a mmla kléfue nin Pharisifue'm (*f4*) bé lie'n, an su yô'a men nga Nyanmien sié'n i nunfue mlonmlon.</verse>
				<verse number="21">An tii i ke bé kan kléé laafue mun ke: «Nanh kun swran». Se swran kun kun swran'n, béh feh ko dyole difue'm bé dyasu.</verse>
				<verse number="22">Sannge n lie'n, nh nh kanh klé amun ke, swran kwlaa ng'o fe i niaan wun ya [ngben'n], béh feh ko dyole difue'm bé dyasu. Ye swran ng'o kpe i niaan nzôwa'n, béh feh ko dyole difue dandan'm bé dyasu. Swran ng'o sé i niaan ke: Sinnglinfue'n, béh feh ko nyrennen lika'n i sin'n nun lo.</verse>
				<verse number="23">I so'n ti, se ah fah liké wié kô man Nyanmien'n, bo a dyu i sowle le, nan o wla kpen su ke o wun nde ô o niaan wié klun'n,</verse>
				<verse number="24">yatyi liké so'n le, anh kô siésié amun afien ka, i sin bla'a fo o liké so'n man.</verse>
				<verse number="25">Ke a nin a sanmanfue'n an te ô atin'n nun'n, anh siésié nde so'n wetee su ndende nan wa fa'a o a ma'an dyole difue'n, nen i kusu wa fa'a o a wla'a sôndya'n sa nun, nan wa wla'a o bisua'n ti.</verse>
				<verse number="26">Nanwle, a su fi'an lo fitéman, lélé san a wié i kale'n kwlaa tua, bablu kun bo su kaman.</verse>
				<verse number="27">An tii i ke bé séé ke: «Nanh kunnde bla o yi bô annze bian o wun bô.»</verse>
				<verse number="28">Sannge n lie'n, nh kanh klé amun ke, swran kwlaa ng'o wun bla kun b'o bu i kunndele akunndan'n, wuun wa kunnde bla so'n.</verse>
				<verse number="29">Se o nyinma fama'n man a sa te'n, tu yi blô mmua. O flunman ke o wunnen'n i lika kun di le, tra ke Nyanmien fo o wunmuan'n ti nyrennen lika'n nun'n.</verse>
				<verse number="30">Se o sa fama'n man a yô sa te'n, kpe ti blô mmua. O flunman ke o wunnen'n i lika kun di le, tra ke o wunmuan'n wo nyrennen lika'n nun'n.</verse>
				<verse number="31">Bé keen ékun ke: «Swran kwlaa ng'o yre i yi'n, mon o men i fluwa b'o klé ke wa yre.»</verse>
				<verse number="32">Sannge n lie'n, nh kanh klé amun ke, swran kwlaa ng'o yre i yi se nanh bian kunndele ti'n, o man bla so'n oh yôh bla b'o kunnde bian i wun bô, ye swran ng'o dya bla bo ba yre'n, wuun wa kunnde swrani.</verse>
				<verse number="33">An tii i ékun ke bé kan kléé laafue mun ke: «Nanh ta nda ngben, sannge nda nga a ta é Min Nyanmien'n, yô»</verse>
				<verse number="34">Sannge n lie'n, nh kanh klé amun ke, nanh an ta swran fi nda mlonmlon, nanh an fle nyanmien su lo'n bé di, afin o ti Nyanmien Kpli'n i bia.</verse>
				<verse number="35">Ye nanh an fle asie'n bé di, afin o ti Nyanmien Kpli'n i dya takatakawle, annze Jérusalem, afin o ti Famien Dan'n i klo.</verse>
				<verse number="36">Ye nanh ta o bobo wun nda, afin a kwla yô'a o ti ndre kun ufué annze blé.</verse>
				<verse number="37">Se an sé ke, iyô'n, mon o ka su, ye se an sé ke, tyetye'n, mon a ka su, afin nde nga bé kan gua su'n o fin Klunwifue'n.</verse>
				<verse number="38">An tii i ke bé séé ke: «Se swran bô o nyinma'n, bô i lie'n sié i ôsu, se swran tu o dyé'n, tu i lie'n sié i ôsu.»</verse>
				<verse number="39">Sannge n lie'n, nh kanh klé amun ke, se swran yô o te'n, nanh yô i wié, se swran kpatyi o fuka fama'n su'n, katyi be'n kusu men.</verse>
				<verse number="40">Se swran wié sanman o, nan i waan oh déh o trale'n, fo o kôndrô'n nannan su men.</verse>
				<verse number="41">Se swran wié mian o ke a sunmen lika kilo kun'n, sunmen dyu kilo nnyon.</verse>
				<verse number="42">Swran ng'o sre o liké'n fa men, ye swran ng'o klô ke o fe liké o sa nun'n, nanh katyi o sin sii.</verse>
				<verse number="43">An tii i ke bé séé ke: «Klô o wiéngu,» ye kpo o kpofue.</verse>
				<verse number="44">Sannge n lie'n, nh kanh klé amun ke, anh klô amun kpofue mun, ye [bé nga bé wua amun amuen'n, anh yra bé nguan. Bé nga bé kpo amun'n, anh yô bé kpa,] ye [bé nga bé yô amun tete] bo bé klé amun yale'n, anh sre Nyanmien ke o nian bé su.</verse>
				<verse number="45">I so'n nun amun wa yô amun Si b'o ô nyanmien su lo'n i mma mun, afin o bô wia'n man bé bo bé ti te'n nin bé bo bé ti kpa'n, ye o to nzué'n man nanwlefue nin bé bo bé ti'a nanwlefue'n.</verse>
				<verse number="46">?Afin se an klô amun klôfue'm bé ngunmin'n, nzu liké ye amunh nyenh io? ?Guabô sika défue mun bobo bé klô'a bé klôfue mun?</verse>
				<verse number="47">?Se an yô amun niaan'm bé ngunmin bé liké'n, wuun nzu liké dan ye amuan yôo? ?Bé bo bé ti'a Juif'n bobo bé yô'a bé niaan'm bé liké</verse>
				<verse number="48">I so'n ti, anh yô swran kpa ke amun Si b'o ô nyanmien su lo'n ti kpa'n sa.</verse>
			</chapter>
			<chapter number="6">
				<verse number="1">Anh nian amun wun ke nanh an yô amun sa kpa bo Nyanmien sule'n ti ye an yô'n, swran'm bé ti. Se an yô so'n, an su nya'an liké fi amun Si b'o ô nyanmien su lo'n i sa nun.</verse>
				<verse number="2">I so'n ti se ah tyeh yalefue liké'n, nanh bô i ndôlô ke dunman klôfue'm bé yôé Nyanmien sua'm bé nun nin atin'm bé su, ke swran'm bé wun bé nan bé yi bé aye'n bé lie'n sa. Nanwle, mô nga bé kô yô bé'n, ye bé yôô bé leo.</verse>
				<verse number="3">Sannge o lie'n, se ah fah liké man yalefue'n, nanh mon o sa be'n si ng'o sa fama'n yô'n</verse>
				<verse number="4">nan liké nga a fa man yalefue'n wa yô nvialie nun, nan o Si b'o wun nvialie nun sa'n wa yô o mô.</verse>
				<verse number="5">Ke amun nin Nyanmien amunh kôkôh yale'n, nanh an yô ke dunman klôfue'm bo bé klô nglô dyranle Nyanmien sua'm bé nun nin klo'n nun anngonda'm bé su ke swran'm bé wun bé ke bé yô bé'n, ye bé yôô bé leo.</verse>
				<verse number="6">Sannge o lie'n, ke a nin Nyanmien amunh kôkôh yale'n, wlu o sua ba'n nun lo nyin anuan'n nan a nin o Si b'o ô nvialie nun'n, amuan idyo, ye o Si b'o wun nvialie nun sa'n, o wa yô o mô.</verse>
				<verse number="7">Ke amun nin Nyanmien amunh kôkôh yale'n, nanh an kan nde kunngba'n flannun ke bé bo bé ti'a Juif'n bé yô'n sa, afin bé bu ke se bé kan nde kpanngban'n, ye Nyanmien tioh.</verse>
				<verse number="8">Nanh an fa bé nzuen'n mlonmlon, afin amun Si si liké nga amun sa mien i wun'n i sin nan amuan séé</verse>
				<verse number="9">I so'n ti, amun lie'n anh sé ke: É Si bo a ô nyanmien su lo'n man é bô o dunman fe,</verse>
				<verse number="10">mon o siéle ble'n dyu, man é bo é ô asie'n su wa'n, é yô o klun sa ke bé bo bé ô nyanmien su lo'n, bé yô'n sa.</verse>
				<verse number="11">Man é alie ng'o dyu é nde'n.</verse>
				<verse number="12">Yatyi sa nga é yô wo'n tye é, ke é yatyi, bé o bé yô é te'n, bé lie'n tye bé'n sa.</verse>
				<verse number="13">Nanh yatyi é le man Lakafue'n laka é, sannge kpla é wun. [Afin a ti kpli, a sié liké'n kwlaa, ye manmanle'n ti o lie tititi. Mon o yô so.]</verse>
				<verse number="14">Se an yatyi sa nga swran'm bé yô amun'n tye bé'n, amun Si b'o ô nyanmien su lo'n, i kusu oh yatyih amun lie'n tye amun</verse>
				<verse number="15">Sannge se an yatyi'a sa nga swran'm bé yô amun'n tye'a bé'n, amun Si kusu su yatyi'a amun lie'n tye'a amun.</verse>
				<verse number="16">Se amunh kpeh sre nun ke amun nin Nyanmien amunh kôkôh yale'n, nanh an mlan amun nyrun ke dunman klôfue'm bé yô'n, bé yô bé wun fien bé fa klé swran mun ke bé su kpe sre nun. Nanwle, mô nga bé kô yô bé'n, ye bé yôô bé leo.</verse>
				<verse number="17">Sannge o lie'n, se ah kpeh sre nun ke a nin Nyanmien amunh kôkôh yale'n, wunnzin, guo o ti'n su blofue nzué, tôli nun</verse>
				<verse number="18">nan wa yô'a ke a su fo o wun klé swran mun ke a su kpe sre nun. Sannge fo o wun klé o Si b'o ô nvialie nun'n, ye o Si b'o si nvialie nun sa mun'n, o wa yô o mô.</verse>
				<verse number="19">Nanh an sié amun awlen su ninngé'm bé wa, afin nvole nin annganblale bé satyi bé, ye awiéfue'm bé bu anuan'n bé wua asie'n su wa.</verse>
				<verse number="20">Sannge anh sié amun awlen su ninngé mun nyanmien su lo, lo lie'n nvole nin annganblale satyiman liké, ye awiéfue'm bé bu'a anuan'n bé wuaman.</verse>
				<verse number="21">Afin lika nga wo awlen su ninngé'n wô le'n, le ye wo akunndan'n wôo.</verse>
				<verse number="22">Bé wunnen'n i kannin yele bé nyinma, i so'n ti, se o nyinma'n ti kpa'n a wun asé wéiin,</verse>
				<verse number="23">sannge se o nyinma'n ti'a kpa'n, a wu'an asé mlonmlon. Ye o kannin nga a lafi su ke o kpadya o nyrun'n, se o kpadyaman'n, i aôsin'n ti te!</verse>
				<verse number="24">Swran kun min kwla yô'a nnyon, san oh kpoh kun, oh klôh kun, oh feh i wun mantan kun, ye oh yôh kun finfin. An kwla yô'a Nyanmien i swran, nan amun kunngba'n amuan yô sika'n i klôfue.</verse>
				<verse number="25">I so'n ti, nh kanh klé amun ke, nanh an kôkô ninngé bo an lemen'n ti sé ke: ?Nzu ye é dio? [?Nzu ye é noon?] annze, ?É nyan tannin nin ye é klaa? ?Nguan nde'n ti'a tyinndyin tra'a alie'n? ?Bé wunnen'n ti'a kpa tra'a tannin?</verse>
				<verse number="26">Anh nian anunman'm bo bé tu sin'n, bé gua'a awié, be kpe'a awié guemen tanngannin nun, sannge amun Si b'o ô nyanmien su lo'n ta bé. ?An ti'a kpa tra'a bé?</verse>
				<verse number="27">Amun nun ônin ye i kôkôle nun o kwla gue i afue'n su bo kaan?</verse>
				<verse number="28">?Ye nzu ti ye an kôkô trale tio? Anh nian waka nyre bo bé ô blô lo'n, bé di'a fié, bé tô'a dyésé.</verse>
				<verse number="29">O nin i se'n ngba, anh nian, Salomon bobo o nin i anyanbéun'n kwlaa wa kla'a bé nun wafa kun i wunsu tannin lé.</verse>
				<verse number="30">?Se Nyanmien yô idyré'n bo nde bé ô blô lo bo ainman béh guah bé sin nun'n bé klaan ke nga sa'n, o su kata'a amun wun so kpe blu? ?An lafi'a Nyanmien su?</verse>
				<verse number="31">I so'n ti, nanh an kôkô sé ke: ?Nde nzu ye é dio? annze, ?Nzu ye é noon? annze, ?Nzu ye é klaa?</verse>
				<verse number="32">Liké so'n kwlaa bé bo bé su'a Nyanmien'n bé ye bé kunndeo. Nanh an yô so, afin amun Si b'o ô nyanmien su lo'n si ke amun sa mian liké so'm bé wun.</verse>
				<verse number="33">Anh dun mmua fa amun wun man Nyanmien mon o sié amun, ye anh yô i klun sa'n, i sin o wa fa ninngé so'n kwlaa uka su man amun.</verse>
				<verse number="34">I so'n ti, nanh an kôkô ainman lie'n ti, afin ainman bobo ye o kunnde i wun likéo. Tyen ba kun nun afe'n o dyu tyen so'n nun.</verse>
			</chapter>
			<chapter number="7">
				<verse number="1">Nanh an bu swran fo man Nyanmien bu amun fo. Fo kunngba nga an fa bu swran'n, ye Nyanmien wa fa bu amuon,</verse>
				<verse number="2">ye liké kwlaa nga an sé ke, se swran yôo o ti kpa'n, i kunngba so'n ye Nyanmien wa sé amun ke an yôo.</verse>
				<verse number="3">?O yô se ye a wun wla'n b'o ô o niaan i nyin su'n sannge a wu'an dyanvle'n b'o ô o bobo o nyinma su nion?</verse>
				<verse number="4">?O yô se ye a sé o niaan ke: Dyran man n yi o nyin su wla'n, sannge dyanvle ô o bobo o nyin su nion?</verse>
				<verse number="5">Dunman klôfue, yi dyanvle'n b'o ô o nyin su'n ka, nan a wun asé a yi o niaan'n i nyin su wla'n.</verse>
				<verse number="6">Nanh an fa ninngé ng'o ti Nyanmien lie'n man alua mun, ye nanh an fa amun nennglenman'n gua kokoti'm bé bô, man bé tiatia bé su, bé kpe bé nyin amun su, bé to amun su.</verse>
				<verse number="7">Anh sre, béh fah man amun, anh kunnde, amunh nyenh, anh bôbô, béh tikéh amun anuan.</verse>
				<verse number="8">Afin swran kwlaa ng'o sre liké'n, bé men, swran ng'o kunnde liké'n, o nyen, ye swran ng'o bôbô anuan'n, bé tiké.</verse>
				<verse number="9">?Amun nun ônin ye se i wa sé i ke o men i kpaun'n, o fa yebue men io?</verse>
				<verse number="10">?Annze se o sé i ke o men i kpatra'n o fa wuô men io?</verse>
				<verse number="11">Se amun bo an ti te'n, an fa liké kpa tye amun mma mun'n, wuun amun Si b'o ô nyanmien su lo'n i kusu oh fah liké kpa man bé nga bé sre i'n kpe blu.</verse>
				<verse number="12">Liké kwlaa nga an klô ke swran yô man amun'n, anh yô i kunngba so'n man bé, i ye o ti Moïse mmla nin Nyanmien nuan idyofue'm bé nde nion.</verse>
				<verse number="13">Anh sin anuan fii'n nun, afin se bé sin anuan tetre'n nun'n, bé kpen atin dan'n bo i awiélie ti nyrennen'n nun, ye bé nga bé fa su'n, bé sonnin.</verse>
				<verse number="14">Sannge anuan nin atin nga bé sin nun bé nyan nguan'n bé ti kaan, ye bé nga bé kunnde bé wuin'n, ba sonman.</verse>
				<verse number="15">Anh sasa amun wun bé nga bé ton bé wun suen ke bé ti Nyanmien nuan idyofue'n bé lika. Bé fa bua kplô wla bé wun, bé ba amun wun, sannge bé ti gbôklô bé satyi nnen mun.</verse>
				<verse number="16">Bé nzuen'n ye amunh fah si béo. ?Bé kô ti lômin, lôlô su? ?Bé kô ti blofue aloma aintonman su?</verse>
				<verse number="17">I kunngba nion, waka kpa kwlaa su mma kpakpa, sannge waka b'o ti'a kpa'n kusu o su'a mma kpakpa.</verse>
				<verse number="18">Waka kpa'n kwla su'a mma tete, ye waka b'o ti'a kpa'n kwla su'a mma kpakpa.</verse>
				<verse number="19">Waka kwlaa b'o su'a mma kpa'n bé kpe yii sin nun.</verse>
				<verse number="20">I so'n ti, bé nzuen'n ye amunh fah si béo.</verse>
				<verse number="21">Nanh swran kwlaa nga bé fle min bé Min'n bé ngba ye béh yôh men nga Nyanmien sié'n i nunfueo, san swran ng'o yô min Si b'o ô nyanmien su lo'n i klun sa'n, i ye oh yôh men so'n nunfueo.</verse>
				<verse number="22">Tyen so'n nun swran kpanngban kpa bé wa usa n ke: ?Nannan, Nannan, o dunman nun ya ka'an Nyanmien nde? ?O dunman nun ya fua'an asie usu? ?Ye o dunman nun ya yô'a sa kéklééklé mun?</verse>
				<verse number="23">Ye nh séh bé ke: Amun bo an satyi mmla'n, anh fa dyaô min wun le. N si'a amun mlonmlon.</verse>
				<verse number="24">I so'n ti, swran kwlaa ng'o tié nde nga n ken ye'n, nan o fa su'n, o ti ke ngwlelefue b'o kpleen i sua yebue su'n sa.</verse>
				<verse number="25">Nzué'n toli, o yii lika'n, ye aunngban'n fitaa sua so'n, sannge wa buman, yele ke bé kpleen yebue su.</verse>
				<verse number="26">Sannge swran ng'o tié nde nga n ken ye'n b'o fa'a su'n, o ti ke sinnglinfue b'o kpleen i sua'n aunnyan'n nun'n sa.</verse>
				<verse number="27">Nzué'n toli, o yii lika'n, ye aunngban'n fitaa sua so'n, nan wa bu mlonmlonmlonmlon.</verse>
				<verse number="28">Ke Jésus kan nde so'n kléé swran mun wiéli'n, fo so'n b'o tuu bé'n o bôô bé nuan,</verse>
				<verse number="29">afin fo wafa ng'o fa tu bé'n nin bé mmla kléfue'm bé lie'n ti'a kun, yele ke i le'n klé ke o le sin dyranfue.</verse>
			</chapter>
			<chapter number="8">
				<verse number="1">Ke Jésus fin ôka'n su lo dyrali'n, swran kpanngban kpa bé suu i su.</verse>
				<verse number="2">Kôkôwéfue kun wa kôtôô i bô, o sre i ke: Ndya yatyi, yô man n kôkôwé'n wié wéiin.</verse>
				<verse number="3">Jésus tinnge i sa'n kenniin, o sé i ke: Man ti, mon o kôkôwé'n wié wéiin. Kpekuun kôkôwé'n wa wié i wun.</verse>
				<verse number="4">Ye Jésus sé i ke: Man sa so'n tran o klun, nanh kan klé swran fi, sannge fo o wun kô klé Nyanmien nyrun dyranfue'n, nan fo o wun asô bôle liké nga Moïse kléli'n fa man, man bé wun ke w'a yô dyuédyué</verse>
				<verse number="5">Ke Jésus dyuu Capernaüm b'oh wluh klo nun'n, sôndya ya sukpen kun bee i wun le o kan klé i aunnvue su ke:</verse>
				<verse number="6">Ndya, n gbanflen'n wa bubu o la awlô lo, i wunnen'n yô i ya dan kpa.</verse>
				<verse number="7">Jésus sé i ke: É wo, nh kôh yô i dyuédyué.</verse>
				<verse number="8">Sôndya ya sukpen'n sé ke: Nannan, o ti'a bo a tu o dya ko min awlô loo, sannge kan nde kpole kunngba tye, ye n gbanflen'n yôh dyuédyué.</verse>
				<verse number="9">Afin m bo swran'm bé sié min'n, n kusu n sié sôndya mun, se n sé kun ke o o'n, o ko, ye se n sé kun ke o bla'n o ba. Se n sé n gbanflen'n ke o yô liké wié'n, o yô.</verse>
				<verse number="10">Ke Jésus tii nde so'n, o bôô i nuan dan kpa, ye o sé bé nga bé su i su so'n bé ke: Nanwle, Israël nvlé'n nun bobo man wu'an swran fi b'o lafi n su dan ke nga saa.</verse>
				<verse number="11">Nh kanh klé amun ke, swran sunman bé wa fin wia afilie nin wia atolie béh bah, bé nin Abraham, nin Isaac, nin Jacob béh tranh table'n su Nyanmien men'n nun.</verse>
				<verse number="12">Sannge bé wa fa bé nga bé ti diéwa men so'n nun'n yi bé guasu lo aôsin'n nun, kan béh sunh, béh dih bé dyé lo'n.</verse>
				<verse number="13">I sin Jésus séé sôndya ya sukpen'n ke: Ko mon o yô ke a lafi n su dyu'n sa. Ye i ôsu kunngba'n nun i gbanflen'n yôô dyuédyuéo.</verse>
				<verse number="14">I sin Jésus wluu Pierre awlô lo, o wuun ke ayre a gue i sia bla'n wun, wa la.</verse>
				<verse number="15">O uti i sa'n, ye ayre'n tuu i wuon. O dyaôli, nan wa kunnde liké a men.</verse>
				<verse number="16">Ke alie dyoli'n, bé fa swran sunman bo asie usu a satyi bé'n blee Jésus. Ke o idyoli asie usu so mun'n, bé dyaô swran'm bé su, ye o yôô tukpatyefue'n kwlaa bé dyuédyué.</verse>
				<verse number="17">I so'n nun nde nga Nyanmien nuan idyofue Ésaïe kenniin ke: «I bobo faa é wunnen ya'n, ye o fa é tukpatye'n suali'n,» o kpeen su.</verse>
				<verse number="18">Ke Jésus wuun swran kpanngban bo bé sin yie le'n, o sé ke: Man é sin nzué'n bué kun lo.</verse>
				<verse number="19">Mmla kléfue kun bee i wun le, o sé i ke: Ndya, lika kwlaa bo a ko'n min nin wo éh koh.</verse>
				<verse number="20">Jésus séé i ke: Sôlôngbi'm bé le kunman la nun, ye anunman'm bo bé tu sin'n bé le lawle, sannge m bo n katyii Swran'n n le'a lika bo n la nun dé wunmien bo kaan.</verse>
				<verse number="21">I sonnzonfue'm bé nun kun kusu sé i ke: Ndya, man min atin man n kô sié n si ka.</verse>
				<verse number="22">Sannge Jésus sé ke: Su n su. Yatyi bé bo bé wu'n man bé sié bé swran mun.</verse>
				<verse number="23">Jésus fuu alié'n nun, nan i sonnzonfue'm ba fu i sin.</verse>
				<verse number="24">Kpekuun aunngban dan kpa kpee fete'n su, o man nzué'n bô tra alié'n su, sannge o su lafi.</verse>
				<verse number="25">I sonnzonfue'm bé wunngéé i wun le bé tinngélii, bé sé i ke: Nannan, dé é ô é su wu ô!</verse>
				<verse number="26">O usaa bé ke: ?Nzu ti ye sre kun amuon? ?An lafi'a n su tio? O dyaôli, o idyoli aunngban'n nin nzué'n, nan ba dyran diin.</verse>
				<verse number="27">Bé nuan bôô bé wun, nan ba usa bé wiéngu ke: ?Nzu swran yele nga bo aunngban'n nin nzué'n nin nzué'n bobo bé srôé soo?</verse>
				<verse number="28">Ke o dyuu nzué'n i bué kun Gadarafue'm bé men'n nun'n, swran nnyon bo asie usu satyii bé'n bé fin ndia su sua'm bé wun lo bé bee i atin kpale. Bé liké yôle yô ya kpa, o man swran fi kwla si'an le.</verse>
				<verse number="29">Bé kpan use i ke: ?Nyanmien Wa Yasua, nzu nde ye o ô é nin wo yé afieon? ?A baa ke a wa dun mmua klé é nyrennen, nan é nyrennen kléle ble'n wa dyu?</verse>
				<verse number="30">Kokoti fi dan kpa kun bé ô mmua lo bé su didi.</verse>
				<verse number="31">Asie usu'm bé sree Jésus kpa ke: Se a kan é bô'n man é atin man é kô wlu kokoti fa nga'm bé nun.</verse>
				<verse number="32">O séé bé ke: Anh wo! Nan ba dyaô bé su ba kô wlu kokoti so'm bé nun. Ye kokoti akpasua wunmuan so'n bé wanndi trôô fete'n i tyéndyé'n b'o séli pia'n, nan ba gua nzué'n nun ba wu.</verse>
				<verse number="33">Bé nga bé kankan bé'n bé wanndi oo klo lo bé bô kaan sa kwlaa ng'o yôô kokoti mun'n o nin sa ng'o yôô swran bo asie usu'm bé satyii bé'n kléé bé.</verse>
				<verse number="34">I so'n ti, klofue'n kwlaa bé fité oo Jésus atin kpale. Ke bé nin i yiali'n, bé sree kpa ke o dyaô bé men'n nun.</verse>
			</chapter>
			<chapter number="9">
				<verse number="1">Jésus fu alié'n nun o kpee fete'n, o se i sin i klo lo.</verse>
				<verse number="2">Bé sua bubuwafue kun te nun blelii. Ke Jésus wuun ke bé lafi i su'n, o séé bubuwafue'n ke: N wa, guo o wla asé, sa nga a yôli Nyanmien'n wa yatyi a tye o.</verse>
				<verse number="3">Ke o séé i so'n, mmla kléfue wié'm bé bu i akunndan sé ke: Bian nga satyi Nyanmien dunman.</verse>
				<verse number="4">Jésus wuun bé akunndan'n, nan wa sé ke: ?Nzu ti ye amun akunndan'n ti te soo?</verse>
				<verse number="5">?Ke bé sé ke, Nyanmien a yatyi sa nga a yôlii'n wa tye o'n, annze, dyaô nanti ko'n, i nnyon'n ônin ye i kanle ti popo tra kuon?</verse>
				<verse number="6">Anh dyran man n klé amun wéiin ke m bo n katyii Swran'n n le atin asie'n su wa bo n yatyi sa nga bé yô Nyanmien'n tye bé. O sé bubuwafue'n ke: Dyaô fo o te'n ko wo awlô.</verse>
				<verse number="7">O dyaôli, nan wa o i awlô.</verse>
				<verse number="8">Ke swran'm bé wuun i so'n, sre kuun bé, bé manman Nyanmien b'o tin swran mun ke nga sa'n.</verse>
				<verse number="9">Ke Jésus fin le oo i nyrun lo kan'n, o wuun bian kun bé flee Matthieu, o dé guabô sika, o ti i dyunman diwle le. Jésus séé i ke: Bla'a su n su. Ye o dyaô wa suu i suo.</verse>
				<verse number="10">Ke Jésus nin i sonnzonfue'm bé ô awlô lo bé di liké'n, guabô sika défue nin sa tete yôfue kpanngban bé nin i ye bé di liké nion.</verse>
				<verse number="11">Ke Pharisifue'm (*f4*) bé wuun i so'n, bé usee i sonnzonfue'm bé ke: ?Nzu ti ye amun si nin guabô sika défue nin sa tete yôfue mun di likéo?</verse>
				<verse number="12">Jésus tii nde so'n, nan wa sé bé ke: Nanh swran ng'o ti dyuédyué ye o ko ayréfue sion, sannge tukpatyefue ye o koo.</verse>
				<verse number="13">Anh wo kô bu nde nga bé kan sé ke: «Bé wun aunnvue sile'n yô n fe tra n sole'n» i akunndan, amunh wunh i wle, afin man ba'a nanwlefue'm bé flele, sannge sa tete yôfue mun ye m baa bé fleleo.</verse>
				<verse number="14">Ye Jean sonnzonfue'm bé baa Jésus wun le bé usee i ke: ?O yô se ti ye é nin Pharisifue mun é kpe sre nun, bo o lie'm bé kpe'a wiéo?</verse>
				<verse number="15">Jésus sé bé ke: ?Se yasua kun su fa atonvle'n b'o nin i dyanvue'm b'o yiaa bé'n bé te ô le'n, bé wla bô? Lé kun bé wa dé yasua so'n bé sa nun, ble so'n nun ye béh kpeh sre nuon.</verse>
				<verse number="16">Swran fi fa'a tannin sin ufle bo bé nian kpu'e lé'n ta'a trale nvuen nun, afin se bé fa ta nun so'n, oh tyuentyuenh tannin nvuenfue'n oh titih, ye i titile'n oh yôh te tra laa'n.</verse>
				<verse number="17">Bé fa'a du vin lofle kusu gua'a kplô kôtôkun nvuen nun, se bé fa gua nun so'n, ke oh kétéh'n, kôtôkun'n kpukéh, oh satyih, ye du vin'n guah. Sannge bé fa du vin lofle'n gue kplô kôtôkun b'o ti ufle'n nun ye i nnyon'n ka leo.</verse>
				<verse number="18">Ke Jésus nuan te ô nde'n su'n, Nyanmien sua sukpen kun bee i wun le, o kôtôô i bô o sé ke: N wa bla'n wa wu ityra'n, sannge bla'a fo o sa fue i su ye oh tyenh.</verse>
				<verse number="19">Jésus dyaôli, nan o nin i sonnzonfue mun ba su i su.</verse>
				<verse number="20">Ke béh koh'n bla kun bo mannza tennden too i wun wa di afue blu-nin-nnyon'n, o baa Jésus sin le, o ken i trale'n i nuan ndyole'n.</verse>
				<verse number="21">Afin bla so'n sé ke: Se n kwla ken i trale'n bo tye'n, nh yôh dyuédyué.</verse>
				<verse number="22">Jésus kpee i nyin, ke o wunniin'n, o sé ke: N wa bla, guo o wla asé, ke a lafi n su ke n kwla yô o dyuédyué'n ti, w'a yô dyuédyué. Nan bla so'n wa yô dyuédyué i ôsu kunngba'n nun.</verse>
				<verse number="23">Ke Jésus dyuu Nyanmien sua sukpen'n i awlô lo b'o wuun kété bôfue nin swran bo bé bôfue nin swran bo bé bô auyé'n, o sé ke:</verse>
				<verse number="24">Anh fité, ba'n wa wuman, lafile ye o su lafio. Nan ba srii.</verse>
				<verse number="25">Ke o kaan swran'm bé bô'n, o wluu sua lo, o so talua kan'n i sa, nan wa dyaô.</verse>
				<verse number="26">Nde so'n truu men so'n i akpasua'n kwlaa su.</verse>
				<verse number="27">Ke Jésus koh'n, anyansifue nnyon bé su i su bé kpan sé ke: David Anunman si é aunnvue yô é yé!</verse>
				<verse number="28">Ke Jésus dyuu awlô lo'n, anyansifue'm bé wunngéé i wun le, nan wa usa bé ke: ?An lafi su ke n kwla yô? Bé séé i ke: Een, a kwla yô.</verse>
				<verse number="29">Ye o fe i sa fue bé nyinma'n su, o sé bé ke: Mon o yô ke an lafi n su dyu'n sa.</verse>
				<verse number="30">Ye bé wuun aséo. Jésus wlaa bé su nun kpa ke, nanh man bé kan nde so'n klé swran fi.</verse>
				<verse number="31">Sannge ke bé fitéé tye'n, bé tru Jésus dunman'n men wunmuan so'n nun.</verse>
				<verse number="32">Ke béh koh'n, swran wié'm bé fa bôbôfue kun bo asie usu satyillii'n blelii.</verse>
				<verse number="33">O fuaan asie usu so'n, nan bôbô'n wa idyo. Ke swran'm bé nuan bô bé wun'n, bé sé ke: É nian wu'an abônuan sa ke nga sa Israël men'n nun lé.</verse>
				<verse number="34">Sannge Pharisifue'm (*f4*) bé waan: Mmusu'm bé wléngbi'n i dunman nun ye o fuan asie usu muon.</verse>
				<verse number="35">Jésus wlanwlan klo dandan nin klo kanngan'm bé su, o klé bé liké bé Nyanmien sua'm bé nun, o kan Nyanmien siéle'n i dyasin fe'n klé bé, ye o wié bé tukpatye nin bé wunnen ya'n kwlaa.</verse>
				<verse number="36">Ke Jésus wuun swran mun'n bé yôé annvo, afin bé ti afefue, ba bô dyé ke bua bo bé le'a sunianfue sa.</verse>
				<verse number="37">Ye o séé i sonnzonfue'm bé ke: Fié'n wa yô yé, sannge i su dyunman difue'm ba sonman.</verse>
				<verse number="38">I so'n ti, anh sé fié ifue'n mon o fa swran ékun man bé kô di i dyunman'n.</verse>
			</chapter>
			<chapter number="10">
				<verse number="1">I sin Jésus flee i sonnzonfue blu-nin-nnyon'n, o maan bé atin ke bé fuan asie usu b'o satyi swran'n, ye bé yô bé kwlaa nga bé ti tukpatyefue'n, nin bé kwlaa nga bé wunnen yô bé ya'n bé dyuédyué.</verse>
				<verse number="2">Nian swran blu-nin-nnyon'n bo Jésus sunmaan bé'n bé dunman'n ye, Klikli'n yele Simon, i dunman ng'o nannan su'n yele Pierre, o nin i niaan André, ye Zébédée wa Jacques nin i niaan Jean,</verse>
				<verse number="3">nin Philippe, nin Barthélemy, nin Thomas, nin Matthieu guabô sika défue'n, nin Jacques Alphée wa'n, ye Thadée,</verse>
				<verse number="4">nin Simon b'o ô bé bo bé fle bé akpuéfue'n bé nun'n, nin Judas Iscariot b'o fa Jésus maan swran mun'n.</verse>
				<verse number="5">Bé blu-nin-nnyon so mun ye Jésus maan bé afotue, nan wa sunman bé nion. O sé ke: Nanh an wo bé bo bé ti'a Juif'n bé sin, ye nanh an wo Samarie klo fi su,</verse>
				<verse number="6">sannge anh wo Israël ôsu'n nun bua'm bé sin.</verse>
				<verse number="7">Ke amunh koh'n, anh kan klé swran mun ke Nyanmien i siéle ble'n wa mantan.</verse>
				<verse number="8">Anh yô tukpatyefue'm bé dyuédyué, anh tyen bé bo bé wuli'n, anh yô man kôkôwéfue'm bé kôkôwé'n wié, anh fuan asie usu mun swran'm bé su. Nyanmien fa tyee amun, an kusu anh fa tye bé.</verse>
				<verse number="9">Nanh an fa sika okwle, nin dyete ufué, nin sika mma bo kaan sa tra nun.</verse>
				<verse number="10">Nanh an fa tro, nin trale nnyon, nin ngbabua, nin kponman, afin dyunman difue'n i sa ka'a ngben.</verse>
				<verse number="11">Klo kwlaa nga an dyu su'n, se o ti dan ô, se o ti kaan ô, anh usa se swran kpa wié ô le b'o kwla siké amun'n, anh siké i wun le, anh tran le lélé san tyen nga amunh tuh amun bô klo so'n su'n.</verse>
				<verse number="12">Ke an wlu awlô lo'n, anh yô liké sé ke: Man aladyé tran awlô'n nun.</verse>
				<verse number="13">Se awlô so'n ti kpa'n, man aladyé tran nun, sannge se o ti'a kpa'n, nanh man amun nuan yrale'n yô yé.</verse>
				<verse number="14">Se bé so'a amun nun bo bé tié'a amun nde'n, anh dyaô awlô so'n nun annze klo so'n su, anh kpukpu amun dya wun ndutré'n gue le.</verse>
				<verse number="15">Nanwle, dyole dile tyen'n nun Sodome nin Gomorrhefue'm bé nyrennen lie'n oh yôh soso tra klo so'm bé lie'n.</verse>
				<verse number="16">Anh nian, amun bo an ti ke bua mun sa'n, nh sunmanh amun gbôklô'm bé afien. I so'n ti, anh yô ngwlelefue ke wuô sa, ye anh yô weteefue ke aublé sa.</verse>
				<verse number="17">Anh sasa amun wun swran'm bé lika, afin bé wa fa amun ko dyole difue'm bé dyasu, béh bôh amun nin ngblé bé Nyanmien sua'm bé nun.</verse>
				<verse number="18">Béh fah amun ko bé bo bé sié men'n nin famien'm bé dyasu min ti nan an kan min nde klé bé nin bé bo bé ti'a Juif'n.</verse>
				<verse number="19">Sannge ble nga béh sanmanh amun'n, nanh an kôkô idyole wafa nga amunh fah idyo'n, nin nde nga amunh kôh kan'n ti. Nde nga amunh kôh kan'n, Nyanmien bobo wa klé amun do kunngba so'n su.</verse>
				<verse number="20">Afin nanh amun bobo ye amunh idyooh, sannge amun Si i Wawe'n ye oh fah nde so'n wla amun nuaan.</verse>
				<verse number="21">Swran bo bé ti niaan'n, kun wa fe i niaan bian wle swran'm bé sa nun ke bé kuin, ye swran wié'm bé wa yô bé mma'm bé so wié, ba'm béh dyaôh bé si nin bé nin'm bé wun ke bé kun bé.</verse>
				<verse number="22">Swran'n kwlaa bé wa kpo amun min ti, sannge swran ng'o tre i awlen lélé dyu i awiélie'n, oh fitéh nun.</verse>
				<verse number="23">Se bé klé amun yale klo kun su'n, anh wanndi wo klo ufle su. Nanwle, an su wié'a Israël klo'm bé su wlan, nan m bo n katyii Swran'n man ba.</verse>
				<verse number="24">Swran b'o suan liké'n ti'a kpa tra'a swran b'o klé i liké'n, ye swran b'o su swran'n ti'a kpa tre'e i min'n.</verse>
				<verse number="25">Se swran b'o suan liké'n yô ke swran b'o klé i liké'n sa'n, i so'n ti kpa, ye se swran b'o su swran'n yô ke i min'n sa'n, i so'n ti kpa. Se bé flee awlô kpen'n ke Béelzébul'n, (*f7*) bé wa fle i awlôfue'm bé kusu so kpe blu.</verse>
				<verse number="26">I so'n ti, nanh an srô bé mlonmlon, afin sa kwlaa nga bé katakata su'n i wié fi su ka'a le b'o su fité'a nglôo, ye nde fi su ka'a nvialie nun bo bé su si'a nuon.</verse>
				<verse number="27">Nde nga n kan klé amun aôsin nun'n, anh ken wia nun, ye nde nga bé tu i aswré klé amun'n, anh kô bô i ndôlô.</verse>
				<verse number="28">Nanh an srô bé nga bé kun swran, bo bé kwla ku'an liké ng'o man bé fle swran i swran'n, sannge anh srô Nyanmien b'o kwlaa satyi bé nnyon'n mlonmlon nyrennen lika'n nun.</verse>
				<verse number="29">?Be yô'a ndrôfia nnyon ate bablu kun? Sannge o nin i so'n ngba, se amun Si a kpli'an su'n, bé nun kun sa toman.</verse>
				<verse number="30">Amun ti ndre'n bobo o si i nuan.</verse>
				<verse number="31">O man nanh sre kun amun mlonmlon, afin an ti kpa tra ndrôfia kpanngban.</verse>
				<verse number="32">I so'n ti, swran ng'o bô n dunman swran'm bé nyrun'n, n kusu mh bôh i dunman n Si b'o ô nyanmien su lo'n i nyrun,</verse>
				<verse number="33">sannge swran ng'o yô i wun swran'm bé nyrun ke o si'a min'n, n kusu nh kenh n Si b'o ô nyanmien su lo'n i nyrun ke n simen.</verse>
				<verse number="34">Nanh an bu i ke anuanse ye n fa baa asie'n su waa, min nin anuanse a baman, sannge kaka ye min nin i balio.</verse>
				<verse number="35">Afin m bali ba yasua nin i si, ba bla nin i nin, séwi nin i séwi bé afien satyile,</verse>
				<verse number="36">ye swran kun bobo i awlôfue mun ye bé wa yô i kpofueo.</verse>
				<verse number="37">Swran ng'o klô i si annze i nin tra min'n, o su yô'a n lie, ye swran ng'o klô i wa yasua annze i wa bla tra min'n o su yô'a n lie,</verse>
				<verse number="38">swran ng'o suemen i waka'n, nan o su'a n su'n, o su yô'a n lie.</verse>
				<verse number="39">Swran ng'o sese i nguan'n, oh kpeh i nguan'n sin, ye swran ng'o kpe i nguan'n sin min ti'n oh nyenh ékun.</verse>
				<verse number="40">Swran ng'o so amun nun'n, wuun wa so min nun, swran ng'o so min nun'n, wuun wa so Nyanmien b'o sunmannin min'n i nun.</verse>
				<verse number="41">Swran ng'o so Nyanmien nuan idyofue kun nun yele ke o ti Nyanmien nuan idyofue'n, mô kunngba nga bé fa yô Nyanmien nuan idyofue'n, béh yôéh wié, ye swran ng'o so nanwlefue kun nun yele ke o ti nanwlefue'n, mô kunngba nga bé fa yô nanwlefue'n, béh yôéh wié.</verse>
				<verse number="42">Swran kwlaa ng'o kô man bé nga bé ô ye'n, bé nun kaan kun nzué klôwa kun yele ke o ti n sonnzonfue'n ti'n, nanwle, i mô yôle'n su ka'a mlonmlon.</verse>
			</chapter>
			<chapter number="11">
				<verse number="1">Ke Jésus nin i sonnzonfue blu-nin-nnyon'n bé di ngalie so'n wiéli'n, o tu i bô le oo bé klo'm bé su liké kléle nin nde kanle.</verse>
				<verse number="2">Ke Jean ô bisua lo'n, o tii sa nga Christ yô bé'n, nan wa sunmen i sonnzonfue mun ke bé kô use i ke:</verse>
				<verse number="3">?Swran nga bé ken i nde ke oh bah'n yele wo, annze swran so'n te ô sien?</verse>
				<verse number="4">Jésus séé bé ke: Anh kô kan nde nga an tili'n nin liké nga an wunniin'n klé Jean.</verse>
				<verse number="5">Anyansifue'm bé wun asé, tyetyewafue'm bé nanti, kôkôwéfue'm bé kôkôwé'n wié, sutréfue'm bé ti sa, bé nga bé wuli'n bé tyen, ye bé bô dyasin fe'n klé yalefue mun.</verse>
				<verse number="6">Swran nga i ti nun a satyiman min ti'n, i lie su ti yé!</verse>
				<verse number="7">Ke bé oli'n, Jésus kan Jean nde kléé swran mun ke: ?Nzu ye an woo i nianle blô lo nion?</verse>
				<verse number="8">An kô nian ndema bo aunngban kédyéé'n? ?Se nanh ndema'n, wuun nzu ye an woo i nianleo? ?Swran b'o wla trale kpakpaa? Swran nga bé wla trale kpakpa'n bé ô famien'm bé awlô.</verse>
				<verse number="9">?Wuun nzu ti ye an wolio? ?An woo Nyanmien nuan idyofue nianle? Een, sannge nh kanh klé amun ke o tra Nyanmien nuan idyofue bobo.</verse>
				<verse number="10">I ye bé klee i wun nde ke: «Nian, nh sunmanh min ndôlô bôfue'n, Oh dunh mmua kô yô o nyrun atin'n kpa» nion.</verse>
				<verse number="11">Nanwle, bé kwlaa nga bla wuli bé'n, bé nun wié fi nu'an le bo i dan tra Jean baptême yôfue nion. Sannge bé nga Nyanmien sié bé'n bé nun kaanfue'n i dan tre.</verse>
				<verse number="12">Ke o fin Jean baptême yôfue'n i ble su lélé b'o fa dyu nde'n, bé fa bé wun man Nyanmien kéklé su, ye yakpafue mun ye bé man Nyanmien sié béo.</verse>
				<verse number="13">Afin Nyanmien nuan idyofue nin mmla klefue'n kwlaa bé kaan sa b'o wa yô'n i nde lélé fa dyu Jean ble su.</verse>
				<verse number="14">Se an bu i ke o ti nanwle'n, Jean so'n te o ti Élie bo bé keen i nde ke oh bah nion.</verse>
				<verse number="15">Swran ng'o si fa sié'n, mon o fa sié.</verse>
				<verse number="16">?Wan mun ye nh fah adyulisufue nga mun sunnzun béo? Bé fa ba kanngan mun bo bé ti asé guasu le bé kpan sé bé wiéngu mun ke:</verse>
				<verse number="17">É bôô kété klé amun, amuan si'a ablé, É bôô amun se, amuan bô'a auyé.</verse>
				<verse number="18">Afin Jean bali, o di'a liké, o no'an nzan swran'm bé waan, liké wié su i su.</verse>
				<verse number="19">M bo n katyii Swran'n m bali, n di liké, n non nzan, swran'm bé waan, n ti alie safue nin du vin nonfue, ye n ti guabô sika défue nin sa tete yôfue'm bé dyanvue. Nyanmien i nyôlie'n klé ke o ti ngwlelefue.</verse>
				<verse number="20">Kpekuun o su idyo klo nga i sa kéklééklé b'o yô bé'n bé su ye o yôô i dan i lika'n, yele ke klo so'm bé sufue'm ba katyi'a bé nzuen'n.</verse>
				<verse number="21">O sé ke: Chorazinfue mun, an yakô Bethsaïdafue mun, an yakô, afin se o ti ke sa kéklééklé bo bé yôô bé amun klo'n su'n ye bé yôô bé Tyr nin Sidon'n wuun lofue'm bé wasa bé wun nzuen, bé kla ôfuen ye bé katyii bé nzuen'n wa tye.</verse>
				<verse number="22">I so'n ti, nh kanh klé amun ke, dyole dile tyen'n nun Tyr nin Sidon bé nyrennen lie'n oh yôh soso tra amun lie'n.</verse>
				<verse number="23">?Capernaümfue mun an kusu, amunh tuh amun wun lélé dyu blolo lo, afin se o ti ke sa kéklééklé bo bé yôô bé amun klo'n su'n ye bé yô bé Sodome'n, wuun lélé nde o te ô le.</verse>
				<verse number="24">I so'n ti, nh kanh klé amun ke dyole dile tyen'n nun Sodome i nyrennen lie'n oh yôh soso tra o lie'n.</verse>
				<verse number="25">I ble so'n nun Jésus séé ke: N Si, o bo a ti nyanmien su lo nin asie'n bé Min'n, kwla ô, yele ke a fa ninngé nga mun fiaa ngwlelefue nin bé bo bé si sa'n bé wun, sannge a yi bé nglô kléé bé bo bé ti ke ba kanngan mun sa'n.</verse>
				<verse number="26">N Si, kwla ô, o klun sa nga a yôli'n ti.</verse>
				<verse number="27">N Si ye o fa liké'n kwlaa maan mion. Swran fi si'a Nyanmien Wa'n san i Si kunngba ye o si io, ye swran fi si'a Nyanmien Wa'n i Si'n, san Ba'n bobo o nin swran ng'o klô ke oh feh i Si'n kléé'n, bé ye bé si io.</verse>
				<verse number="28">Amun kwlaa bo an sua tro bo amuan fe'n, anh bla n sin, nh sikéh amun, ye amunh déh wunmien.</verse>
				<verse number="29">Anh fa amun ti wla n komin su waka'n (*f8*) bô, ye anh fa min nzuen'n su, afin n ti swran weteefue ye min awlen'n ti flolo. Ye amun wla wa gua asé.</verse>
				<verse number="30">Afin n komin su waka'n i suale yô fe, ye n tro'n yô'a nonnin.</verse>
			</chapter>
			<chapter number="12">
				<verse number="1">I ble so'n nun, lé kun sabbat b'o ti Juif'm bé tyen te'n bo Jésus nin i sonnzonfue'm bé sin blé b'o ti ke awié sa'n i fié nun'n, awé kuun i sonnzonfue mun, bé too blé mma i fianfianle su nan ba di.</verse>
				<verse number="2">Ke Pharisifue'm (*f4*) bé wuun i so'n bé sé Jésus ke: Nian, o sonnzonfue'm bé yô liké nga swran le'a atin ke o yôé sabbat tyen'n.</verse>
				<verse number="3">Sannge Jésus usaa bé ke: ?Ke awé kuun David nin i minnien mun'n, liké ng'o yôli'n, an nian kennge'en lé?</verse>
				<verse number="4">Ke o wluu Nyanmien sua'n nun'n, o dii kpaun bo bé fa teke Nyanmien nyrun'n, bo i bobo annze i minnien'm bé le'a atin ke bé di'n, san Nyanmien nyrun dyranfue'm bé ngunmin ye bé le atin bé dio.</verse>
				<verse number="5">?Ye ke Nyanmien nyrun dyranfue'm bé satyi sabbat'n titi Nyanmien sua dan'n nun bo bé bu'e i ke bé yô sa te'n, an nian kennge'en mmla'n nun lé?</verse>
				<verse number="6">Sannge nh kanh klé amun ke, liké ng'o ti dan tra Nyanmien sua dan'n ye o ô ye'n.</verse>
				<verse number="7">Se o ti ke an si nde nga bé kan sé ke: «Bé wun aunnvue sile'n yô n fe tra n sole'n» i bô'n, wuun an bu'a swran nga ba di'a fo'n bé fo.</verse>
				<verse number="8">Afin m bo n katyii Swran'n min ye n siéli sabbat tyen nion.</verse>
				<verse number="9">Ke o fin le'n, o oo bé Nyanmien sua'n nun lo.</verse>
				<verse number="10">Bian kun ô le i sa'n ti uwa. Bé usaa Jésus ke: ?Bé kwla yô swran dyuédyué sabbat b'o ti é tyen te'n? Bé usee i so nan bé dyran su bé senmen.</verse>
				<verse number="11">O usaa bé ke: ?Amun nun ônin ye se o le i bua ba kunngba tye b'o to kunman nun sabbat tyen'n o yimen io?</verse>
				<verse number="12">?Swran ti'a kpa tra'a bua'n kpe blu? I so'n ti, bé kwla yô sa kpa sabbat tyen.</verse>
				<verse number="13">Ye o séé bian'n ke: Tinnge o sa'n nun. O tinngee nun, nan wa yô kpa ékun ke kun'n sa.</verse>
				<verse number="14">Pharisifue'm (*f4*) bé fité kô wuun bé wun, bé kunnde i wafa nga bé dyran su fa kuin'n.</verse>
				<verse number="15">Sannge ke Jésus sii so'n, o dyaô lika so'n nun. Swran kpanngban kpa bé suu i su. O yôô bé kwlaa bé dyuédyué,</verse>
				<verse number="16">ye o wlaa bé su nun kpa ke nanh man bé kan nde so'n</verse>
				<verse number="17">nan nde nga Nyanmien nuan idyofue Ésaïe kannin'n wa kpen su. O sé ke:</verse>
				<verse number="18">«Nian n swran bo n feli i ke o su min'n ye, O ti min awlen su swran, i su ye man fa n wla'n kwlaa a guaa M man n Wawe'n beh i wun. Ye oh bôh dyole dile'n su klé nvlé mun.</verse>
				<verse number="19">O su si'a akplôwa, o su kpanman, Ye swran fi su ti'e i nen atin'n nun.</verse>
				<verse number="20">Ndema nga wa bli'n o su bumen, Ye kannin b'o fité wensren'n o su nuenmen</verse>
				<verse number="21">Lélé san o man nanwle'n kwlah, Ye nvlé'm bé wa fa bé wla gue i su.»</verse>
				<verse number="22">Ye bé fa swran kun bo asie usu a satyii b'o ti anyansifue nin bôbô'n bé bleli Jésus, o yôé dyuédyué, o man bôbô'n idyoli, ye o wuun asé.</verse>
				<verse number="23">Swran'n kwlaa bé nuan bôô bé wun, nan ba usa ke: ?Nanh David i Anunman'n ye o ô leo?</verse>
				<verse number="24">Ke Pharisifue'm (*f4*) bé tili'n, bé sé ke: Bian nga nenh i bobo fanngan nun ye o fuan asie usu muon, Béelzébul (*f7*) mmusu'm bé wléngbi'n, i dunman nun ye o fuan béo.</verse>
				<verse number="25">Ke Jésus wuun bé akunndan'n o sé bé ke: Se famien kun i swran b'o sié bé'n bé bu bé wun nun'n, i men so'n satyi, ye klo annze awlô kwlaa bo bé bu nun'n o su kwla tyeman.</verse>
				<verse number="26">Se Satan (*f6*) fuen i bobo wun'n, wuun wa bu i bobo wun nun. ?Oh yôh se ye oh kwlah sié i swran muon?</verse>
				<verse number="27">?Se n fuan asie usu mun Béelzébul dunman nun'n, wuun wan dunman nun ye amun mma'm bé kusu bé fuan béo? I so'n ti, bé ye bé wa di amun nde nion.</verse>
				<verse number="28">Sannge se Nyanmien Wawe'n i dunman nun ye n fuan asie usu mun'n, wuun Nyanmien siéle'n wa tô amun wa.</verse>
				<verse number="29">?Ye kusu, se swran kun du'an mmua tyi'a swran wunmienfue'n, oh yôh se ye oh kwlah wlu i awlô'n nun fen i bô ninngé muon? San oh tyih swran so'n, nan wa kwla fen i bô ninngé'n.</verse>
				<verse number="30">Swran ng'o nin min nu'an nun'n o ti n kpofue, ye swran ng'o nin min tienmen i nuan'n o trutru nun.</verse>
				<verse number="31">I so'n ti, nh kanh klé amun ke, Nyanmien dunman satyile kwlaa o nin sa kwlaa nga swran yôé'n, oh yatyih tyee. Sannge Nyanmien Wawe'n i dunman satyile lie'n o su yatyi tyeman lé.</verse>
				<verse number="32">Swran kwlaa ng'o kan m bo n katyii Swran'n min wun nde'n oh yatyih tyee. Sannge swran ng'o kan Nyanmien Wawe'n i wun nde'n o su yatyi tyemen ble nga nun, annze ble ng'o ba lo'n nun.</verse>
				<verse number="33">Man bé sé ke waka ng'o ti kpa'n o su mma kpakpa, annze man bé sé ke waka ng'o ti'a kpa'n o su'a mma kpakpa, afin ke waka kun ti'n, ye i mma'n tio.</verse>
				<verse number="34">?Onda mma mun, amun bo an ti swran te kpa'n, o yô se ye nde kpa kwla fin amun nuan fitéo? Afin nde kwlaa ng'o ô swran awlen'n nun'n ye o fité i nuaan.</verse>
				<verse number="35">Swran kpa'n o yi liké kpa i ninngé kpakpa'm bé nun, ye swran te'n o yi liké te i ninngé tete'm bé nun.</verse>
				<verse number="36">Nh kanh klé amun ke, dyole dile tyen'n nun nde ngben kwlaa bo swran'm bé kannin'n, béh kanh bé su nde.</verse>
				<verse number="37">Afin nde ng'o fin o nuan fité'n ye man o wun saah, ye nde ng'o fin o nuan fité'n i su ye béh fah bu o foo.</verse>
				<verse number="38">Ye mmla kléfue nin Pharisifue (*f4*) wié'm bé maan nde'n su bé sé ke: Ndya, é klô ke a yi atre kun klé é.</verse>
				<verse number="39">Ye o sé bé ke: Adyulisufue tete bo bé ti ke bla b'o kunnde bian i wun bô sa Nyanmien nyrun'n, bé klô ke bé yi atre klé bé. Bé su yi'a atre fi klé'a bé, san Nyanmien nuan idyofue Jonas i lie'n tye.</verse>
				<verse number="40">Afin ke Jonas dii lé nsan dyué dan'n i klun'n, i kunngba nion, m bo n katyii Swran'n n kusu nh dih lé nsan asie'n bô.</verse>
				<verse number="41">Dyole dile tyen'n nun Ninive yasua'm bé wa dyaô bu adyulisufue nga'm bé fo, afin ke Jonas kaan Nyanmien nde'n, bé katyii bé nzuen'n, ye nian, swran kun ô wa bo i dan tra Jonas.</verse>
				<verse number="42">Dyole dile tyen'n nun famien bla'n b'o fin Jérusalem papla nun mmua lo'n, o wa dyaô bu adyulisufue nga'm bé fo, afin bla so'n fin asie'n i awiélie lo lo ke o wa tié Salomon i ngwlele nde'n, ye nian, swran kun ô wa bo i dan tra Salomon.</verse>
				<verse number="43">Ke asie usu b'o satyi swran'n o kô dyaô swran su'n, o kô wlanwlan lika wié bo bé nya'an nzué nun'n bé nun, o kunnde wunmien déwle. Ke o nya'an wié mlonmlon'n,</verse>
				<verse number="44">o sé ke: M ma sa n sin n sua nga n fin nun fitéli'n nun. Ke o se i sin b'o dyu le'n, o wuun ke o ô le ngben, ba kuan nun, ba siésié i nun ninngé mun.</verse>
				<verse number="45">O ko kô fe i wiéngu asie usu nsô bo bé te lie'n tre lie'n, bé wa wlu sua so'n nun, bé tran nun, ye swran so'n i satyile b'o satyi sien'n, o yô te dan tra laa lie'n. Ke adyulisufue tete nga'm bé lie'n o wa yô soo.</verse>
				<verse number="46">Ke Jésus nuan te ô nde ng'o kan klé swran mun'n su'n, i nin i niaan bian mun bé dyin guasu lo bé waan béh wunh i wun.</verse>
				<verse number="47">Swran wié séé i ke: O nin nin o niaan'm be dyin guasu lo bé waan béh wunh o wun.</verse>
				<verse number="48">Sannge Jésus usaa swran ng'o kan nde so'n klélii'n i ke: ?Wan ye o ti min nin nion? ?Wan mun ye bé ti min niaan mun nion?</verse>
				<verse number="49">Kpekuun o tinngee i sa i sonnzonfue'm bé wun, o sé ke: Nian min nin nin min niaan mun ye.</verse>
				<verse number="50">Afin swran ng'o yô n Si b'o ô nyanmien su lo'n i klun sa'n, i ye o ti min niaan bian, nin min niaan bla, nin min nin nion.</verse>
			</chapter>
			<chapter number="13">
				<verse number="1">Lé kunngba so'n Jésus fin awlô lo fitéli, o wa tran fete'n nuan le.</verse>
				<verse number="2">Swran kpanngban kpa bé yiee i wun le, i so'n ti, o fu traan alié kun nun, ye swran'n kwlaa bé gua nzué kpa'n nuan le.</verse>
				<verse number="3">O kan nde kpanngban klé bé nyanndra nun, o sé bé ke: Awié guafue kun oli awié guale.</verse>
				<verse number="4">Ke oh sanndih'n, wié too atin mma'n nun, anunman'm bé wa dili.</verse>
				<verse number="5">Wié kusu too akpue su. O fifii ndende kpa afin asie nu'an le kpa.</verse>
				<verse number="6">Sannge ke wia'n bôh'n, o wonsonnin, o wuli, ndin bo wa nyenmen i wlawle kpa'n ti.</verse>
				<verse number="7">Wié kusu too nduin mma'n nun, ke nduin buali'n, o trelii.</verse>
				<verse number="8">Wié'm bé kusu bé too asie kpa su, bé wloli, tré kun wloo ya, kun wloo ablésien, ye kun kusu wloo ablasan.</verse>
				<verse number="9">Man swran ng'o si fa sié'n, o fa sié.</verse>
				<verse number="10">I sonnzonfue'm bé wunngéé i wun le, bé usee i ke: ?Nzu ti ye a ken nyanndra nun klé béo?</verse>
				<verse number="11">Jésus sé bé ke: Amun ye bé yi Nyanmien siéle'n i wun akunndan bo swran wu'en i wle'n, i nglô kléé amuon, sannge bé nga'm bé lie'n, ba sié'e so.</verse>
				<verse number="12">Afin swran ng'o le liké'n, i ye béh menh i wiéo, ye oh nyanh wié kpanngban, sannge ng'o le'a liké'n, kaan ng'o ô i sa nun bobo'n béh déh.</verse>
				<verse number="13">I so'n ti ye n ken nyanndra nun klé bé nion, afin ke bé wuin'n, bé wunmen i wle.</verse>
				<verse number="14">Ke bé yô so'n nde nga Ésaïe kannin'n o kpen su, o sé ke: «Amun wa ti kpa, sannge an su wu'en i wle lé. Amun wa nien kpa, sannge an su wunmen mlonmlon.</verse>
				<verse number="15">Afin swran so'm ba tri, Ba bu bé su nun waka, ba muanmuan bé nyin Nan bé nyinma a wunmen, bé su a timan, Ba wunmen i wle, Ye ba sa'a bé sin min wun nan man yô'a bé dyuédyué.»</verse>
				<verse number="16">Sannge amun lie'n, amun lie su ti yé, afin an wun asé, ye an ti sa!</verse>
				<verse number="17">Nanwle, Nyanmien nuan idyofue nin swran nanwlefue kpanngban kpa bé klô ke béh wunh liké nga an wun bé ye'n, sannge ba wu'an bé, bé klô be béh tih nde nga an ti bé ye'n, sannge ba timan.</verse>
				<verse number="18">I so'n ti, amun lie'n, anh tié awié guafue'n i wun nyanndra'n i bô.</verse>
				<verse number="19">Ke bo swran kun ti Nyanmien siéle'n nde'n, b'o wunmen i wle'n, kpekuun Klunwifue'n o wa yô man nde ng'o tili'n o mlin i klun. I sofue'n ye o ti ke atin mma'm b'o awié'n toli nun nion.</verse>
				<verse number="20">Akpue'n bo awié'n toli su'n yele swran ng'o ti Nyanmien nde'n bo i klun dyo su o fa su kpekun nion.</verse>
				<verse number="21">Sannge wa nyanman ndin wlawle, o ti swran bo i awlen'n soman, ke afe'n nin yale kléle'n to i su Nyanmien nde'n ti'n, kpekuun o fité.</verse>
				<verse number="22">Ye nduin'n bo awié'n toli nun'n, yele swran ng'o ti Nyanmien nde'n, sannge men'n nun ninngé'n i ngôkôe'n nin anyanbéun'n i klôle'n o tra Nyanmien nde'n, o man o yô'a kpa.</verse>
				<verse number="23">Asie kpa nga kusu bo awié'n toli su'n, yele swran ng'o ti Nyanmien nde'n b'o wun i wle'n. O ti ke awié b'o yô yé'n sa, tré kun wlo ya, kun wlo ablésien, ye kun ékun wlo ablasan.</verse>
				<verse number="24">O bu nyanndra ufle ékun kléé bé, o sé ke: Nyanmien siéle'n o fa swran kun b'o fa awié guee i fié'n su.</verse>
				<verse number="25">Ke swran'm béh lafih'n, i kpofue'n bali, o wa gua awié'n nun awié idyré mma nan wa o.</verse>
				<verse number="26">Ke awié'n fifili b'oh wloh'n, bé wunnin ke awié idyré so'n wô nun.</verse>
				<verse number="27">Awlô bô kpen so'n i dyunman difue'm bé wa usee i ke: ?Baba, a guaman awié kpa o fié'n su? ?Nin fan ye awié idyré nga fin b'o dyuu fié'n su waa?</verse>
				<verse number="28">O sé bé ke: N kpofue'n ye o wa fa guaa nuon. Ye i dyunman difue so'm bé use i ke: ?A klô ke é kô tutu bé bô?</verse>
				<verse number="29">O sé bé ke: Tyetye, mon o tran le, se amun waan amunh tutuh bé'n, amunh tuh awié'n wié bô.</verse>
				<verse number="30">Anh yatyi bé nnyon'n bé le mon o fa dyu awié kpele ble'n, se awié kpele'n dyu'n, nh séh awié kpefue mun ke, bé dun mmua kpe awié idyré'n bé tyityi fienfien bé wo nun, nan bé fa awié'n gua n tanngannin'n nun.</verse>
				<verse number="31">O bu nyanndra ufle ékun kléé bé, o sé ke: Nyanmien siéle'n o fa trô bo bé flee moutarde'n (*f9*) bo swran kun fa guee i fié'n su.</verse>
				<verse number="32">O ti kaan tra ninngé mma bo bé lua bé'n bé kwlaa, sannge ke o kô nyin'n, o yô dan tra trô'n kwlaa, ye o yô waka, o man anunman'm bé wa yô bé sua i sama'm bé su.</verse>
				<verse number="33">O bu nyanndra kun ékun kléé bé, o sé ke: Nyanmien siéle'n o fa kpaun ayré bo bla kun fa guaa kpaun nzuen gla kun nin sin nun, nan i wunmuan'n wa wla.</verse>
				<verse number="34">Jésus ken i kwlaa so'n kléé swran kpanngban so mun nyanndra nun, wa ka'an nde fi a klé'a bé b'o ti'a nyanndra nuon,</verse>
				<verse number="35">nan nde nga Nyanmien nuan idyofue'n kannin'n o kpen su. O sé ke: «Nh wukéh min nuan'n, mh buh nyanndra, Ye ninngé nga bé fia su ke o fin men'n i bôbôle nun'n, nh kenh i nde klé amun.»</verse>
				<verse number="36">Ke o yôô so'n, nan wa yatyi swran so'm bé le a wlu awlô lo. I sonnzonfue'm bé wunngéé i wun le, bé sé i ke: Klé é nyanndra nga a bu i awié idyré b'o ô awié fié'n nun'n su'n i bô.</verse>
				<verse number="37">O sé bé ke: Awié'n i guafue'n yele m bo n katyii Swran'n.</verse>
				<verse number="38">Awié fié'n yele men'n, awié'n yele Nyanmien mma mun, ye awié idyré'n yele Klunwifue'n i mma mun.</verse>
				<verse number="39">N kpofue ng'o guali awié idyré'n yele mmusu'm be si Satan, awié i kpele ble'n yele men'n i awiélie, awié i kpefue mun yele ange mun.</verse>
				<verse number="40">Ke bé kpe awié idyré'n bo bé wo nun'n, ke men'n i awiélie'n o wa yô so kusuo.</verse>
				<verse number="41">M bo n katyii Swran'n nh sunmanh min ange mun ke bé wa yi bé kwlaa nga bé satyi swran'm bé ti nun'n nin bé bo bé bô tété'n min men'n nun,</verse>
				<verse number="42">bé gua bé sin dan kpa'n nun, lo ye béh sunh béh dih bé dyé nion.</verse>
				<verse number="43">Sannge swran nanwlefue'm bé wa yô ke wia'n sa béh kpadyah bé Si i men'n nun. Man swran ng'o si fa sié'n, o fa sié.</verse>
				<verse number="44">Nyanmien siéle'n o fa liké kpa kun bo bé fa fiaa fié kun su. Swran kun wunniin nan wa fa fia ékun. I fe b'o yôé'n ti'n o kô yô i sa nun ninngé'n kwlaa ate o fa tô fié so'n.</verse>
				<verse number="45">Nyanmien siéle'n o fa aata difue kun b'o kunnde nennglenman kpakpa'n ékun.</verse>
				<verse number="46">Ke o wuun i kpakpafue'n kun'n, o kô yôô i sa nun ninngé'n kwlaa ate fa tôô nennglenman so'n.</verse>
				<verse number="47">Nyanmien siéle'n o fa lala kun bo bé gue dyénvié nun, o fa dyué wafawafa'n kwlaa'n ékun.</verse>
				<verse number="48">Ke lala'n yi'n, bé tyuen ko tyéndyé'n su lo, bé tran asé, bé kpa kpakpafue'n gue gbôgbô nun, ye bé gue tetefue'n blô.</verse>
				<verse number="49">Ke men'n i awiélie'n o wa yô soo. Ange'm béh bah, bé wa yi swran klunwifue mun nanwlefue'm bé nun,</verse>
				<verse number="50">ye béh guah bé sin dan kpa'n nun, lo ye béh sunh béh dih bé dyé nion.</verse>
				<verse number="51">?Amuan wun i kwlaa so'n i bô? Ye bé waan: Een.</verse>
				<verse number="52">Ye o sé bé ke: I so'n ti, mmla kléfue kwlaa b'o suan Nyanmien siéle nun ninngé mun'n, o ti ke awlô bô kpen kun b'o yi ninngé ufle nin ninngé nvuen i betro'n nun sa.</verse>
				<verse number="53">Ke Jésus wiéé nyanndra so'm bé bu'n, o tuu i bô le.</verse>
				<verse number="54">Ke o dyuu i men'n nun'n, o klé swran'm bé liké bé Nyanmien sua'n nun. Liké b'o klé bé'n, o bô bé nuan, nan ba usa ke: ?O nin i ngwlele nin i sa kéklééklé yôle nga fin nin?</verse>
				<verse number="55">?Nanh adyuin difue'n i wa nion? ?Bé flemen i nin Marie? ?Nenh i niaan yele Jacques, nin Joseph, nin Simon, ye Jude?</verse>
				<verse number="56">?I niaan bla'n kwlaa bé nu'an wa? ?O yô se ye o si sa nga muon?</verse>
				<verse number="57">O man ba lafi'e i su. I so'n ti ye Jésus séé bé ke: Bé bu Nyanmien nuan idyofue i swran lika'n kwlaa, sen i bobo i klofue mun o nin i awlôfue mun ye bé bu'e i swraan.</verse>
				<verse number="58">Ye i su bo bé lafiman'n ti, wa yô'a sa kéklééklé kpanngban le.</verse>
			</chapter>
			<chapter number="14">
				<verse number="1">Ble so'n nun Hérode b'o sié nvlé'n i bué'n, o tii Jésus nde bo bé kan'n,</verse>
				<verse number="2">ye o sé i minnien'm bé ke: Jean baptême yôfue'n ye wa tyeon, i so'n ti ye man o kwla yô sa kéklééklé muon.</verse>
				<verse number="3">Afin Hérode tra Jean tyilii, o wlee bisua i niaan bian Philippe i yi Hérodiade ti,</verse>
				<verse number="4">yele ke titi Jean séé i ke, bla so'n i dyale'n ti'e i su.</verse>
				<verse number="5">Hérode waan oh kunh Jean, sannge sre kuin swran'm bé wun, yele ke bé bu Jean Nyanmien nuan idyofue.</verse>
				<verse number="6">Ke Hérode dih i awulie tyen'n, Hérodiade wa talua'n o wa sii ablé bé bo Hérode yiaa bé'n bé nyrun le, o yôé fe.</verse>
				<verse number="7">I so'n ti, o taa nda ke liké kwlaa nga talua so'n sree'n oh fah men.</verse>
				<verse number="8">I nin di wlee ke o sé ke, man bé fa Jean baptême yôfue'n i ti'n talié kpekplekpe kun nun blee ityra'n.</verse>
				<verse number="9">Famien'n i wla bôli, sannge nda ng'o telii bé ng'o yiaa bé'n bé nyrun le'n ti, o sé ke bé fa men.</verse>
				<verse number="10">Nan wa sunman swran bisua lo ke bé kô kpe Jean baptême yôfue'n i ti'n.</verse>
				<verse number="11">Bé fa Jean ti'n yii talié kpekplekpe kun nun bé fa blee talua kan'n, nan wa fa kô men i nin.</verse>
				<verse number="12">I sonnzonfue'm bé wa fe i fuen'n bé kô siélii, nan ba kô bô a klé Jésus.</verse>
				<verse number="13">Ke Jésus tii nde so'n, o fu alié kun nun oo blô lo ke oh dyaôh le kan. Ke swran'm bé tili'n, bé fin klo'm bé su, bé su i su bé dya nun.</verse>
				<verse number="14">Ke o fin alié'n nun fitéli'n, o wuun swran kpanngban, bé yô i annvo, nan wa yô tukpatyefue'm bo bé ô nun'n bé dyuédyué.</verse>
				<verse number="15">Ke alie dyoli'n, i sonnzonfue'm bé bee i wun le, bé sé i ke: Wa ti blô, ye kusu lika'n wa dun mmua dyo, i so'n ti, man swran'm bé atin man bé o klo'm bé su bé kô tô alie.</verse>
				<verse number="16">Ye Jésus waan: Nanh man bé wo, amun bobo anh man bé liké.</verse>
				<verse number="17">Ye bé waan: Kpaun nnun nin dyué nnyon tye ye o ô é sa nuon.</verse>
				<verse number="18">Ye o sé bé ke: Anh fa ble min.</verse>
				<verse number="19">O man swran'm bé traan asé idyré'n su le, o faa kpaun nnun'n nin dyué nnyon'n, o men i nyin su niaan nyanmien su lo, nan wa la Nyanmien asé. I sin o bubuu kpaun'n nun, o fa men i sonnzonfue mun ke bé fa tye swran mun, nan ba fa tye bé.</verse>
				<verse number="20">Bé kwlaa bé dili, bé ku yili, nan ba ise i sinsin'n b'o kali'n gbôgbô blu-nin-nnyon.</verse>
				<verse number="21">Bé nga bé dili'n bé dyu bo akpi-nnun kun, sannge ba bu'a bla nin ba kanngan mun ba wla'a nun.</verse>
				<verse number="22">Ke o yôô so'n, kpekuun o mieen i sonnzonfue mun ke bé fu alié'n nun dun mmua i nyrun nzué tyéndyé'n i bué kun lo. Ke béh koh'n, o man swran'm bé atin ke bé wo.</verse>
				<verse number="23">Ke o maan swran'm bé atin bo bé oli'n, i ngunmin oo ôka'n su lo ke o nin Nyanmien béh kôkôh yale. Ke lika'n dunh'n, i kunngba ye o ô leo.</verse>
				<verse number="24">Ke oh yôh so'n, wuun alié'n nin tyéndyé'n bé afien a ti nun louun kpa. Nzué'n bô gueli i wun, afin aunngban'n fin bé nyrun lo ye o baa.</verse>
				<verse number="25">Ako nyinman klikli su Jésus nanti nzué'n su kpu bé lo.</verse>
				<verse number="26">Ke i sonnzonfue'm bé wuun ke o su nanti nzué'n su'n, bé wun usuu bé, sre b'o kun bé'n ti, bé kpankpannin, bé sé ke: Wunmieon!</verse>
				<verse number="27">Kpekuun Jésus sé bé ke: Anh gua amun wla asé, mion, nanh sre kun amun.</verse>
				<verse number="28">Ye Pierre waan: Nannan, se o ti wo'n, fle min man m bla o wun nzué'n su lo.</verse>
				<verse number="29">Ye Jésus sé i ke: Bla! Pierre fin alié'n nun fitéli, o nanti nzué'n su ke oh koh Jésus wun lo.</verse>
				<verse number="30">Sannge ke o wuun ke aunngban'n ti dan'n, sre kunniin. Ke o wuun ke o su mlon'n, o kpan séé ke: Nannan, dé min ô!</verse>
				<verse number="31">Kpekuun Jésus tinnge i sa'n soli i nun, ye o sue i ke: ?O bo wo awlen soman'n, nzu ti ye a lafi'a n suo?</verse>
				<verse number="32">Bé fuu alié'n nun ye aunngban'n yatyii kpeleo.</verse>
				<verse number="33">Bé nga bé ô alié'n nun'n bé kô kotôô Jésus bô, bé sé i ke: A ti Nyanmien Wa sakpa.</verse>
				<verse number="34">Ke bé kpee nzué'n, bé dyuu Génésareth men'n nun.</verse>
				<verse number="35">Swran nga bé ô lika so'n nun'n, ke bé wuun i wle ke Jésus'n, bé sunmaan swran lika nga bé mantan le'n bé nun, nan ba fa tukpatyefue'n kwlaa a blee.</verse>
				<verse number="36">Bé sre Jésus kpa ke o yatyi man bé ken i trale'n i nuan ndyole'n bo tye. Bé kwlaa nga bé kenniin'n, bé tukpatye'n wié sékéséké.</verse>
			</chapter>
			<chapter number="15">
				<verse number="1">Pharisifue (*f4*) nin mmla kléfue wié'm bé fin Jérusalem bé baa Jésus wun le, bé use i ke:</verse>
				<verse number="2">?Nzu ti ye o sonnzonfue'm bé fa'a é nannan'm bé nzuen'n su, bo bé wunnzi'an bé sa nan ba di likéo?</verse>
				<verse number="3">I kusu usa bé ke: ?Amun kusu, nzu ti ye amun nannan'm bé nzuen'n i fale'n ti an ton Nyanmien mmla nion?</verse>
				<verse number="4">Afin Nyanmien kannin ke: «Bu o si nin o nin bé swran», ye «swran ng'o ken i si annze i nin nde te'n, bé kuin.»</verse>
				<verse number="5">Sannge amun lie'n, an sé ke, swran ng'o sé i si annze i nin ke, liké nga bé kô nyen i sa nun'n wa fa man Nyanmien'n, bé dyra'an su ke o nien i si nin i nin bé lika kun.</verse>
				<verse number="6">O man amun nzuen'n i fale'n nun an yi Nyanmien nde'n blô.</verse>
				<verse number="7">Dunman klôfue mun, amun wun nde bo Ésaïe kannin'n ti nanwle. O sé ke:</verse>
				<verse number="8">«Swran nga'm bé ken bé nuan bui su ke bé bu n swran, Sannge bé awlen nu'an n su.</verse>
				<verse number="9">Bé manman nin ngben, Ye bé klé liké nga swran'm bé kan'n ke o ti Nyanmien mmla.»</verse>
				<verse number="10">Jésus flee swran mun, o sé bé ke: Anh sié amun su tié.</verse>
				<verse number="11">Nanh liké nga swran di'n ye o satyi io, sannge liké ng'o ô swran klun lo'n i ye o satyi io.</verse>
				<verse number="12">Ye i sonnzonfue'm bé wunngéé i wun le, bé use i ke: ?A si ke nde'n bo a kannin'n o yôô Pharisifue'm bé ngasi?</verse>
				<verse number="13">O sé bé ke: Waka kwlaa bo nanh min Si b'o ô nyanmien su lo'n ye o tali'n, béh tuh i bô.</verse>
				<verse number="14">Anh yatyi bé le, bé ti anyansifue bo bé tra bé wiéngu anyansifue kponman, se anyansifue kun tre i wiéngu anyansifue kponman'n, bé nnyon'n béh toh kunman nun.</verse>
				<verse number="15">Pierre man nde'n su, o séé i ke: Tu nyanndra so'n i bô klé é.</verse>
				<verse number="16">Ye Jésus sé ke: ?Amun kusu an wu'an sa wle?</verse>
				<verse number="17">?An si'a ke liké kwlaa bo swran di'n o ko i klun lo, i sin o ko i atin nun kowle'n nun?</verse>
				<verse number="18">Sannge nde ng'o fin swran nuan fité'n o fin i awlen'n nun, liké ng'o satyi swran'n ye.</verse>
				<verse number="19">Afin akunndan te'n, swran kunle'n, bla nin bian bé yi annze bé wun i bô kunndele'n, bla nin bian kunndele'n, awié'n, bé wiéngu suen tonle'n, swran wun nde kanle'n, i kwlaa so'n wô swran i awlen'n nun.</verse>
				<verse number="20">Nian ninngé ng'o satyi swran'n ye, sannge se béh dih liké nan ba wunnzi'an bé sa'n i so'n satyi'a swran.</verse>
				<verse number="21">Jésus tu i bô le oo Tyr nin Sidon bé asa'n su.</verse>
				<verse number="22">Canaan bla kun b'o ô men so'n nun'n o kpan sé i ke: Nannan, David Anunman, yô n yé!</verse>
				<verse number="23">Asie usu kun klé n wa talua'n i nyrennen dan kpa. Sannge Jésus a te'e i su mlonmlon. Ye i sonnzonfue'm bé wunngéé i wun le, bé sé i ke: O kpan su é su ti, ken i bô.</verse>
				<verse number="24">Ye i waan: Israël ôsu'n nun bua'm bo ba mlin'n bé sin ye bé sunmaan mion.</verse>
				<verse number="25">Sannge bla'n wa kôtô i bô o sé i ke: Nannan, si min aunnvue.</verse>
				<verse number="26">Ye o sé i ke: Ke bé fa ba kanngan'm bé kpaun'n gua alua'm bé bô'n, o ti'e i nuan su.</verse>
				<verse number="27">Bla'n waan: Nannan, o ti so, sannge kusu alua'm bé di kpaun i munmun b'o gua bé si table'n bô'n.</verse>
				<verse number="28">Ye Jésus sé i ke: Ééé bla nga, wo le awlen, liké nga a kunnde'n bé wa yô man o. Nan i wa'n wa yô dyuédyué i ôsu kunngba'n nun.</verse>
				<verse number="29">Jésus tuu i bô lika so'n nun le, o kô wlanwlaan Galilée fete'n nuan lo, nan wa fu ôka'n su wa tran asé.</verse>
				<verse number="30">Ye swran kpanngban kpa bé fa tyetyewafue, nin bubuwafue, nin anyansifue, nin bôbôfue mun, nin tukpatyefue kpanngban wié mun ékun bé baa Jésus wun le, bé sié bé i nyrun le, nan wa yô bé dyuédyué.</verse>
				<verse number="31">Ke swran'm bé wuun ke bôbôfue'm bé idyo, bo bubuwafue'm bé yô dyuédyué, tyetyewafue'm bé nanti séiin, bo anyansifue'm bé wun asé'n, o bôô bé nuan nan ba manman Israël Nyanmien'n.</verse>
				<verse number="32">Jésus flee i sonnzonfue mun, o sé bé ke: Swran nga'm bé yô min annvo, afin ke bé ô min wun wa'n, bé lé nsan ye, bé le'a liké diwa kun. Sannge n klô'a ke m man bé atin man bé fa bé klun awé wo, se n yô so'n, o tyeman nan ba glo atin'n nun.</verse>
				<verse number="33">I sonnzonfue'm bé usee i ke: ?É yôé se nan ya nyan liké b'o kwla dyu swran kpanngban ke nga sa mun bô nga nun wa?</verse>
				<verse number="34">Jésus usaa bé ke: ?Kpaun'n b'o ô amun sa nun'n ti nnye? Ye bé waan: O ti nsô, ye dyué kanngan wié mun.</verse>
				<verse number="35">Ye o flee swran so mun ke bé wa tran asé.</verse>
				<verse number="36">O faa kpaun nsô'n nin dyué mun, ke o laa Nyanmien asé'n, o bubuu nun fa men i sonnzonfue mun, nan ba fa tye swran mun.</verse>
				<verse number="37">Bé kwlaa bé dili, bé ku yili, nan ba ise i sinsin b'o kali'n gbôgbô dandan nsô.</verse>
				<verse number="38">Bé nga bé dili'n bé ti akpi-nnan, sannge ba ka'a bla nin ba kanngan mun ba wla'a nun.</verse>
				<verse number="39">Ke o maan swran'm bé atin bo bé oli'n, o fu alié'n nun oo Magadan asa lie'n su.</verse>
			</chapter>
			<chapter number="16">
				<verse number="1">Pharisifue (*f4*) nin Sadducéfue'm (*f5*) bé baa Jésus wun le ke bé ken nian, bé sé i ke o yi nyanmien su lo atre kun klé bé.</verse>
				<verse number="2">Jésus sé bé ke: [Nnosua nun an sé ke, ainman lika'n o wa kpadya, afin nyanmien su'n wa blô.</verse>
				<verse number="3">Ye nglemun an sé ke, nzué'n wa to nde, afin wia'n tuu i bô nde. An si nyanmien su lo ninngé'm bé nzolie, sannge an si'a ble'm bé nzolie.]</verse>
				<verse number="4">Adyulisufue tete bo bé ti ke bla b'o kunnde bian i wun bô sa Nyanmien nyrun'n, bé waan bé yi atre klé bé. Bé su yi'a atre klé'a bé, san Jonas lie'n tye. I sin o yatyi bé le oli.</verse>
				<verse number="5">Ke i sonnzonfue'm béh koh nzué'n bué kun lo'n, bé wla fili, ba fa'a kpaun.</verse>
				<verse number="6">Jésus sé bé ke: Anh nian amun wun kpa Pharisifue nin Sadducéfue'm bé kpaun ayré'n i lika.</verse>
				<verse number="7">I sonnzonfue'm bé bu i akunndan bé sé bé wiéngu ke: Kpaun bo ya faman'n ti ye o sé soo.</verse>
				<verse number="8">Ke Jésus tili'n, o sé ke: An ti swran bo amun awlen soman. ?Nzu ti ye kpaun bo amuan faman'n ti an idyoo?</verse>
				<verse number="9">?An nian wu'en i wle ékun, ye amun wla kpe'an kpaun nnun bo swran akpi-nnun bé dili'n, nin i ônga bo an isali'n, i gbôgbô'n i nuan su.</verse>
				<verse number="10">?Ye amun wla kpe'an kpaun nsô bo swran akpi-nnan bé dili'n, o nin i ônga bo an isee gbôgbô dandan'm bé nun'n i gbôgbô'n i nuan su?</verse>
				<verse number="11">?Ke n kan kléé amun ke an nian amun wun Pharisifue nin Sadducéfue'm bé kpaun ayré'n i lika'n, o yô se ti ye amuan wu'en i wle ke, nanh kpaun nde ye n kan kléé amuon?</verse>
				<verse number="12">Ye bé wuun i wle ke, nanh kpaun ayré'n i lika ye i waan bé nian bé wun nion, sannge liké nga Pharisifue nin Sadducéfue'm bé klé'n i lika ye i waan bé nian bé wun nion.</verse>
				<verse number="13">Ke Jésus dyuu Césarée Philippe asa lie'n su'n, o use i sonnzonfue'm bé ke: ?Swran'm bé waan, wan yele m bo n katyii Swran'n?</verse>
				<verse number="14">Bé sé ke: Swran wié'm bé waan, Jean baptême yôfue'n yele wo wié'm bé waan, Élie yele wo, wié'm bé kusu bé waan, Jérémie yele wo, annze Nyanmien nuan idyofue'm bé nun kun yele wo.</verse>
				<verse number="15">Ye o usa bé ke: ?Ye amun kusu amun waan, wan yele min?</verse>
				<verse number="16">Simon Pierre sé ke: A ti Christ, Anannganman Nyanmien'n i Wa.</verse>
				<verse number="17">Jésus sé i ke: Simon, Jonas wa, o lie su ti yé, afin nanh swran ye o yii sa so'n nglô kléé woo, sannge min Si b'o ô nyanmien su lo nion.</verse>
				<verse number="18">N kusu, nh kanh klé o ke, bé fle o Pierre (bo i bô yele yebue). Yebue tanda'n su ye m ma kplan min asonun nion, ye wié'n su kwla satyimen.</verse>
				<verse number="19">M ma fa Nyanmien siéle'n i la clé'n man o. Liké nga a kô tanniin asie'n su wa'n, bé wa tanniin nyanmien su lo, ye nga a kô men i wun atin sie'n su wa'n, bé wa men i wun atin nyanmien su lo.</verse>
				<verse number="20">Ye o wle i sonnzonfue'm bé su nun kpa ke, nanh man bé kan klé swran fi ke o ti Christ.</verse>
				<verse number="21">Ke o fin tyen so'n nun'n, Jésus bôô i sonnzonfue'm bé kan kléle bô ke, san oh koh Jérusalem oh wunh nyrennen dan kpenngben, nin Nyanmien nyrun dyranfue dandan, nin mmla kléfue'm bé sa nun, nan béh kuinh, ye i lé nsan su oh tyenh.</verse>
				<verse number="22">Pierre fe oo aamien nan wa idyoe, o sé i ke: N kpla é! Nannan, nanh man Nyanmien di su man sa nga to o su.</verse>
				<verse number="23">Sannge Jésus kpe i nyin séé Pierre ke: Satan (*f6*), fa dyaô n wun le, a satyi n ti nun, afin wo akunndan'n ti'a Nyanmien lie, swran lieo.</verse>
				<verse number="24">Ke o yôô so'n, o sé i sonnzonfue'm bé ke, swran nga i waan oh suh n su'n, mon o klen i wun man min, o sue i waka'n, nan o su n su.</verse>
				<verse number="25">Afin swran ng'o klô ke oh seseh i wun'n, oh kpeh i nguan'n sin, sannge swran ng'o kpe i nguan'n sin min ti'n, oh nyenh ékun.</verse>
				<verse number="26">?Se swran kun nyan men wunmuan'n, nan i ti i nguan'n kpe sin'n, nzu ye o yô yé men io? ?Ye nzu liké ye swran kun kwla fa tô i nguan nion?</verse>
				<verse number="27">M bo n katyii Swran'n min nin n Si ange mun éh bah i dunman nun béh wunh ke i nyrun ti nyannyan o yô srô, ye ke swran kun i nyôlie'n ti dyu'n mh menh i nuan liké.</verse>
				<verse number="28">Nanwle, bé nga bé ô wa ye'n, nanh bé ngba ye wié'n kunh bé, nan ba wun ke m bo n katyii Swran'n n su ba, m ma di n famien nion.</verse>
			</chapter>
			<chapter number="17">
				<verse number="1">Ke o dii lé nsien'n, Jésus faa Pierre nin Jacques ye i niaan bian Jean, nan ba o bé ngunmin ôka nglônglô kun su.</verse>
				<verse number="2">I wunnen'n katyii bé nyrun, i nyrun'n ti ke wia'n bo bô'n sa, ye i trale'n ti ufué nyennyennyen.</verse>
				<verse number="3">Moïse nin Élie bé fitéé bé nyrun, bé nin Jésus bé kôkô yale.</verse>
				<verse number="4">Pierre séé Jésus ke: Nannan, ke é ô wa ye'n, o ti kpa se a kplin su'n, nh kplanh kpata nsan wa, o lie kun, Moïse lie kun, ye Élie lie kun.</verse>
				<verse number="5">Ke i nuan te ô nde'n su'n, nyanmien ufué fuaii kun wa kataa bé su, bé tii swran kun nen nyanmien ufué so'n nun, o sé ke, Min awlen su ba ye, i su ye n wla'n kwlaa wôo, anh tié nde ng'o kan'n.</verse>
				<verse number="6">Ke i sonnzonfue'm bé tii nen so'n, sre dan kpa kuun bé, nan ba to a utu bé nyin asé.</verse>
				<verse number="7">Nan Jésus a wunngé bé wun le, wa fe i sa a fua bé wun, o sé bé ke: Anh dyaô, nanh sre kun amun.</verse>
				<verse number="8">Ke bé maan bé nyin su'n, ba wu'an swran fi le kun, san Jésus kunngba tye.</verse>
				<verse number="9">Ke bé fin ôka'n su lo béh dyrah'n, Jésus wlaa bé su nun kpa ke, nanh man bé kan liké nga bé wunniin'n klé swran fi, lélé sen i b'o katyii Swran'n wa wu wa tyen.</verse>
				<verse number="10">I sonnzonfue'm bé usee i ke: ?Nzu ti ye man mmla kléfue'm bé waan, san Élie ye oh dunh mmua ba nion?</verse>
				<verse number="11">Ye o séé bé ke: O ti nanwle ke Élie bah, o wa yô ninngé'n kwlaa bé ufle ékun.</verse>
				<verse number="12">Sannge nh kanh klé amun ke, Élie dun mmua bali, ba simen, nan ba yôé ke bé klun klô ke béh yôéh'n sa. I kunngba'n m bo n katyii Swran'n n kusu ke m ma wun nyrennen bé sa nun soo.</verse>
				<verse number="13">Ke o kaan so'n, i sonnzonfue'm bé wuun i wle ke Jean baptême yôfue'n i nde ye o su kan klé béo.</verse>
				<verse number="14">Ke bé dyuu swran'm bé wun le'n, bian kun wa kôtôô Jésus bô o sé i ke:</verse>
				<verse number="15">Ndya, si n wa yasua'n i aunnvue. O ti ngbitiefue, wa fe kpa, o ta sin nzué'n nun to.</verse>
				<verse number="16">N fe blee o sonnzonfue mun, ba kwla yômen i dyuédyué.</verse>
				<verse number="17">Ye Jésus sé ke: ?Amun adyulisufue nyin kékléfue bo an lafi'a sa su'n, min nin amunh tranh lélé tyen ônin? ?Nh trah min awlen amun wun lélé tyen ônin? Anh fe ble min.</verse>
				<verse number="18">Jésus idyoo asie usu'n, o tu gbanflen kaan'n su, nan wa yô dyuédyué i ôsu kunngba so'n nun.</verse>
				<verse number="19">Ye i sonnzonfue'm bé wunngé i wun le bé usee blele ke: ?Nzu ti ye ya kwla fua'an asie usu so nion?</verse>
				<verse number="20">Jésus sé bé ke: N su bo an lafiman'n tio. Nanwle, se an lafi n su bo kaan b'o dyu ke moutarde (*f9*) mma sa'n, an kwla sé ôka ng'o ô ye'n ke: Tu o bô wa ko lé sa. Oh tuh i bô, ye sa fi nu'an le bo an su kwle'e i yôo.</verse>
				<verse number="21">[Sannge liké ke nga sa'n, se bé kpe'a sre nun bé sé'a Nyanmien ke o fuen'n, bé kwla fuenmen.]</verse>
				<verse number="22">Ke béh wlanh Galilée men'n nun'n, Jésus sé i sonnzonfue'm bé ke: Bé wa fa m bo n katyii Swran'n man swran mun.</verse>
				<verse number="23">Bé man béh kunh min, ye i lé nsan su nh tyenh. I so'n ti, bé wla bôô dan kpa.</verse>
				<verse number="24">Ke bé dyuu Capernaüm lo'n, bé nga bé dé Nyanmien sua dan'n i sika'n bé usaa Pierre ke: ?Amun si'n tua'a Nyanmien sua dan'n i sika'n wié?</verse>
				<verse number="25">Ye o sé ke: O tua wié. Ke Pierre wluu awlô lo'n, Jésus dun mmua use i ke: ?Simon, wan'm bé sa nun ye asie'n su famien'm bé dé guabô sika nin l'impôt nion? ?Bé bobo bé nvlé'n nun swran'm bé sa nun, annze aôfue'm bé sa nuon? ?A bui se?</verse>
				<verse number="26">Ye o sé i ke: Aôfue'm bé sa nuon. Ye Jésus sé i ke: Se o ti so'n, wuun bé nvlé'n nun swran'm bé nu'an nun wié,</verse>
				<verse number="27">Sannge ke é klô'a ke é ti swran'm bé ti nun satyi'n, ko dyénvié'n nun lo, kô tô kôwa'n. Dyué ng'o dun mmua so nun'n, yi. Ke ah treh i nuan nun'n, ah wunh sika b'o dyu min nin wo é ti. Fa kô man bé.</verse>
			</chapter>
			<chapter number="18">
				<verse number="1">I ôsu kunngba'n nun Jésus i sonnzonfue'm bé bee i wun le, bé use i ke: ?Bé bo Nyanmien sié bé'n, bé nun ônin ye o ti dan tra bé kwlaaa?</verse>
				<verse number="2">Ye Jésus fle ba kaan kun o dyreen bé afien le, o sé ke:</verse>
				<verse number="3">Nanwle, se amuan katyiman amuan yô'a ke ba kanngan'm bé sa'n, an su yô'a men nga Nyanmien sié'n i nunfue mlonmlon.</verse>
				<verse number="4">I so'n ti, swran kwlaa ng'o yô wetee ke ba kaan nga sa'n, o wa yô bé kwlaa nga Nyanmien sié bé'n bé nun dan.</verse>
				<verse number="5">Ye swran ng'o so ba kaan ke nga sa nun n dunman nun'n, wuun min nun ye wa soo.</verse>
				<verse number="6">Sannge se swran kun satyi ba kanngan nga bé lafi n su'n bé nun kun ti nun'n, o flunman ke bé fa yebue nin dan kun minnde i komin bé yi dyénvié'n i bunman'n nun tra ke o yô so'n.</verse>
				<verse number="7">Men'n b'o man swran'm bé satyi'n, i yakô! Afin liké ng'o man swran'm bé ti nun satyi'n, san béh yôh, sannge swran ng'o yô i so sa lie'n, i yakô!</verse>
				<verse number="8">Se o sa annze o dya'n ye man o yô sa te'n, kpe yi blô mmua, o flunman ke a yô dyasinfue annze sasinfue, nan a nyan nguan'n, tra ke o sa nnyon'n annze o dya nnyon'n bé ô le, nan ba fa o a yi anannganman sin'n nun'n.</verse>
				<verse number="9">Se o nyinma'n kusu ye man a yô sa te'n, tui yi blô mmua, o flunman ke a fo o nyinma peen'n wo lika nga bé nyan nguan nun'n, tra ke o nyinma nnyon'n wô le, nan ba fa o a yi nyrennen lika'n i sin'n nun lo'n.</verse>
				<verse number="10">Anh nian amun wun kpa, nanh amun yô ba kanngan nga bé ô ye'n bé nun kun finfin, afin nh kanh klé amun ke, bé ange'm bo bé ô nyanmien su lo'n bé nyin ta min Si b'o ô nyanmien su lo'n i nyrun tyen kwlaa.</verse>
				<verse number="11">[Afin m bo n katyii Swran'n m baa bé nga bé mlinnin'n bé ti déle.]</verse>
				<verse number="12">?Se swran kun le bua ya, nan bé nun kun mlin'n, an bu'e i ke o yatyi ablangwlan-nin-ngwlan'n ôka'n su le o kô kunnde bé nun kun ng'o mlinnin'n?</verse>
				<verse number="13">Nanwle, ke o kô wuin'n, i klun dyo i ti tra bé nun ablangwlan-nin-ngwlan nga ba mlinman'n.</verse>
				<verse number="14">I kunngba nion, amun Si b'o ô nyanmien su lo'n o klô'a ke ba kanngan nga'm bé nun kun mlin.</verse>
				<verse number="15">Se o niaan kun yô o sa'n, fle i aamien kan kléé. Se o wun i wle'n, wuun w'a nyon o niaan.</verse>
				<verse number="16">Sannge se o wu'en i wle'n, fa swran kun annze nnyon uko o su, afin san swran nnyon annze nsan bé nde'n ye bé bu i nanwleo.</verse>
				<verse number="17">Se o fa'a bé nde'n su'n, ken i asonunfue'm bé nyrun, se o faman'n, bu i ke swran b'o nu'an amun nun, ke guabô sika défue sa.</verse>
				<verse number="18">Nanwle, liké kwlaa nga an kô tanniin asie'n su wa'n, béh tanniinh nyanmien su lo, ye liké kwlaa nga an kô men i wun atin asie'n su wa'n, béh menh i wun atin nyanmien su lo.</verse>
				<verse number="19">Nh kanh klé amun ékun ke, liké kwlaa nga se amun nun swran nnyon bé bô yô kun asie'n su wa bé sre'n, min Si b'o ô nyanmien su lo'n, oh feh i so liké'n man bé.</verse>
				<verse number="20">Afin lika nga swran nnyon annze nsan bé yia n dunman nun'n, n wô le wié.</verse>
				<verse number="21">Ye Pierre wunngéé i wun le, o use i ke: ?Nannan, se n niaan kun yô n te'n, kpe nnye ye n yatyi tye io? ?Lélé kpe nsô?</verse>
				<verse number="22">Jésus séé i ke: Nanh kpe nsôo, sannge lélé kpe ablésô fa nsô.</verse>
				<verse number="23">I so'n ti, Nyanmien siéle'n o fa famien kun b'o klô ke oh siésiéh kale b'o ô i nin i dyunman difue'm bé afien'n.</verse>
				<verse number="24">Ke o bôô i bô'n, bé fa bian kun bo i talent (*f11*) akpi-blu ô i su'n blelii.</verse>
				<verse number="25">Ke o le'a liké fi b'o fa tua kale so'n, i min'n sé ke bé yô i bobo, nin i yi, nin i mma mun, ye i bô ninngé'n kwlaa bé ate, bé fa tua kale so'n.</verse>
				<verse number="26">Dyunman difue so'n o la kôndô i min'n bô séé i ke: Yatyi, guo o ya asé, man n tutu kale so'n kwlaa bleble lélé man o wié.</verse>
				<verse number="27">Dyunman difue'n yôô i min'n i annvo, o yatyii i nun, nan wa yatyi kale so'n wa tyee.</verse>
				<verse number="28">Ke dyunman difue so'n fitéh'n, o nin i wiéngu kun bo bé di dyunman kunngba'n bo i denier (*f10*) ya ô i su'n, bé yiali. O tre mieen i komin, o sé i ke: Tua n kale'n.</verse>
				<verse number="29">I wiéngu'n kôtô i bô, o séé i ke: Yatyi, guo o ya asé, man n tutu kale so'n.</verse>
				<verse number="30">Sannge i lie su, wa kpli'an su, o kô wle i bisua, lélé san o wié kale so'n tua.</verse>
				<verse number="31">Ke i wiéngu'm bé wuun sa so'n, o yô bé ya dan kpa, nan ba kô kan nde so'n kwlaa ba klé bé min'n.</verse>
				<verse number="32">Bé min'n flelii, o sé i ke: Swran tefue, ke a kpatali min'n, n yatyili o kale lie'n kwlaa tyeli o.</verse>
				<verse number="33">?Ke n sii wo aunnvue'n, o kusu, o kwla si'a o wiéngu'n i aunnvue wié?</verse>
				<verse number="34">I min'n fee i wun ya, o man bé klé i nyrennen lélé san o wiéé i kale so'n kwlaa tua.</verse>
				<verse number="35">Se an yatyi'a amun wiéngu'm bé sa bo bé yô amun'n tye'a bé amun klun-ufué su'n, ke min Si b'o ô nyanmien su lo'n o wa yô amun soo.</verse>
			</chapter>
			<chapter number="19">
				<verse number="1">Ke Jésus wiéé nde so'n kan'n, o tu i bô Galilée le o oo Judée men'n nun Jourdain'n i sin lo.</verse>
				<verse number="2">Swran kpanngban kpa bé su i su, nan wa yô bé nun tukpatyefue'm bé dyuédyué lika so'n nun.</verse>
				<verse number="3">Pharisifue'm (*f4*) bé bee i wun le, i kan nianle ti bé use i ke: ?Yasua kun le atin ke o yre i yi sa wié ti?</verse>
				<verse number="4">O sé bé ke: Ke Nyanmien yih swran'n, o yii yasua nin bla, nan wa sé ke: «I so'n ti ye man yasua kpatyi i si nin i nin, ye o fe i wun menten i yi, ye bé nnyon'n bé katyi swran wunmuan nion.» ?An nian kennge'en lé?</verse>
				<verse number="5"></verse>
				<verse number="6">Ke o kô yô so'n, bé ti'a swran nnyon kun, sannge bé ti swran wunmuan. O man liké nga Nyanmien kan bé bô nun'n, nanh man swran fi ti bé nun.</verse>
				<verse number="7">Ye bé usee i ke: ?Se o ti so'n, wuun nzu ti ye Moïse klelii ke: «Se swran kun waan oh yreh i yi'n, o men fluwa b'o klé ke wa yre nion?»</verse>
				<verse number="8">Ye o sé bé ke: Amun kétéle bo amuan kété'n ti ye man Moïse maan amun atin ke an yra amun yi mun nion, sannge ke Nyanmien yii swran'n, wa sié'e i so.</verse>
				<verse number="9">Sannge n lie'n nh kanh klé amun ke, swran kwlaa ng'o yre i yi'n, se nanh ke wa kunnde bian i bô ti'n, nan o dya ufle'n, wuun wa kunnde bla i yi bô.</verse>
				<verse number="10">I sonnzonfue'm bé sé i ke: Se ke yasua i nde ti ke nga sa bla lika'n, wuun man bé kpa kpô, nanh man bé dya.</verse>
				<verse number="11">Ye o sé bé ke: Nde nga, swran ngba kwla fa'a su, san bé nga Nyanmien sié bé so'n, bé ye bé kwla fa suo.</verse>
				<verse number="12">Afin yasua wié ô le, o ti'a yasua, o nin i so'n fin i nin klun, wié lie'n bé selii, ye wié kusu yô i bobo i wun so Nyanmien siéle'n ti. Man swran ng'o kwla fa su'n o fa.</verse>
				<verse number="13">I sin swran wié'm bé fa ba kanngan mun blelii ke o fe i sa fua bé su o yre i nuan ke Nyanmien nian bé su. Sannge i sonnzonfue'm bé idyoo bé.</verse>
				<verse number="14">Ye Jésus sé bé ke: Anh yatyi ba kanngan'm bé nun man bé bla n sin, nanh an fuan bé, afin bé bo bé yô bé wun ke ba kanngan nga mun sa'n, bé ye Nyanmien sié béo.</verse>
				<verse number="15">O fe i sa fuaa bé su, nan wa tu i bô le wa o.</verse>
				<verse number="16">Ye swran kun baa Jésus wun le, o use i ke: ?Ndya, nzu liké kpa ye n yô nan man nyan anannganman nguan nion?</verse>
				<verse number="17">O sé i ke: ?Nzu ti ye a usa min liké ng'o ti kpa'n i wun ndeo? Nyanmien kunngba tye ye o ti kpaa. Se a klô ke ah nyanh nguan'n, fa mmla'n su.</verse>
				<verse number="18">O usa Jésus ke: ?Mmla ônin? Ye i waan: «Nanh kun swran, nanh kunnde bla annze bian o yi annze o wun bô, nanh wua, nanh ton swran suen, bu o si nin o nin bé swran,</verse>
				<verse number="19">klô o wiéngu ke a fa klô o bobo wun'n sa.»</verse>
				<verse number="20">Gbanflen'n séé i ke: N fe i kwlaa so'n su. ?Nzu ye o te ka ékuon?</verse>
				<verse number="21">Ye Jésus waan: Se a klô ke ah wiéh i ngba su fa wéiin'n, kô yô o ninngé'm bé ate, fe i sika'n man yalefue mun, ye ah nyanh ninngé kpakpa nyanmien su lo. Nan bla'a su n su.</verse>
				<verse number="22">Ke gbanflen'n tii nde so'n, o yô i ya, o dyaô oli, yele ke o ti anyanbéunfue dan.</verse>
				<verse number="23">Jésus séé i sonnzonfue'm bé ke: Nanwle, ke anyanbéunfue kun fe i wun man Nyanmien ke o siéé'n, o ti kéklé.</verse>
				<verse number="24">Nh kanh klé amun ékun ke, chameau i dolua bue nun sinle'n ti popo tra ke anyanbéunfue kun fe i wun man Nyanmien ke o siéé'n.</verse>
				<verse number="25">Ke i sonnzonfue'm bé tii nde so'n, o bôô bé nuan dan kpa, nan ba usa ke: ?Se o ti so'n, wuun wan ye o kwla fité nuon?</verse>
				<verse number="26">Jésus niaan bé, nan wa sé bé ke: Sa so'n, swran kwle'e i yô, sannge Nyanmien kwla sa'n kwlaa yô.</verse>
				<verse number="27">Ye Pierre waan: Nian, ya yatyi é ninngé'n kwlaa ya su o su. ?Nzu ye éh nyenh io?</verse>
				<verse number="28">Ye Jésus sé bé ke: Nanwle, ke bé wa bô men'n i ufle ékun'n, bo m bo n katyii Swran'n nh yih n famien nglô bo nh tranh m bia'n su'n, amun bo an suu n su'n, amun kusu an wa tran bia blu-nin-nnyon su, amunh dih Israël nvlé blu-nin-nnyon'n bé dyole.</verse>
				<verse number="29">Ye swran kwlaa ng'o yatyi, se i awlô ô, i niaan bian ô, i niaan bla ô, i si ô, i nin ô, i wa ô, i asie ô, min ti'n, oh nyanh bé wunsu kpe ya, ye oh nyanh anannganman nguan.</verse>
				<verse number="30">Bé nga bé dun mmua'n, bé nun sunman bé wa ka sien'n, bé nun sunman bé wa dun mmua.</verse>
			</chapter>
			<chapter number="20">
				<verse number="1">Nyanmien siéle'n fa awlô bô kpen kun bo lé kun o dyaô nglemun ke oh kôh kunnde dyunman difue, nan bé kô di dyunman i raisin (*f12*) fié'n su.</verse>
				<verse number="2">Ke o nin dyunman difue'm bé nen see lé kun denier (*f10*) kun su'n, o fa bé oo i raisin fié'n su lo.</verse>
				<verse number="3">O fité nglemun wia nun, o wuun swran wié mun ékun, bé gua gua'n su bé le'a dyunman.</verse>
				<verse number="4">O sé bé ke: Amun kusu anh wo n raisin fié'n su lo wié, ye sika ng'o ti i nuan su'n, nh fah man amun.</verse>
				<verse number="5">Ye bé olio. O fité wia dyran o nin nnosua wia nun ékun o faa wié mun ékun.</verse>
				<verse number="6">O fité nnosua nun ékun, o wuun wié mun bo bé gua le bé le'a dyunman, nan wa usa bé ke: ?Nzu ti ye ke alie tyen lalaa'n an gua wa bo an di'a dyunman?</verse>
				<verse number="7">Ye bé waan: Swran fi a fa'a é. Ye o sé bé ke: Amun kusu, anh wo raisin fié'n su lo.</verse>
				<verse number="8">Ke alie dyoli'n, raisin fié ifue'n fle i dyunman difue'm bé sukpen'n, o sé i ke: Fle dyunman difue mun, tua bé kale, bô i bô kasienfue'm bé su fa ko kliklifue'm bé su.</verse>
				<verse number="9">Bé nga bé faa bé nnosua nun'n bé bali, bé tuaa bé denier (*f10*) kunngun.</verse>
				<verse number="10">I sin bé nga bé faa bé klikii'n bé bali, bé bu ke bé lie'n o wa tra bé nga'm bé lie'n, sannge bé kusu bé nyaan denier kunngun.</verse>
				<verse number="11">Ke bé nyeen i so'n, bé idyoo awlô bô kpen'n,</verse>
				<verse number="12">bé sé ke: Bé nga bé ba kasien bo bé dii do kun'n, ye é bo é dii tyen ba wunmuan kun'n bo wia'n bô é bo nvuflé tu yé'n, é kale'n se!</verse>
				<verse number="13">O sé bé nun kun ke: Dyanvue, man dimon o luflé mlonmlon. ?É nuan a se'a lé kun denier kun su?</verse>
				<verse number="14">Fo o sika'n, nan ko. Nh tuah kasienfue'n ke n fa tua wo'n sa.</verse>
				<verse number="15">?N le'a atin ke n fa liké ng'o ti n lie'n yô o yaa? Ye Jésus sé ke:</verse>
				<verse number="16">Bé nga bé ka sien'n, bé wa dun mmua, ye bé nga bé dun mmua'n, bé kusu bé wa ka sien.</verse>
				<verse number="17">Ke Jésus koh Jérusalem bo bé ô atin nun'n, o flee i sonnzonfue blu-nin-nnyon'n bé aamien, o sé bé ke:</verse>
				<verse number="18">Anh nian, é su ko Jérusalem, bé wa fa m bo n katyii Swran'n wla Nyanmien nyrun dyranfue dandan nin mmla kléfue'm bé sa nun.</verse>
				<verse number="19">Béh séh ke man di fo, nan bé kun min, béh fah min wla bé bo bé ti'a Juif'm bé sa nun ke bé yô n finfin, bé bô min nin ngblé, bé bôbô min waka'n su, ye i lé nsan su nh tyenh.</verse>
				<verse number="20">Ke o yôô so'n, Zébédée wa yasua'm bé nin'n, o nin i mma'm bé baa Jésus wun le, bé kôtô i bô ke bé sre i liké.</verse>
				<verse number="21">Jésus use i ke: ?Nzu ye a klô ke ah sreoh? Bla'n sé i ke: Tyen nga ah dih o famien'n, yô man n wa yasua nnyon'n bo bé ô ye'n bé tran o wun le, kun tran o fama su ye kun tran o be su.</verse>
				<verse number="22">Ye Jésus waan: An si'a liké nga an sre'n. ?Klôwa (*f13*) nga m ma non nun'n, an kwla non nun wié? Bé waan: Een, é kwla non nun wié.</verse>
				<verse number="23">Ye o sé bé ke: O ti nanwle ke amun wa non n klôwa'n (*f13*) nun wié, sannge n fama su nin m be su tranle lie'n, nanh min ye m maan, san bé nga n Si sié maan bé'n, bé ye bé tran leo.</verse>
				<verse number="24">Ke bé blu nga'm bé tii nde so'n, bé faa ya aniaan nnyon so'm bé wun.</verse>
				<verse number="25">Jésus flee bé, o sé bé ke: An si ke nvlé wié'm bé famien'm bé mianmian bé swran mun, ye swran dandan'm bé tin bé swran'm bé su.</verse>
				<verse number="26">Amun lie'n su yô'a so, sannge amun nun swran ng'o klô ke oh yôh dan'n, mon o su wiéngu mun,</verse>
				<verse number="27">ye amun nun swran ng'o klô ke oh yôh sukpen'n, mon o yô i wiéngu'm bé kanga.</verse>
				<verse number="28">Ke m bo n katyii Swran'n m bale'n ke o ti soo, afin man baman ke bé su min, sannge m baa ke n su swran, nan n fa min wun kpo swran sunman bé ti.</verse>
				<verse number="29">Ke bé tu bé bô Jéricho le'n, swran kpanngban kpa bé suu Jésus su.</verse>
				<verse number="30">Béh niaanh… anyansifue nnyon bé titi atin nuan le. Ke bé tii i ke Jésus su sin'n, be kpan sé ke: Nannan, David Anunman, si é aunnvue yô é yé!</verse>
				<verse number="31">Swran'm bé kpan bé su ke bé muan bé nuan, sannge bé kpaan kéklé tra laa lie'n ke: Nannan, David Anunman, si é aunnvue yô é yé!</verse>
				<verse number="32">Jésus dyrannin, o fle bé usa bé ke: ?Nzu ye an klô ke n yô man amuon?</verse>
				<verse number="33">Bé sé i ke: Nannan, tiké é nyin.</verse>
				<verse number="34">Bé yôô Jésus annvo, o kan bé nyinma'n, kpekuun ba wun asé, nan ba su i su.</verse>
			</chapter>
			<chapter number="21">
				<verse number="1">Ke bé wa dyu Jérusalem bo bé dyuu Bethphagé Olive Ôka'n i wun le'n, Jésus sunmeen i sonnzonfue'm bé nun nnyon,</verse>
				<verse number="2">o sé bé ke: Anh wo klo'n bo ô amun nyrun le'n su. Ke an dyu lo'n, amunh wunh aflunmun kun ba minndee le, o nin i wa. Anh nyanndyii ble min.</verse>
				<verse number="3">Se swran wié usa amun sa'n, anh sé i ke: É Min'n i sa mien i wun, i waan é fa ble. Kpekuun oh yatyih bé nun ke an fa bé bla.</verse>
				<verse number="4">Sa so'n yôli so nan Nyanmien nuan idyofue'n i nde'n kpen su, o sé ke:</verse>
				<verse number="5">«Sé Sion (*f14*) wa bla'n ke: Nian, o famien'n su ba o sin. O ti weteefue dan kpa, o fu aflunmun su, Aflunmun gbanflen kun b'o ti nnen b'o sua tro'n i wa'n i su.»</verse>
				<verse number="6">Jésus sonnzonfue'm bé oli, nan ba yô i ke ng'o kan kléé bé'n sa.</verse>
				<verse number="7">Bé faa aflunmun'n nin i wa'n bali, bé fa bé tannin mun sesee bé su, nan bé man Jésus a tran su.</verse>
				<verse number="8">Swran kaka kpa bé sesee bé tannin mun atin'n nun ye wié'm bé kusu bé bubu nnya guegue atin'n nun.</verse>
				<verse number="9">Swran nga bé dun mmua Jésus nyrun'n o nin bé nga bé su i su'n, bé kpa sé ke: Hosanna David Anunman! «Swran ng'o ba é Min Nyanmien dunman nun'n mon o nyan nguan!» Man Hosanna'n te nyanmien su lo!</verse>
				<verse number="10">Ke o wluu Jérusalem klo'n nun'n, klo wunmuan'n kédyéli, ye bé usa ke: ?Waan?</verse>
				<verse number="11">Swran nga bé su i su'n bé sé ke: Jésus Nyanmien nuan idyofue b'o fin Nazareth Galilée men'n nun nion.</verse>
				<verse number="12">Jésus wluu Nyanmien sua dan'n nun, nan wa fuan bé kwlaa nga bé yô liké ate lo'n, nin bé nga bé tô liké'n, ye o su sika mma katyifue'm bé table'n nin bé nga bé yô ôkunmômô ate'n bé bia'm bé bô guali.</verse>
				<verse number="13">Ye o sé bé ke: Bé klelii ke: «Bé wa fle n sua'n lika bo swran nin Nyanmien bé kôkô yale,» sannge amuan fa katyi awiéfue'm bé fiawle.</verse>
				<verse number="14">Anyansifue nin tyetyewafue'm bé bee i wun Nyanmien sua dan'n nun le, nan wa yô bé dyuédyué.</verse>
				<verse number="15">Sannge abônuan sa bo Jésus yô bé'n, o nin ba kanngan bo bé kpan Nyanmien sua dan'n nun ke: Nyanmien man David Anunman'n tye é su'n!, o yôô Nyanmien nyrun dyranfue dandan nin mmla kléfue'm bé ya.</verse>
				<verse number="16">Bé usa Jésus ke: ?A ti nde nga bé kan'n? Jésus sé bé ke: N ti. ?Nde nga bé klee ke: «A fo o manmanle'n wlee ba kanngan nin bé nga bé te non'n bé nuan'n,» an nian kennge'en lé?</verse>
				<verse number="17">O yatyi bé le oo Béthanie, nan wa la lo.</verse>
				<verse number="18">Ke alie tyennin'n nglemun bo Jésus seh i sin Jérusalem'n, awé kunniin.</verse>
				<verse number="19">O wuun blofue aloma bô kun atin'n nun, o oo i bô lo, wa wu'an mma su, san nnya ye o ô suo. Ye o sé ke: O waka nga, a su su'a kun lé! Kpekuun aloma so'n wa wu bé ôsu kunngba nun le.</verse>
				<verse number="20">Ke i sonnzonfue'm bé wuun sa so'n, o bôô bé nuan, ye bé usa ke: ?Ééé, o yô se ye man aloma nga wu i dya nun le soo? Nan Jésus a sé bé ke:</verse>
				<verse number="21">Nanwle, se an lafi Nyanmien su bo amun awlen'n ti'a nnyonnyon'n, nanh ke liké nga n yôô aloma nga kunngba ye amunh yôoh, sannge se an sé ôka ng'o ô ye'n ke o tu i bô le o kô to dyénvié'n nun, oh koh.</verse>
				<verse number="22">Liké kwlaa nga an kan klé Nyanmien ke o yô bo an lafi i su ke oh yôh'n, oh yôh man amun.</verse>
				<verse number="23">Jésus oo Nyanmien sua dan'n nun lo. Ke oh kléh liké'n, Nyanmien nyrun dyranfue dandan nin men kpenngben'm bé wa use i ke: ?Wan dunman nun ye a yô sa nga muon? ?Ye wan ye o tuu o ke a yôo?</verse>
				<verse number="24">Jésus sé bé ke: N kusu, m ma usa amun sa kun, se an te n su'n, nh kléh amun swran ng'o man min atin bo n yô sa so mun'n.</verse>
				<verse number="25">?Jean i baptême b'o yôli'n, Nyanmien ye o meen i atin, annze swran ye o meen i atin ye o yôo? Bé bu i akunndan, bé sé ke: ?Se o ti so'n, nzu ti ye amuan lafi'e i suo?</verse>
				<verse number="26">Kusu, se é sé ke, swran ye o meen i atin'n, wuun é srô swran mun, afin bé kwlaa bé bu Jean Nyanmien muan idyofue.</verse>
				<verse number="27">Nan ba sé Jésus ke: É si'a swran ng'o meen i atin'n. Ye Jésus kusu sé bé ke: N kusu, n su klé'a amun swran ng'o man min atin bo n yô sa so mun'n.</verse>
				<verse number="28">Anh tié. Bian kun le ba yasua nnyon, lé kun o kô sé kpenngbenfue'n ke: N wa, nde ko n raisin (*f12*) fié'n su lo.</verse>
				<verse number="29">O sé i ke: N koman. I sin o bu akunndan nan wa o.</verse>
				<verse number="30">Ye o oli i sinma'n i wun lo, nan wa kan nde kunngba'n wa kléé, ye i waan: Baba, nh koh, sannge wa oman.</verse>
				<verse number="31">?Ba nnyon so'n, ônin ye o yôô i si klun sa nion? Ye bé waan: Klikli nion. Ye Jésus sé bé ke: Nanwle, guabô sika défue nin téklé mmla'm béh dunh mmua fa bé wun man Nyanmien ke o sié bé amun nyrun.</verse>
				<verse number="32">Afin Jean wa kléé amun atin ng'o ti kpa'n, amuan lafi'e i su. Sannge guabô sika défue nin téklé mmla'm bé lafili i su, ye amun bo an wunnin sa so'n, amuan katyi'a amun nzuen'n ke amunh lafih i su.</verse>
				<verse number="33">Anh tié nyanndra kun ékun. Awlô bô kpen kun ô le, o dii raisin (*f12*) fié, o si i wun. O kpee raisin'n i nzué tyuenwle, ye o kplaan akpa fléiin kun, i sin o kunnde swran o fa fié'n wlaa bé sa nun, nan wa o nvlé wié nun.</verse>
				<verse number="34">Ke raisin'n i tile mantannin'n, o sunmeen i swran mun raisin fié sunianfue'm bé sin ke bé kô fe i lie blee.</verse>
				<verse number="35">Raisin fié sunianfue'm bé tree i swran mun, bé bôô kun, ye bé kuun kun, nan ba finfin bé nsan su'n yebue.</verse>
				<verse number="36">O sunmeen i swran wié mun ékun bo bé sonnin kpa tra klikli lie mun, raisin fié sunianfue'm bé fa sa kunngba nga bé fa yôô bé.</verse>
				<verse number="37">Ke o yôô so'n, i awiélie su, o sunmeen i bobo i wa'n bé wun lo, o sé ke: N wa'n lie'n, bé wa bui swran.</verse>
				<verse number="38">Sannge ke raisin fié sunianfue'm bé wunnin i wa'n, bé sé bé wiéngu ke: I adya difue'n ye, anh bla man é kuin, nan é fe i ninngé mun.</verse>
				<verse number="39">Bé tre fa oo raisin fié'n sin lo, nan ba kuin.</verse>
				<verse number="40">?Se fié ifue'n ba'n, an bu i ke o yô swran so'm bé se?</verse>
				<verse number="41">Bé waan: Oh kunh swran tete so mun nyrennennennen, oh fah fié'n wla swran ufle'm bé sa nun, bo i tile ble'n nun oh nyanh su liké.</verse>
				<verse number="42">Jésus usa bé ke: ?Nde nga bé klelii ke: «Yebue nga sua kplanfue'm bé yii blô'n, I ye wa katyi yebue kpa b'o tra sua'n i tyondyo'n i asé'n, I so'n fin é Min Nyanmien ye ke é wuin'n, o bô é nuan'n.» an nian kennge'en lé?</verse>
				<verse number="43">I so'n ti, nh kanh klé amun ke, bé wa dé Nyanmien famien dile'n amun sa nun, béh fah man nvlé ufle bo bé wa yô sa kpa men.</verse>
				<verse number="44">[Swran kwlaa ng'o to yebue so'n su'n, oh titih nun tritri, ye swran nga yebue so'n to i su'n oh kpotoh.]</verse>
				<verse number="45">Ke Nyanmien nyrun dyranfue dandan nin Pharisifue'm (*f4*) bé tii nyanndra so mun'n, bé wuun i wle ke bé nde ye Jésus ken i so nion.</verse>
				<verse number="46">Bé klô ke béh treh, sannge sre kun bé swran'm bé wun, yele ke bé bu Jésus Nyanmien nuan idyofue.</verse>
			</chapter>
			<chapter number="22">
				<verse number="1">Jésus bu nyanndra kun ékun kléé bé, o sé ke:</verse>
				<verse number="2">Nyanmien siéle'n o fa famien kun b'o fa atonvle men i wa.</verse>
				<verse number="3">O sunmeen i swran mun ke bé kô fle bé b'o yiaa bé atonvle'n bô'n, sannge bé klô'a ke bé ba.</verse>
				<verse number="4">O sunmeen i swran ufle mun ékun, o sé bé ke: Anh kô sé bé nga n yiaa bé'n ke man wié yô, man kun n nannin nin n nnen lô'n, i kwlaa wa bé, anh bla atonvle'n bô.</verse>
				<verse number="5">Sannge ba bu'a flele so'n i akunndan, bé oo bé liké'm bé yôle, wié oo i fié su, ye wié kusu oo i aata dile.</verse>
				<verse number="6">Ye wié'm bé tre i swran so mun, bé yôô bé tete, nan ba kun bé.</verse>
				<verse number="7">Famien'n faa ya dan kpa, o sunmeen i sôndya mun ke bé kô kun swran kunfue so mun, nan bé wo bé klo'n nun.</verse>
				<verse number="8">Ye o sé i swran'm bé ke: Man wié atonvle fale ninngé'n yô, alie'n wa bé, sannge bé bo n yiaa bé'n ba baman.</verse>
				<verse number="9">I so'n ti, anh wo anngonda'm bé su, swran kwlaa nga an wun bé'n, anh fle bé man bé bla atonvle'n bô.</verse>
				<verse number="10">Ye i swran so'm bé faa atin'm bé suo, swran kwlaa nga nga bé wun bé'n, swran te ô, swran kpa ô, bé fle bé, nan swran'm ba yi sua nga bé fa atonvle nun'n.</verse>
				<verse number="11">Ke famien'n wlu lo b'oh nianh bé b'o yiaa bé atonvle'n bô'n, o wuun swran kun le, wa wla'a trale nga bé fa ko atonvle bô'n wié.</verse>
				<verse number="12">O use i ke: ?Dyanvue, o yô se ye a wla'a trale nga bé fa ko atonvle bô'n bo a wluu waa?</verse>
				<verse number="13">Bian so'n wa uké'e i nuan. Ye famien'n sé i minnien'm bé ke: Anh tyi i sa nin i dya'n, anh yii guasu lo aôsin nun, bo lo ye bé sun bé di bé dyé'n.</verse>
				<verse number="14">Ye Jésus sé ke: Bé fle bé nun kpanngban, sannge bé nun kaan sa ye bé fa béo.</verse>
				<verse number="15">Ye pharisifue'm (*f4*) bé kô wuun bé wun, bé kunnde ke béh tiéh Jésus nuan bô nan béh dyranh su fa tree.</verse>
				<verse number="16">Bé sunmaan bé sonnzonfue nin Hérodefue mun Jésus wun lo, bé wa sé i ke: Ndya, é si ke a di nanwle, a klé swran mun Nyanmien atin'n nanwle nun. A srô'a swran fi, afin a nia'an swran nyrun.</verse>
				<verse number="17">?É su l'impôt man César, annze nanh man é su men? Nga bo a bu i su'n kan klé é.</verse>
				<verse number="18">Sannge Jésus si bé akunndan te bo bé bu'n, o usa bé ke: ?Gble tôfue mun, nzu ti ye an kan min niaan?</verse>
				<verse number="19">Anh fa l'impôt'n i nun dyete mma kun bla n nian. Ye bé fa denier (*f10*) kun meen io.</verse>
				<verse number="20">O usa bé ke: ?Wan ye ng'o ô su ye'n? ?Ye wan sunuan yele ng'o kle su le'n?</verse>
				<verse number="21">Ye bé waan: César lieo. Ye o sé bé ke: Se o ti so'n, anh fa ng'o ti César lie'n men, ye ng'o ti Nyanmien lie'n, anh fah men.</verse>
				<verse number="22">Bé su tele b'o fa te bé'n, o bôô bé nuan, nan ba dyaô i wun le ba o.</verse>
				<verse number="23">I lé kunngba so'n Sadducéfue'm (*f5*) bo bé waan, se swran wuo o tyenman'n, bé baa Jésus wun le, bé sé i ke:</verse>
				<verse number="24">Ndya Moïse waan: «Yasua kun b'o nin i yi ba wu'a ba'n, se o wu'n, man i niaan'n dye i angbôti'n, o nin i bé wu ba, nan i niaan'n i ôsu'n wa nunnunman.»</verse>
				<verse number="25">Laa swran nsô bo bé ti niaan'n bé ô é nun wa. Bé nyrun kpen'n dyaa bla, o wuli. Ke o nin i ba nya'an ba b'o ke i ôsu'n, i angbôti'n kee i niaan'n sa nun.</verse>
				<verse number="26">Bé nnyon su'n nin bé nsan su'n bé dyeli, bé wuli, lélé fa dyuu bé nsô'n su.</verse>
				<verse number="27">Ke bé kwlaa bé wuli'n, i sin bla'n kusu o wa wuli.</verse>
				<verse number="28">?Ke swran'm béh tyenh'n, bla so'n oh yôh bé nun ônin lie, afin bé nsô'n bé dyelii?</verse>
				<verse number="29">Jésus sé bé ke: Amuan fon, an wu'an Nyanmien Nde nga bé kleli'n i wle, ye kusu an si'a ke Nyanmien ti kpli.</verse>
				<verse number="30">Afin ke swran'm bé kô tyen'n, yasua su dya'a bla, ye bla kusu su dya'a bian, sannge béh yôh ke ange'm bo bé ô nyanmien su lo'n bé sa.</verse>
				<verse number="31">?Bé nga bé wuli'n bé tyenle'n i wun nde'n, amuan kannga'an nde nga Nyanmien kan kléli amun ke,</verse>
				<verse number="32">«o ti Abraham, nin Isaac, nin Jacob bé Nyanmien'n» i lé? Nyanmien ti'a bé nga bé wuli'n bé lie, sannge o ti bé nga bé ô nguan nun'n bé Nyanmien.</verse>
				<verse number="33">Ke swran'm bé tii nde nga Jésus kan kléé bé'n, o bôô bé nuan.</verse>
				<verse number="34">Ke Pharisifue'm (*f4*) bé tii i ke Jésus nde'n kwlali Sadducéfue (*f5*) mun'n, bé kô yiali.</verse>
				<verse number="35">Nan bé nun kun b'o ti mmla'n i sifue'n wa use i sa kun ke oh fah se nian, o use i ke:</verse>
				<verse number="36">?Ndya, mmla'n i nun dan'n yele ônin?</verse>
				<verse number="37">Jésus sé i ke: «Klô o Min Nyanmien'n kpa, fo o wla'n kwlaa gue i su, man wo akunndan'n kwlaa tren i su.»</verse>
				<verse number="38">I ye o ti mmla klikli nin i nun dan nion.</verse>
				<verse number="39">Ye nien i nnyon su b'o fe'n: «Klô o wiéngu ke a fa klô o bobo wun'n sa.»</verse>
				<verse number="40">Mmla nnyon nga su ye mmla'n nin Nyanmien nuan idyofue'm bé nde'n kwlaa takaa.</verse>
				<verse number="41">Ke Pharisifue'm (*f4*) bé yiali'n, Jésus usa bé ke:</verse>
				<verse number="42">?An bu Christ'n (*f1*) se? ?O ti wan wa? Bé sé i ke: O ti David i anunman.</verse>
				<verse number="43">Ye Jésus sé bé ke: ?Se o ti so'n, wuun o yô se ye man Nyanmien Wawe'n fanngan nun David flee i Min, b'o séé ke:</verse>
				<verse number="44">«É Min Nyanmien'n séli min Min lie'n ke: Tran asé n fama su, Lélé m man ah tioh o kpofue'm bé su» nion?</verse>
				<verse number="45">?Se David flee i Min'n, wuun o yô se man o kô yô i anunmaan?</verse>
				<verse number="46">Bé nun wié fi a kwla te'e i su nin nde kpole kun. Ke o fin tyen so'n nun'n, swran fi a kwla use'e sa kun.</verse>
			</chapter>
			<chapter number="23">
				<verse number="1">Ye Jésus kan nde kléé swran mun nin i sonnzonfue mun, o sé bé ke:</verse>
				<verse number="2">Mmla kléfue nin Pharisifue (*f4*) mun bé siin Moïse dya nun.</verse>
				<verse number="3">I so'n ti, liké nga bé klé amun'n, anh fa su, anh yô, sannge bé bobo bé fa'a su.</verse>
				<verse number="4">Bé wlawla tro nonninnonnin dyin swran'm bé ti su, sannge bé bobo bé fa'a bé sama bo kun kenmen.</verse>
				<verse number="5">Liké kwlaa nga bé yô'n, bé yôé ke swran'm bé wun bé. Bé wla sebe dandan mun, ye bé yô bé trale'n i nuan ndyole'n tennden.</verse>
				<verse number="6">Ke béh dih liké nzra nun'n, bé klô swran dandan'm bé tranwle'n nun tranle, bé klô Nyanmien sua nun bia kpakpa su tranle.</verse>
				<verse number="7">Bé klô ke swran'm bé yô bé liké nzra nun, ye bé fle bé Nannan.</verse>
				<verse number="8">Sannge amun lie'n, nanh an yô amun wun ke bé fle amun Nannan, afin amun sukpen b'o ti amun liké kléfue'n ti kunngba tye, ye amun kwlaa an ti niaan.</verse>
				<verse number="9">Nanh an fle swran ti blé fi amun si, afin amun Si'n ti kunngba tye, i ye o ô nyanmien su lo nion.</verse>
				<verse number="10">Nanh an yô amun wun ke bé fle amun swran'm bé sukpen, afin amun sukpen'n ti kunngba tye, yele Christ.</verse>
				<verse number="11">Swran ng'o ti dan tra amun kwlaa'n, mon o su i wiéngu mun.</verse>
				<verse number="12">Swran ng'o yô i wun dandan'n, Nyanmien wa gue i nyin asé, sannge swran ng'o tu'e i wun'n, Nyanmien man oh nyanh nyrun.</verse>
				<verse number="13">Amun mmla kléfue nin Pharisifue dunman klôfue mun, an yakô! Yele ke an ma'an swran'm bé atin ke bé fa bé wun man Nyanmien ke o sié bé. Amun bobo an fa'a amun wun ma'an Nyanmien ke o sié amun, ye bé nga bé waan béh yôh'n, an kpli'an bé su.</verse>
				<verse number="14">[Amun mmla kléfue nin Pharisifue dunman klôfue mun, an yakô! Yele ke an dé angbôti mmla'm bé awlô'n, ye an kan nde tennden klé Nyanmien lélélé ke swran'm bé bu amun swran kpa. I so'n ti, amun fo tule lie'n o wa yô te kpa.]</verse>
				<verse number="15">Amun mmla kléfue nin Pharisifue dunman klôfue mun, an yakô! Yele ke an wlan dyénvié'n nin asie'n bé lika'n kwlaa ke amunh kunndeh swran kun nan o katyi Juif. Ke an kô nyen'n, amun man o katyi nyrennen lika'n nun lofue tra amun bobo kpe blu.</verse>
				<verse number="16">Amun anyansifue'm bo an klé swran atin'n, an yakô! Afin an sé ke, se swran wié di Nyanmien sua dan'n, nde fi nu'an nun, sannge se swran wié di Nyanmien sua dan'n nun sika okwle'n, bé dé i liké.</verse>
				<verse number="17">Anyansifue, sinnglinfue mun, sika okwle'n nin Nyanmien sua dan'n b'o man sika okwle so'n katyi Nyanmien lie'n, bé nun ônin ye o ti dan tra kuon?</verse>
				<verse number="18">Ye an sé ke, se swran wié di Nyanmien sowle'n, nde fi nu'an nun, sannge se swran wié di nnen'n bo bé fa so Nyanmien b'o ô i sowle'n su'n, bé dé i liké.</verse>
				<verse number="19">?Anyansifue mun, nnen'n ye o ti daan, annze Nyanmien sowle'n bo i su ye Nyanmien fa nnen nion?</verse>
				<verse number="20">Swran ng'o di Nyanmien sowle'n, wuun wa di Nyanmien sowle'n nin liké kwlaa ng'o ô su'n.</verse>
				<verse number="21">Ye swran ng'o di Nyanmien sua dan'n, wuun wa di Nyanmien sua dan'n nin Nyanmien Kpli b'o tran nun'n.</verse>
				<verse number="22">Swran ng'o di nyanmien'n, wuun wa di Nyanmien Kpli i bia'n o nin Nyanmien Kpli'n bobo b'o tran su'n.</verse>
				<verse number="23">Amun mmla kléfue nin Pharisifue dunman klôfue mun, an yakô! Yele ke an yi menthe'n nin aneth'n nin cumin'n (*f15*) bé blusu'n (*f16*), sannge an yatyi mmla ng'o ti tyinndyin'n, nanwle dile'n, nin aunnvue sile'n, nin sa kpa yôle b'o man swran'm bé fa bé wla gua amun su'n. Bé ye bé yôle'n ti i su nion, sannge nanh an yatyi wié'm bé yôle.</verse>
				<verse number="24">Amun anyansifue'm bo an klé swran atin'n, an kpukpu nzué'n an yi kakaa ba kun b'o ô nun'n, sannge an men chameau.</verse>
				<verse number="25">Amun mmla kléfue nin Pharisifue dunman klôfue mun, an yakô! Yele ke an wunnzin klôwa nin talié'm bé sin, sannge liké ng'o ô nun'n an nyeen wué kéklé su amun kônvi kpli'n ti.</verse>
				<verse number="26">Pharisifue anyansifue, dun mmua wunnzin klôwa'n nin talié'm bé klun lo nan i sin'n kusu wa yô yeiin.</verse>
				<verse number="27">Amun mmla kléfue nin Pharisifue dunman klôfue mun, an yakô! Yele ke an ti ke ndia su sua bo ba ken i ayré ufué sa, i tale'n yô klaan, sannge i klun lo'n ti swran ôwié, nin ninngé tete wafa'n kwlaa.</verse>
				<verse number="28">Amun kusu ke an ti soo. Ke swran'm bé wun amun'n, an fa swran kpa, sannge dunman klôle'n nin sa tete'n kwlaa bé ô amun awlen'n nun.</verse>
				<verse number="29">Amun mmla kléfue nin Pharisifue (*f4*) dunman klôfue mun, an yakô! Yele ke an kplan Nyanmien nuan idyofue'm bé ndia'm bé su sua, ye an yô swran kpakpa'm be asiélie'm bé klaan.</verse>
				<verse number="30">An sé ke: Se o ti ke é si'm bé ble su é ô le'n, wuun é nin bé é bô a yô'a kun ya ku'an Nyanmien nuan idyofue mun.</verse>
				<verse number="31">I so'n nun amun bobo an klé ke an ti bé nga bé kuun Nyanmien nuan idyofue mun'n bé wa.</verse>
				<verse number="32">Se o ti so'n, liké nga amun si'm bé bôli i bô'n, anh guegue i bô.</verse>
				<verse number="33">?Wuô, onda mma mun, se ye amunh yôh nan ba bu'a amun fo ba fa'a amun a oman nyrennen lika'n nuon?</verse>
				<verse number="34">O man, nh sunmanh Nyanmien nuan idyofue nin ngwlelefue nin mmla kléfue mun amun sin. Amun wa kun wié, amunh bôbôh wié waka'n su, ye amunh bôh wié mun nin ngblé amun Nyanmien sua'm bé nun, amunh kléh bé yale klo'm bé su</verse>
				<verse number="35">nan bé kwlaa nga ba yô'a sa te fi bo bé kuun bé'n ke o fin Abel nanwlefue'n i ble su lélé fa dyuu Barachie wa Zacharie bo an kunniin Nyanmien sua dan'n nin Nyanmien sowle'n bé afien'n, bé wié nde'n wa ka amun su.</verse>
				<verse number="36">Nanwle, i kwlaa so'n o ti adyulisufue nga'm bé nde.</verse>
				<verse number="37">Oô Jérusalem! Jérusalemfue bo an kun Nyanmien nuan idyofue mun'n, bo an fin bé nga bé sunman bé amun sin'n bé yebue'n, ble sunman n klô ke nh fleh amun mma mun, ke ako ta kun fle i mma mun o utu bé su'n sa, sannge amuan kpli'an su!</verse>
				<verse number="38">Anh nian, amun awlô'n o wa ka amun sa nun, ye nde kun bo nh kanh klé amun'n ye, an su wu'an min kun,</verse>
				<verse number="39">lélé san amunh séh ke: «Swran ng'o ba é Min Nyanmien'n i dunman nun'n, man i liké'n kwlaa yô yé.»</verse>
			</chapter>
			<chapter number="24">
				<verse number="1">Ke Jésus fin Nyanmien sua dan'n nun fitéli b'oh koh'n, i sonnzonfue'm bé wunngéé i wun le, bé fa Nyanmien sua dan'n i wafa nga bé fa kplannin'n klélii.</verse>
				<verse number="2">Ye o sé bé ke: ?An wun ninngé kwlaa nga? Nanwle, i yebue fi su ke'e i wiéngu yebue su b'o su kan guamaan.</verse>
				<verse number="3">O kô traan asé Olive Ôka'n su. Ye i sonnzonfue'm bé bee i wun le, bé use blele ke: ?Ble ônin ye sa so'm bé yôo, ye nzu ye o ti o bale'n nin men'n i awiélie'n i nzolie nion? Klé é.</verse>
				<verse number="4">Jésus sé bé ke: Anh sasa amun wun kpa, nanh man bé laka amun.</verse>
				<verse number="5">Afin wa ti ale i wun nde nin i ngannien, béh séh ke, bé ye bé ti Christ (*f1*) nion. Bé wa laka swran kpanngban.</verse>
				<verse number="6">Amun wa ti ale i wun nde nin i ngannien, nanh man amun klun titi amun, afin san sa so'm béh yôh.</verse>
				<verse number="7">Sannge o su yô'e i awiélie. Nvlé kun wa dyaô nvlé kun wun, ye famien kun wa dyaô i wiéngu famien kun wun. Lika wié'm bé nun awé wa kpen, asie'n o wa kédyé.</verse>
				<verse number="8">I kwlaa so'n ti nyrennen'n i bué nuan kaan sa.</verse>
				<verse number="9">Bé wa fa amun wla nyrennen nun, béh kunh amun, ye nvlé'n kwlaa béh kpoh amun n dunman nun.</verse>
				<verse number="10">O man swran sunman bé ti nun oh satyih, béh fah bé wiéngu wle swran'm bé sa nun, béh kpoh bé wiéngu.</verse>
				<verse number="11">Swran kpanngban bo bé ton bé wun suen ke bé ti Nyanmien nuan idyofue'n, bé wa dyaô laka swran kpanngban.</verse>
				<verse number="12">Sa tete'n b'o wa son'n ti swran kpanngban bé swran klôle'n oh wiéh.</verse>
				<verse number="13">Sannge swran ng'o tre i awlen lélé dyu i awiélie'n, oh fitéh nun.</verse>
				<verse number="14">Bé wa kan Nyanmien siéle'n i dyasin fe nga men wunmuan'n nun nan swran'n kwlaa bé ti Nyanmien nde'n. I sin ye men i awiélie'n oh dyuoh.</verse>
				<verse number="15">I so'n ti, ble nga an wun «tété liké» bo Nyanmien nuan idyofue Daniel keen i nde'n, ke o ô Nyanmien lika'n nun'n, man bé nga bé ô Judée'n bé wanndi o ôka'n su lo. —Man swran ng'o kanngan nde so'n o bu i akunndan! —</verse>
				<verse number="16"></verse>
				<verse number="17">Ye swran ng'o ô sua ti gbagblagba'n su'n, ke o dyra'n, nanh mon o kô fa liké sua lo.</verse>
				<verse number="18">Ye swran ng'o ô fié su'n, nanh mon o se i sin ke o wa fe i trale dan'n.</verse>
				<verse number="19">Ble so'n nun wunnzefue nin bla ta'm bé yakô!</verse>
				<verse number="20">Anh sre Nyanmien ke, nanh man amun wanndile'n yô ayre nun, annze sabbat b'o ti amun tyen te'n.</verse>
				<verse number="21">Afin ble so'n nun nyrennen'n oh yôh dan, bo ke o fin men'n i bôbôle'n nun lélé nde i wunsu nian yô'a le, ye i wunsu su yô'a kun lé.</verse>
				<verse number="22">Se Nyanmien a kpe'a tyen so'n su'n, swran fi su fité'a nun, sannge bé b'o faa bé'n bé ti, oh kpeh tyen so'n su.</verse>
				<verse number="23">I ble so'n nun, se swran wié sé amun ke Christ (*f1*) ô wa'n, annze o ô lé sa'n, nanh an fa su.</verse>
				<verse number="24">Afin bé bo bé ton bé wun suen ke bé ti Christ'n, o nin bé bo bé ton bé wun suen ke bé ti Nyanmien nuan idyofue'n, bé wa dyaô, béh yih atre, béh yôh abônuan sa mun lélé ke bé fa laka bé bo Nyanmien faa bé'n bobo, se bé kwla nyan bé ô.</verse>
				<verse number="25">Man dun mmua bô su a klé amun.</verse>
				<verse number="26">I so'n ti, se bé sé amun ke, o ô blô lo'n, nanh an wo se bé sé amun ke, anh nian o ô sua lo'n, nanh an fa su.</verse>
				<verse number="27">Afin ke nyanmien'n kpasin wia afilie lo o kpadya lélé dyu wia atolie lo'n, ke m bo n katyii Swran'm m bale'n oh yôh soo.</verse>
				<verse number="28">Lika nga liké fuen ô le'n, le ye apetekuasi'm bé yiaa.</verse>
				<verse number="29">Ke tyen so'n nun nyrennen lie'n kô sin tye'n, wia'n katyih tuun, anglô'n su ta'a kun, nzraama'm béh finh nyanmien su lo gua, ye bé wa kédyé nyanmien su lo ninngé ngblingbli'm bé nun.</verse>
				<verse number="30">Ye nzolie ng'o klé ke m bo n katyii Swran'n n su ba'n oh fitéh nyanmien su lo, nvlénvlé'n kwlaa béh bôh auyé, béh wunh m bo n katyii Swran'n ke n wô nyanmien blé'n su n su ba. Mh bah yasua su, min nyrun nyannyan o yô srô.</verse>
				<verse number="31">Ke awe'n kô te'n, nh sunmanh min ange mun, bé wa yia bé bo Nyanmien faa bé bo bé ô men wunmuan'n nun'n, ke o fin nyanmien'n i bué kun su lélé fa dyu i bué kun ékun.</verse>
				<verse number="32">Anh fa sunnzun blofue aloma'n bé nian. Ke oh nyrenh, bo i nnya'n treh'n, an si ke munngun'n wa mantan.</verse>
				<verse number="33">I kunngba nion, amun kusu ke an wun ninngé so'm bé kwlaa'n, man amun si ke m bo n katyii Swran'n min nin wa a mantan, n dyin anuan'n sin.</verse>
				<verse number="34">Nanwle, swran nga bé ô le'n, bé su wiéman nan sa so'm ba yô.</verse>
				<verse number="35">Nyanmien'n nin asie'n béh sinh, sannge min nde'n i ble'n su si'an lé.</verse>
				<verse number="36">Tyen so'n nin i do'n swran fi simen, san min Si kunngba tye ye o si io. M bo n ti i Wa'n bobo n simen, ye nyanmien su lo ange'm bé kusu bé simen.</verse>
				<verse number="37">Ke m bo n katyii Swran'n m ma ba'n, swran'm béh yôh ke Noé i ble su'n sa.</verse>
				<verse number="38">Ble so'n nun, ke o ka kaan bo nzué dan'n toh'n, swran'm bé di liké, bé non nzan, bé non nzan, bé dya bla nin bian, lélé fa dyu tyen nga Noé wluu mméli'n nun'n.</verse>
				<verse number="39">Ba bu'a liké fi akunndan, lélé nzué dan'n o wa fa bé kwlaa oli. Ke m bo n katyii Swran'n m bale'n o wa yô soo.</verse>
				<verse number="40">Ble so'n nun yasua nnyon bo bé ô fié kun su'n béh fah kun, kun kah le.</verse>
				<verse number="41">Bla nnyon bo bé su si liké'n béh fah kun, kun kah le.</verse>
				<verse number="42">I so'n ti, anh tran minnde, yele ke an si'a tyen nga amun Min'n oh bah nuon.</verse>
				<verse number="43">Man amun wun i wle ke, se awlô bô kpen kun si kongue do nga awiéfue'n bah su'n, oh tranh minndee, o su yatyi'e le ke o fiti i sua'n.</verse>
				<verse number="44">I so'n ti, amun kusu anh buabua amun wun sié, afin m bo n katyii Swran'n mh bah do nga an bu'a min akunndan'n su.</verse>
				<verse number="45">?Swran kpa nanwlefue b'o si ngwlele'n bo i min'n fe sié i swran'm bé su ke o man bé alie ble ng'o ti i nuan su'n i su'n, yele wan?</verse>
				<verse number="46">Dyunman difue nga ke i min'n bah'n o di i dyunman so'n, i lie su ti yé!</verse>
				<verse number="47">Nanwle, o wa fe i ninngé'n kwlaa wle i sa nun.</verse>
				<verse number="48">Sannge se o ti dyunman difue b'o ti'a nanwlefue b'o bu akunndan ke</verse>
				<verse number="49">i min'n i bale'n wa tye, nan o to i wiéngu dyunman difue'm bé su o bô bé, o nin nzanbôefue mun bé di bé non'n,</verse>
				<verse number="50">dyunman difue so'n i min'n oh bah tyen nga i nyin nu'en i bale'n su kun'n, nin do ng'o si'a ke i su ye o ba'n.</verse>
				<verse number="51">Oh kpekpeh i nun, oh feh wle dunman klôfue'm bé nun, kan bé sun bé di bé dyé lo'n.</verse>
			</chapter>
			<chapter number="25">
				<verse number="1">I ble so'n nun Nyanmien siéle'n oh yôh ke talua blu bo bé faa bé kannin mun ke béh kôh kpa yasua kun b'o su wa fa atonvle'n i atin'n sa.</verse>
				<verse number="2">Bé nun nnun bé ti sinnglinfue, ye nnun bé ti ngwlelefue.</verse>
				<verse number="3">Sinnglinfue'm bé faa bé kannin'n, sannge ba fe'e i nzué a tra'a nun.</verse>
				<verse number="4">Sannge ngwlelefue'm bé faa bé kannin mun, ye bé gue i nzué'n wié liké wié nun traa nun.</verse>
				<verse number="5">Ke yasua so'n tyeli b'o baman'n, lafile'n fa bé kwlaa, nan ba lafi.</verse>
				<verse number="6">Ke lika'n buu nun'n, swran wié kpan séé ke: Anh nian, bian'n su ba, anh fité kô kpe i atin.</verse>
				<verse number="7">Talua so'm bé kwlaa bé dyaôli, nan ba yô bé kannin'm bé kpa.</verse>
				<verse number="8">Sinnglinfue'm bé sé ngwlelefue'm bé ke: Anh man é amun kannin nzué'n wié, é kannin lie'm bé su nuan.</verse>
				<verse number="9">Ngwlelefue'm bé sé bé ke: É bu'e ke o dyu é nin amun, o man anh wo kan bé yô i ate lo'n, anh kô tô bé lie.</verse>
				<verse number="10">Ke béh koh i tôle'n ye bian'n dyuu leo, bé nga bé buabuaa bé wun'n bé nin bian'n bé wluu kan bé fa atonvle'n lo'n, nan ba tô anuan'n nun.</verse>
				<verse number="11">Ke o tye louun kan'n ye talua nga'm bé balio, bé sé ke: Ndya, Ndya tiké é anuan!</verse>
				<verse number="12">Sannge o sé bé ke: Nanwle, n si'a amun.</verse>
				<verse number="13">Ye Jésus sé bé ke: I so'n ti, anh tran minnde, afin an si'a tyen'n nin do'n.</verse>
				<verse number="14">O wa yô ke bian kun bo ke o wa ko lika'n, o flee i swran mun, o fe i ninngé'n kwlaa wlaa bé sa nun'n sa.</verse>
				<verse number="15">O maan kan talent (*f11*) nnun, o maan kun nnyon, ye o maan kun ékun kun, ke swran kun i wunmien'n fa ti dyu'n sa, ye o olio.</verse>
				<verse number="16">Ke o yôô so'n, nga bé meen i talent nnun'n o fa kô dii aata, nan wa nyan su nnun.</verse>
				<verse number="17">I kunngba'n nga bé meen i talent nnyon'n o nyaan nnyon uka su.</verse>
				<verse number="18">Nga kusu bo bé meen i kun'n o kô kpe kunman, o fe i min'n i sika'n fiaa nun.</verse>
				<verse number="19">Ke o tyee kpa'n, swran so'm bé min'n bali, o fle bé ke bé bla man bé bu sika b'o maan bé'n i akunndan.</verse>
				<verse number="20">Nga b'o meen i talent nnun'n, o fa nnun ékun bali, o sé ke: Baba, a maan min talent nnun, nian, man nyan nnun ékun.</verse>
				<verse number="21">I min'n sé i ke: O ti kpa. A ti swran kpa, a ti nanwlefue, liké kaan nga n fa mannin wo'n, a yôli i kpa, i so'n ti, n kusu nh foh o sié liké dan su. Bla man é ablé.</verse>
				<verse number="22">Nga b'o meen i nnyon'n, i kusu bali, o sé ke: Baba, a maan min talent nnyon, nian, man nyan nnyon ékun.</verse>
				<verse number="23">I min'n sé i ke: O ti kpa. A ti swran kpa, a ti nanwlefue, liké kaan nga n fa mannin wo'n a yôli i kpa, i so'n ti, nh foh o sié liké dan su. Bla man é si ablé.</verse>
				<verse number="24">I sin nga b'o meen i kun'n bali, o sé ke: Baba, n si ke a ti swran bo i liké yôle yô ya, lika nga a gua'a awié le'n, a kpa awié le, ye a isa awié bo nanh wo ye a bôli'n.</verse>
				<verse number="25">Sre kuun min o wun, nan man fa o talent'n man kô wle i asé, nian, o sika'n ye, dé.</verse>
				<verse number="26">I min'n sé i ke: A ti swran te, a ti fuenfue, a sé ke, lika nga man gua'a awié le'n, n kpe awié le, ye n isa awié bo nanh min ye m bôli'n.</verse>
				<verse number="27">?B'o li a si so'n, se o ti ke a fa n sika'n kô maan sika siéfue mun'n, ke n sa n sin bali'n, bo nh kôh fa'n, wuun n nya'an su nvasue?</verse>
				<verse number="28">I so'n ti, anh dé talent kun ng'o ô i sa nun'n, anh fa uka swran ng'o le talent blu'n i lie'n su.</verse>
				<verse number="29">Afin swran ng'o le liké'n ye béh menh i wiéo, ye oh nyanh kpanngban, sannge swran ng'o le'a liké'n, kaan ng'o ô i sa nun'n, béh déh.</verse>
				<verse number="30">Ye n swran b'o ô ye'n b'o le'a nyankô'n, anh fe i guasu lo aôsin'n nun, kan bé sun bé di bé dyé lo'n.</verse>
				<verse number="31">Ke m bo n katyii Swran'n bo min nyrun ti nyannyan o yô srô'n, min nin min ange'n kwlaa éh bah'n, nh yih n famien'n nglô nh tranh m bia'n su.</verse>
				<verse number="32">Nvlénvlé'n kwlaa béh yiah min nyrun le, mh buh bé nun ke nnen tafue bu i bua nin i bôli'm bé nun gua bé ngunminngunmin'n sa.</verse>
				<verse number="33">Nh guah bua mun n sa fama su, ye nh guah bôli mun n sa be su.</verse>
				<verse number="34">Ye m bo n ti famien'n nh séh bé nga bé gua n fama su'n ke: Amun bo n Si yôli amun yé'n, anh bla'a di famien bo ke b'éh bôh men'n i bô'n, bé sié maan amun'n.</verse>
				<verse number="35">Afin ke awé kuun min'n, an maan min liké, nzué wé kuun min, an maan min nzué, ke n ti aôfue'n an sikéé min,</verse>
				<verse number="36">ke min wun ti kplen'n an maan n tannin, n too tukpatye, an niaan n lika, bé wlaa m bisua, an niaan n wôsu.</verse>
				<verse number="37">Ye nanwlefue'm bé wa usa n ke: ?Nannan, tyen ônin ye é wuun wo bo awé kun wo bo é moon o likéo, annze é wuun wo bo nzué wé kun wo bo é moon o nzuéo?</verse>
				<verse number="38">?Tyen ônin ye é wuun wo bo a ti aôfue bo é sikéli woo, annze o wun ti kplen bo é moon o tannion?</verse>
				<verse number="39">?Ye tyen ônin ékun ye é wuun ke a too tukpatye annze ba wlo o bisua bo é niannin o ôsuo?</verse>
				<verse number="40">Ye m bo n ti famien'n nh séh bé ke: Nanwle, liké kwlaa nga an yô maan n nian nga bé yale'n tra wié'm bé lie'n, bé nun kun'n, min ye an yô maan mion.</verse>
				<verse number="41">I sin nh séh bé nga bé gua m be su'n ke: Amun bo n Si bôô amun sannzan'n, anh dyaô min wun le o anannganman sin bo bé tro maan mmusu'm bé si Satan nin i ange mun'n nun.</verse>
				<verse number="42">Afin ke awé kuun min'n, amuan ma'an min liké, nzué wé kuun min, amuan ma'an min nzué.</verse>
				<verse number="43">Ke n ti aôfue'n, amuan siké'a min, ke min wun ti kplen'n, amuan ma'an n tannin, n too tukpatye, amuan nia'an n lika, bé wlaa m bisua, amuan nia'an n wôsu.</verse>
				<verse number="44">Ye bé kusu béh usah n ke: ?Nannan, tyen ônin ye é wuun wo bo awé kuun wo, nzué wé kuun wo, a ti aôfue, o wun ti kplen, a too tukpatye, bé wloo o bisua bo ya nionmon o likaa?</verse>
				<verse number="45">Ye nh séh bé ke: Nanwle, liké kwlaa nga amuan yô'a ma'an n niaan nga bé yale'n tra wié'm bé lie'n, bé nun kun'n, min ye amuan yô'a ma'an mion.</verse>
				<verse number="46">Swran so'm bé lie'n, béh koh lika bo lo nyrennen'n wiéman'n nun, sannge nanwlefue'm béh nyanh anannganman nguan.</verse>
			</chapter>
			<chapter number="26">
				<verse number="1">Ke Jésus wiéé nde so'n kwlaa kan bo i nuan toli'n, o sé i sonnzonfue'm bé ke:</verse>
				<verse number="2">An si ke o ka lé nnyon Pâque'n (*f17*) dyuh, bé wa fa m bo n katyii Swran'n man swran mun ke bé bôbô min waka'n su.</verse>
				<verse number="3">Ke oh yôh so'n, wuun Nyanmien nyrun dyranfue dandan nin men kpenngben'm ba yia Nyanmien nyrun dyranfue dan'n bo bé flee Caïphe'n i awlô lo,</verse>
				<verse number="4">ke béh kunndeh ngwlele wafa nga bé fa tra Jésus bé kuin'n.</verse>
				<verse number="5">Sannge bé waan, nanh mon o yô tyen dile'n nun, se o yô soo, o tyeman nan swran'm ba tri.</verse>
				<verse number="6">Ke Jésus ô Simon kôkôwéfue'n i awlô Béthanie lo'n, bla kun bee i wun le.</verse>
				<verse number="7">Blofue nzué bo i gua ti kéklé kpa'n i albâtre (*f18*) se kun ô i sa nun. Ke Jésus ti alie'n sin'n, o fa blofue nzué so'n gue i ti'n su.</verse>
				<verse number="8">Ke i sonnzonfue'm bé wuun i so'n, o yôô bé ya, nan ba sé ke: ?Liké satyile ngben ke nga sa'n, i bô yele ônin?</verse>
				<verse number="9">Bé kwla yô blofue nzué nga i ate gua kpan, bé fe i sika'n man yalefue mun.</verse>
				<verse number="10">Jésus wuun bé akunndan'n, nan wa sé bé ke: ?Nzu ti ye an fita bla'n i awlen soo? Liké ng'o yô maan min'n ti kpa.</verse>
				<verse number="11">Afin amun nin yalefue mun ye amunh kah titio, sannge n lie'n, min nin amun su tra'an wa titi.</verse>
				<verse number="12">Blofue nzué so'n b'o fa guaa min wun'n o ti ke min nzie ye wa siéo.</verse>
				<verse number="13">Nanwle, men wunmuan'n nun lika kwlaa nga béh bôh dyasin fe nga'n, béh kanh sa nga bla nga yôli'n wié, ke bé wla kpen i su.</verse>
				<verse number="14">Ye i sonnzonfue blu-nin-nnyon'n bé nun kun bo bé flee Judas Iscariot'n o oo Nyanmien nyrun dyranfue dandan'm bé wun lo,</verse>
				<verse number="15">o usa bé ke: ?Se n fe man amun'n, nzu ye amunh manh mion? Nan bé nen a su ke béh menh i dyete ufué ablasan.</verse>
				<verse number="16">Ke o fin tyen so'n nun'n, o kunndeli tyen ng'o ti kpa bo i nun oh kwlah fe man bé'n.</verse>
				<verse number="17">Lé kunngba bo béh bôh kpaun bo bé gua'a nun ayré'n (*f19*) i dile bô'n, Jésus sonnzonfue'm bé wa usee i ke: ?Nin ye a klô ke é kô siésié nan a di Pâque (*f17*) nion?</verse>
				<verse number="18">O sé bé ke: Anh wo klo lo swran kun awlô, anh sé i ke, Ndya waan iyô, é sé o ke i ble'n wa mantan, nan o lika wa ye o nin i sonnzonfue'm béh dih Pâque nion.</verse>
				<verse number="19">Jésus sonnzonfue'm bé yôô liké ng'o kan kléé bé ke bé yô'n, nan ba kô ton Pâque alie'n.</verse>
				<verse number="20">Ke alie dyoli'n, o nin i sonnzonfue blu-nin-nnyon'n bé traan alie'n sin.</verse>
				<verse number="21">Ke béh dih liké'n, o sé ke: Nanwle, amun nun kun wa fa min man swran mun.</verse>
				<verse number="22">Bé wla bôô dan kpa, bé use bé ti nun ti nun ke: ?Nannan, mion?</verse>
				<verse number="23">O sé ke: Swran nga bé nin min wlaa asa ityra'n, bé nun kun ye oh fah min man swran muon.</verse>
				<verse number="24">M bo n katyii Swran'n n su ko ke bé klee min wun nde'n nun'n sa, sannge swran ng'oh fah min man swran mun'n, i yakô! O flunman ke ba wu'a swran so'n.</verse>
				<verse number="25">Judas b'o fe maan swran mun'n o usee i ke: ?Baba, mion? Jésus sé i ke: Een, ye o nuan ô su leo.</verse>
				<verse number="26">Ke béh dih liké'n, Jésus faa kpaun, ke o laa Nyanmien asé'n, o bubu nun fa meen i sonnzonfue mun, o sé bé ke: Kpaun ng'o ô ye'n ti min wunnen, anh fa di.</verse>
				<verse number="27">I sin o faa klôwa kun, ke o laa Nyanmien asé'n, o fa maan bé, o sé bé ke:</verse>
				<verse number="28">Amun kwlaa anh non, du vin ng'o ô ye'n o ti min mmôdya b'o man amun nin Nyanmien amunh dih anuanse. Swran sunman bé ti ye béh gueh i aséo, o man Nyanmien yatyih bé sa bo bé yôlii'n tye bé.</verse>
				<verse number="29">Nh kanh klé amun ke, ke o fin nde'n n su no'an raisin (*f12*) nzué nga kun, lélé san tyen nga min nin amun éh nonh ufle n Si i men'n nun lo'n.</verse>
				<verse number="30">Ke bé tôô Nyanmien manmanle dyué'n, bé oo Olive Ôka'n su lo.</verse>
				<verse number="31">Ye Jésus sé bé ke: Nde kongue nga amun kwlaa amun ti nun wa satyi min ti, afin bé klee ke: «M ma bô bua tafue'n, ye bua fa so'n béh bôh sanndi.»</verse>
				<verse number="32">Sannge ke n wu bo n kô tyen'n, nh dunh mmua amun nyrun Galilée lo.</verse>
				<verse number="33">Pierre soo su, o sé i ke: Kannze o ti bé kwlaa bé ti nun satyih'n, n lie'n su satyi'a wié mlonmlon.</verse>
				<verse number="34">Jésus sé i ke: Nanwle, nde kongue nga bobo, a wa sé ke a si'a min so kpa nsan, nan ako nyinman'n wa bô.</verse>
				<verse number="35">Pierre sé i ke: Kannze min nin wo é wu'n, san éh wuh, n su sé'a ke n si'a o lé. Nan i sonnzonfue'n kwlaa ba kan nde kunngba'n.</verse>
				<verse number="36">Ke o yôô so'n, o nin i sonnzonfue'm bé oo lika bo bé flee Gethsémané'n nun lo, o sé bé ke: Anh tran wa, n kusu nh koh n nyrun lo, nh kôh kôkô yale klé n Si.</verse>
				<verse number="37">O faa Pierre nin Zébédée wa yasua nnyon'n bé oli, akluntitie'n too i su, ye awlabôe'n bôô i kunle bôo,</verse>
				<verse number="38">ye o sé bé ke: Awlabôe'n su kun min, anh ka wa, anh tran bé nyin su uka min.</verse>
				<verse number="39">Ye o oo i nyrun lo kaan, o la utu i nyin asé, o sé i Si ke: N Si, se nyrennen wié nga kwla tô fuan min'n, mon o tô fuan min, sannge nanh yô nga a klô ke o yô su'n, sannge yô nga a klô ke ah yôéh su'n.</verse>
				<verse number="40">Ke o se i sin b'o tô i sonnzonfue muon, bé ô le bé su lafi, ye o sé Pierre ke: Amuan kwla tra'an amun nyin su a uka'a min do bo kun!</verse>
				<verse number="41">Man amun nyin tran su, ye amun nin Nyanmien anh kôkô yale nan Lakafue'n wa laka'a amun. Amun awlen'n wô su ke amunh yôh, sannge an le'e i wun fanngan.</verse>
				<verse number="42">O yatyi bé oli ékun, o sé i Si ke: N Si, se o ti'a bo nyrennen wié nga tô fuan min'n, man n wun nyrennen so'n. Sa nga a klô ke ah yôh'n, yô.</verse>
				<verse number="43">O baa ékun o tô béo, bé su lafi, afin lafile'n wô bé nyin su.</verse>
				<verse number="44">O yatyi bé le o oo ékun, o kô kan nde kunngba'n kléé i Si ékun.</verse>
				<verse number="45">I sin o se i sin bee i sonnzonfue'm bé wun le, o sé bé ke: Anh dé wunmien, anh lafi sien'n! Anh nian, do nga béh fah m bo n katyii Swran'n man sa te yôfue mun'n wa dyu.</verse>
				<verse number="46">Anh dyaô man é wo, swran ng'oh fah min man swran mun'n o su ba.</verse>
				<verse number="47">Ke i nuan te ô nde'n su'n, kpekuun i sonnzonfue blu-nin-nnyon'n bé nun kun bo bé flee Judas'n, o nin swran kpanngban bo Nyanmien nyrun dyranfue dandan nin men kpenngben'm bé sunmaan bé, bo kaka nin klonman ô bé sa nun'n, ba bô nun.</verse>
				<verse number="48">Judas b'o fe maan swran mun'n, o kléé bé nzolie kun, o sé ke: Swran nga n tô n sa yi i komin'n, wuun io, anh tre.</verse>
				<verse number="49">Kpekuun o wunngé i wun le, o sé i ke: Baba, anun ô, ye o tôô i sa yi i komion.</verse>
				<verse number="50">Jésus sé i ke: Dyanvue, liké nga a bee i yôle'n, yô. Nan swran so'm ba to Jésus su, ba tre.</verse>
				<verse number="51">Bé nga bé su Jésus su'n bé nun kun tyuen i kaka'n o fa kpee Nyanmien nyrun dyranfue dan'n i swran'n kun su'n.</verse>
				<verse number="52">Ye Jésus sé i ke: Fo o kaka'n wle i bua'n nun, swran kwlaa ng'o tra kaka nun'n, kaka i nuan ye oh kooh.</verse>
				<verse number="53">?A bui ke n kwla fle'a n Si ke o ble min ange bo bé tra akpi fa blu-nin-nnyon ityra'n?</verse>
				<verse number="54">?Se wa yô'a so'n, oh yôh se nan nde nga bé kleli i ke béh yôh ke nga sa'n, wa kpen su?</verse>
				<verse number="55">Kpekuun Jésus sé swran'm bé ke: An su n su nin klonman nin kaka mun ke kôdiawiéfue bo an be i trale sa. Tyen kwlaa n tran Nyanmien sua dan'n nun n klé liké, amuan tra'a min.</verse>
				<verse number="56">Sannge bé yôô i kwlaa so'n nan nde nga Nyanmien nuan idyofue'm bé kleli'n o kpen su. Ye i sonnzonfue'n kwlaa bé yatyii le bé wanndilio.</verse>
				<verse number="57">Bé bo bé traa Jésus'n bé fe oo Nyanmien nyrun dyranfue dan Caïphe i awlô lo, kan mmla kléfue nin kpenngben'm bé yiaa lo'n.</verse>
				<verse number="58">Pierre su i su lélé bé dyuu Nyanmien nyrun dyranfue dan'n i awlô lo, sannge o mentenmen. O wluu lo, o nin sua sunianfue'm bé tran le ke o nian ke nde so'n oh fah kpe'n.</verse>
				<verse number="59">Nyanmien nyrun dyranfue dandan'm bé nin dyole difue dandan'n kwlaa bé kunnde Jésus wun sa kun bo béh dyranh su fa kuin.</verse>
				<verse number="60">Swran kpanngban bé wa toon i suen'n, sannge wa yô'a yé.</verse>
				<verse number="61">I sin i suen tonfue nnyon ékun bé bali, bé sé ke: Bian so'n waan, o kwla bubu Nyanmien sua dan'n, ye oh kplenh ufle lé nsan.</verse>
				<verse number="62">Nyanmien nyrun dyranfue dan'n o dyaô usaa Jésus ke: ?A te'a nde fi su? ?Nde nga bé ken le'n, o ti se?</verse>
				<verse number="63">Sannge Jésus a uké'e i nuan. Ye Nyanmien nyrun dyranfue dan'n sé i ke: Nh sreh o, nian Anannganman Nyanmien'n ti, se a ti Christ Nyanmien Wa'n, kan klé é.</verse>
				<verse number="64">Ye Jésus sé i ke: Ye o nuan ô su leo. Nh kanh klé amun ékun ke, ke o fin nde'n, amun wa wun m bo n katyii Swran'n ke n ti Nyanmien Kpli'n i fama su, ye n wô nyanmien blé'n su n su ba.</verse>
				<verse number="65">Ye Nyanmien nyrun dyranfue dan'n tii i bobo wun trale'n nuon, o sé ke: Wa satyi Nyanmien dunman! ?Lalôfue ônin ye éh kunndeh i ékuon? Afin amun bobo an tii Nyanmien dunman b'o satyi'n. ?An bu i se?</verse>
				<verse number="66">Ye bé sé i ke: O nin kunle ye o fataa.</verse>
				<verse number="67">Ke o yôô so'n, ye bé guee i nyrun ngosre, bé bôô i atyolieo.</verse>
				<verse number="68">Wié'm bé kpatyi i nyrun, bé sé ke: Christ (*f1*), klé é swran ng'o bô wo'n.</verse>
				<verse number="69">Ke oh yôh so'n, wuun Pierre ti awlô le. Afannien kun bee i wun le, o sé i ke: O kusu, a ô Jésus b'o fin Galilée'n i sin wié.</verse>
				<verse number="70">Sannge o keen bé kwlaa bé nyrun le ke o simen, o sé ke: Nde nga a klô ke ah kanh'n, n wu'en i wle.</verse>
				<verse number="71">Ke Pierre oo ala bô lo'n, afannien kun ékun wunniin, o sé bé nga bé ô le'n bé ke: Bian nga ô Jésus b'o fin Nazareth'n i sin wié.</verse>
				<verse number="72">O keen ékun ke o simen, nan wa di Nyanmien Kpli'n.</verse>
				<verse number="73">Ke o tyee kan'n, bé nga bé ô le'n bé wunngé Pierre wun le, bé sé i ke: Nanwle, o kusu, a ô minnien nga'm bé nun wié, afin wo anien'n klé so.</verse>
				<verse number="74">Ye o fa Nyanmien Kpli wuewue i wuon, o sé ke: Se m bua atô'n, man Nyanmien Kpli wun min. N si'a bian so'n. Ke o yôô so'n ye ako nyinman'n bôlio.</verse>
				<verse number="75">Ye Pierre wla kpeen nde nga Jésus kan klélii ke, o wa sé ke o simen so kpe nsan, nan ako nyinman'n wa bô'n i suo. O fitéé gua su lo, nan wa sun dan kpa.</verse>
			</chapter>
			<chapter number="27">
				<verse number="1">Ke alie tyennin'n, Nyanmien nyrun dyranfue dandan nin men kpenngben'm bé kwlaa bé kô wuun bé wun ke bé kun Jésus.</verse>
				<verse number="2">Ke bé tyilii'n, bé fe kô maan Pilate b'o sié bé'n.</verse>
				<verse number="3">Ke Judas b'o fa Jésus maan swran mun'n, o wun ke béh kuinh sakpa'n, o kôkôli, nan wa fa dyete ufué ablasan'n wa kô man Nyanmien nyrun dyranfue dandan nin kpenngben mun,</verse>
				<verse number="4">o sé ke: Ke n fa swran bo wa yô'a sa te fi'n maan amun ke an kuin'n, man yô'e kpa mlonmlon. Ye bé sé i ke: ?É nde ô nun? O bobo o ndeo.</verse>
				<verse number="5">Judas tô sika'n guaa Nyanmien sua dan'n nun lo, nan wa o a kô bô i komin.</verse>
				<verse number="6">Nyanmien nyrun dyranfue dandan'm bé isaa sika so'n, ye bé sé ke: É kwla fa'a sika so'n gua'a Nyanmien sika'n nun, afin bé fa sika so'n tôô swran mmôdya.</verse>
				<verse number="7">Ke bé kannin bo bé nen see su'n, bé fa sika so'n tôô se ufue'n i asie'n, ke bé fa yô aôfue'm bé asiélie.</verse>
				<verse number="8">I so'n ti, lélé nde bé te fle asie so'n mmôdya asie.</verse>
				<verse number="9">Ye o kpeen Nyanmien nuan idyofue Jérémie i nde'n suo, o sé ke: «Bé fa dyete ufué ablasan b'o ti swran nga bé dili i gua'n i sika'n, bé fa tôô se ufue'n i asie'n, ke é Min Nyanmien'n kan kléé min ke n yô'n sa. Afin ke swran kun i gua bo Israël mma'm bé kpeli'n o ti soo.»</verse>
				<verse number="10"></verse>
				<verse number="11">Ke bé fa Jésus oo bé kpenngben'n i dyasu so'n, o usee i ke: ?A ti Juif'm bé famien? Ye Jésus sé i ke: Ye o nuan ô su leo.</verse>
				<verse number="12">Sannge suen nga Nyanmien nyrun dyranfue dandan nin kpenngben'm bé toen'n, o te'a wié fi su.</verse>
				<verse number="13">Ye Pilate use i ke: ?A ti'a suen tete kpa nga bé ton o le'n?</verse>
				<verse number="14">Sannge Jésus a te'a nde so'n kun sa su, i so'n ye o bôô bé kpenngben'n i nuan dan nion.</verse>
				<verse number="15">Bé tyen dile kwlaa nun bisuafue kun nga swran'm bé sre bé kpenngben'n ke o yatyi i nun man bé'n, o satyi i nun man bé.</verse>
				<verse number="16">Ke oh yôh so'n, bisuafue kun ô le bo i dunman'n wa fu dan kpa, bé flee Barabbas.</verse>
				<verse number="17">Ke bé yiali'n, Pilate usa bé ke: ?Barabbas nin Jésus bo bé flee Christ'n (*f1*), bé nun ônin ye an klô ke n yatyi i nun man amuon?</verse>
				<verse number="18">Afin o si ke bé nyin b'o tyi Jésus'n ti ye bé fe kô meen io.</verse>
				<verse number="19">Ke o traan asé dyole diwle lo'n, i yi sunmaan swran ke bé kô sé i ke, nanh mon o fe i wun wla bian nanwlefue so'n i nde'n nun, afin i waan, nde o fee lalie nun dan kpa i ti.</verse>
				<verse number="20">Nyanmien nyrun dyranfue dandan nin kpenngben'm bé di wlaa swran mun ke bé sre Barabbas ti, nan bé kun Jésus.</verse>
				<verse number="21">Kpenngben'n usaa bé ékun ke: ?Bé nnyon'n bé nun ônin ye an klô ke n yatyi i nun man amuon? Ye bé waan, Barabbaso.</verse>
				<verse number="22">Pilate usa bé ke: ?Ye n yô Jésus bo bé flee Christ'n i se? Bé kwlaa bé waan: Man bé bôbôé waka'n su!</verse>
				<verse number="23">Ye o usaa bé ékun ke: ?Sa te ônin bo tye ye o yôlio? Ye bé kpan kéklé kpa ékun ke: Man bé bôbôé waka'n su!</verse>
				<verse number="24">Ke Pilate wuun ke o su kwla yô'a sa fi bo alôwa'n yô dan tra su'n, o fa nzué wunnziin i sa swran'm bé nyrun le, o sé ke: Swran nanwlefue nga i kunle'n, n lie nu'an nun, amun bobo amun ndeo.</verse>
				<verse number="25">Ye swran'n kwlaa bé sé i ke: Man i wié nde'n ka é nin é mma mun é su.</verse>
				<verse number="26">Ye Pilate yi Barabbas maan béo. Ke o man bé bôô Jésus'n, o fe maan bé ke bé kô bôbôé waka'n su.</verse>
				<verse number="27">Ye Pilate i sôndya'm bé fa Jésus oo i awlô lo, nan ba yia sôndya'n kwlaa bo bé ô le'n, ke bé wa yie i wun le.</verse>
				<verse number="28">Bé yii i wun trale'n nan ba fa trale dan kun bo i nyin ti ke ba wle kôndrô bui nun sa'n ba wle i wun.</verse>
				<verse number="29">Bé woo ôwié ke sika klé sa bé fa wle i ti, ye bé fa ndema kun wle i sa fama'n nun, bé kôtô i bô, bé yô i finfin bé sé ke: Juif'm bé famien, man a tye ô!</verse>
				<verse number="30">Bé gue i wun ngosre, bé fa ndema'n b'o ô i sa nun'n fin i ti'n su.</verse>
				<verse number="31">Ke bé yô i finfin so wiéli'n, bé yii i wun trale dan'n, nan ba fe i bobo lie'n ba wle i wun ékun, ye bé fe oo i waka'n su bôbôleo.</verse>
				<verse number="32">Ke bé fin lo béh fitéh'n, bé nin Cyrène bian kun bo bé flee Simon'n yiali, nan ba mien ke o sua Jésus waka'n.</verse>
				<verse number="33">Ke bé dyuu lika bo bé flee Golgotha'n bo i bô yele Ti Kônglôman Lika'n nun lo'n,</verse>
				<verse number="34">bé menniin du vin bo bé fa nnen wiwi guaa nun'n ke o non, sannge ke o woo su'n, wa nonman.</verse>
				<verse number="35">Ke bé bôbôlii waka'n su'n, bé tu i trale'm bé wun foto.</verse>
				<verse number="36">I sin bé traan asé le bé nien.</verse>
				<verse number="37">Bé kle sa nga ti ye bé bôbôlii waka'n su'n siéé i ti su le, bé klee ke: Jésus b'o ti Juif'm bé famien'n ye.</verse>
				<verse number="38">Bé bôbôlii nin kôdiawiéfue nnyon, kun ô i fama su, kun ô i be su.</verse>
				<verse number="39">Bé nga béh sinh le'n, bé di i te, bé kpukpu bé ti nun, bé sé ke:</verse>
				<verse number="40">O bo o waan ah bubuh Nyanmien sua dan'n, nan ah kplenh lé nsan'n, dé o wun sien'n, ye se a ti Nyanmien Wa sakpa'n, fin waka'n su dyra.</verse>
				<verse number="41">Nyanmien nyrun dyranfue dandan nin mmla kléfue'm bé nin kpenngben mun bé yô i finfin, bé sé ke:</verse>
				<verse number="42">O déé swran wié mun, sannge o kwla dé'e i bobo wun. O ti Juif'm bé famien! Mon o fin waka'n su dyra, ye éh lafih i suo.</verse>
				<verse number="43">O fe i wla gue Nyanmien su, se Nyanmien so'n klôé'n, mon o déé sien'n, afin i waan o ti Nyanmien Wa.</verse>
				<verse number="44">Kôdiawiéfue bo bé bôbôli bé nin i'n bé kusu bé dii i te wié.</verse>
				<verse number="45">Ke wia'n dyrannin'n, aôsin'n wlali men wunmuan'n nun lélé fa dyuu nnosua wia nun.</verse>
				<verse number="46">Nnosua wia so'n nun Jésus kpaan kéklé kpa, o sé ke: ?Éli, Éli, lama sabaktani? bo i bô yele: ?Min Nyanmien, min Nyanmien, nzu ti ye a wanndi mion?</verse>
				<verse number="47">Bé nga bé ô le'n bé nun wié tili, bé sé ke: Anh nian, o su fle Élie.</verse>
				<verse number="48">Kpekuun bé nun kun wanndi kô fa mlan fa bôô du vin nyanwa nun, o fa bleblee ndema kun su, o fa meen ke o non.</verse>
				<verse number="49">Sannge bé wié'm bé sé ke: Yatyi i le man é nian, se Élie wa dé i ô.</verse>
				<verse number="50">Jésus kpaan kéklé kpa ékun, nan wa wu.</verse>
				<verse number="51">Kpekuun tannin dan'n bo bé fa kpe Nyanmien sua dan'n nun'n, o kpatyii i nglô lo lélé fa dyuu i ngua wa, asie'n kédyéli, yebue'm bé kpukéli.</verse>
				<verse number="52">Ndia'm bé buli, ye Nyanmien i swran'm bo bé wuli'n, bé sunman bé tyennin.</verse>
				<verse number="53">Ke Jésus tyennin'n, bé kusu bé fin ndia nun fitéli, bé oo Jérusalem b'o ti Nyanmien klo'n su lo, swran sunman bé wuun bé.</verse>
				<verse number="54">Sôndya ya sukpen'n nin bé nga bé ô le bé nian Jésus su'n, ke bé wuun asie'n b'o kédyéli'n nin sa ng'o yôli'n, sre kuun bé dan kpa, nan ba sé ke: Nanwle, bian so'n ti Nyanmien Wa sakpa.</verse>
				<verse number="55">Bla kpanngban bo bé nin Jésus fin Galilée bali bo bé nien i lika'n, bé ô le, bé dyran mmua lo bé nien.</verse>
				<verse number="56">Marie b'o fin Magdala'n, nin Marie Jacques nin Joseph bé nin'n, ye Jean nin Jacques bo bé ti Zébédée i wa'n bé nin'n, bé ô bé nun wié.</verse>
				<verse number="57">Ke alie dyoli'n, bian anyanbéunfue kun bo bé flee Joseph'n b'o fin Arimathée'n bo i kusu ti Jésus sonnzonfue kun'n o bali.</verse>
				<verse number="58">O oo Pilate wun lo kô sree Jésus fuen'n, ye Pilate waan, bé fa men.</verse>
				<verse number="59">Joseph faa Jésus fuen'n, o fa tannin kpa kun tyityilii,</verse>
				<verse number="60">nan wa kô siéé o bobo i ndia ufle b'o man bé kpelii yebue nun'n i nun. Ye o kôndôô yebue dan kun sié ndia'n i anuan'n nun, nan wa o.</verse>
				<verse number="61">Marie b'o fin Magdala'n nin Marie kun'n bé ô le, bé ti ndia'n i nyrun ndenman su le.</verse>
				<verse number="62">Ke Juif'm bé buabuaa bé wun ya'n bo alie'n tyennin'n, Nyanmien nyrun dyranfue dandan nin Pharisifue'm (*f4*) bé bô yô kun bé oo Pilate wun lo bé kô sé i ke:</verse>
				<verse number="63">Nannan, é wla kpen nde kun bo ke bian gblefue dan so'n i nyin ô su'n o kannin'n su, i waan, se bé kuin nan o di lé nsan'n, oh tyenh.</verse>
				<verse number="64">I so'n ti, sé sôndya mun man bé kô nian ndia'n su lélé o di lé nsan, nan i sonnzonfue'm ba'a fe'e i fuen'n, ba sé'a swran'm bé ke wa tyen'n ti. Se o yô so'n, gble nga bé wa yôé kasien'n, oh trah laa lie'n.</verse>
				<verse number="65">Pilate sé bé ke: Sôndya mun ye bé ô leo, anh fa bé wo man bé kô nian su ke an klô'n sa.</verse>
				<verse number="66">Bé fa bé oli. Ke bé taa ndia'n su'n bé siéé i nzolie, nan ba sié sôndya mun le.</verse>
			</chapter>
			<chapter number="28">
				<verse number="1">Ke sabbat b'o ti bé tyen te'n sinnin'n, monnen'n b'o ti lé motyue'n i tyen ba klikli'n i ndyennien su, Marie b'o fin magdala'n o nin Marie kun'n bé oo ndia'n i nianle.</verse>
				<verse number="2">Kpekuun asie'n kédyéé dan kpa, afin é Min Nyanmien i ange kun fin nyanmien su lo dyrali, o kôndôô yebue bo bé fa nyin ndia i anuan'n, o traan su.</verse>
				<verse number="3">I wun'n kpadya ke nyanmien kpasin sa, ye i trale'n fen fitafita ke nyanmien ufué sa.</verse>
				<verse number="4">Sre kuun sôndya mun dan kpa, bé wun usu bé, nan ba katyi ke ba wu sa.</verse>
				<verse number="5">Sannge ange'n séé bla'm bé ke: Amun lie'n, nanh sre kun amun, afin n si ke an su kunnde Jésus bo bé bôbôlii waka'n su'n.</verse>
				<verse number="6">O nu'an wa, wa tyen ke o kan kléli amun ke oh tyenh'n sa. Anh bla'a nian lika ng'o laa nun'n,</verse>
				<verse number="7">nan anh wo trelele kô kan klé i sonnzonfue mun ke wa tyen. Wa dun mmua amun nyrun Galilée lo, lo ye amunh wunh io. Ye man kan klé amun leo.</verse>
				<verse number="8">Sre'n nin aklundyué'n kun bé kpô, nan ba dyaô ndia'n su le ndende ke béh kôh kan dyasin so'n klé i sonnzonfue mun.</verse>
				<verse number="9">Kpekuun Jésus fitéé bé nyrun atin'n nun, o sé bé ke: Amun ain ô! Bé wunngéé i wun le, bé kôtôô i bô, bé tree i dya'n.</verse>
				<verse number="10">Ye Jésus sé bé ke: Nanh sre kun amun, anh wo kô sé n niaan'm bé ke bé o Galilée lo, lo ye béh wunh mion.</verse>
				<verse number="11">Ke bé te ô atin'n nun'n, sôndya'm bé wié baa klo le, bé wa kan sa kwlaa ng'o yôô lo'n kléé Nyanmien nyrun dyranfue dandan mun.</verse>
				<verse number="12">Ke Nyanmien nyrun dyranfue dandan nin kpenngben'm bé yiali bo bé wuun bé wun'n, bé maan sôndya'm bé sika louun kpa,</verse>
				<verse number="13">bé sé bé ke: Anh sé ke: Ke éh lafih kongue'n, i sonnzonfue'm bé wa fee i fuen'n.</verse>
				<verse number="14">Se kpenngben'n ti nde so'n éh kpeteh, éh déh amun, o su klé'a amun yale.</verse>
				<verse number="15">Sôndya'm bé soo sika so'n nun, nan ba yô ke bé kan kléé bé ke bé yô'n sa. Bé nde so'n truu Juif'm bé nun lélé fa dyu nde.</verse>
				<verse number="16">Jésus sonnzonfue blu-nin-kun'n bé oo Galilée ôka'n b'o kléé bé'n su.</verse>
				<verse number="17">Ke bé wunniin'n, bé kôtôô i bô, sannge bé wié'm ba lafi'a su kpa.</verse>
				<verse number="18">Jésus wunngéé bé wun le, o sé bé ke: Nyanmien maan min atin ke n sié nyanmien su lo nin asie'n su ninngé'n kwlaa.</verse>
				<verse number="19">I so'n ti, anh wo kô klé nvlénvlé'n kwlaa bé liké, man bé katyi n sonnzonfue, ye anh yô bé baptême é Si Nyanmien, nin i Wa'n, nin i Wawe'n bé dunman nun.</verse>
				<verse number="20">Ye liké kwlaa nga n kléé amun'n, amun kusu, anh klé bé man bé fa su. Anh nian, min nin amun é ô tyen kwlaa lélé men'n fah wié.</verse>
			</chapter>
		</book>
		<book number="41">
			<chapter number="1">
				<verse number="1">Jésus-Christ, [Nyanmien Wa'n] i dyasin fe'n i bôbôle'n ye.</verse>
				<verse number="2">Bé klee Nyanmien nuan idyofue Ésaïe i fluwa'n nun ke: «Nian, nh sunmanh min ndôlô bôfue'n, oh dunh mmua o nyrun, Oh kôh yô wo atin'n kpa.</verse>
				<verse number="3">I ye o kpan blô lo nion, o sé ke: Anh siésié é Min'n i akpo'n, Anh yô i atin'm bé séiin, anh tréké su.»</verse>
				<verse number="4">I so'n su ye Jean baptême yôfue'n bali blô lo, o kan kléé bé ke bé katyi bé nzuen'n, ye bé yô baptême nzué'n nun, nan Nyanmien yatyi sa nga bé yôlii'n tye bé nion.</verse>
				<verse number="5">Judée men wunmuan'n nin Jérusalemfue'n kwlaa bé oo Jean wun lo. Ke bé kaan sa te nga bé yôli'n, o yô bé baptême Jourdain nzué ba'n nun.</verse>
				<verse number="6">Chameau ndre trale ô Jean wun, ye kplô kun tyi i afien. Lalô nin wema nzué ye o dio.</verse>
				<verse number="7">Ke oh kanh nde'n, o sé ke: Swran kun b'o le nyrun tra min'n o ô sien o su ba, ke n kan asé n nyanndyi i ngbabua nyanman'n, min nin i so yôle'n fataman.</verse>
				<verse number="8">N lie'n, n yôli amun baptême nzué'n nun, sannge i lie'n, o wa fa Nyanmien Wawe'n yô amun baptême.</verse>
				<verse number="9">I ble so'n nun Jésus fin Nazareth Galilée men'n nun bali, nan Jean wa yô i baptême Jourdain'n nun.</verse>
				<verse number="10">Ke Jésus fin nzué'n nun fitéh'n, i ôsu kunngba'n nun o wuun ke nyanmien su lo'n su ti muaan, ye Nyanmien Wawe'n dyre i su ke aublé sa.</verse>
				<verse number="11">O tii swran kun nen nyanmien su lo, o sé ke: A ti min awlen su Ba, o su ye man fa n wla'n kwlaa a guaa.</verse>
				<verse number="12">Kpekuun Nyanmien Wawe'n fa Jésus oo blô lo.</verse>
				<verse number="13">O dii lé ablanan blô lo, Satan (*f6*) kô lekeleke. O nin blô nnen mun ye bé ô loo, ye ange'm bé sui.</verse>
				<verse number="14">Ke bé wlaa Jean bisua'n, i sin Jésus oo Galilée men'n nun. O kan Nyanmien i dyasin fe'n,</verse>
				<verse number="15">o sé ke: Ble'n i nuan a yia, ye Nyanmien i siéle ble'n wa mantan. Anh katyi amun nzuen'n, anh lafi Nyanmien i dyasin fe'n su.</verse>
				<verse number="16">Ke oh sinh Galilée fete'n nuan'n, o wuun Simon nin i niaan André ke bé su gua bé lala'n fete'n nun, afin bé ti dyué kunfue.</verse>
				<verse number="17">Jésus sé bé ke: Anh bla'a su n su, nh fah amun katyi swran'm bé trafue ke dyué trafue sa.</verse>
				<verse number="18">Kpekuun bé yatyii bé lala'm bé le, ye bé suu i suo.</verse>
				<verse number="19">Ke o oli i nyrun louun kan'n, o wuun Zébédée i wa Jacques nin i niaan Jean, bé kusu bé ô bé alié'n nun bé su tanndan bé lala'm bé nun.</verse>
				<verse number="20">O flee bé, kpekuun bé katyii bé si Zébédée nin dyunman difue mun alié'n nun, nan ba su i su.</verse>
				<verse number="21">Bé oo klo'n bo bé flee Capernaüm'n su. Sabbat b'o ti bé tyen te'n, Jésus wluu Nyanmien sua'n nun, o kléé liké. I liké b'o klé bé'n bô bé nuan, yele ke i nde b'o kan'n, o klé bé ke o le sin dyranfue,</verse>
				<verse number="22">o ti'a ke mmla kléfue'm bé lie'n sa.</verse>
				<verse number="23">Ke oh yôh so'n, bian kun bo asie usu b'o satyi swran'n wa satyii'n, o ô Nyanmien sua'n nun le,</verse>
				<verse number="24">o kpan sé ke: ?Jésus bo a fin Nazareth, nzu sa ye o ô é nin wo yé afieon? A baa é nunnunle. N si o kpa, a ti Nyanmien i Swran.</verse>
				<verse number="25">Jésus idyolii, o sé i ke: Muon nuan le, dyaô bian nga su.</verse>
				<verse number="26">Asie usu'n tee bian so'n i asé, o kplili, o kpaan kéklé, o dyaôô i su.</verse>
				<verse number="27">Swran'n kwlaa bé nuan bôô bé wun, i so'n ti, bé usaa bé wun ke: ?Nzu sa yele nga? ?Liké ufle ye o su kléo? O kwla asie usu bo bé satyi swran'n, bé srôé!</verse>
				<verse number="28">Kpekuun i dunman'n fuu Galilée men'n kwlaa nun.</verse>
				<verse number="29">Ke bé fin Nyanmien sua le fitéli'n, bé nin Jacques nin Jean bé oo Simon nin André bé awlô lo.</verse>
				<verse number="30">Ayre guaa Simon sia bla'n i wun, nan wa la. Bé ken i nde kléé Jésus.</verse>
				<verse number="31">O wunngéé i wun le, o utii i sa'n nun, o meen i su. Ayre'n tuu i wun ye o kunnde liké maan béo.</verse>
				<verse number="32">Nnosua ke wia'n toli'n, bé faa tukpatyefue nin swran bo asie usu a satyi bé'n kwlaa blelii.</verse>
				<verse number="33">Klo'n sufue'n kwlaa bé yiaa anuan'n nun le.</verse>
				<verse number="34">O yôô tukpatyefue kpanngban bo bé tukpatye'n ti fanunfanun'n bé dyuédyué. O man asie usu kpanngban kusu bé dyaôô swran'm bé su, sannge o ma'an bé atin ke bé idyo, afin bé sii.</verse>
				<verse number="35">Nglemun nde kpa'n ke lika'n te dun'n, o dyaô fitéli, o oo blô lo lika kun b'o ti diin'n nun, o nin Nyanmien bé kô kôkô yale.</verse>
				<verse number="36">Simon nin bé nga bé nin i ô le'n, bé kunndee.</verse>
				<verse number="37">Ke bé wunniin'n, bé sé i ke: Swran'n kwlaa bé su kunnde o.</verse>
				<verse number="38">O sé bé ke: Anh man é o klo nga bé mantanmantan wa'n bé su, nan n kan nde lo wié, afin i so'n ti ye m balio.</verse>
				<verse number="39">Ye o oo Galilée men'n i lika'n kwlaa, o kan nde Nyanmien sua'm bé nun, o man asie usu'm bé dyaô swran'm bé su.</verse>
				<verse number="40">Kôkôwéfue kun bee i wun le, o kôtô i bô, o sre i aunnvue su, o sé i ke: Yatyi, yô man n kôkôwé'n wié wéiin.</verse>
				<verse number="41">O yôô Jésus annvo, o tinnge i sa'n kenniin, o sé i ke: Man ti, mon o kôkôwé'n wié wéiin.</verse>
				<verse number="42">Kpekuun kôkôwé'n wa wié i wun, ye i wunnen'n yôô trékétrékéo.</verse>
				<verse number="43">I ôsu kunngba'n nun Jésus séé i ke o o, o wle i su nun kpa ke,</verse>
				<verse number="44">o nien i wun kpa nanh mon o kan nde so'n klé swran fi, sannge o fe i wun kô klé Nyanmien nyrun dyranfue'n, ye o fe i wun asô bôle liké bo Moïse kléli'n fa man, man bé wun ke wa yô dyuédyué.</verse>
				<verse number="45">Sannge ke bian so'n fitéli tye'n, ye o too nde so'n dyo bôle su truu lika'n kwlaa nuon, lélé Jésus wa kwla yi'e i wun nglô klo fi su kun. O ka klo nuan tiwa le, ye swran'm bé fin lika'n kwlaa bé bee i wun le.</verse>
			</chapter>
			<chapter number="2">
				<verse number="1">Ke o dii lé nnyon kun'n, Jésus oo Capernaüm lo ékun. Swran'm bé tii i ke o ô awlô lo,</verse>
				<verse number="2">o man bé yiaa le kaka lélé bé so'an anuan'n nun le bobo. O kan Nyanmien nde klé bé.</verse>
				<verse number="3">Bé fa bubuwafue kun bo swran nnan bé sue'n, bé blelii.</verse>
				<verse number="4">Ke swran'm bé ti bé kwla fe'e wlu'a lo'n, bé kpaa sua'n i lika nga Jésus ô nun'n i ndenman su sese, nan ba fa te nga bubuwafue'n la nun ba dyre tôklô so'n nun.</verse>
				<verse number="5">Ke Jésus wuun ke bé lafi i su'n, o séé bubuwafue'n ke: N wa, sa nga a yôô Nyanmien'n, ba yatyi a tye o.</verse>
				<verse number="6">Mmla kléfue wié'm bé ti le, bé sé bé klun lo ke:</verse>
				<verse number="7">?Nzu ti ye o ken i nde lie soo? O satyi Nyanmien dunman. ?Se nanh Nyanmien kunngba tye'n, wan ye o kwla yatyi swran wun sa tye io?</verse>
				<verse number="8">Kpekuun Jésus wuun bé akunndan'n, nan wa sé bé ke: ?Nzu ti ye an bu akunndan ke nga saa?</verse>
				<verse number="9">?Ke n sé bubuwafue'n ke, ba yatyi o wun sa a tye wo'n, annze, dyaô fo o te'n nanti ko'n, ônin ye i kanle ti popo tra kuon?</verse>
				<verse number="10">Sannge ke o yô nan amuan si ke m bo n katyii Swran'n n le atin asie'n su wa n yatyi sa nga bé yô Nyanmien'n tye bé'n ti…</verse>
				<verse number="11">O séé bubuwafue'n ke: N wa, dyaô, fo o te'n ko wo awlô.</verse>
				<verse number="12">I ôsu kunngba'n nun o dyaô fee i te'n o fité bé kwlaa bé nyrun le. I so'n ti, bé kwlaa bé nuan bôô bé wun kpa, bé manmaan Nyanmien, bé sé ke: É nian wu'an sa nga i wunsu mlonmlon lé.</verse>
				<verse number="13">Jésus fité oo fete'n nuan lo ékun, swran'n kwlaa bé bee i wun le, o klé bé liké.</verse>
				<verse number="14">Ke oh sinh'n, o wuun Alphée wa yasua Lévi'n b'o dé guabô sika'n, o ti i dyunman diwle le. O sé i ke: Bla'a su n su. Ye Lévi dyaô suu i suo.</verse>
				<verse number="15">Ke Jésus nin i sonnzonfue'm béh dih liké Lévi awlô lo'n, guabô sika défue kpanngban nin sa tete yôfue'm bé ô bé nun wié, afin bé nga bé su i su'n bé sonnin.</verse>
				<verse number="16">Ke mmla kléfue bo bé ti Pharisifue'n (*f4*) bé wuun ke o nin guabô sika défue nin sa tete yôfue'm bé su di liké'n, bé sé i sonnzonfue'm bé ke: ?Nzu ti ye o nin guabô sika défue nin sa tete yôfue mun di likéo?</verse>
				<verse number="17">Ke Jésus tii nde nga bé kan'n, o sé bé ke: Nanh swran ng'o ti dyuédyué'n ye o ko ayréfue sion, tukpatyefue te o koo. Man ba'a nanwlefue'm bé flele, sa tete yôfue mun ye m baa bé fleleo.</verse>
				<verse number="18">Lé kun Jean sonnzonfue'm bé nin Pharisifue'm bé su kpe sre nun, bé wa usaa Jésus ke: ?Nzu ti ye Jean sonnzonfue'm bé nin Pharisifue'm bé lie'n bé kpe sre nun, sannge o sonnzonfue'm bé kpe'a wiéo?</verse>
				<verse number="19">Jésus sé bé ke: ?Ke yasua b'o su fa atonvle'n nin i dyanvue mun te ô le'n, bé kwla kpe sre nun? Ke yasua so'n nin bé te ô le'n, bé kwla kpe'a sre nun.</verse>
				<verse number="20">Lé kun bé wa dé yasua so'n bé sa nun, ble so'n nun ye béh kpeh sre nuon.</verse>
				<verse number="21">Swran fi fa'a tannin sin ufle bo bé nian kpu'e lé'n ta'a trale nvuen nun, se o yô so'n, sin ufle'n tyuentyuenh tannin nvuenfue'n oh titih, ye i titile'n oh yôh te tra laa'n.</verse>
				<verse number="22">Ye swran fi fa'a du vin lofle gue'e kplô kôtôkun nvuen nun, se o yô so'n, du vin'n kpukéh kôtôkun'n ye du vin'n nin kôtôkun'n béh satyih. Sannge man bé fa du vin lofle'n gue kplô kôtôkun ng'o ti ufle'n nun.</verse>
				<verse number="23">Lé kun sabbat b'o ti Juif'm bé tyen te'n, ke Jésus nin i sonnzonfue'm béh sinh blé b'o ti ke awié sa'n i fié nun'n, i sonnzonfue'm bé too blé'n i fianfianle su.</verse>
				<verse number="24">Pharisifue'm (*f4*) bé séé i ke: ?Nian, nzu ti ye bé yô liké nga swran le'a atin ke o yôé sabbat tyen nion?</verse>
				<verse number="25">Jésus sé bé ke: ?Ke awé kuun David nin i minnien mun bo bé sa miannin'n, sa nga bé yôli'n, an nian kennge'en lé?</verse>
				<verse number="26">Ke o wluu Nyanmien sua'n nun Abiathar b'o ti Nyanmien nyrun dyranfue dan'n i ble su'n, o dii kpaun bo bé fa teke Nyanmien nyrun'n, nan wa men i minnien'm bé wié. Swran fi le'a atin ke o di kpaun so'n san Nyanmien nyrun dyranfue'm bé ngunmin ye bé le atin bé dio.</verse>
				<verse number="27">I sin o sé bé ékun ke: Bé sié sabbat tyen'n maan swran, nanh sabbat tyen'n ti ye swran ô leo.</verse>
				<verse number="28">O man m bo n katyii Swran'n, sabbat tyen kpa'n, m bobo ye n siélio.</verse>
			</chapter>
			<chapter number="3">
				<verse number="1">Lé kun ékun Jésus wluu Nyanmien sua kun nun. Bian kun ô le i sa'n ti uwa.</verse>
				<verse number="2">Bé nga bé ô le'n, ke o yô nan ba kwla sanman Jésus'n ti, bé niennien se oh yôh bian so'n dyuédyué sabbat b'o ti bé tyen te'n nun ô.</verse>
				<verse number="3">Jésus séé bian'n bo i sa'n ti uwa'n ke: Dyaô dyran bé afien le.</verse>
				<verse number="4">I sin o usa bé ke: ?Sabbat tyen bé kwla yô swran yé, annze bé yô swran te, bé dé swran, annze bé kun swran? Sannge ba uké'a bé nuan.</verse>
				<verse number="5">Bé kétéle bo ba kéké'n yôô i ya lélé o bô i wla, ye o niaan bé ya su, nan wa sé bian'n ke: Tinnge o sa'n nun. O tinngee i sa'n nun nan wa yô kpa ke laa'n sa.</verse>
				<verse number="6">Kpekuun Pharisifue'm (*f4*) bé fitéli, nan bé nin Hérode i minnien'm ba kô tyityi ke bé kunnde liké nga béh yôh béh fah kun Jésus'n.</verse>
				<verse number="7">Jésus nin i sonnzonfue'm bé tyuen bé wun oo fete'n nuan lo. Swran kpanngban kpa bé suu i su. Bé fin Galilée, nin Judée,</verse>
				<verse number="8">nin Jérusalem, nin Idumée, nin Jourdain'n i sin lo, nin Tyr nin Sidon bé asa su lo. Sa ti bo swran kpanngban so'n bé bee i wun le'n yele ke bé ti sa ng'o yô bé'n.</verse>
				<verse number="9">Jésus séé i sonnzonfue'm bé ke bé sié alié kaan kun le men nan swran so'm ba mienmen.</verse>
				<verse number="10">Afin ke b'o yô swran sunman bé dyuédyué'n, bé kwlaa nga bé ti tukpatyefue'n bé klô ke béh kenh. I so'n ti, bé wunndun i su.</verse>
				<verse number="11">Tyen kwlaa ke asie usu'm bé wuin'n, bé kôtô i bô, bé kpan sé ke: A ti Nyanmien Wa.</verse>
				<verse number="12">Sannge o wla bé su nun kpa ke nanh man bé te i dunman'n nglô.</verse>
				<verse number="13">I sin o fuu ôka kun su, o flee bé ng'o klô ke bé bla'n, nan ba be i wun le.</verse>
				<verse number="14">O siéé bé nun blu-nin-nnyon ke bé nin i tran, ye o sunman bé ke bé kô ken i nde'n.</verse>
				<verse number="15">O maan bé atin ke bé fuan asie usu mun.</verse>
				<verse number="16">Swran blu-nin-nnyon so'n b'o siéli bé'n bé dunman'n ye, Simon b'o ukeli i dunman'n su ke Pierre'n,</verse>
				<verse number="17">nin Zébédée wa Jacques nin i niaan Jean b'o ukali bé dunman'n su ke Boanergès'n, i bô yele Nyanmien Kplale,</verse>
				<verse number="18">nin André, nin Philippe, nin Barthélemy, nin Matthieu, nin Thomas, nin Alphée wa Jacques, nin Thaddée, nin Simon b'o ô akpuéfue'm bé akpasua'n nun'n,</verse>
				<verse number="19">nin Judas Iscariot b'o fa Jésus maan swran mun'n.</verse>
				<verse number="20">I sin o see i sin awlô lo, nan swran kpanngban kpa ba yia le ékun, o man bé kwla di'a liké bobo.</verse>
				<verse number="21">Ke Jésus ôsufue'm bé tii i so'n, bé bee i fale, afin bé waan: I ti a satyi.</verse>
				<verse number="22">Mmla kléfue'm bo bé fin Jérusalem'n bé waan Béelzébul (*f7*) a fe. Mmusu'm bé wléngbi'n i dunman nun ye o fuan asie usu muon.</verse>
				<verse number="23">Jésus flee bé, nan wa bu bé nyanndra ke: ?O yô se ye Satan (*f6*) kwla fuen i bobo wuon?</verse>
				<verse number="24">Se famien kun i swran b'o sié bé'n bé bu bé wun nun'n, i famien so'n su kwla tyeman.</verse>
				<verse number="25">Ye se awlô kun nunfue'm bé bu bé wun nun'n, awlô so'n su kwla tyeman.</verse>
				<verse number="26">I kunngba nion, se Satan dyaô i bobo wun nun bule nun'n, wuun wa bu i bobo wun nun, o su kwla sié tyeman, i lie'n wiéh.</verse>
				<verse number="27">Swran fi kwla wlu'a swran wunmienfue kun i awlô lo ke oh fenh i bô ninngé'n se wa du'an mmua tyi'a swran wunmienfue so'n, sannge se o dun mmua tyii'n, o kwla fen.</verse>
				<verse number="28">Nanwle, sa te kwlaa nga swran kô yô'n o nin Nyanmien dunman satyile kwlaa nga bé kô satyi'n oh yatyih tye bé.</verse>
				<verse number="29">Sannge swran ng'o satyi Nyanmien Wawe'n i dunman'n, o su yatyi tye'e i lé, i sa te'n keh i wun tititi.</verse>
				<verse number="30">Sa ti bo Jésus kaan so'n yele ke bé waan: Asie usu kun a fe.</verse>
				<verse number="31">I nin nin i niaan bian'm bé bali, bé dyran guasu lo bé sunmaan swran ke o kô flee.</verse>
				<verse number="32">Swran'm bé ti sin yie le, nan ba sé i ke: Nian, o nin nin o niaan'm bé ô guasu lo, bé waan béh wunh o wun.</verse>
				<verse number="33">Ye o usaa bé ke, ?Wan ye o ti min nin nin min niaan nion?</verse>
				<verse number="34">O niaan bé nga bé ti sin yie le'n, o sé bé ke: Anh nian, min nin nin min niaan mun ye.</verse>
				<verse number="35">Swran ng'o yô Nyanmien klun sa'n, i ye o ti min niaan bian, nin min niaan bla, nin min nin nion.</verse>
			</chapter>
			<chapter number="4">
				<verse number="1">Jésus bôô liké kléle'n bô ékun fete'n nuan le. Swran kpanngban kpa bé yiee i wun le, o man o fu traan alié kun nun fete'n su lo. Swran'n kwlaa bé gua nzué kpa'n nuan le.</verse>
				<verse number="2">O kan nde kpanngban kléé bé nyanndra nun, o sé bé ke:</verse>
				<verse number="3">Anh tié, bian kun oo awié guale.</verse>
				<verse number="4">Ke oh sanndih'n, i wié too atin mma'n nun, anunman'm bé wa dili.</verse>
				<verse number="5">Wié kusu too akpue su. O fifii ndende kpa afin asie nu'an le kpa.</verse>
				<verse number="6">Sannge ke wia'n bôh'n, o wonsonnin, o wuli ndin bo wa nyenmen i wlawle kpa'n ti.</verse>
				<verse number="7">Wié kusu too nduin mma'n nun, nduin mma'n buali, o trelii, o man wa wloman.</verse>
				<verse number="8">Wié'm bé kusu bé too asie kpa su, ke bé fifili'n, bé wlali nnya, bé wloli, tré kun wloo ablasan, kun ékun ablésien, ye kun kusu ya.</verse>
				<verse number="9">I sin o séé bé ke: Swran ng'o si fa sié'n mon o fa sié.</verse>
				<verse number="10">Ke o dyaôô nzra'n nun le'n, bé nga bé ô i wun le'n, bé nin i sonnzonfue blu-nin-nnyon'n bé usee nyanndra so'n bô.</verse>
				<verse number="11">O sé bé ke: Amun ye bé yi Nyanmien siéle'n i wun akunndan bo swran wu'en i wle'n, i nglô kléé amuon, sannge bé nga bé ti'a é lie'n, bé lie'n kwlaa sin nyanndra nun</verse>
				<verse number="12">nan ke bé nien i kpa'n ba wunmen, ke bé ti i kpa'n, ba wu'en i wle, nan ba sa'a bé sin Nyanmien wun, nan wa yatyi'a bé wun sa'n wa tye'a bé.</verse>
				<verse number="13">O séé bé ékun ke: ?Se an si'a nyanndra nga bô'n, oh yôh se ye amunh kwlah wun nyanndra ufle'm bé bôo?</verse>
				<verse number="14">Awié guafue'n sanndi Nyanmien nde'n.</verse>
				<verse number="15">Atin mma nga awié'n wié too nun'n yele swran nga ke bé ti Nyanmien nde'n, Satan (*f6*) ba, o wa yô man nde nga bé tili'n o mlin bé klun'n.</verse>
				<verse number="16">I kunngba'n kusu akpue nga awié'n wié too su'n yele be nga ke bé ti Nyanmien nde'n, kpekuun bé klun dyo bé fa su.</verse>
				<verse number="17">Sannge bé ti ke awié b'o le'a ndin sa, bé awlen'n soman, ke afe'n nin yale kléle'n to bé su Nyanmien nde'n ti'n, kpekuun bé ti nun satyi.</verse>
				<verse number="18">Nduin mma nga kusu bo awié'n wié too nun'n yele bé nga bé ti Nyanmien nde'n,</verse>
				<verse number="19">sannge men'n nun ninngé'n i ngôkôe'n, nin anyanbéun i klôle'n, nin bé nyin b'o blô ninngé wié'm bé su'n, o tra Nyanmien nde'n, o man o wloman.</verse>
				<verse number="20">Asie kpa nga kusu bo awié'n wié too su'n yele bé nga ke bé ti Nyanmien nde'n, bé fa su, bé wlo, kun wlo ablasan, kun ékun ablésien, ye kun ékun ya'n.</verse>
				<verse number="21">Jésus usaa bé ékun ke: ?Bé so kannin bé fa sié gbôgbô bô annze lit bô? ?Nanh nglô ye bé sié io?</verse>
				<verse number="22">Afin sa fi su ka'a nvialie nun b'o su te'a nglôo, ye aswré nun nde fi su fa'a le b'o su fité'a suo.</verse>
				<verse number="23">Swran ng'o si fa sié'n, mon o fa sié.</verse>
				<verse number="24">O sé bé ékun ke: Nde nga an ti'n anh nian su kpa. Sulie nga an su nun man swran wié mun'n, i kunngba'n nun ye Nyanmien suh nun man amuon, oh ukah amun lie'n su.</verse>
				<verse number="25">Afin swran ng'o le liké'n ye béh menh wiéo, sannge ng'o le'a liké'n, kaan ng'o ô i sa nun bobo'n béh déh.</verse>
				<verse number="26">O sé ékun ke: Nyanmien siéle'n fa swran kun b'o gua awié.</verse>
				<verse number="27">Se o lafi ô, se i nyin ô su ô, wia nun ô, kongue ô, awié'n bobo fifi, o nyin, o si'a ke o yô b'o yô so'n.</verse>
				<verse number="28">Asie'n bobo yôé kpa, o fifi, i sin o wlo, kpekuun o non nzué kpa.</verse>
				<verse number="29">Ke o kô blô'n, bé fa wloso'n wla nun, afin i kpele'n wa dyu.</verse>
				<verse number="30">O sé bé ékun ke: ?Nzu ye éh fah Nyanmien siéle'n sunnzun io, annze nyanndra ônin ye éh fah klé i bôo?</verse>
				<verse number="31">O fa trô bo bé flee moutarde'n (*f9*), ke béh luah'n, o ti kaan tra ninngé mma kwlaa nga bé lua bé'n,</verse>
				<verse number="32">sannge ke bé kô lua'n, o nyin, o yô dan tra trô'n kwlaa, o tre, o man anunman'm bé kwla yô bé sua i sama'm bé su i fonvo'n nun.</verse>
				<verse number="33">O kan Nyanmien nde nga bé kwla wun i wle'n kpanngban nyanndra nun klé bé.</verse>
				<verse number="34">Nde kwlaa ng'o kan kléé bé'n, o ken nyanndra nun, sannge ke o nin i sonnzonfue'm bé ngunmin bé ô le'n, o tu i kwlaa bô klé bé.</verse>
				<verse number="35">Lé kunngba so'n i nnosua su Jésus séé i sonnzonfue mun ke: Man é wo fete'n bué kun lo.</verse>
				<verse number="36">Ke bé tuu bé bô swran'm bé wun le'n, nan ba fa Jésus alié ng'o ô nun'n i nun ba o, alié wié'm bé kô sunmenniin.</verse>
				<verse number="37">Séké dan kpa kpee nzué'n su, o man nzué'n bô guaa alié'n nun, o ka kaan oh yih.</verse>
				<verse number="38">Sannge Jésus la alié'n sin lo sunmun'n su o su lafi. Bé tinngélii, bé sé i ke: ?Baba, ke é su wu'n, a bu'e i nde?</verse>
				<verse number="39">O tinngéli nan wa idyo aunngban'n, ye o séé nzué'n ke: Yatyi bôle'n, dyran diin! Aunngban'n kpeli, nan lika'n wa to bliin.</verse>
				<verse number="40">Ye o usaa bé ke: ?Nzu ti ye sre kun amun soo? ?O yô se ti ye an lafi'a n suo?</verse>
				<verse number="41">Sre kuun bé dan kpa, nan ba usa bé wun ke: ?Nzu swran yele nga bo aunngban'n nin nzué'n bobo bé srôé soo?</verse>
			</chapter>
			<chapter number="5">
				<verse number="1">Bé dyuu fete'n bué kun lo Gérasafue'm bé men'n nun.</verse>
				<verse number="2">Ke Jésus fin alié'n nun dyraa tye'n, bian kun bo asie usu a satyii'n, o fin ndia su sua'm bé wun lo bee i wun le.</verse>
				<verse number="3">Asiélie su sua'm bé nun ye o traan. Swran fi kwla fa'a dyroko bobo tyi'e kun,</verse>
				<verse number="4">afin tyen wié bé fa blale bôé kpaun, bé tyii nin dyroko, sannge o kpekpe dyroko'n nun, ye o bubu kpaun'n nun, swran fi kwla lômen.</verse>
				<verse number="5">Titi kongue nin wia'n nun o ô asiélie nin ôka'm bé su, o kpan, o fa yebue kpekpe i wun.</verse>
				<verse number="6">Ke o wuun Jésus mmua lo'n, o wanndi kô kôtôô i bô,</verse>
				<verse number="7">o kpan kéklé kpa ke: ?Jésus, Nyanmien Kpli bo liké fi nu'en i sin'n i Wa, nzu nde ye o ô min nin wo yé afieon? Nh sreh o, nian Nyanmien'n ti, nanh klé n yale.</verse>
				<verse number="8">Afin Jésus dun mmua séé i ke: Asie usu bo a satyi swran'n, tu bian nga su.</verse>
				<verse number="9">Ye Jésus use i ke: ?Bé fle o se? O sé ke: Bé fle min Akpasua Kpli, afin é soon kpa.</verse>
				<verse number="10">O sree Jésus kpa ke, nanh mon o fuan bé men so'n nun.</verse>
				<verse number="11">Ke oh yôh so'n, wuun kokoti akpasua dan kpa kun ô ôka wié wun le, bé su didi.</verse>
				<verse number="12">Asie usu'm bé sree Jésus kpa ke, o man bé atin man bé kô wlu kokoti so'm bé nun.</verse>
				<verse number="13">Ye o maan béo, nan asie usu'm ba fité ba kô wlu kokoti so'm bé nun. Ye kokoti akpasua so'n bo bé dyu bo akpi-nnyon kun'n, bé wanndi trôô tyéndyé'n bé guaa fete'n nun, bé mlonnin.</verse>
				<verse number="14">Bé nga bé kankan bé'n bé wanndi kô kan nde so'n klo nin nanmué'm bé nun. Swran'm bé kô niaan sa ng'o yôô lo'n.</verse>
				<verse number="15">Bé baa Jésus wun le, bé wuun bian bo asie usu akpasua kpli'm bé satyilii'n o ti asé le. I nyin a klô, wa wla trale. O man sre kuun bé.</verse>
				<verse number="16">Sa nga Jésus yô maan bian'n bo asie usu'm bé satyilii'n, nin liké ng'o yôô kokoti mun'n, bé nga bé wuun nun'n bé kan kléé bé.</verse>
				<verse number="17">Kpekuun bé su sre Jésus ke o dyaô bé asa'n su.</verse>
				<verse number="18">Ke o fuu alié'n nun'n bian'n bo asie usu'm bé satyilii'n o sree i kpa ke o nin i béh tranh.</verse>
				<verse number="19">Sannge Jésus a kpli'an su, o sé i ke: Ko wo awlô o ôsufue'm bé wun lo, kan sa kwlaa nga o Min'n sii wo aunnvue o yô maan wo'n klé bé.</verse>
				<verse number="20">O oli, kpekuun o kô bô sa kwlaa nga Jésus yô menniin'n i ndôlô Klo Blu asa'n su lo. Bé kwlaa bé nuan bôô bé wun kpa.</verse>
				<verse number="21">Jésus fuu alié'n nun o se i sin fete'n bué kun lo. Ke o ô fete'n nuan le'n swran kpanngban kpa bé wa yiee i wun le ékun.</verse>
				<verse number="22">Nyanmien sua sukpen kun bo bé flee Jaïrus'n baa le. Ke o wuun Jésus'n, o kôtôô i bô,</verse>
				<verse number="23">o sree i kpa, o sé ke: N wa bla kaan'n su wu tyinndyin kpa. Bla'a fo o sa fue i su, mon o yô dyuédyué nan o nyan nguan.</verse>
				<verse number="24">Jésus nin i bé oli, ke béh koh'n, swran kpanngban kpa bé su i su, bé mien.</verse>
				<verse number="25">Bla kun ô le, mannza tennden too i wun wa di afue blu-nin-nnyon.</verse>
				<verse number="26">Wa fe dan kpa ayréfue sunman bé sa nun, o satyii i ninngé'n kwlaa b'o ô i sa nun'n, sannge wa démen, i tukpatye'n woo i nyrun tititi.</verse>
				<verse number="27">O tii Jésus ngan ye o wa keen i trale'n i sin lo swran'm bé nun.</verse>
				<verse number="28">Afin o sé ke: Se n kwla ken i trale'n bo tye'n, nh yôh dyuédyué.</verse>
				<verse number="29">I ôsu kunngba'n nun i mannza'n wa wié, kpekuun o wuun i wun ke i tukpatye'n wa wié.</verse>
				<verse number="30">Kpekuun Jésus wuun i wun ke swran wié a ken, o man wa yô dyuédyué. O kpee i wun swran'm bé su, o sua ke: ?Wan ye o kaan n trale nion?</verse>
				<verse number="31">Ye i sonnzonfue'm bé séé i ke: A wun swran nga bé mian o ye'n, ye a te usa ke: ?Wan ye o kaan mion?</verse>
				<verse number="32">O kpe i nyin o kunndee swran ng'o yôô sa so'n.</verse>
				<verse number="33">Ke bla'n wuun liké ng'o yôlii'n, sre kunniin, i wun usulii, ye o wa kôtô i bô, nan wa di i kwlaa nanwle a kléé.</verse>
				<verse number="34">Nan Jésus a sé i ke: N wa, n su bo a lafi'n ti, a nyon o ti. Guo o wla asé, ko, mon o tukpatye'n wié.</verse>
				<verse number="35">Ke i nuan te ô nde'n su'n, kpekuun swran'm bé fin Nyanmien sua sukpen so'n i awlô lo, bé wa séé i ke: O wa'n wa wu. ?Nzu ti ye a te klé bian'n yaleo?</verse>
				<verse number="36">Sannge Jésus wa sié'e i su nde so'n su, o sé Nyanmien sua sukpen'n ke: Nanh sre kun o, o li lafi n su.</verse>
				<verse number="37">Wa ma'an swran fi atin ke o kô sunmen, san Pierre, nin Jacques o nin i niaan bian Jean.</verse>
				<verse number="38">Ke bé dyuu Nyanmien sua sukpen'n i lika lo'n, Jésus wuun auyé bo swran'm bé bô'n, o nin sunle bo bé sun'n, o nin kpan le bo bé kpan'n.</verse>
				<verse number="39">O wluu sua lo, o sé bé ke: ?Nzu ti ye an bô auyé bo an sun soo? Ba'n wa wuman, lafile ye o su lafio.</verse>
				<verse number="40">Nan ba srii. Ye o kaan bé kwlaa bé bô bé fitélio. O nin ba'n i si, nin i nin, ye bé nga bé oo i sunmanle'n bé wluu kan ba'n wô lo'n.</verse>
				<verse number="41">O utii ba'n i sa nan wa sé i ke: Talita kumi. I bô klé ke: Talua, dyaô!</verse>
				<verse number="42">Kpekuun talua'n wa dyaô o su nanti. Ke oh yôh so'n, wa di afue blu-nin-nnyon. Bé nuan bôô wun dan kpa.</verse>
				<verse number="43">Jésus wlaa bé su nun kpa ke nanh man fi ti sa so'n, ye o sé bé ke bé man talua'n i liké mon o di.</verse>
			</chapter>
			<chapter number="6">
				<verse number="1">Jésus tuu i bô le o oo i klo. I sonnzonfue'm bé kô sunmenniin.</verse>
				<verse number="2">Ke sabbat b'o ti Juif'm bé tyen te'n dyuli'n, o wa kléé bé liké Nyanmien sua'n nun. Swran kpanngban bo bé tié i nde'n bé nuan bôô bé wun, bé sé ke: ?Ééé, o tii nde nga'm bé nin? ?O nin i ngwlele nga fin nin? ?O yô se ye o yi atre nga muon?</verse>
				<verse number="3">?Nanh Marie wa b'o ti adyuin difue b'o ti Jacques, nin Joses, nin Jude, nin Simon bé niaan bian nion? ?I niaan bla'm bé nu'an é nun wa? O man ba lafi'e i su.</verse>
				<verse number="4">Jésus séé bé ke: Bé bu Nyanmien nuan idyofue i swran lika'n kwlaa, sen i bobo i klofue mun, nin i ôsufue nin i awlôfue mun ye bé bu'e i swraan.</verse>
				<verse number="5">O man wa kwla yi'a atre fi le, sen i sa b'o fa fue tukpatyefue wié'm bé su bé dyuédyué yôle'n ti'n tye.</verse>
				<verse number="6">I su bo bé lafiman'n o bô i nuan kpa. O oo klo'm bo bé mantan le'n bé su bé liké kléle.</verse>
				<verse number="7">Ke o yiee i sonnzonfue blu-nin-nnyon'n, o séé bé ke bé kwla asie usu mun, ye o bô bé nnyonnyon sunmanle bôo.</verse>
				<verse number="8">O wlaa bé su nun kpa ke béh koh'n, nanh man bé fa liké fi tra nun, liké diwa ô, tro ô. Nanh man bé fa sika bé pata'n nun, san kponman kunngba tye ye bé faa.</verse>
				<verse number="9">Bé wla ngbabua sannge nanh man bé wla trale nnyon.</verse>
				<verse number="10">O séé ke: Klo kwlaa nga an dyu su'n, awlô nga an kô siké nun'n anh tran le lélé, san amuan tu amun bô klo so'n su.</verse>
				<verse number="11">Se an dyu lika wié nan ba siké'a amun, bo bé tié'a amun nde'n, ke amunh tuh an bô klo so'n su'n, anh kpukpu amun dya wun ndutré'n gue klo so'n su, mon o yô amun lalôfue.</verse>
				<verse number="12">Bé oli, bé kaan nzuen katyile nde.</verse>
				<verse number="13">Bé fuaan asie usu kpanngban, bé fa ngô fuaa tukpatyefue kpanngban bé wun, bé yôô bé dyuédyué.</verse>
				<verse number="14">Famien Hérode tii nde so'n, afin Jésus dunman'n wa fu dan kpa. Bé waan: Jean baptême yôfue'n b'o wuli'n ye wa tyeon, i so'n ti ye o kwla yi atre nion.</verse>
				<verse number="15">Ye wié'm bé waan: Élio, ye wié'm bé kusu bé waan: O ti Nyanmien nuan idyofue kun ke laa Nyanmien nuan idyofue mun sa.</verse>
				<verse number="16">Sannge ke Hérode tii i so'n, i waan: Jean bo n kpee i ti'n, i ye wa tyeon.</verse>
				<verse number="17">Afin Hérode bobo i niaan bian Philippe i yi Hérodiade b'o déé dyelii'n ti, o man bé traa Jean wle bisua.</verse>
				<verse number="18">Afin titi Jean séé i ke, i niaan bian i yi'n i dyale'n ti'e i su.</verse>
				<verse number="19">Hérodiade fa Jean wun nde siéé i klun, o klô ke oh kuinh, sannge wa kwle'e i yô.</verse>
				<verse number="20">Afin Hérode srô Jean, o si ke o ti swran kpa, o ti Nyanmien i swran, i so'n ti o man bé nien i su. Ke o tii nde'n bo Jean kannin'n, i akunndan sanngannin, sannge kusu i nde tiéle'n yô i fe.</verse>
				<verse number="21">Sannge Hérode i awulie tyen dile nun b'o yiee i awa dyunman difue kaklaakla mun, nin i sôndya sasufue mun, nin Galilée swran ngbli mun ke bé wa di tyen'n, tyen nga Hérodiade minnde'n o dyuli.</verse>
				<verse number="22">Ke Hérodiade wa talua'n wluu lo b'oh sih ablé'n, Hérode nin bé b'o yiaa bé ke bé wa di liké'n, bé klun dyoo i wun kpa. Ye famien'n séé talua'n ke, liké ng'o klô'n, o kan kléé, oh fah men.</verse>
				<verse number="23">Nan wa ta nda ke: Liké nga a sé n ke n fa man wo'n, kannze men nga n siéé'n i bué boboo, nh fah mon.</verse>
				<verse number="24">O fité kô usee i nin ke: ?Nzu ye n sre io? I nin sé i ke: Jean baptême yôfue'n i ti'n.</verse>
				<verse number="25">Kpekuun o keen i wun ndende, o see i sin famien'n wun lo, nan wa sé ke: Fa Jean baptême yôfue'n i ti'n man min talié kpekplekpe kun nun ityra'n.</verse>
				<verse number="26">Wa yô'a famien'n i fe, sannge nda b'o tali'n, nin bé ng'o yiaa bé ke bé wa di liké'n bé ti, o klô'a ke o kpe talua'n.</verse>
				<verse number="27">Kpekuun o sunmaan sôndya nga bé nien i su'n bé nun kun, o sé i ke o kô kpe Jean baptême yôfue'n i ti'n blee.</verse>
				<verse number="28">Sôndya'n kô kpee Jean i ti'n bisua'n nun, o fe talié kpekplekpe kun nun bali. O fa maan talua'n ye o fa kô meen i nion.</verse>
				<verse number="29">Ke Jean i sonnzonfue'm bé tii nde so'n, bé wa fee i fuen'n nan ba kô siéé ndia b'o ti ke sua ba su'n nun.</verse>
				<verse number="30">Bé nga Jésus sunmaan bé'n bé yiee i wun le, bé kan liké kwlaa nga bé yôli'n nin liké kwlaa nga bé kléli'n klélii.</verse>
				<verse number="31">O sé ke: Anh bla man é wo é ngunmin blô lo kô dé wunmien kan. Bé nya'an bé ti di'a liké bobo, afin swran nga bé ba bé ko'n, bé sonnin.</verse>
				<verse number="32">I so'n ti, bé fuu alié kun nun ke béh koh bé ngunmin blô lo.</verse>
				<verse number="33">Sannge ke swran sunman kpa bé wuun bé ke bé su ko'n, bé wuun bé wle, o man swran wié'm bé fin klo kwlaa nga bé mantan le'n bé su bé wanndi duun mmua Jésus'm bé nyrun lika nga bé ko lo'n nun.</verse>
				<verse number="34">Ke Jésus fin alié'n nun dyrali'n, o wuun swran so mun ba bô nzra dan kpa, nan ba yô i annvo, afin bé ti ke bua'm bo bé le'a tafue sa, ye o bôô bé liké kléle'n bôo, o kléé bé liké kpanngban.</verse>
				<verse number="35">Ke alie'n sannin'n, i sonnzonfue'm bé wunngéé i wun le, bé sé ke: Wa ti blô, ye kusu alie'n wa san.</verse>
				<verse number="36">Man bé atin man bé kô tô liké diwa nanmué nin klo nga bé mantan wa'n bé su.</verse>
				<verse number="37">Jésus sé ke: An bobo anh man bé liké. Sannge bé sé i ke: ?Denier (*f10*) ya nnyon kpaun ye é kô tô man bé nan bé dio?</verse>
				<verse number="38">Ye o usa ke: ?An le kpaun nnye? Anh kô nian. Bé kô niannin, nan ba sé i ke: Kpaun'n ti nnun ye kpatra nnyon.</verse>
				<verse number="39">Ye o sé bé ke bé sé swran mun man bé gua asé akpasua-akpasua idyré nonman'n su le,</verse>
				<verse number="40">nan ba tran asé nyanmannyanman yaya o nin ablénun-ablénun.</verse>
				<verse number="41">O faa kpaun nnun'n nin kpatra nnyon'n o men i nyin su nyanmien su lo, o la Nyanmien asé. O bubuu kpaun'n nun, nan wa fa men i sonnzonfue mun ke bé fa tye swran mun. O faa kpatra nnyon'n kusu tyee bé kwlaa.</verse>
				<verse number="42">Bé kwlaa bé dili bé ku yili,</verse>
				<verse number="43">ye bé isaa kpaun sinsin'n nin kpatra ng'o kali'n gbôgbô blu-nin-nnyon.</verse>
				<verse number="44">Bé bo bé dili kpaun'n yasua'm bé ti akpinnun.</verse>
				<verse number="45">Ke o yôô so'n kpekuun o mien i sonnzonfue'm bé fu alié'n nun dun mmua i nyrun nzué tyéndyé'n su Bethsaïda bué lie'n su lo. Ke béh koh'n, i bobo maan swran'm bé atin ke bé wo.</verse>
				<verse number="46">Ke o yôô bé bla nde'n, o oo ôka kun su o nin Nyanmien bé kô kôkô yale.</verse>
				<verse number="47">Ke alie'n dyoli'n, alié'n wô fete'n i afien lo, Jésus kunngba ô asie wun le.</verse>
				<verse number="48">O wuun bé alié kanle'n i afe'n, afin aunngban'n fin bé nyrun lo ye o baa. Ke o wa dyu alie ndyennien su bo ako nyinman klikli'm bé bô'n, Jésus nantii fete'n nyin su oo bé wun lo, o yô ke oh buh bé wun.</verse>
				<verse number="49">Ke bé wuun ke o su nanti fete'n nyin su'n, bé bu i ke wunmieon, nan ba kpan,</verse>
				<verse number="50">afin bé kwlaa bé nyin te, o man bé klun tii bé. Kpekuun Jésus nin bé su idyo, o sé ke: Anh gua amun wla asé, mion, nanh sre kun amun.</verse>
				<verse number="51">Nan wa fu bé sin alié'n nun, ye aunngban'n yatyii kpeleo. Bé nuan bôô bé wun dan,</verse>
				<verse number="52">afin ba wu'an kpaun'n i atre'n i wle, yele ke ba kété.</verse>
				<verse number="53">Ke bé kpee nzué'n bo bé dyuu Génésareth men'n nun'n, bé sii alié'n nan ba minnde.</verse>
				<verse number="54">Ke bé fin alie'n nun dyrali'n, kpekuun swran'm bé wuun ke Jésus-o.</verse>
				<verse number="55">Bé wanndi oo men so'n i akpasua'n kwlaa nun, lika'n kwlaa bo bé ti ke o ô le'n bé fa tukpatyefue mun te nun blee.</verse>
				<verse number="56">Lika kwlaa ng'o ko'n, klo kaan ô, klo dan ô, nanmué'm bé nun ô, bé fa tukpatyefue mun bé gua bé gua'n su, bé sre i kpa ke man bé ken i trale'n i nuan ndyole'n kunngba tye. Bé kwlaa nga bé ken'n, bé yô dyuédyué.</verse>
			</chapter>
			<chapter number="7">
				<verse number="1">Pharisifue (*f4*) nin mmla kléfue wié mun bo bé fin Jérusalem'n bé yiaa Jésus wun le.</verse>
				<verse number="2">Bé wunnin i sonnzonfue'm bé nun wié bo bé fa bé wun fien di liké, afin ba wunnzi'an bé sa ke bé séé ke bé wunnzin'n sa.</verse>
				<verse number="3">Yele ke Juif mun bo bé ti Pharisifue'n bé nin Juif nga mun kwlaa, se ba wunnzi'an bé sa nun kpa'n, bé di'a liké, afin bé fa lalafue kpenngben'm bé nzuen'n su.</verse>
				<verse number="4">Ke bé fin guabô ba'n, se bé nian wunnzinman'n, bé di'a liké mlonmlon. Bé le nzuen ufle kpanngban bo bé yô bé ékun, klôwa, nin ôndôman, nin aaba'm bé nun wunnzinle.</verse>
				<verse number="5">Ye Pharisifue nin mmla kléfue'm bé usaa Jésus ke: ?Nzu ti ye o sonnzonfue'm bé fa'a lalafue kpenngben'm bé nzuen'n su, bo bé fa bé sa fien di likéo?</verse>
				<verse number="6">Jésus sé ke: Dunman klôfue mun, amun wun nde bo Ésaïe kleli'n ti nanwle, o klee ke: «Swran nga'm bé ken bé nuan bui su ke bé bu n swran, Swran bé awlen'n nu'an n su,</verse>
				<verse number="7">Bé manman min ngben, Ye bé klé liké nga swran'm bé kan'n ke o ti Nyanmien mmla.»</verse>
				<verse number="8">Ye Jésus sé ke: An yatyi Nyanmien mmla'n, an dyran lalafue'm bé nzuen'n su.</verse>
				<verse number="9">O sé ékun ke: An yi Nyanmien mmla'n i blô mlonmlon, an fa amun lalafue nzuen'm bé su.</verse>
				<verse number="10">Afin Moïse kannin ke: «Mon o nyin yi o si nin o nin,» ye «swran ng'o ken i si annze i nin i nde te'n man bé kuin.»</verse>
				<verse number="11">Sannge amun lie'n, an sé ke: Se swran kun sé i si annze i nin ke, liké ng'o kô fa kô men'n o ti corban'n, o ti'a b'o yô liké men i si nin i nin bé kun. — Corban i bô klé ke, ba sié liké so'n ba man Nyanmien. —</verse>
				<verse number="12"></verse>
				<verse number="13">Ke an yô so'n, an bu Nyanmien nde'n i ngben amun bobo amun lalafue nzuen'n i kléle bo an fa klé wié mun'n ti. Te an yô bé wunsu sa sunman kpa ékun.</verse>
				<verse number="14">O flee swran mun ékun, o sé ke: An kwlaa anh tié min nde'n, anh bu i akunndan.</verse>
				<verse number="15">Liké kwlaa nga swran di'n i wié fi kwla satyimen, sannge liké ng'o ô swran klun lo'n, i ye o satyi io.</verse>
				<verse number="16">[Swran ng'o si fa sié'n, mon o fa sié.]</verse>
				<verse number="17">Ke o dyaôô swran'm bé afien le b'o wluu awlô lo'n, i sonnzonfue'm bé usee nyanndra so'n bô.</verse>
				<verse number="18">O sé ke: ?Amun kusu, an si'a ngwlele? ?An si'a ke liké kwlaa nga swran di'n, i wié fi kwla satyimen?</verse>
				<verse number="19">Afin nenh i awlen'n nun ye o wluo, sannge o ko i klun lo, i sin o ko i atin nun kowle'n nun. Ke o kan so'n, o klé ke liké diwa'n kwlaa ti kpa.</verse>
				<verse number="20">Ye o sé ke: Liké ng'o ô swran klun lo'n, i ye o satyi io.</verse>
				<verse number="21">Afin swran klun lo i awlen'n nun ye akunndan te'n wôo, bla nin bian kunndele, awié, swran kunle,</verse>
				<verse number="22">bla nin bian bé yi annze bé wun i bô kunndele, bé nyin b'o yi'a liké'n, klunwi, gble, sa sukusuku yôle, ainblôe, swran wun nde kanle, wun tule nin sinnzin yôle.</verse>
				<verse number="23">Liké kainkain so'n kwlaa bé ô swran i klun lo, bé ye bé satyi io.</verse>
				<verse number="24">Jésus tuu i bô le o oo Tyr asa'n su. O wluu awlô kun nun, o klô ke nanh man swran fi si ke o ô le, sannge o kwla fiaman.</verse>
				<verse number="25">Yele ke bla kun bo asie usu a satyi i wa bla kan'n, o tili Jésus i nde bo bé kan'n, nan wa'a kôtô i bô.</verse>
				<verse number="26">Bla so'n fin Phénicie Syrie men'n nun, o idyo grec. O sree i ke o fuan asie usu'n b'o su i wa'n su'n.</verse>
				<verse number="27">Jésus sé i ke: Yatyi man ba kanngan'm bé ku yi ka, afin se bé fa ba kanngan'm bé alie'n gue alua'm bé bô'n, o ti'e i nuan su.</verse>
				<verse number="28">Ye bla'n sé ke: Nannan, o ti so, sannge alua'm bo bé ô table'n bô'n bé di ba kanngan'm bé alie ônga-ônga'n.</verse>
				<verse number="29">Ye Jésus sé ke: Nde nga a kannin'n ti, ko, asie usu'n wa dyaô o wa'n su.</verse>
				<verse number="30">Ke o see i sin i awlô lo'n, o wun bakan'n o la be'n su le, asie usu'n wa dyaô i su.</verse>
				<verse number="31">Jésus tuu i bô Tyr asa'n su ke oh koh Galilée fete'n nuan lo. Ke oh koh'n o siin Sidon nan wa kpe Klo Blu asa'n.</verse>
				<verse number="32">Bé faa sutréfue kun b'o kwla idyo'a kpa'n blelii, bé sree i kpa ke o fe i sa fue i su.</verse>
				<verse number="33">O fe dyaôô swran'm bé wun le, bé oo bé ngunmin. O fe i sama'n wlee i su'm bé nun, ye o fe i nuan nzué'n keen i taaman'n.</verse>
				<verse number="34">O meen i nyin su nyanmien su lo, o ôtôli, nan wa sé ke: Efata, bo i bô klé ke, tiké.</verse>
				<verse number="35">Kpekuon i su'm ba tiké, i taaman'n wa yô kpa, ye o kwla idyo kpaa.</verse>
				<verse number="36">Jésus wlaa bé su nun kpa ke nanh man bé kan nde so'n klé swran fi, sannge ke o wlaa bé su nun so'n, i li bo ye o klé bé ke bé kaan.</verse>
				<verse number="37">Bé nuan bôô bé wun dan kpa nan ba sé ke: Liké kwlaa ng'o yô'n o yô yé, o man sutréfue'm bé ti sa ye bôbôfue'm bé idyo.</verse>
			</chapter>
			<chapter number="8">
				<verse number="1">I ble so'n nun ke swran'm bé yiaa dan kpa ékun bo bé le'a liké diwa'n, Jésus flee i sonnzonfue mun o sé bé ke:</verse>
				<verse number="2">Nzrafue nga'm bé yô min annvo, afin bé ô min wun wa i lé nsan ye, ye sien'n bé le'a liké diwa kun.</verse>
				<verse number="3">Se m man bé atin ke bé fa bé klun awé'n wo bé klo'n, béh gloh atin nun, afin bé nun wié'm bé fin mmua.</verse>
				<verse number="4">I sonnzonfue'm bé séé i ke: ?Oh yôh se ye béh kwlah nyan liké diwa blô wa man bé bo bé ku yioh?</verse>
				<verse number="5">O usa bé ke: ?An le kpaun nnye? Bé sé ke: É le nsô.</verse>
				<verse number="6">Ye o flee swran mun ke bé wa tran asé, nan wa fa kpaun nsô'n, ke o laa Nyanmien asé'n, o bubuu bé nun, o fa meen i sonnzonfue mun ke bé fa tye bé, ye bé fa tyee béo.</verse>
				<verse number="7">Bé le kpatra kanngan wié ékun, o laa Nyanmien asé, o sé bé ke bé fa tye bé ékun.</verse>
				<verse number="8">Bé dili, bé ku yili, bé isee i sinsin b'o kali'n gbôgbô nsô.</verse>
				<verse number="9">Swran so'm bé dyu bo akpi-nnan kun. Nan Jésus a man bé atin ke bé o.</verse>
				<verse number="10">Kpekuun o nin i sonnzonfue'm bé fuu alié'n nun bé oo Dalmanutha men'n nun.</verse>
				<verse number="11">Pharisifue'm (*f4*) bé bali, kpekuun bé nin Jésus su si akplôwa, i kan nianle ti bé sé i ke o yi nyanmien su lo atre kun.</verse>
				<verse number="12">Jésus ôtôô dan kpa, nan wa sé ke: ?Nzu ti ye adyulisufue nga'm bé kunnde atreo? Nanwle, bé su yi'a atre fi klé'a adyulisufue nga mun.</verse>
				<verse number="13">Kpekuun wa dyaô bé wun le, wa fu alié'n nun ékun ke oh sinh fete'n bué kun lo.</verse>
				<verse number="14">I sonnzonfue'm bé wla fili, ba fa'a kpaun, san kunngba tye ye o ô bé sa nun alié'n nuon.</verse>
				<verse number="15">Jésus wlaa bé su nun ke, bé sasa bé wun kpa Pharisifue nin Hérode bé kpaun ayré'n i lika.</verse>
				<verse number="16">I sonnzonfue'm bé sé bé wiéngu ke: Kpaun bo é lemen'n ti ye o séé soo.</verse>
				<verse number="17">Jésus wuun i wle ye o sé ke: ?Nzu ti ye an idyo kpaun bo an lemen'n tio? ?An si'a ngwlele, an wu'an sa wle? ?Amuan dyinmin?</verse>
				<verse number="18">?Amun nyinma'n wô le ngben, an wu'an asé? ?Amun su'n wô le ngben, an ti'a sa?</verse>
				<verse number="19">?Ke m bubuu kpaun nnun'n nun maan swran akpi-nnun'n, an wla a fi? ?I sinsin bo an isali'n ti gbôgbô nnye? Bé sé ke: O ti blu-nin-nnyon.</verse>
				<verse number="20">O usa bé ékun ke: ?Ke m bubuu kpaun nsô'n nun maan swran akpi-nnan'n, i sinsin bo an isali'n ti gbôgbô nnye? Bé sé ke: O ti nsô.</verse>
				<verse number="21">Ye o séé bé ke: ?I kwlaa so'n an nian wu'en i wle?</verse>
				<verse number="22">Bé oo Bethsaïda, bé fa anyansifue kun blelii, bé sre i kpa ke o ken.</verse>
				<verse number="23">O traa anyansifue'n i sa, o fe oo klo'n i sin lo, nan wa fe i nuan nzué a kpe i nyin su. O fe i sa'n fuee i wun o use i ke: ?A wun asé?</verse>
				<verse number="24">O ukéli i nyin ye o sé ke: N wun swran mun, sannge bé ti ke waka bo bé su nanti sa.</verse>
				<verse number="25">Jésus fe i sa'n fuee i nyin su ékun, ke anyansifue'n tiké i nyin ékun'n, kpekuun i nyinma'n wa yô kpa, wa wun asé wéiin kpa.</verse>
				<verse number="26">Jésus sé i ke o o i awlô, nonh o wlu klo'n nun.</verse>
				<verse number="27">Jésus nin i sonnzonfue'm bé oo Césarée Philippe akpasua su klo'm bé su, ke béh koh'n, o usa bé ke: ?Swran'm bé waan, wan yele min?</verse>
				<verse number="28">Bé sé ke: Bé waan, Jean baptême yôfue'n yele o, wié'm bé waan, Élie yele o, wié'm bé kusu bé waan, a ti Nyanmien nuan idyofue.</verse>
				<verse number="29">Ye o usa bé ke: ?Sannge amun lie'n, amun waan, wan yele min? Pierre sé ke: A ti Christ. (*f1*)</verse>
				<verse number="30">Jésus wlaa bé su nun kpa ke nanh man bé ken i nde klé swran fi.</verse>
				<verse number="31">Ye o bôô bé kan kléle'n bô ke san i b'o katyii Swran'n oh wunh nyrennen dan, kpenngben, nin Nyanmien nyrun dyranfue dandan, nin mmla kléfue'm béh yiih blô, béh kuinh, i lé nsan su oh tyenh.</verse>
				<verse number="32">O kan nde so'n kléé bé wéiin. Pierre fe oo aamien nan wa idyoe.</verse>
				<verse number="33">Ye Jésus kpe i wun nieen i sonnzonfue mun, o idyoo Pierre, o sé ke: Satan (*f6*), dyaô n nyrun le, afin wo akunndan'n ti'a Nyanmien lie, swran lieo.</verse>
				<verse number="34">I sin o flee swran mun nin i sonnzonfue mun, o sé bé ke: Swran nga i waan o wa su n su'n, mon o klen i wun man min, nan o sue i waka'n o su n su.</verse>
				<verse number="35">Afin swran nga i waan oh seseh i wun'n, oh kpeh i nguan'n sin, sannge swran ng'o kpe i nguan'n sin min nin dyasin fe'n ti'n, swran so'n o sese i nguan'n sakpa.</verse>
				<verse number="36">?Se swran kun nyan men'n nun ninngé'n kwlaa, nan se i nguan'n kpe sin'n, nzu ye o yô yé men io?</verse>
				<verse number="37">?Nzu ye swran kun kwla fa tô i nguan nion?</verse>
				<verse number="38">Adyulisufue tete nga'm bé ti ke bla b'o kunnde bian i wun bô sa Nyanmien nyrun. Wié ô bé nun nyannzuen kun bé min nin min nde'n ti. Ke m bo n katyii Swran'n min nin Nyanmien i ange mun éh bah n Si i dunman nun, bo béh wunh ke i nyrun ti nyannyan o yô srô'n, nyannzuen wa kun n kusu bé ti.</verse>
			</chapter>
			<chapter number="9">
				<verse number="1">O séé bé ékun ke: Nanwle, bé nga bé ô wa ye'n, nanh bé ngba ye wié'n kunh bé, nan ba wun ke Nyanmien Kpli'n wa yi i famien'n nglô a klé béo.</verse>
				<verse number="2">Ke o di lé nsien'n Jésus faa Pierre nin Jacques nin Jean bé oo bé ngunmin ôka nglônglô kun su. I wunnen'n katyii bé nyrun.</verse>
				<verse number="3">I trale'n katyii ufué nyennyennyen bo ninngé kpufue fi nu'an asie'n su wa b'o kwla kpu ninngé o fen dyu soo.</verse>
				<verse number="4">Élie nin Moïse bé fitéé bé nyrun, nan bé nin Jésus a kôkô yale.</verse>
				<verse number="5">Kpekuun Pierre séé Jésus ke: Baba, ke é ô wa'n o ti kpa, man é kplan kpata nsan, o lie kun, Moïse lie kun, ye Élie lie kun.</verse>
				<verse number="6">Sre b'o kun bé'n ti o wu'an nde ng'o kaan.</verse>
				<verse number="7">Nyanmien ufué kun wa kataa bé su, ye bé tii swran kun nen nyanmien ufué so'n nun, o sé ke: Min awlen su ba ye, anh tié nde ng'o kan'n.</verse>
				<verse number="8">Kpekuun i sonnzonfue'm bé nianniaan bé wun le, ba wu'an swran fi kun, san Jésus kunngba tye ye o nin bé ô leo.</verse>
				<verse number="9">Ke bé fin ôka'n su lo béh dyrah'n, Jésus wlaa bé su nun kpa ke, nanh man bé kan liké nga bé wunniin'n klé swran fi, lélé san i b'o katyii Swran'n wa wu wa tyen.</verse>
				<verse number="10">Bé faa sa so'n su, nan ba usa bé wun ke: ?Tyenle so'n i bô yele ônin?</verse>
				<verse number="11">Ye bé usa Jésus ke: ?Nzu ti ye man mmla kléfue'm bé waan, san Élie ye oh dunh mmua ba nion?</verse>
				<verse number="12">O sé bé ke: Élie dunh mmua o wa yô ninngé'n kwlaa bé ufle ékun. ?Ye o yô se ti ye bé kle m bo n katyii Swran'n min wun nde ke m ma wun nyrennen dan kpa nan béh yôh n finfin nion?</verse>
				<verse number="13">Sannge nh kanh klé amun ke: Élie bali nan ba yô i ke bé klun klô'n sa, afin bé kleli i wun nde'n nun so.</verse>
				<verse number="14">Ke bé dyuu i sonnzonfue nga'm bé wun le'n, bé wunnin swran kpanngban kpa ba yia bé wun le, mmla kléfue'm bé nin bé su kan nde.</verse>
				<verse number="15">Ke swran so'm bé wuun Jésus'n, o fuu bé nun, nan ba wanndi a kô yô i liké.</verse>
				<verse number="16">Ye o use i sonnzonfue'm bé ke: ?Nzu nde ye amun nin bé kaan?</verse>
				<verse number="17">Ye swran nga bé yiaa le'n bé nun kun sé ke: Baba, n faa n wa yasua bo asie usa a yô i bôbô'n fa blee o.</verse>
				<verse number="18">Lika kwlaa nga asie usu so'n kô to i su'n, o te i asé, i nuan nzué'n bô nglô, o di i dyé'n, o kété kafiaa. N sree o sonnzonfue mun ke bé tui bakan'n su, ba kwle'e i yô.</verse>
				<verse number="19">Ye Jésus usa ke: ?Amun adyulisufue mun bo an lafi'a sa su'n, min nin amunh tranh lélé fa dyu tyen ônin? Anh fe ble min.</verse>
				<verse number="20">Bé fe blelii. Ke o wuun Jésus'n, asie usu b'o su i su'n o mon o kétéé kafiaa, o toli, o la kôndô, i nuan nzué'n bô nglô.</verse>
				<verse number="21">Ye Jésus use i si'n ke: ?Ke liké so'n too i wun'n i afue nnye ye? O sé ke: Ke o fin i ba kaan nun'n.</verse>
				<verse number="22">Tyen wié o fe yi sin nun, o fe yi nzué nun ke oh kuinh. Sannge o lie'n, liké kwlaa nga a kwla yô'n, wun é aunnvue, yô man é.</verse>
				<verse number="23">Ye Jésus sé i ke: A sé n ke, se n kwla yô'n… nian, swran ng'o lafi Nyanmien su'n o kwla sa'n kwlaa yô.</verse>
				<verse number="24">Kpekuun ba'n i si'n kpaan ke: N lafi i su! Uka min i su bo n lafi'a kpa'n ti.</verse>
				<verse number="25">Ke Jésus wuun swran'm bo bé wanndi ba'n, o idyoo asie usu'n, o sé i ke: Asie usu bo a man swran yô bôbôfue nin sutréfue'n, dyaô ba nga su, nanh to i su kun.</verse>
				<verse number="26">Ke asie usu'n b'o ô ba'n su'n kpannin'n, o kétéé kafiaa nan a dyaô i su. Ba'n katyii ke wa wu sa, o man bé kpanngban lika bé waan wa wu.</verse>
				<verse number="27">Sannge Jésus tre i sa o meen i su, nan wa dyaô.</verse>
				<verse number="28">Ke Jésus wluu awlô lo b'o nin i sonnzonfue'm bé ngunmin bé ô le'n, bé use i ke: ?Nzu ti ye ya kwla fua'an asie usu so nion?</verse>
				<verse number="29">O sé bé ke: Liké ke nga sa'n, se bé sre'a Nyanmien ke o tui'n, bé kwla tumen.</verse>
				<verse number="30">Bé tuu bé bô le bé oli nan ba kpa Galilée. Jésus klô'a ke bé si lika ng'o wô'n,</verse>
				<verse number="31">afin, ke oh kléh i sonnzonfue'm bé liké'n o séé bé ke: Bé wa fa m bo n katyii Swran'n man swran mun, béh kunh min, ke n wu b'o di lé nsan'n, nh tyenh.</verse>
				<verse number="32">I sonnzonfue'm ba wu'an nde so'n wle, sannge sre kun bé ti, ba usemen.</verse>
				<verse number="33">Bé dyuu Capernaüm lo. Ke bé wluu awlô lo'n, Jésus usee i sonnzonfue'm bé ke: ?Nzu nde ye an ken i atin nun nion?</verse>
				<verse number="34">Sannge ba uké'a bé nuan, afin bé si akplôwa atin nun lo ke béh wunh bé nun swran ng'o ti dan tra bé kwlaa'n.</verse>
				<verse number="35">Ke o traan asé'n, o flee i sonnzonfue blu-nin-nnyon'n, o sé bé ke: Swran nga i waan oh yôh swran'n kwlaa bé nun dan'n, mon o dun mmua yô bé kwlaa bé nun kaan, ye o su bé.</verse>
				<verse number="36">Ye o faa ba kaan kun dyreen bé afien le, o fe i sa fue i wati, o sé bé ke:</verse>
				<verse number="37">Swran kwlaa ng'o so ba kaan kun ke nga sa nun n dunman nun'n, wuun wa so m bobo min nun, ye swran kwlaa ng'o so min nun'n, nanh min ye o so min nuon, swran ng'o sunmaan min'n i nun ye wa soo.</verse>
				<verse number="38">Jean séé Jésus ke: Baba, é wuun swran kun b'o nu'an é nun wié, o fo o dunman'n fuan asie usu, nan ya sé i ke, nanh mon o fuan bé kun, yele ke o nu'an é nun wié.</verse>
				<verse number="39">Ye Jésus sé ke: Nanh an sé i ke nonh o fuan bé, afin swran fi kwla fa'a n dunman'n yi'a atre, nan bé dyaôsu kunngba'n nun wa kan min wun nde.</verse>
				<verse number="40">Swran ng'o nin é lemen'n, o dyin é sin.</verse>
				<verse number="41">Nanwle, ke an ti Christ lie'n ti, swran ng'o man amun nzué klôwa kun'n, oh nyenh i nuan liké.</verse>
				<verse number="42">Sannge se swran wié satyi ba kanngan nga bé lafi n su'n bé nun kun ti nun'n, o flunman ke bé fa yebue nin dan kun minnde i komin bé tôé yi dyénvié'n nun.</verse>
				<verse number="43">Se o sa'n man a yô sa te'n, kpe. O flunman ke o sa'n ti sin nan a nyan nguan'n, tra ke a le sa nnyon nan a o nyrennen lika'n nun, sin b'o nuanman'n nun'n,</verse>
				<verse number="44">[lo asonnien'm bé wuman, sin nuanman.]</verse>
				<verse number="45">Se o dya'n man a yô sa te'n, kpe. O flunman ke o dya'n ti sin nan a nyan nguan'n tra ke a le dya nnyon nan ba tô o a yi nyrennen lika'n nun'n,</verse>
				<verse number="46">[lo asonnien'm bé wuman, sin nuanman.]</verse>
				<verse number="47">Se o nyinma'n man a yô sa te'n, tui yi. O flunman ke a fo o nyinma kun yô men nga Nyanmien sié'n i nunfue tra ke a le nyinma nnyon, nan ba tô o a yi nyrennen lika'n nun'n,</verse>
				<verse number="48">lo asonnien'm bé wuman, sin nuanman.</verse>
				<verse number="49">Afin bé wa fa sin gue swran'n kwlaa bé su ke bé fa ndyin gue trô nun'n sa.</verse>
				<verse number="50">?Ndyin'n ti liké kpa, sannge se i ta'n kpo'n, bé yôé se nan wa nyan ta ékun? Man amun nuan nun yô fe ke ndyin sa, man amun nuan se.</verse>
			</chapter>
			<chapter number="10">
				<verse number="1">Ke Jésus tuu i bô le'n o oo Judée men'n nun o nin Jourdain'n i sin lo. Swran kpanngban kpa bé yiee i wun le ékun, o klé bé liké atin o yôé so titi.</verse>
				<verse number="2">Pharisifue (*f4*) wié'm bé bee i wun le, i kan nianle ti bé use i se yasua le atin ke o yre i yi ô.</verse>
				<verse number="3">I kusu usa bé ke: ?Moïse séé amun se?</verse>
				<verse number="4">Bé waan: Moïse maan atin ke «bé kle yrale fluwa man bla'n nan ba yre.»</verse>
				<verse number="5">Ye Jésus sé ke: Amun kétéle bo amuan kété'n ti ye Moïse kle mmla so'n maan amuon.</verse>
				<verse number="6">Sannge men'n i bôbôle nun «Nyanmien yii yasua nin bla.</verse>
				<verse number="7">I so'n ti ye man yasua kpatyi i si nin i nin, [o fe i wun menten i yi,]</verse>
				<verse number="8">ye bé nnyon'n bé katyi swran wunmuan nion.» Ke o kô yô so'n, bé ti'a swran nnyon kun, sannge bé ti swran wunmuan.</verse>
				<verse number="9">O man liké nga Nyanmien kan bé bô nun'n, nanh man swran fi ti bé nun.</verse>
				<verse number="10">Ke bé wluu awlô lo'n, i sonnzonfue'm bé usee nde so'n nun ékun.</verse>
				<verse number="11">O sé bé ke: Swran kwlaa ng'o yre i yi, nan o dya ufle'n, wuun wa kunnde bla i yi bô.</verse>
				<verse number="12">Ye bla ng'o yre i wun, nan o dya ufle'n, wuun wa kunnde bian i wun bô.</verse>
				<verse number="13">Swran'm bé faa ba kanngan mun blelii ke o fe i sa fua bé su, sannge i sonnzonfue'm bé idyoo bé.</verse>
				<verse number="14">Ke Jésus wuun i so'n, wa yômen i fe, nan wa sé bé ke: Anh yatyi ba kanngan'm bé nun man bé bla n sin, nanh an fuan bé, afin bé bo bé yô bé wun ke ba kanngan nga mun sa'n, bé ye Nyanmien sié béo.</verse>
				<verse number="15">Nanwle, swran ng'o yô'e i wun ke bakan sa, o fe'e i wun ma'an Nyanmien ke o siéé'n, o su yô'a men nga Nyanmien sié'n i nunfue mlonmlon.</verse>
				<verse number="16">O tô i sa blaa bé, o fe i sa fuafua bé su, o yra bé nguan.</verse>
				<verse number="17">Ke Jésus faa atin'n su b'oh koh'n, swran kun wanndi wa kôtôô i bô, o use i ke: ?Ndya, o bo a ti liké kléfue kpa'n, nzu ye n yô nan man nyan anannganman nguan nion?</verse>
				<verse number="18">Jésus sé i ke: ?Nzu ti ye a fle min ke n ti kpa nion? Swran fi ti'a kpa san Nyanmien kunngba tye.</verse>
				<verse number="19">A si mmla'n: «Nanh kun swran, nanh kunnde bla annze bian o yi annze o wun bô, nanh wua, nanh ton swran suen, nanh di ndrunmun, bu o si nin o nin bé swran.»</verse>
				<verse number="20">Ye o sé i ke: Ndya, ke o fin m ba kaan nun'n n fe i kwlaa su.</verse>
				<verse number="21">Jésus niennin o klô i sa, nan wa sé i ke: O te ka o liké kun yôle, ko, kô yô o ninngé'm bé ate, fe i sika'n man yalefue mun, ye ah nyanh ninngé kpakpa nyanmien su lo. Nan bla'a su n su.</verse>
				<verse number="22">Nde so'n ti o mleen i nyrun, o yô i ya, o dyaô oli, yele ke o ti anyanbéunfue dan.</verse>
				<verse number="23">Ke Jésus nieen i sonnzonfue'm bo bé sin yie le'n, o sé bé ke: Ke anyanbéunfue kun fe i wun man Nyanmien ke o siéé'n, o ti kéklé!</verse>
				<verse number="24">I nde so'n bôô i sonnzonfue'm bé nuan dan kpa. Ye o sé bé ékun ke: M mma mun ke swran kun [b'o fe i wla gue i anyanbéun'n su'n] o fe i wun man Nyanmien ke o siéé'n, o ti kéklé!</verse>
				<verse number="25">Chameau i dolua bue nun sinle'n ti popo tra ke anyanbéunfue kun fe i wun man Nyanmien ke o siéé'n.</verse>
				<verse number="26">O bô i sonnzonfue'm bé nuan dan kpa ékun, nan ba usa bé wun ke: ?Se o ti so'n, wuun wan ye oh kwlah fité nuon?</verse>
				<verse number="27">Jésus niaan bé nan wa sé bé ke: Sa so'n swran kwle'e i yô, sannge Nyanmien kwla yô, afin Nyanmien kwla sa'n kwlaa yô.</verse>
				<verse number="28">Ye Pierre séé i ke: Nian, é lie'n, ya yatyi é ninngé'n kwlaa ya su o su.</verse>
				<verse number="29">Jésus sé ke: Nanwle, swran kwlaa nga min nin dyasin fe'n ti, o yatyi i awlô, nin i niaan mun, nin i nin, nin i si, nin i mma mun, nin i asie'n,</verse>
				<verse number="30">oh nyenh i wunsu so kpe ya, sua ô, niaan ô, nien ô, ba ô, asie ô, ye yale kléle ke é ô ye'n, ye oh nyanh anannganman nguan ble ng'o ba lo'n.</verse>
				<verse number="31">Bé nga bé dun mmua'n, bé nun sunman bé wa ka sien, ye bé nga bé ka sien'n, bé wa dun mmua.</verse>
				<verse number="32">Ke bé faa atin'n su bo béh koh Jérusalem'n, Jésus ye o dun bé mmuaa. I sonnzonfue'm bé akunndan ti sannganwa, ye sre kuun bé nga bé su bé su'n. Ye Jésus fee i sonnzonfue blu-nin-nnyon'n bé oo bé ngunmin ékun, o kan sa ng'o wa to i su'n kléé bé.</verse>
				<verse number="33">O sé ke: Anh nian, é su ko Jérusalem, bé wa fa m bo n katyii Swran'n man Nyanmien nyrun dyranfue dandan nin mmla kléfue mun. Béh séh ke man di fo, nan bé kun min, béh fah min man bé nga bé ti'a Juif'n,</verse>
				<verse number="34">béh yôh n finfin, béh guah min wun ngosre, béh bôh min nin ngblé, béh kunh min, ke n di lé nsan'n, nh tyenh.</verse>
				<verse number="35">Zébédée wa yasua nnyon'n, Jacques nin Jean, bé wunngéé Jésus wun le, bé séé i ke: Baba, liké nga é wa sre o ye'n, yô man é.</verse>
				<verse number="36">O usa bé ke: ?Nzu ye amun waan n yô man amuon?</verse>
				<verse number="37">Bé sé i ke: Ke ah dih o famien'n, yô man é nun kun tran o fama su, ye man kun tran o be su.</verse>
				<verse number="38">Jésus sé bé ke: An si'a liké nga an sre'n. ?Klôwa nga m ma non nun'n, an kwla non nun wié? ?Ye baptême nga bé wa yô min'n, an kwla yô wié?</verse>
				<verse number="39">Bé sé ke: Een, é kwle i yô. Ye o sé bé ke: O ti nanwle ke klôwa nga m ma non nun'n, amunh nonh nun wié, ye baptême nga bé wa yô min'n, béh yôh amun wié,</verse>
				<verse number="40">sannge n fama su nin m be su tranle lie'n, nanh min ye m maan, o ti bé nga Nyanmien siésié maan bé'n bé lie.</verse>
				<verse number="41">Ke bé blu nga'm bé tii nde so'n, ya kuun bé Jacques nin Jean bé wun.</verse>
				<verse number="42">Jésus flee bé kwlaa, o sé bé ke: An si ke bé nga bé sié bé ke bé sié nvlé wié mun'n, bé mianmian bé swran mun, ye swran dandan'm bé tin bé swran'm bé su.</verse>
				<verse number="43">Amun lie'n su yô'a so, sannge amun nun swran ng'o klô ke oh yôh dan'n, mon o su wiéngu mun,</verse>
				<verse number="44">ye amun nun swran ng'o klô ke oh yôh amun sukpen'n, mon o yô i wiéngu'n kwlaa bé kanga.</verse>
				<verse number="45">Afin m bo n katyii Swran'n man baman ke bé su min, sannge swran'm bé sule ti ye m balio, nan nh fah min wun kpo swran sunman bé ti.</verse>
				<verse number="46">Ke bé dyuu Jéricho lo bo Jésus nin i sonnzonfue mun o nin swran kpanngban bé fin le béh koh'n, Timée wa yasua Bartimée anyansifue'n b'o sresre liké'n, o ti atin nuan le.</verse>
				<verse number="47">Ke o tii ke Jésus b'o fin Nazareth'n ye o su sin'n, o kpan séé ke: Jésus, David Anunman, si min aunnvue yô n yé!</verse>
				<verse number="48">Bé nun sunman kpa bé idyolii ke o muen i nuan, sannge o kpan kéklé kpa tra laa lie'n ke: David Anunman, si min aunnvue!</verse>
				<verse number="49">Jésus dyrannin nan wa sé ke: Anh flee mon o bla. Bé flee anyansifue'n, bé sé i ke: Guo o wla asé, dyaô, o su fle o.</verse>
				<verse number="50">O tô i trale dan'n guee i lo, o dyaô waka, o baa Jésus wun le.</verse>
				<verse number="51">Jésus use i ke: ?Nzu ye o waan n yô man oo? Anyansifue'n sé i ke: Baba, yô man n wun asé.</verse>
				<verse number="52">Jésus sé i ke: Ko, Nyanmien su bo a lafi'n ti, w'a yô dyuédyué Kpekuun wa wun asé nan wa su Jésus su.</verse>
			</chapter>
			<chapter number="11">
				<verse number="1">Ke bé wa dyu Jérusalem bo bé dyuu Bethphagé nin Béthanie Olive Ôka'n i wun le'n, Jésus sunmeen i sonnzonfue'm bé nun nnyon,</verse>
				<verse number="2">o sé bé ke: Anh wo klo'n bo ô amun nyrun le'n su. Ke an dyu lo tye'n, amunh wunh aflunmun gbanflen kun bo swran fi nian fu'a su lé, o minnda le. Anh nyanndyii fa bla.</verse>
				<verse number="3">Se swran wié usa amun ke, nzu ti ye an nyanndyii'n, anh sé i ke: É Min'n i sa a mien i wun, i waan é fa ble, oh fah ble amun ékun ityra'n.</verse>
				<verse number="4">Ke bé oli'n, bé wuun aflunmun gbanflen so'n, o minnda amuan kun nun atin nuan le, nan ba nyanndyii.</verse>
				<verse number="5">Bé nga bé ô le'n, bé wié'm bé usaa bé ke: ?An su yô nzu? ?Nzu ti ye an nyanndyi aflunmun nion?</verse>
				<verse number="6">Bé kaan nde nga Jésus kan kléé bé'n, ye bé yatyii bé nuon.</verse>
				<verse number="7">Bé fa aflunmun'n kô maan Jésus, bé fa bé tannin mun sese i su, ye Jésus traan suo.</verse>
				<verse number="8">Swran kpanngban bé sesee bé tannin mun atin'n nun, wié'm bé kusu bé bubu fié'n su nnya mun, bé guegue atin'n nun.</verse>
				<verse number="9">Bé nga bé dun mmua i nyrun'n nin bé nga bé su i su'n bé kpan sé ke: «Hosanna! Swran ng'o ba é Min Nyanmien i dunman nun'n, o mon o nyan nguan!»</verse>
				<verse number="10">Nyanmien man famien ng'o ba é nannan David ôsu'n nun'n i famien'n yô yé! Man Hosanna'n te nyanmien su lo!</verse>
				<verse number="11">Jésus dyuu Jérusalem lo nan wa wlu Nyanmien sua dan'n nun. Ke o nianniaan lo ninngé'n kwlaa'n, b'o wuun ke alie a san'n, o nin i sonnzonfue blu-nin-nnyon'n bé oo Béthanie.</verse>
				<verse number="12">Ke alie'n tyennin bo bé fin Béthanie le béh koh'n, awé kuun Jésus.</verse>
				<verse number="13">O wuun blofue aloma bô kun mmua lo, nnya ô su. O oli ke o kô nian se oh nyanh mma wié su ô, sannge ke o wunngéé lo'n, wa wu'an liké fi sen i nnya'n, afin o nian dyu'e i sule.</verse>
				<verse number="14">Ye o séé aloma'n ke: Nanh swran fi di o su mma kun mlonmlon! I sonnzonfue'm bé tili.</verse>
				<verse number="15">Ke bé dyuu Jérusalem lo'n, Jésus wluu Nyanmien sua dan'n nun ékun. Kpekuun o too aata difue nin bé nga bé tô liké Nyanmien sua dan'n nun'n bé bô kanle suo. O su dyete mma katyifue'm bé table'n nin ôkunmômô ate yôfue'm bé bia'm bé bô guali.</verse>
				<verse number="16">Wa ma'an swran fi atin ke o sua liké sin Nyanmien sua dan'n i awlô afien.</verse>
				<verse number="17">Ke oh kléh bé liké'n, o sé bé ke: ?Ba kle'e ke: «Bé wa fle n sua'n lika bo nvlé'n kwlaa bé nin Nyanmien bé kôkô yale?» Sannge amuan fa katyi awiéfue'm bé fiawle.</verse>
				<verse number="18">Ke Nyanmien nyrun dyranfue dandan nin mmla kléfue'm bé tili'n, bé kunndee i kunwle. Bé srôé yele ke i liké b'o klé'n bô swran'n kwlaa bé nuan.</verse>
				<verse number="19">Ke wia'n toli'n, Jésus nin i sonnzonfue'm bé fin klo'n nin fitéli.</verse>
				<verse number="20">Nglemun ke béh sinh'n, i sonnzonfue'm bé wuun aloma so'n wa wu kéé lélé a dyu i ôlui'n nun lo.</verse>
				<verse number="21">Pierre wla kpeen sa nga Jésus yôô aloma'n su, o séé Jésus ke: Baba, nian, aloma'n bo a bôô i sannzan'n wa wu.</verse>
				<verse number="22">Ye Jésus séé bé ke: Anh lafi Nyanmien su.</verse>
				<verse number="23">Nanwle, swran ng'o lafi Nyanmien su'n o kwla sé ôka nga ke o tu i bô wa kô to dyénvié'n nun. Se i awlen'n ti'a nnyonnyon b'o lafi nde ng'o kannin'n su ke oh yôh'n, Nyanmien wa yô i so'n men.</verse>
				<verse number="24">I so'n ti, nh kanh klé amun ke, liké kwlaa nga an sre'n, anh lafi su ke amuan nyen, o wa fa man amun.</verse>
				<verse number="25">Ke an dyaô bo amunh kôkôh yale klé Nyanmien'n, se swran wié wun nde ô amun klun'n, anh yatyi tyee, nan amun Si b'o ô nyanmien su lo'n wa yatyi sa nga an yôlii'n wa tye amun.</verse>
				<verse number="26">[Sannge se an yatyi tyemen'n, amun Si b'o ô nyanmien su lo'n su yatyi'a amun lie'n kusu tye'a amun.]</verse>
				<verse number="27">Bé baa Jérusalem le ékun. Ke Jésus wlanwlanh Nyanmien sua dan'n nun'n, Nyanmien nyrun dyranfue dandan, nin mmla kléfue, nin kpenngben'm bé bee i wun le,</verse>
				<verse number="28">bé usee i ke: ?Wan dunman nun ye a yô sa nga muon? ?Ye wan ye o tuu o ke a yôo?</verse>
				<verse number="29">Jésus sé bé ke: N kusu m ma usa amun sa kun, se an te n su'n, nh kléh amun swran ng'o maan min atin bo n yô sa so'n.</verse>
				<verse number="30">?Jean i baptême b'o yôli'n, Nyanmien ye o meen i atin annze swran ye o meen i atin ye o yôo? Anh bua n wié.</verse>
				<verse number="31">Sannge bé sé bé wiéngu ke: Se é sé ke Nyanmien ye o meen i atin'n, oh usah é ke: ?Se o ti so'n, nzu ti ye amuan lafi'e i suo?</verse>
				<verse number="32">Se é sé ke swran ye o meen i atin'n… Sre kun bé swran'm bé wun, afin bé kwlaa bé bu Jean Nyanmien nuan idyofue sakpa.</verse>
				<verse number="33">I so'n ti, bé sé Jésus ke: É simen. Ye Jésus sé bé ke: N kusu, n su klé'a amun swran ng'o maan min atin bo n yô sa so'n.</verse>
			</chapter>
			<chapter number="12">
				<verse number="1">Jésus bu nyanndra wié kléé bé. O sé ke: Bian kun dii raisin (*f12*) fié. O sii i wun, o kpee raisin'n i nzué tyuenwle, o kplaan akpa fléiin kun, ye o fa wlaa raisin fié sunianfue'm bé sa nun, nan wa o men wié nun.</verse>
				<verse number="2">Ke o dyuu raisin'n i tile'n, o sunmeen i swran kun raisin fié sunianfue'm bé sin ke o kô fe i lie blee.</verse>
				<verse number="3">Bé tre bé bôlii, bé keen i bô, nan wa tôtô i sa a se i sin.</verse>
				<verse number="4">O sunmeen i swran kun ékun bé wun lo, bé bôô i fe, bé yôô i te kpa.</verse>
				<verse number="5">I nsan su lie'n b'o sunmenniin'n, bé kunniin. I sin o sunmaan wié mun ékun, bé bôô wié, bé kuun wié.</verse>
				<verse number="6">O man o ke i wa yasua'n b'o ti awlen su ba'n i kunngba tye. O sunmeen bé wun lo ékun, o sé ke: N wa lie'n, bé wa bui swran.</verse>
				<verse number="7">Sannge ke raisin fié sunianfue so'm bé wunniin'n, bé sé bé wiéngu ke: I adya difue'n ye, anh bla man é kuin nan i ninngé'm bé yô é lie.</verse>
				<verse number="8">Ye bé tre bé kuun io, nan ba yii raisin fié'n sin lo.</verse>
				<verse number="9">?Nzu ye raisin fiéfue'n o wa yôo? Oh bah, oh kunh raisin fié sunianfue mun, ye oh fah raisin fié'n wla swran ufle'm bé sa nun.</verse>
				<verse number="10">?Nyanmien Nde nga bé klelii ke: «Yebue nga sua kplanfue'm bé yii blô'n, I ye wa katyi yebue kpa b'o tra sua'n i tyondyo'n i asé'n,</verse>
				<verse number="11">I so'n fin é Min'n ye ke é wuin'n, o bô é nuan'n.» amuan kennge'en lé?</verse>
				<verse number="12">Ke bé wuun i wle ke bé ti yi Jésus buu nyanndra so'n, bé waan béh treh, sannge swran'm bé wun sre ti bé yatyii le, bé dyaô i wun le, bé oli.</verse>
				<verse number="13">Bé sunmaan Pharisifue (*f4*) nin Hérodefue wié mun Jésus wun lo ke bé kô tié i nuan bô nan bé dyran su fa tree.</verse>
				<verse number="14">Bé wa séé i ke: Ndya, é si ke a di nanwle, a srô'a swran fi, afin a nia'an swran nyrun, ye a klé swran mun Nyanmien atin'n nanwle nun. ?É su l'impôt man César? ?É su, annze nanh man é su?</verse>
				<verse number="15">Ke Jésus wuun ke bé su tô i gble'n, o sé bé ke: ?Nzu ti ye an kan min niaan? Anh fa denier (*f10*) kun ble min man n nian.</verse>
				<verse number="16">Bé blee i kun, ye o usa bé ke: ?Wan ye ng'o ô su ye'n? ?Ye wan sanuan yele ng'o kle su le'n? Bé sé i ke: César lieo.</verse>
				<verse number="17">Ye o sé bé ke: Se o ti so'n, anh fa ng'o ti César lie'n, men, ye ng'o ti Nyanmien lie'n, anh fa men. Nde ng'o kannin'n bôô bé nuan.</verse>
				<verse number="18">Sadducéfue'm (*f5*) bo bé waan, se swran wuo o tyenman'n, bé baa Jésus wun le, bé use i ke:</verse>
				<verse number="19">Ndya, nian nde bo Moïse kle maan yéo, i waan: «Se swran wié i niaan b'o nin i yi'n ba wu'a ba'n o wu'n, man i niaan'n dya bla'n ékun nan o nin i bé wu ba, nan i niaan'n i ôsu'n wa nunnunman.»</verse>
				<verse number="20">Laa yasua nsô bé ô le, bé ti niaan. Bé nyrun kpen'n dyaa bla, wa nya'an ba b'o ke o ôsuo, o wuli.</verse>
				<verse number="21">Ng'o menten'n o dyeli i angbôti'n, o nin i a wu'a ba, o wuli. Bé nsan su'n nin bé nga mun bé dyali bla kunngba'n, bé wuli.</verse>
				<verse number="22">Bé nsô'n bé nun wié fi bé nin i ba wu'a ba. Ke bé kwlaa bé wuli'n, i sin bla'n kusu wa wuli.</verse>
				<verse number="23">?Ke swran'm béh tyenh'n, bla so'n oh yôh bé nun ônin lie, afin bé nsô'n bé dyelii?</verse>
				<verse number="24">Jésus sé bé ke: Amuan fon. ?An si sa ti'n? Afin an wu'an Nyanmien Nde nga bé kleli'n i wle, ye kusu an si'a ke Nyanmien ti kpli.</verse>
				<verse number="25">Afin ke swran'm bé kô tyen'n, yasua su dya'a bla kun, ye bla kusu su dya'a bian kun, sannge béh yôh ke ange'm bo bé ô nyanmien su lo'n sa.</verse>
				<verse number="26">?Bé nga bé wuli bé tyenle'n i wun nde lie'n, amuan kannga'an Moïse i fluwa'n b'o kle waka kpuye'n i wun nde'n nun'n i nun lé? O klee ke: «N ti Abraham, nin Isaac, nin Jacob bé Nyanmien.»</verse>
				<verse number="27">Nyanmien ti'a bé nga bé wuli'n bé Nyanmien, sannge o ti bé nga bé ô nguan nun'n Nyanmien. Amuan fon dan kpa.</verse>
				<verse number="28">Mmla kléfue'm bé nun kun tii bé nde nga bé kan'n. Ke o wuun ke Jésus tee bé su kpa'n, o wunngéé Jésus wun le, o usee i ke: ?Mmla'n i nun dan'n yele ônin?</verse>
				<verse number="29">Jésus sé i ke: Nien i nun dan'n ye, «Israël mun, anh tié, é Min Nyanmien'n i kunngba tye ye o ti é Min nion.</verse>
				<verse number="30">Klô o Min Nyanmien'n kpa, fo o wla'n kwlaa gue i su, man wo akunndan'n kwlaa tren i su, fo o wunmien'n kwlaa yô liké ng'o klé ke a klôé'n.»</verse>
				<verse number="31">Ye nian ng'o menten'n ye: «Klô o wiéngu ke a fa klô o bobo wun'n sa.» Mmla wié fi nu'an le bo i dan tra béo.</verse>
				<verse number="32">Mmla kléfue'n sé i ke: Ndya, o ti kpa, ke a sé ke Nyanmien ti kunngba ye ufle nu'en i sin'n, o ti nanwle.</verse>
				<verse number="33">Ye ke bé klôé kpa, bo bé fa bé wla'n kwlaa gue i su, bo bé akunndan'n kwlaa tren i su, bo bé fa bé wunmien'n kwlaa yô liké ng'o klé ke bé klôé'n, bo bé klô be wiéngu ke bé bobo sa'n, i so'n ti kpa tra te nnen kwlaa nga bé yre'n, nin liké kwlaa nga bé fa man Nyanmien'n.</verse>
				<verse number="34">Ke Jésus wuun ke o te su kpa'n, o sé i ke: O ka kan ah yôh men nga Nyanmien sié'n i nunfue. O man swran fi a tre'e i awlen a use'e sa kun.</verse>
				<verse number="35">Ke Jésus kléh liké Nyanmien sua dan'n nun'n, o usaa ke: ?O yô se ye mmla kléfue'm bé kwla sé ke Christ ti David anunman nion?</verse>
				<verse number="36">Nyanmien Wawe'n man David bobo séé ke: «É Min Nyanmien'n séli min Min lie'n ke: Tran asé n fama su Lélé m man ah tioh o kpofue'm bé su.»</verse>
				<verse number="37">David bobo flee i Min. ?Se o ti so'n, o yô se ye o ti i anunmaan? Swran kpanngban so'n bo bé tié i nde'n, o yô bé fe.</verse>
				<verse number="38">Ke oh kléh bé liké'n, o sé bé ke: Anh sasa amun wun mmla kléfue'm bo bé klô trale tennden wla wlan sinle, bo bé klô ke bé yô bé liké nzra nun'n, bé lika.</verse>
				<verse number="39">Ke béh dih liké nzra nun'n, bé klô swran dandan'm bé tranwle'n nun tranle, bé klô Nyanmien sua nun bia kpakpa su tranle.</verse>
				<verse number="40">Bé dé angbôti mmla'm bé awlô'n, ye bé kan nde tennden klé Nyanmien lélélé ke swran'm bé bu bé swran kpa. Bé fo tule lie'n o wa yô te kpa.</verse>
				<verse number="41">Ke Jésus ti Nyanmien sua dan'n nun sika guawle'n i nyrun ndenman su le'n, o nien i wafa nga swran'm bé yi sika bé gua nun'n. Anyanbéunfue sunman bé gua nun kpanngban.</verse>
				<verse number="42">Angbôti bla yalefue kun kusu fa dyete mma kanngan nnyon b'o dyu ke bablu kun sa'n o fa guaa nun.</verse>
				<verse number="43">Ye Jésus flee i sonnzonfue mun, o sé bé ke: Nanwle, angbôti bla yalefue nga i sika lie'n b'o yili'n o tra bé nga'm bé lie nga bé yi guaa sika guawle'n nun'n,</verse>
				<verse number="44">afin bé kwlaa nga'm bé lie nga bé yi'n, o bu'a bé kple, sannge bla nga lie'n, o yi i yale lie kan'n, i kwlaa ng'o le b'o fa di liké'n, ye o fa mannion.</verse>
			</chapter>
			<chapter number="13">
				<verse number="1">Ke Jésus fin Nyanmien sua dan'n nun fitéh'n, i sonnzonfue kun séé i ke: Baba, nian yebue nin sua nga mun ke bé wafa tio!</verse>
				<verse number="2">Ye Jésus sé i ke: ?A wun sua dandan nga mun? I yebue su b'o su kan guamaan.</verse>
				<verse number="3">O traan asé Olive Ôka'n su Nyanmien sua dan'n i nyrun ndenman su le. Ke o nin Pierre, nin Jacques, nin Jean, nin André bé ngunmin bé ô le'n, bé séé i ke:</verse>
				<verse number="4">Klé é ble nga liké so'n o wa yô'n, o nin liké ng'o klé ke liké so'm bé su wa yô'n.</verse>
				<verse number="5">Kpekuun Jésus su kléklé bé liké so mun, o sé bé ke: Anh sasa amun wun kpa, nanh man swran fi laka amun.</verse>
				<verse number="6">Afin swran kpanngban bé wa fa n dunman'n béh séh ke min yele bé. Bé wa laka swran sunman.</verse>
				<verse number="7">Ke an ti ale i wun nde'n, nin i ngannien'n, nanh man amun klun titi amun, afin san sa so'm béh yôh. Sannge o su yô'e i awiélie.</verse>
				<verse number="8">Nvlé kun wa dyaô nvlé kun wun, ye famien kun wa dyaô i wiéngu famien kun wun. Lika wié'm bé nun asie'n o wa kédyé, ye awé wa kpen. I kwlaa so'n ti nyrennen'n i bué nuan kaan sa.</verse>
				<verse number="9">Anh sasa amun wun, afin bé wa fa amun man dyole difue mun, béh bôh amun Nyanmien sua'm bé nun. Ke o yô nan amuan kan min nde a klé kpenngben nin famien mun'n, min ti béh fah amun ko bé dyasu.</verse>
				<verse number="10">San béh dunh mmua bô dyasin fe'n klé nvlénvlé'n kwlaa i sin nan sa so'm ba yô.</verse>
				<verse number="11">Ke béh fah amun kô man swran mun'n, nanh an dun mmua bu nde nga amunh kanh'n i akunndan, sannge anh kan nde nga Nyanmien fa man amun do so'n su'n, afin nanh amun ye amunh idyooh, Nyanmien Wawe'n ye oh idyooh.</verse>
				<verse number="12">Swran'm bé wa fa bé niaan bian man swran mun ke bé kun bé, ye yasua'm bé kusu bé wa yô bé mma'm bé so, ba'm bé wa dyaô bé sin nin bé nin'm bé wun béh fah bé man swran mun ke bé kun bé.</verse>
				<verse number="13">Min ti swran'n kwlaa bé wa kpo amun, sannge swran ng'o tre i awlen lélé dyu i awiélie'n, oh fitéh nun.</verse>
				<verse number="14">Amunh wunh «tété liké» ke o ô lika ng'o fata'a ke o tran nun'n i nun. —— Man swran ng'o kanngan nde so'n o bu i akunndan. —— Ke an wun i so'n, man bé nga bé ô Judée lo'n bé wanndi wo ôka'm bé su.</verse>
				<verse number="15">Nanh man swran ng'o ô sua ti gbagblabga'n su'n o dyra wlu i sua lo ke o kô fa liké,</verse>
				<verse number="16">ye swran ng'o ô fié su'n, nanh mon o se i sin ke o kô fe i trale dan'n.</verse>
				<verse number="17">Ble so'n nun wunnzefue nin bla ta'm bé yakô!</verse>
				<verse number="18">Anh sre Nyanmien ke nanh man i so'n yô ayre nun.</verse>
				<verse number="19">Afin ble so'n o wa yô nyrennen ble kun bo ke o fin lalaa bo Nyanmien yii men'n, lélé o fa dyu nde'n, i wunsu nian yô'a lé, ye i wunsu su yô'a kun lé.</verse>
				<verse number="20">Se é Min Nyanmien'n wa kpe'a tyen so'n su wa yô'e tika'n, swran fi su fité'a nun, sannge o yôé tika bé b'o faa bé'n bé ti.</verse>
				<verse number="21">O man se swran wié sé amun ke: Nian, Christ ô wa'n, annze: Nian, o ô lé sa'n, nanh an lafi su mlonmlon.</verse>
				<verse number="22">Afin bé bo bé ton bé wun suen ke bé ti Christ'n (*f1*), o nin bé bo bé ton bé wun suen ke bé ti Nyanmien nuan idyofue'n, bé wa dyaô, béh yih atre, béh yôh abônuan sa mun lélé ke bé fa laka bé bo Nyanmien faa bé'n, se béh kwlah nyan bé ô.</verse>
				<verse number="23">Sannge amun lie'n anh sasa amun wun sa so'm bé lika. Man dun mmua bô i kwlaa su a klé amun.</verse>
				<verse number="24">Sannge ke nyrennen so'n kô sin'n, ble so'n nun wia'n katyih tuun, anglô'n su ta'a kun,</verse>
				<verse number="25">nzraama'm béh finh nyanmien su lo gua, ye bé wa kédyé nyanmien su lo ninngé ngblingbli'm bé nun.</verse>
				<verse number="26">I sin béh wunh m bo n katyii Swran'n ke n wô nyanmien blé'n su n su ba. Mh bah yasua su, min nyrun nyannyan o yô srô.</verse>
				<verse number="27">Nh sunmanh min ange mun, bé wa yia bé bo Nyanmien faa bé bo bé ô men wunmuan'n nun'n ke o fin asie'n i awiélie lo lélé fa dyu nyanmien'n i awiélie lo.</verse>
				<verse number="28">Anh fa sunnzun blofue aloma'n bé nian. Ke oh nyrenh bo i nnya'n treh'n, an si ke munngun'n wa mantan.</verse>
				<verse number="29">I kunngba nion, amun kusu ke an wun ke ninngé so'm bé su yô'n, man amun si ke m bo n katyii Swran'n min nin wa a mantan, n dyin anuan'n sin.</verse>
				<verse number="30">Nanwle, swran nga bé ô le'n, bé su wiéman nan sa so'n kwlaa wa yô.</verse>
				<verse number="31">Nyanmien'n nin asie'n béh sinh, sannge min nde'n i ble'n su si'an lé.</verse>
				<verse number="32">Sannge tyen so'n nin i do so'n swran fi simen, ange'm bo bé ô nyanmien su lo'n nin m bo n ti i Wa'n bobo é simen, san n Si kunngba tye ye o si io.</verse>
				<verse number="33">Anh fa sié amun klun kpa, anh tran minnde, afin an si'a tyen nga sa so'm bé yô'n.</verse>
				<verse number="34">Oh yôh ke swran kun b'o su ko lika sa, o tu i bô i awlô'n nun, o fe i ninngé'n kwlaa wle i swran'm bé sa nun, o man bé kwlaa bé dyunman, ye o sé anuan sunianfue'n ke o nian su kpa.</verse>
				<verse number="35">I so'n i, anh nnosua ô, se kongue ô, se ako nyinman klikli su ô, se nglemun ô.</verse>
				<verse number="36">Anh tran minndee, nanh man o wa tô amun nvlunuen nun ke an su lafi.</verse>
				<verse number="37">Nde nga n kan klé amun ye'n, n kan klé swran'n kwlaa ke bé tran minnde.</verse>
			</chapter>
			<chapter number="14">
				<verse number="1">Ke o ke lé nnyon nan Pâque'n (*f17*) nin kpaun bo bé gua'a nun ayré'n (*f19*) i tyen dile'n wa dyu'n, Nyanmien nyrun dyranfue dandan nin mmla kléfue'm bé kwlaa bé kunnde ngwlele wafa nga bé fa tra Jésus gble nun bé kuin'n.</verse>
				<verse number="2">Afin bé sé ke: Nanh mon o yô tyen dile'n nun, se o yô so'n, o tyeman nan swran'm ba tri.</verse>
				<verse number="3">Ke Jésus ô Béthanie Simon kôkôwéfue'n i awlô lo'n, bo bé ti alie'n sin'n, bla kun wluu lo, blofue nzué bo i gua ti kéklé kpa'n i albâtre (*f18*) se kun ô i sa nun. Bé fa nard (*f20*) ngô muen ye bé fa yôlio. O buu se so'n i ti, o fa blofue nzué'n guee Jésus ti'n su.</verse>
				<verse number="4">O yôô wié'm bé ya, nan ba usa bé wiéngu ke: ?Blofue nzué satyile ngben ke nga sa'n, i bô yele ônin?</verse>
				<verse number="5">Bé kwla yô i ate b'o tra denier (*f10*) ya nsan, bé fa man yalefue mun. Nan ba idyo bla so'n.</verse>
				<verse number="6">Sannge Jésus sé bé ke: Anh yatyii le. ?Nzu ti ye an fite i awlen soo? Liké ng'o yô maan min'n ti kpa.</verse>
				<verse number="7">Afin amun nin yalefue mun ye amunh kah wa titio, an kwla yô bé kpa ble kwlaa nga an klô'n, sannge n lie'n, min nin amun su tra'an wa titi.</verse>
				<verse number="8">Wa yô ng'o kwle i yô'n, wa dun mmua gua min wun blofue nzué, min nzie ye wa siéo.</verse>
				<verse number="9">Nanwle, men wunmuan'n nun lika kwlaa nga béh bôh dyasin fe'n, béh kanh sa nga bla nga yôli'n wié, ke bé wla kpen i su.</verse>
				<verse number="10">Judas Iscariot b'o ti i sonnzonfue blu-nin-nnyon'n bé nun kun'n o kô tôô Nyanmien nyrun dyranfue dandan mun ke oh fah Jésus man bé.</verse>
				<verse number="11">Ke bé tili'n, bé klun dyoli, ye bé séé i ke béh menh i sika. O man Judas kunndee tyen ng'o ti kpa bo i nun oh kwlah fe man bé'n.</verse>
				<verse number="12">Kpaun bo bé gua'a nun ayré'n (*f19*) i tyen dile klikli'n bo i nun ye bé kun Pâque (*f17*) bua'n, Jésus sonnzonfue'm bé usee i ke: ?Nin fan ye a klô ke é kô siésié nan a di Pâque nion?</verse>
				<verse number="13">O sunmeen i sonnzonfue'm bé nun nnyon, o sé bé ke: Anh wo klo lo, amun nin yasua kun bo nzué se kun dyin i ti su'n, amunh yiah, anh su i su.</verse>
				<verse number="14">Lika ng'o wlu nun'n, anh sé awlô ifue'n ke: Ndya waan é wa uso o ke: ?Lika ng'o nin i sonnzonfue'm bé di Pâque'n o ô nin?</verse>
				<verse number="15">Oh kléh amun nglô sua ba dan kun, ba siésié i nun ninngé'n kwlaa, le ye amun wa siésié Pâque'n i diwle'n man yéo.</verse>
				<verse number="16">I sonnzonfue'm bé oli, ke bé dyuu klo lo'n, bé tôô ninngé ng'o kan bé nde kléé bé'n bé le, nan ba siésié Pâque i diwle'n.</verse>
				<verse number="17">Ke alie dyoli'n, o nin i sonnzonfue blu-nin-nnyon'n bé bali.</verse>
				<verse number="18">Ke bé ô table'n su bo béh dih liké'n, Jésus séé ke: Nanwle, amun nga amun nin min di liké'n, amun nun kun wa fa min man swran mun.</verse>
				<verse number="19">Kpekuun bé wla a bô, bé use bé ti nun ti nun, nga waan: ?Mion? nga waan: ?Mion?</verse>
				<verse number="20">Ye o sé bé ke: Amun blu-nin-nnyon'n amun nun kuon, swran ng'o fe i sa wla n lie'n sin talié'n nun'n, io.</verse>
				<verse number="21">M bo n katyii Swran'n n su ko ke bé klee min wun nde'n nun'n sa, sannge swran ng'oh fah min man swran mun'n, i yakô! O flunman ke ba wu'a swran so'n.</verse>
				<verse number="22">Ke béh dih liké'n, Jésus faa kpaun, ke o laa Nyanmien asé'n, o bubuu nun fa maan bé. O sé ke: Anh dé, kpaun ng'o ô ye'n ti min wunnen.</verse>
				<verse number="23">I sin o faa klôwa kun, ke o laa Nyanmien asé'n, o fa maan bé, nan bé kwlaa ba non.</verse>
				<verse number="24">Ye o sé bé ke: Du vin ng'o ô ye'n o ti min mmôdya b'o man amun nin Nyanmien amunh dih anuanse. Swran kpanngban bé ti ye béh gueh i aséo.</verse>
				<verse number="25">Nanwle, n su no'an raisin (*f12*) nzué kun lélé san tyen nga min nin amun éh nonh ufle Nyanmien i men'n nun lo'n.</verse>
				<verse number="26">Ke bé tôô Nyanmien manmanle dyué'n, bé oo Olive Ôka'n su lo.</verse>
				<verse number="27">Jésus séé bé ke: Amun kwlaa amun ti nun wa satyi, afin bé klee ke: «M ma bô bua tafue'n, ye bua'm béh bôh sanndi.»</verse>
				<verse number="28">Sannge ke n wu bo n kô tyen'n, nh dunh mmua amun nyrun Galilée lo.</verse>
				<verse number="29">Pierre sé i ke: Kannze bé kwlaa bé ti nun satyih'n, n lie'n su satyi'a wié.</verse>
				<verse number="30">Ye Jésus sé i ke: Nanwle, nde kongue nga bobo, a wa sé ke a si'a min so kpe nsan, nan ako nyinman'n wa bô kpe nnyon.</verse>
				<verse number="31">Sannge Pierre dyraan nde so'n su kéklé kpa ke: Kannze min nin wo é wu'n, san éh wuh, n su sé'a ke n si'a o lé. Nan bé kwlaa ba kan nde kunngba so'n.</verse>
				<verse number="32">Ye bé oo lika kun bo bé flee Gethsémané'n nun. Jésus séé i sonnzonfue'm bé ke: Ke nh kôh kôkô yale klé Nyanmien, anh tran wa.</verse>
				<verse number="33">Ye o faa Pierre, nin Jacques, nin Jean bé olio, akluntitie'n too i su, ye awlabôe'n bôô i kunle bôô.</verse>
				<verse number="34">O séé bé ke: Awlabôe'n su kun min, anh ka wa anh tran bé nyin su.</verse>
				<verse number="35">Ke o oli i nyrun lo kaan'n, kpekuun o fin i wun asé, o sé Nyanmien ke, se nyrennen do nga kwla tô fuen'n, mon o tô fuen.</verse>
				<verse number="36">O sé ke: Baba, a kwla sa'n kwlaa yô, yô man nyrennen wié nga tô fuan min, sannge nanh yô nga n klô ke o yô su'n, sannge yô nga a klô ke ah yôéh su'n.</verse>
				<verse number="37">Ke o se i sin b'o tô i sonnzonfue muon, bé su lafi, ye o sé Pierre ke: ?Simon, a lafi? W'a kwla tra'an do bo kun?</verse>
				<verse number="38">Man amun nyin tran su, ye amun nin Nyanmien anh kôkô yale, nan Lakafue'n wa laka'a amun. Amun awlen'n wô su ke amunh yôh, sannge an le'e i wun fanngan.</verse>
				<verse number="39">O yatyi bé le oo ékun, o kô kan nde kunngba'n klé i Si.</verse>
				<verse number="40">O se i sin baa ékun, oh tôh béo, bé su lafi, afin lafile'n wô bé nyin su. Bé wu'an nde nga bé kan klé io.</verse>
				<verse number="41">Ke o bee i kpe nsan su'n, o sé bé ke: Anh dé wunmien, anh lafi sien'n. Wa wié! Do'n wa dyu, anh nian, bé wa fa m bo n katyii Swran'n man sa te yôfue mun.</verse>
				<verse number="42">Anh dyaô man é wo, swran ng'oh fah min man swran mun'n, o su ba.</verse>
				<verse number="43">Ke i nuan te ô nde'n su'n, kpekuun Judas b'o ti i sonnzonfue blu-nin-nnyon'n bé nun kun'n o nin swran kpanngban bo Nyanmien nyrun dyranfue dandan, nin mmla kléfue, nin kpenngben'm bé sunmaan bé'n, ba bô nun. Kaka nin klonman ô bé sa nun.</verse>
				<verse number="44">Swran ng'o fe maan swran mun'n, o kléé bé nzolie kun ke: Swran nga n tô n sa yi i komin'n, wuun io, anh tre fe o, anh nien i su kpa.</verse>
				<verse number="45">Ke o dyuu lo tye'n, o wunngéé Jésus wun le, o sé i ke: Baba!</verse>
				<verse number="46">Kpekuun ye o tô i sa yii i komion, ye swran so'm bé traa Jésus-o.</verse>
				<verse number="47">Bé bo bé ô le'n bé nun kun tyueen i kaka'n, o fa fiin Nyanmien nyrun dyranfue dan'n i swran'n, o kpe i su'n.</verse>
				<verse number="48">Jésus séé bé ke: An su n su nin klonman nin kaka mun ke kôdiawiéfue bo an be i trale sa.</verse>
				<verse number="49">Tyen kwlaa n wô amun afien Nyanmien sua dan'n nun, n klé amun liké, amuan tra'a min. Sannge bé yôé so nan Nyanmien Nde nga bé kleli'n o kpen su.</verse>
				<verse number="50">Ye bé kwlaa bé yatyii le bé wanndilio.</verse>
				<verse number="51">Gbanflen kun bo tannin sin kun kle i wun'n o su i su. Bé trelii,</verse>
				<verse number="52">sannge o yatyii tannin'n bé sa nun, o fe i wun kplen wanndili.</verse>
				<verse number="53">Bé fa Jésus oo Nyanmien nyrun dyranfue dan'n i lika lo. Nyanmien nyrun dyranfue dandan, nin kpenngben, nin mmla kléfue'm bé kwlaa ba yia lo.</verse>
				<verse number="54">Pierre su i su, sannge o mentenmen lélé bé fa dyuu Nyanmien nyrun dyranfue dan'n i awlô lo. O nin sua sunianfue'm bé traan sin wun le bé su ton.</verse>
				<verse number="55">Nyanmien nyrun dyranfue dandan nin dyole difue'm bé kwlaa bé kunnde nde kun bo bé kwla dyran su bé fa kuin'n, sannge ba nye'en lé.</verse>
				<verse number="56">Afin bé nun kpanngban bé toon i suen, sannge suen so'n bo bé toen'n bé seman.</verse>
				<verse number="57">Bé wié'm bé dyaô bé toon i suen, bé sé ke:</verse>
				<verse number="58">É tii ke o séé ke, oh bubuh Nyanmien sua dan nga swran ye o kplannin'n, nan i lé nsan su'n oh kplanh ufle bo swran sa su wlu'a nun.</verse>
				<verse number="59">O nin i so'n ngba, bé nde nga bé fa ton i suen'n, bé seman.</verse>
				<verse number="60">Ye Nyanmien nyrun dyranfue dan'n o dyaô usaa Jésus ke: ?A te'a nde fi su? Nde nga bé ken le'n, o ti se?</verse>
				<verse number="61">Jésus traan bliin, wa uké'e i nuan. Nyanmien nyrun dyranfue dan'n usee ékun ke: ?Christ, Nyanmien bo bé yi i aye'n i Wa'n yele wo?</verse>
				<verse number="62">Ye Jésus sé i ke: Een, yele min. Amun wa wun m bo n katyii Swran'n ke n ti Nyanmien Kpli'n i fama su, ye amunh wunh min n wô nyanmien blé'n su n su ba.</verse>
				<verse number="63">Ye Nyanmien nyrun dyranfue dan'n tii i bobo wun trale'n nuon, o sé ke: ?Lalôfue ônin ye éh kunndeh ékuon?</verse>
				<verse number="64">An tii Nyanmien dunman b'o satyi'n. ?An bu i se? Bé kwlaa bé sé ke wa di fo, nan o nin kunle fata.</verse>
				<verse number="65">Bé wié'm bé gue i wun ngosre, bé bô i zaga, bé use i ke: ?Wan ye o bô woo? Ye sua sunianfue'm bé soe bôle suo.</verse>
				<verse number="66">Ke Pierre ô awlô'n nun asie wun le'n, Nyanmien nyrun dyranfue dan'n i afannien kun bali.</verse>
				<verse number="67">Ke o wuun Pierre ke o su ton sin'n, o nieen siin, o séé i ke: O kusu, a ô Jésus b'o fin Nazareth'n i sin wié.</verse>
				<verse number="68">O sé ke: Swran nga a ken i nde'n, n simen, nde kpa nga a kan'n, n wu'en i wle. I sin o fité oo ala'n bô lo.</verse>
				<verse number="69">Afannien'n wunniin, ye o wa kan kléé bé nga bé ô le'n bé ékun ke: Bian nga ô bé nga bé ô le'n bé nun wié.</verse>
				<verse number="70">Nan wa sé ke o ti'a so. Ke o tyee kan'n, bé nga bé ô le'n, bé séé Pierre ékun ke: Nanwle, o kusu, a ô bé nga bé o le'n bé nun wié, afin a ti Galiléefue.</verse>
				<verse number="71">Ye o fa Nyanmien Kpli wuewue i wuon, o sé ke: Se m bua atô'n, man Nyanmien Kpli wun min. Bian nga an ken i nde'n, n simen.</verse>
				<verse number="72">I ôsu kunngba'n nun ye ako nyinman'n bôli i kpe nnyon su lie nion, ye Pierre wla kpeen nde nga Jésus kan klélii ke, o wa sé ke o simen so kpe nsan, nan ako'n wa bô'n, i suo. Ye o too sunle suo.</verse>
			</chapter>
			<chapter number="15">
				<verse number="1">Ke alie'n tyennin'n, Nyanmien nyrun dyranfue dandan, nin kpenngben mun, ye mmla kléfue mun bé nin dyole difue'm bé kwlaa bé yiali, bé wuun bé wun. Ke bé tyii Jésus'n, bé fe oli, nan ba fe i a wla Pilate sa nun.</verse>
				<verse number="2">Pilate usee i ke: ?A ti Juif'm bé famien? Jésus sé i ke: Ye o nuan ô su leo.</verse>
				<verse number="3">Nyanmien nyrun dyranfue dandan'm bé senmenniin nde kpanngban su.</verse>
				<verse number="4">Pilate usee ékun ke: ?A te'a nde fi su? Nian o wun nde kpanngban bo bé kaan.</verse>
				<verse number="5">Sannge Jésus a te'a nde fi su kun, o man Pilate i nuan bô i wun kpa.</verse>
				<verse number="6">Pâque (*f17*) dile kwlaa nun Pilate yatyi bisuafue kun nga bé sre i ke o yatyi i nun man bé'n i nun man bé.</verse>
				<verse number="7">Ke oh yôh so'n, wuun bian kun bo bé flee Barrabas b'o nin i wiéngu nyin kékléfue mun bé dyaôô kpenngben'm bé wun bé kunnin swran'n, o ô bisua'n nun.</verse>
				<verse number="8">Ke swran'm bé oo Pilate wun lo bé sree i ke o yô sa ng'o yô man bé titi'n,</verse>
				<verse number="9">o usaa bé ke: ?An klô ke n yatyi Juif'm bé famien'n i nun man amun?</verse>
				<verse number="10">Afin o si ke Nyanmien nyrun dyranfue dandan'm bé nyin b'o tyii'n ti ye bé fe wlee i sa nuon.</verse>
				<verse number="11">Sannge Nyanmien nyrun dyranfue dandan'm bé séé swran'm bé ke bé sé Pilate ke o yatyi Barrabas nun man bé.</verse>
				<verse number="12">Pilate usaa bé ékun ke: ?Ye n yô bian nga an flee Juif'm bé famien'n, i se?</verse>
				<verse number="13">Bé kpan sé ke: Bôbôé waka'n su!</verse>
				<verse number="14">Pilate usa bé ke: ?Nzu sa bo tye ye o yôlio? Ye bé kpaan kéklé kpa ke: Bôbôé!</verse>
				<verse number="15">Ke Pilate klô ke oh yôh sa ng'o yô swran'm bé fe'n, o man o yatyi Barrabas nun maan bé. Ke o man bé bôô Jésus nin ngblé'n, o fe maan bé ke bé kô bôbôé waka'n su.</verse>
				<verse number="16">Sôndya'm bé fa Jésus oo famien'n i awlô lo, nan ba yia sôndya'n kwlaa bo bé ô le'n.</verse>
				<verse number="17">Bé faa trale bo i nyin ti ke ba wle kôndrô bui nun sa'n, bé wlee i wun, ye bé woo ôwié ke sika klé sa bé fa wle i ti.</verse>
				<verse number="18">Kpekuun bé yôô i liké, bé sé ke: Juif'm bé famien, Nyanmien man a tye ô!</verse>
				<verse number="19">Wuun béh fah ndema fin i ti'n su, béh gueh i wun ngosre, wuun béh kôtôh i bô.</verse>
				<verse number="20">Ke bé yô i finfin so wiéli'n, bé yii i wun trale bo i nyin ti ke ba wle kôndrô bui nun sa'n, nan ba fe i bobo lie'n ba wle i wun ékun, ye bé fe oo i waka'n su bôbôleo.</verse>
				<verse number="21">Bian kun fin fié su o su ba, bé mieen ke o sua Jésus waka'n. Bé flee Simon, o fin Cyrène, Alexandre nin Rufus bé si nion.</verse>
				<verse number="22">Nan ba fa Jésus ba o lika nga bé flee Golgotha'n bo i bô yele Ti Kônglôman Lika'n nun lo.</verse>
				<verse number="23">Bé faa du vin bo myrrhe (*f3*) sanngan nun'n bé meen ke o non, sannge wa nonman.</verse>
				<verse number="24">Bé bôbôé waka'n su, bé tuu i trale'm bé wun foto nan béh wunh nga bo swran kun nyenh'n.</verse>
				<verse number="25">Nglemun wia'n nun ye bé bôbôli io.</verse>
				<verse number="26">Bé klee sa ti bo bé bôbôlii'n ke: Juif'm bé famien.</verse>
				<verse number="27">Bé bôbôli i nin kôdiawiéfue nnyon, kun ô i fama su, kun ô i be su.</verse>
				<verse number="28">[O man Nyanmien Nde nga bé kleli'n o kpeen su. Bé klee ke: «Bé ke wlaa sa te yôfue'm bé nun.»]</verse>
				<verse number="29">Bé nga béh sinh le'n, bé kpe i nzôwa, bé kédyéé bé ti'n bé séé ke: En-heen! o bo o waan ah bubuh Nyanmien sua dan'n nan ah kplenh i lé nsan'n,</verse>
				<verse number="30">dé o wun, fin waka'n su dyra!</verse>
				<verse number="31">Nyanmien nyrun dyranfue dandan'm bé kusu bé nin mmla kléfue'm bé yôô i finfin, bé sé bé wiéngu ke: O déé swran wié mun, sannge o kwla démen i bobo wun.</verse>
				<verse number="32">Man Christ (*f1*), Israël'm bé famien'n o fin waka'n su dyra sien'n, man é wuin nan é lafi i su. Bé nga bé bôbôô bé nin i'n, bé kusu bé kpee i nzôwa wié.</verse>
				<verse number="33">Ke wia'n dyrannin'n, lika'n kwlaa dunnin lélé fa dyu nnosua wia'n nun.</verse>
				<verse number="34">Nnosua wia so'n nun Jésus kpaan kéklé ke: «?Éloï, Éloï, lama sabaktani?» bo i bô'n yele: «?Min Nyanmien, min Nyanmien, nzu ti ye a wanndi mion?»</verse>
				<verse number="35">Ke bé nga bé ô le'n bé wié tili'n, bé sé ke: Anh nian, o su fle Élie.</verse>
				<verse number="36">Nan bé nun kun a wanndi a kô fa mlan a bô du vin nyanwa nun, o fa bleblee ndema su, o fa meen ke o non, o sé ke: Anh yatyii le, man é nian se Élie wa dyre i ô.</verse>
				<verse number="37">Ye Jésus kpannin kéklé kpa nan wa wu.</verse>
				<verse number="38">Tannin dan bo bé fa kpe Nyanmien sua dan'n nun'n kpatyii i nglô lo lélé fa dyu i ngua wa.</verse>
				<verse number="39">Ke sôndya ya sukpen'n b'o dyin Jésus nyrun ndenman su le'n o wuun ke o kpannin nan wa ka nun'n, o séé ke: Nanwle, bian so'n ti Nyanmien Wa sakpa.</verse>
				<verse number="40">Bla wié'm bé kusu bé ô mmua lo bé nien. Marie b'o fin Magdala'n, min Marie, Jacques Kan nin Joses bé nin'n, nin Salomé bé ô bé nun.</verse>
				<verse number="41">Bé ye ke Jésus ô Galilée lo'n, bé su i su, bé nien i likaa. Bé nin bla wié'm bo bé nin i bé oli Jérusalem'n bé ô le wié.</verse>
				<verse number="42">Ke oh yôh so'n, wuun alie a dun mmua dyo. Tyen so'n ti Juif'm bé wun buabuale tyen, wuun sabbat b'o ti bé tyen te'n o su wa wlu awlô.</verse>
				<verse number="43">O man Joseph b'o fin Arimathée'n, b'o ti dyole difue'm bé nun kun, bo bé bu i swran'n, bo i bobo kusu minnde tyen nga Nyanmien feh i men'n, o bali. O tre i awlen o oo Pilate wun lo kô sre Jésus fuen'n.</verse>
				<verse number="44">Ke Pilate tii i ke wa wu'n, o bôô i nuan, o flee sôndya ya sukpen'n, o usee se o wuli wa tye ô.</verse>
				<verse number="45">Ke o séé i ke o wuli wa tye'n, o fa maan Joseph.</verse>
				<verse number="46">Joseph tôô tannin kpa kun, o tii i fuen'n waka'n su, o fa tannin'n tyityilii, nan wa kô siéé ndia bo bé kpee yebue nun'n i nun. Ye o kôndôô yebue dan kun nyin i anuaan.</verse>
				<verse number="47">Marie b'o fin Magdala'n nin Marie, Joses i nin'n, bé nian kan bé siéé lo'n.</verse>
			</chapter>
			<chapter number="16">
				<verse number="1">Ke sabbat b'o ti bé tyen te'n sinnin'n, Marie b'o fin Magdala'n nin Marie, Jacques i nin'n, nin Salomé bé tôô ayré fannin ke bé fa kô gue Jésus fuen'n su.</verse>
				<verse number="2">Monnen b'o ti lé motyue'n i tyen ba klikli'n, nglemun nde kpa ke wia'n tuh i bô'n, bé oo ndia'n su lo.</verse>
				<verse number="3">Ke béh koh'n, bé usa bé wiéngu ke: ?Wan ye oh yih yebue'n ndia'n i anuan'n su man yéo?</verse>
				<verse number="4">Ke bé man bé nyin su'n, bé wuun ke ba kôndô yebue dan so'n.</verse>
				<verse number="5">Ke bé wlu ndia'n nun'n, bé wuun gbanflen kun bo trale ufué tennden ô i wun, o ti asé fama su le. O man sre kuun bé.</verse>
				<verse number="6">O séé bé ke: Nanh sre kun amun. An su kunnde Jésus b'o fin Nazareth'n bo bé bôbôlii waka'n su'n, o tyennin, o nu'an wa, anh nian kan bé siélii'n ye.</verse>
				<verse number="7">Anh kô sé i sonnzonfue mun nin Pierre ke oh dunh mmua amun nyrun Galilée lo, lo ye amunh wunh io, afin ke o kan kléli amun soo.</verse>
				<verse number="8">Bé fin ndia'n nun fitéli, nan ba wanndi, afin bé wun usu bé, sre kun bé. Sre b'o kun bé'n ti, ba ka'an nde fi a klé'a swran fi.</verse>
				<verse number="9">[Ke Jésus tyennin lé motyue'n i tyen ba klikli'n su nglemun'n, o fe i wun kléé Marie b'o fin Magdala'n b'o fuaan asie usu nsô i wun'n.</verse>
				<verse number="10">Bla'n woli, o kô kan nde so'n kléé bé ng'o nin bé trannin bo bé ô se'n bô le'n bé su sun'n.</verse>
				<verse number="11">Ke bé tii i ke o tyennin nan o wunniin'n, ba lafi'e i su.</verse>
				<verse number="12">I sin o fe i wun kléé bé nun nnyon bo bé ô atin su bé su ko lika'n, wafa ufle su ékun.</verse>
				<verse number="13">Bé kusu bé sa bé sin bé wa kan kléé bé wiéngu mun, ba lafi'a bé su ékun.</verse>
				<verse number="14">I kasien su ke i sonnzonfue blu-nin-kun'n bé ô alie'n sin'n, o fe i wun kléé bé, nan wa idyo bé i su bo bé lafiman'n, nin kétéle bo ba kété'n bo ba fa'a bé nga bé wunniin ke o tyennin'n bé nde'n su'n ti.</verse>
				<verse number="15">Ye o séé bé ke: Anh wo men wunmuan'n nun, anh kan dyasin fe'n klé swran'n kwlaa bo Nyanmien yii bé'n.</verse>
				<verse number="16">Swran ng'o lafi su nan bé yô i baptême'n, oh fitéh nun, sannge ng'o lafi'a su'n béh séh ke wa di fo.</verse>
				<verse number="17">Anh nian atre nga bé nga bé lafi su'n bé wa yio: N dunman nun béh fuanh asie usu mun, béh idyoh anien ufle mun,</verse>
				<verse number="18">béh trah wuô mun, se bé non liké wié b'o kun swran'n, o su yô'a bé sa fi. Béh fah bé sa fue tukpatyefue'm bé su, béh yôh dyuédyué.</verse>
				<verse number="19">Ke é Min'n kan nde so'n kléé bé'n, Nyanmien meen i su oo nyanmien su lo, o traan asé i fama su.</verse>
				<verse number="20">Ye bé kô kaan nde'n lika'n kwlaa nun. É Min Nyanmien nin bé dili dyunman, o man bé yi atre b'o klé ke bé nde'n ti nanwle].</verse>
			</chapter>
		</book>
		<book number="42">
			<chapter number="1">
				<verse number="1">Théophile n swran kpa, swran sunman bé bô manndren bé klee sa ng'o yôli é nyrun wa'n.</verse>
				<verse number="2">Ke sa so'n yôh'n, swran nga bé wuun nun'n, bé fa Nyanmien nde kanle'n katyi bé dyunman, bé kan klé yé. Nde so'n ye bé kleli nion.</verse>
				<verse number="3">I so'n ti, n kusu, ke n wusausa sa so'n nun kpa bo n wuun ke o fa bô i bô'n, n wun ke o ti kpa ke n kle nde so'n ble o,</verse>
				<verse number="4">nan a si ke liké nga bé kléé wo'n ti nanwle.</verse>
				<verse number="5">Hérode Judée famien'n i ble su Nyanmien nyrun dyranfue kun ô le, bé flee Zacharie, o ti Nyanmien nyrun dyranfue akpasua bo bé fle i Abia'n, bé nun kun, bé fle i yi'n Élisabeth, o fin Aaron ôsu'n nun.</verse>
				<verse number="6">Bé nnyon'n bé yô é Min Nyanmien klun sa, bé fe i nde'n nin i mmla'n kwlaa su kpa.</verse>
				<verse number="7">Sannge ba wu'a ba, yele ke Élisabeth ti klun kpanfue, ye bé nnyon ba yô kpenngben.</verse>
				<verse number="8">Lé kun bo Nyanmien nyrun dyranle dyunman'n tôô Abia akpasua lie'n, bo Zacharie ô le oh dih i dyunman'n,</verse>
				<verse number="9">bé tu foto ke bé yôé titi'n sa, nan wa to i su ke o wlu é Min Nyanmien i sua dan'n nun o yra ayré fannin'n.</verse>
				<verse number="10">Ke oh yrah ayré fannin'n bo swran'n kwlaa bé ô guasu le béh sreh Nyanmien ke o nian bé su'n,</verse>
				<verse number="11">oh niaanh… é Min Nyanmien i ange kun dyin ayré fannin yrawle'n i fama su le.</verse>
				<verse number="12">Ke Zacharie wunniin'n, i akunndan sanngannin, sre kunniin.</verse>
				<verse number="13">Ye ange'n séé i ke: Zacharie, nanh sre kun o, afin nde nga a kan kléli Nyanmien'n, o tili. O yi Élisabeth o wa wu ba yasua kun man o, ah tonh i dunman Jean.</verse>
				<verse number="14">O klun wa dyo, ah sih ablé, ke bé kô wui'n swran sunman bé klun dyoh.</verse>
				<verse number="15">Afin oh yôh swran dan é Min Nyanmien nyrun, o su nonman nzan b'o bô'n i wié fi, o nin Nyanmien Wawe'n fin blolo.</verse>
				<verse number="16">O man Israëlfue kpanngban béh sah bé sin bé Min Nyanmien'n i sin.</verse>
				<verse number="17">Oh dunh é Min'n nyrun, akunndan kunngba nga Élie buli'n, oh buh wié, ye sa kéklééklé nga Élie yôli'n, oh yôh wié. «Oh siésiéh ba'm bé nin bé si'm bé afien,» o man nyin kékléfue'm béh katyih, béh buh akunndan kpa, o man swran'm béh buabuah bé wun minnde é Min'n.</verse>
				<verse number="18">Zacharie usaa ange'n ke: ?Oh yôh se ye nh kwlah si so sakpaa? Afin man yô kpenngben, ye n yi kusu wa di afue louun.</verse>
				<verse number="19">Ange'n séé i ke: Min ye bé fle min Gabriel nion, n ti Nyanmien i swran. O sunmaan min ke m ba wun o wun, nan n kan nde fe nga klé o.</verse>
				<verse number="20">Nian, a wa yô bôbô, a su kwla'a idyo lélé san ba wu ba so'n, yele ke a lafi'a min nde'n su, sannge se i tyen'n dyu'n, oh yôh.</verse>
				<verse number="21">Ke oh yôh so'n, wuun swran'm bé su minnde Zacharie, bé klun titi bé, yele ke o tyee Nyanmien sua dan'n nun lo.</verse>
				<verse number="22">Ke o fin lo fitéli'n, i waan oh kanh nde klé bé, sannge o kwla idyoman, o man bé wun i wle ke o wuun liké wié Nyanmien sua dan'n nun lo. Kpekuun o fe i sa kan nde kléé bé, ye o ka bôbô lélélé.</verse>
				<verse number="23">Ke i tyen'n dyuli'n, o oo i awlô.</verse>
				<verse number="24">Ke o dii lé nnyon kun'n, i yi Élisabeth wunnzeli, o fiaa anglô nnun. O sé ke:</verse>
				<verse number="25">Nian yé dan bo é min Nyanmien'n wa yô mion, sien'n, wa titi min nyrun nyannzuen'n swran'm bé nyrun.</verse>
				<verse number="26">I anglô nsien su Nyanmien sunmaan ange Gabriel so'n Galilée klo kun bo bé flee Nazareth'n su,</verse>
				<verse number="27">talua kun b'o nian si'a bian bo bé flee Marie'n i wun lo. Bian kun bo bé flee Joseph b'o fin David ôsu'n nun'n, o tree i asé.</verse>
				<verse number="28">O wluu talua so'n i awlô lo o yô i liké, o sé ke: O lie su ti yé! Man é Min Nyanmien'n dyran o sin!</verse>
				<verse number="29">Nde so'n senngen i akunndan, ye o sé ke: ?Liké nga bé yô min ye'n, i bô yele ônin?</verse>
				<verse number="30">Ange'n sé i ke: Marie, nanh sre kun o, afin Nyanmien a bu o swran.</verse>
				<verse number="31">Nian, a wa wunnze, ah wuh ba yasua, ah tonh i dunman Jésus.</verse>
				<verse number="32">Oh yôh swran dan, béh fleeh Nyanmien Kpli bo liké fi nu'en i sin'n, i Wa, ye é Min Nyanmien'n oh feh i nannan David bia'n men.</verse>
				<verse number="33">Oh siéh Jacob awlô'n, ye oh kah bé ôsu'n nun tititi.</verse>
				<verse number="34">Marie usaa ange'n ke: ?Ke bo n si'a yasua'n, oh yôh se ye sa so'n kwlah yôo?</verse>
				<verse number="35">Ye ange'n séé i ke: Nyanmien Wawe'n oh bah o wun, ye Nyanmien Kpli bo liké fi nu'en i sin'n, oh dyranh o sin. I so'n ti, ba'n bo ah wuih b'o ti Nyanmien lie klônglô'n, béh fleeh Nyanmien Wa.</verse>
				<verse number="36">Nian Élisabeth b'o ti o ôsufue'n, wa wunnze i kpenngben ba, bla so'n bo bé flee klun kpanfue'n, wa wunnze, i anglô nsien ye.</verse>
				<verse number="37">Afin sa kwlaa nga Nyanmien waan oh yôh'n o kwle i yô.</verse>
				<verse number="38">Marie sé ke: Min ye, n ti é Min Nyanmien'n i afannien, Nyanmien nin o nuan fe. Ye ange'n yatyi i le olio.</verse>
				<verse number="39">Ke o yôô so'n, lé kun Marie fa atin oo Juda klo kun b'o ô ôka'm bé nun lo'n su trelele.</verse>
				<verse number="40">O wluu Zacharie awlô lo, o yô Élisabeth liké.</verse>
				<verse number="41">Ke Élisabeth tii liké bo Marie yôlii'n, i ku'n dyaédyaé, Nyanmien Wawe'n too i su, o kpan kéklé kpa ke:</verse>
				<verse number="42">Ééé, mmla'm bé nun Nyanmien a bu o swran, ye ba'n bo ô o klun lo'n, i kusu, Nyanmien bu i swran.</verse>
				<verse number="43">?Wan yele min bo min Min'n i nin'n ba min wun waa?</verse>
				<verse number="44">Afin ke n tii liké bo a yôô min'n tye'n, ba'n b'o ô n klun lo'n, i klun dyo, o man n ku'n dyaédyaé.</verse>
				<verse number="45">Mmô, o bo a lafi nde bo é Min Nyanmien'n kannin'n su ke oh yôh'n, o lie su ti yé.</verse>
				<verse number="46">Marie séé ke: Min wun blibli min, o man mh manmanh min Min Nyanmien'n</verse>
				<verse number="47">Nyanmien n Défue'n ti, n klun dyo,</verse>
				<verse number="48">Yele ke wa nien i afannien aévuefue kan'n i ôsu. Afin ke o fin nde'n, swran'n kwlaa bé wa sé n ke: Mmô, o lie su ti yé!</verse>
				<verse number="49">Nyanmien Kpli b'o sié liké'n kwlaa'n, wa yô sa dan a man min. I dunman'n le'a wunsu,</verse>
				<verse number="50">Ke o fin lalafue nun lélé b'o fa dyu nde'n, O si bé bo bé srôé'n bé aunnvue titi.</verse>
				<verse number="51">O yii i kwlale'n nglô, O buu wun tufue'm bo bé gugu dandan'n bé bué.</verse>
				<verse number="52">O kpalôô famien ngblingbli'm bé bô bia'n, O maan yalefue'm bé su.</verse>
				<verse number="53">Bé nga awé kun bé'n, o man bé liké kpakpa man bé ku yi. O man anyanbéunfue'm bé fa bé sa ngben ko.</verse>
				<verse number="54">O dyren i swran Israël'n i sin. Ye nde b'o kan kléle é nannan mun'n, Nin Abraham, nin i ôsufue mun ke oh sih bé aunnvue titi'n, I wla ô su.</verse>
				<verse number="55"></verse>
				<verse number="56">Marie dii anglô nsan Élisabeth wun le, i sin o oo i klo.</verse>
				<verse number="57">Ke Élisabeth ku'n béli b'o dyu i awulie'n, o wu ba yasua.</verse>
				<verse number="58">Ke Élisabeth tranfue nin i ôsufue'm bé tii ke é Min Nyanmien'n wa si i aunnvue dan'n, bé klun dyoli.</verse>
				<verse number="59">Ke ba'n dii lé motyue'n, bé kô wle i klen, bé waan béh fah ton i si Zacharie.</verse>
				<verse number="60">Sannge i nin waan: Tyetye, man bé flee Jean.</verse>
				<verse number="61">Ye bé séé i ke: Bé fle'a swran fi so o ôsu'n nun.</verse>
				<verse number="62">Bé fa bé sa usee i si ke o klé dunman ng'o klô ke bé fa flee'n.</verse>
				<verse number="63">Zacharie man bé meen i waka bué, ye o kle su ke: Bé flee Jean. Nan wa bô bé kwlaa bé nuan.</verse>
				<verse number="64">Bé dya ôsu kunngba'n nun kpekuun wa kwla idyo, ye o yi Nyanmien ayeo.</verse>
				<verse number="65">Sre kuun bé kwlaa nga bé mantanmantan le'n, bé kan sa so'n i nde Judée klo'n kwlaa bo bé ô ôka'm bé nun le'n, bé su.</verse>
				<verse number="66">Bé kwlaa nga bé tii nde so'n bé bu i akunndan, bé sé ke: ?Nzu ye ba nga o wa yôo? Afin é Min Nyanmien Kpli'n dyin i sin.</verse>
				<verse number="67">Nyanmien Wawe'n too i si Zacharie su, o kan sa ng'o wa yô'n, o sé ke:</verse>
				<verse number="68">Israël'm bé Nyanmien b'o ti é Min'n, i kwla ô, Yele ke wa nien i swran'm bé ôsu, wa dé bé ti.</verse>
				<verse number="69">Ye wa fe i swran David awlôfue kun. B'o kwla dé yé'n, wa man é.</verse>
				<verse number="70">Ke o fin lalafue nun'n, o men i nuan idyofue'm bé séé ke:</verse>
				<verse number="71">O wa dé é bé nga bé nin é kun'n, nin bé kwlaa nga bé kpo yé'n, bé sa nun.</verse>
				<verse number="72">O si é nannan'm bé aunnvue, ye i wla ô nde b'o kan kléé bé'n su.</verse>
				<verse number="73">Afin Nyanmien te i wun nde kléé é nannan Abraham ke, Oh déh é é kpofue'm bé sa nun, o man sre ku'an é kun, Éh kwlah yô i klun sa, éh suih nanwle su lélé fa dyu é wié tyen.</verse>
				<verse number="74"></verse>
				<verse number="75"></verse>
				<verse number="76">Bakan, o kusu, bé wa fle o Nyanmien Kpli bo liké fi nu'en i sin'n, i nuan idyofue, afin ah dunh mmua é Min'n nyrun ah siésiéh i akpo'n,</verse>
				<verse number="77">Wo ye man Nyanmien swran'm béh sih ke, ke o yatyi bé wun sa'n tye bé'n, ba nyan bé tio.</verse>
				<verse number="78">Aunnvue dan bo é Nyanmien'n si yé'n ti, O fin nglô lo o wa nian é ôsu, ke alie'n tyen bo wia'n fité'n sa,</verse>
				<verse number="79">«Nan oh kpadyah bé bo bé ô aôsin'n nun nin wié i fonvo nun'n, bé su,» Ye oh kléh é atin nga é sin suo éh dih aladyé'n.</verse>
				<verse number="80">Bakan so'n nyinnin klanman, o yôô swran. O tran blô lo lélé fa dyuu tyen ng'o yi i wun kléé Israël mun'n.</verse>
			</chapter>
			<chapter number="2">
				<verse number="1">Ble so'n nun, famien César Auguste waan bé kle swran'n kwlaa bo bé ô i men'n nun'n, bé dunman.</verse>
				<verse number="2">Ke béh kleh swran'm bé dunman klikli so'n, wuun Quirinius ye o sié Syrie nion.</verse>
				<verse number="3">Bé kwlaa bé kô kle bé dunman bé bobo bé klo'm bé su.</verse>
				<verse number="4">Joseph kusu fin Nazareth, Galilée men'n nun o oo Judée men'n nun David i klo bo bé flee Bethléhem'n su, yele ke o ti David awlôfue, ye o ti i ôsufue,</verse>
				<verse number="5">nan o nin Marie b'o tree i asé bo wa wunnze'n, bé kô kle bé dunman.</verse>
				<verse number="6">Ke bé ô le'n, i ba wule'n dyuli, nan wa wu i talua ba'n i yasua sakpa.</verse>
				<verse number="7">O tyityi i wun lee nnen'm bé liké diwle'n nun, yele ke ba nya'an sikéwle hôtel lo.</verse>
				<verse number="8">Men kunngba so'n nun bua sunianfue'm bé la blô lo bé nian bé bua'm bé su kongue.</verse>
				<verse number="9">É Min Nyanmien'n i ange kun fitéé bé nyrun, ye é Min Nyanmien yi i wun nglô nyannyannyan kléé bé, nan sre a kun bé dan kpa.</verse>
				<verse number="10">Sannge ange'n séé bé ke: Nanh sre kun amun mlonmlon, m ma bô dyasin fe kun klé amun b'o wa dyo swran'n kwlaa bé klun.</verse>
				<verse number="11">Yele ke ndeken David klo lo ba wu Défue kun ba man amun b'o ti Christ (*f1*), o ti é Min.</verse>
				<verse number="12">Nzolie nga amunh fah sii'n ye, amun wa wun ba nonman kun, ba tyityi i wun o la nnen'm bé liké diwle'n nun, io.</verse>
				<verse number="13">Kpekuun nyanmien su lo swran akpi-ngbingbi'n bé nun akpasua dan kun bé wa ukaa ange kun'n su, bé manman Nyanmien sé ke:</verse>
				<verse number="14">Man Nyanmien manmale'n te nyanmien su lo, Ye man swran bo Nyanmien klun dyo bé wun asie'n su wa'n, bé wun dyo bé.</verse>
				<verse number="15">Ke ange'm bé nin bé ti nun bo bé oo nyanmien su lo'n, bua sunianfue'm bé séé bé wiéngu ke: Man é wo Bethléhem lo trélélé, o é kô nian sa ng'o yô lo bo é Min Nyanmien'n kan kléé yé'n.</verse>
				<verse number="16">Bé o ndende kpa bé tôô Marie nin Joseph ye ba nonman'n b'o la nnen'm bé liké diwle nun'n, bé lo.</verse>
				<verse number="17">Ke bé wuun bakan'n, bé ken i wun nde nga ange'n kan kléé bé'n, kléé be.</verse>
				<verse number="18">Bé kwlaa nga bé tii nde nga bua sunianfue'm bé kan kléé bé'n, o bô bé nuan.</verse>
				<verse number="19">Marie fa nde so'n kwlaa siéé i klun, ye o bu i akunndan.</verse>
				<verse number="20">Ke bua sunianfue'm béh sah bé sin'n, bé manman Nyanmien, bé yi i aye nde kwlaa nga bé tili, nin liké kwlaa nga bé wunniin, b'o nin nga bé kan kléé bé'n, yô kun'n ti.</verse>
				<verse number="21">Ke bakan'n dii lé motyue'n, bé wa wle i klen, bé ton dunman Jésus, dunman nga ange'n dun mmua kléli nan i nin wa wunnzee'n.</verse>
				<verse number="22">Ke bé wun asô bôle tyen bo bé klee Moïse mmla'n nun'n wiéli'n, bé fe oo Jérusalem é Min Nyanmien sa nun wlale, afin bé klee é Min Nyanmien mmla'n nun ke:</verse>
				<verse number="23">«Se swran ô, se nnen ô, bé talua ba kwlaa b'o ti yasua'n, bé fe man é Min Nyanmien'n.»</verse>
				<verse number="24">Ke béh koh'n, bé faa se abliésô nnyon ô annze ôkunmômô ba nnyon ô ke bé fa kpo ba'n ti, afin bé klee é Min Nyanmien mmla'n nun ke bé yôé so.</verse>
				<verse number="25">Ke oh yôh so'n, bian kun ô Jérusalem, bé flee Siméon. Bian so'n ti swran nanwlefue, o srô Nyanmien kpa. O minnde Israël i wla tyityile'n, ye Nyanmien Wawe'n ye o sié io.</verse>
				<verse number="26">Nyanmien man i Wawe'n bô su klélii ke o su wuman, san oh wunh é Min Nyanmien i Christ'n. (*f1*)</verse>
				<verse number="27">Nyanmien Wawe'n fe oo Nyanmien sua dan'n nun. Ke Jésus i si nin i nin béh feh ko Nyanmien sua dan'n nun ke béh yôh nga bé klee mmla'n nun ke bé yô'n,</verse>
				<verse number="28">Siméon fa bakan'n yii i sa su, o manman Nyanmien, o sé ke:</verse>
				<verse number="29">Nannan, nde nga a kannin'n wa dyu, mon o swran'n i atin mon o o blelele sien'n.</verse>
				<verse number="30">Afin m bobo man wun Ti Défue'n bo a fa maan yé'n nin n nyinma,</verse>
				<verse number="31">Ti Défue'n bo a fa sié swran'n kwlaa bé nyrun'n,</verse>
				<verse number="32">«O ti ke wia'n sa, o wa kpadya nvlé bo bé ti'a Juif'n, bé nyrun,» Ye o ti o swran Israël'm bé anyrunnyan liké.</verse>
				<verse number="33">Ba i wun nde ng'o kan'n, o bô i si nin i nin bé nuan.</verse>
				<verse number="34">Siméon yraa bé nguan, nan wa sé i nin Marie ke: Nian, ba ng'o ô ye'n, o ô le Israëlfue'm bé sunman bé asé finle nin bé sumanle'n ti. O wa yô ke liké kun bo bé wa ken i wun nde te sa,</verse>
				<verse number="35">bo i ti swran kpanngban bé awlen'n nun akunndan'n oh fitéh su. Ye wo, wo awlen'n o wa kpe o klun.</verse>
				<verse number="36">Nyanmien nuan idyofue bla kun kusu ô le, bé fle i Anne, Phanuel b'o fin Aser ôsu'n nun'n, i waa, wa yô ôké kpa. Ke bé wulii'n, wa si'a yasua fi san i wun b'o dyeli i'n. Bé traan afue nsô, i wun'n wuli,</verse>
				<verse number="37">wa dya'a bian kun. Wa di afue ablaotyue-nin-nnan, o tu'e i bô Nyanmien sua dan'n nun, o su Nyanmien kongue nin wia nun, o kpe sre nun sre Nyanmien.</verse>
				<verse number="38">Bla so'n kusu baa le do kunngba so'n su, o manman Nyanmien, ye o kan Jésus nde kléé bé kwlaa nga bé minnde ke Nyanmien dé Jérusalemfue'm bé ti'n.</verse>
				<verse number="39">Ke bé yôô kwlaa nga bé klee é Min Nyanmien mmla'n nun ke bé yô'n wiéli'n, bé oo bé klo Nazareth Galilée men'n nun.</verse>
				<verse number="40">Bakan'n yôô kpa, o nyiin klanman. O si ngwlele dan kpa, ye Nyanmien man i liké'n kwlaa yô yé.</verse>
				<verse number="41">Afue kwlaa Jésus si nin i nin bé ko Jérusalem Pâque (*f17*) dile.</verse>
				<verse number="42">Ke o dii afue blu-nin-nnyon'n, bé oo tyen'n i dile ke bé fa yôé titi'n sa.</verse>
				<verse number="43">Ke bé wiéé tyen'n di bo béh sah bé sin'n, Jésus kaa Jérusalem lo, sannge i si nin i nin bé si'a so.</verse>
				<verse number="44">Bé bu i ke o ô bé bo bé nin bé ko'n bé nun. Ke bé dii lé kun atin'n nun'n, bé kunndee béfue nin bé dyanvue'm bé nun,</verse>
				<verse number="45">sannge ba wunmen. Bé saa bé sin Jérusalem i kunndele.</verse>
				<verse number="46">Ke o dii lé nsan'n, bé kô wuin Nyanmien sua dan'n nun Juif'm bé ninngé kléfue'm bé afien, o su tié bé nde ye o usa bé sa.</verse>
				<verse number="47">Bé kwlaa nga bé ti i nde'n, i ngwlele'n nin sa b'o te bé su'n, o bô bé nuan.</verse>
				<verse number="48">Ke i si nin i nin bé wunniin'n, bé nuan bô bé wun, ye i nin sé i ke: ?N wa, nzu ti ye a yô é soo? Min nin o si ya kunnde o lélé, é nyin a blô dan kpa.</verse>
				<verse number="49">Ye o sé bé ke: ?Nzu ti ye an kunnde mion? ?An si'a ke n Si ninngé'm bé mian n saa?</verse>
				<verse number="50">Sannge ba wu'an nde so'n b'o kan kléé bé'n i wle.</verse>
				<verse number="51">Ke o yôô so'n, o nin bé oo Nazareth, i nyin yi bé. I nin fa sa so'n siéé i klun.</verse>
				<verse number="52">Ke Jésus nyinh'n, wuun i ngwlele'n ko i nyrun, ye i wun yô Nyanmien nin swran'm bé fe.</verse>
			</chapter>
			<chapter number="3">
				<verse number="1">Ke bé siéé Tibère César famien'n i afue blu-nin-nnun su, bo Ponce Pilate ti Judée nvlé i sukpen'n, Hérode sié Galilée nvlé'n, i niaan bian Philippe sié Iturée nin Trachonite nvlé'n, Lysanias sié Abilène nvlé'n,</verse>
				<verse number="2">bo Anne nin Caïphe bé kusu bé ti Nyanmien nyrun dyranfue dan'n, bé ble su ye Nyanmien kan nde kléé Zacharie wa Jean blô lo nion.</verse>
				<verse number="3">Nan wa o nzué'n bo bé flee Jourdain'n i nuan lo klo'n kwlaa su. O kô kan klé lofue mun ke bé katyi bé nzuen'n, man bé yô bé baptême, nan Nyanmien yatyi bé wun sa'n tye bé.</verse>
				<verse number="4">Ke o yôô so'n, o man nde nga Nyanmien nuan idyofue Ésaïe klee i fluwa'n nun'n, o kpeen su. O sé ke: «I ye o kpan blô lo nion, o sé ke: Anh siésié é Min'n i akpo'n, Anh yô i atin'm bé séiin, anh tréké su.</verse>
				<verse number="5">Béh tannintanninh kôngô'n kwlaa, Béh tutuh ôka nin kpole'm bé ngba. Ye béh tinngetinngeh atin b'o ti klekle'n, Atin nga ba satyi'n, béh yôh bé kpa.</verse>
				<verse number="6">Ye swran'n kwlaa béh wunh déle nga Nyanmien fa dé bé'n.»</verse>
				<verse number="7">I so'n ti, o sé swran kpanngban bo bé bee i wun le ke o yô bé baptême'n, bé ke: ?Onda mma mun, wan ye o séé amun ke Nyanmien i ya'n o wa dyaô nan an wanndi i nyruon?</verse>
				<verse number="8">Anh yô sa kpa b'o klé ke amuan katyi amun nzuen'n, ke waka kpa su mma kpa'n sa. Nanh an bu amun awlen'n nun sé ke: É nannan yele Abraham! Afin nh kanh klé amun ke, Nyanmien kwla fa yebue nga mun katyi Abraham mma mun.</verse>
				<verse number="9">Kpelie'n wa kan waka ôlui'n, o man waka kwlaa nga i mma'n ti'a kpa'n, béh kpeh gue sin'n nun.</verse>
				<verse number="10">I so'n ti, swran'm bé usee i ke: ?Wuun nzu ye é yôo?</verse>
				<verse number="11">O sé bé ke: Man swran ng'o le trale nnyon'n, o man swran ng'o le'a wié'n, i kun, ye swran ng'o le liké diwa'n, o yô i so kusu.</verse>
				<verse number="12">Guabô sika défue'm bé bee i wun le ke o yô bé baptême, bé use i ke: ?Ndya, nzu ye é kusu é yôo?</verse>
				<verse number="13">O sé bé ke: Nanh an dé liké fi tra nga bé kléé amun'n su.</verse>
				<verse number="14">Sôndya'm bé kusu bé use i ke: ?É lie'n, nzu ye é yôo? O sé bé ke: Nanh an dé swran fi liké wué kéklé su, ye nanh an ton swran suen, sannge man amun klun dyo amun kale nga bé fa tua amun'n su.</verse>
				<verse number="15">Ke swran'n kwlaa bé nyin ta Christ (*f1*) sin'n, bé wun blibli bé, bé bu i akunndan sé ke: ?Nanh Jean ye o ti Christ nion? Ye Jean sé bé kwlaa bé ke:</verse>
				<verse number="16">N lie'n, n yô amun baptême nzué'n nun, sannge swran ng'o le nyrun tra min'n, o su ba, min nin i ngbabua nyanman'n i nyanndyile fataman.</verse>
				<verse number="17">I lie'n, o wa fa Nyanmien Wawe'n nin sin yô amun baptême. I néné'n wô i sa nun, o wa kpedye i awié b'o ô i bôwle'n nun'n lélé oh wiéh, oh isah awié'n gue i tanngannin'n nun, ye oh woh i wla'n nun sin b'o nuanman'n nun.</verse>
				<verse number="18">Jean bô dyasin fe'n kléé swran mun, ye o man bé afotue nde kpanngban kpa ékun.</verse>
				<verse number="19">Sannge Jean idyoo Hérode b'o sié nvlé'n i bué'n, yele ke o déli i niaan bian yi Hérodiade, ye o yôô sa tete kpanngban kpa ékun.</verse>
				<verse number="20">I sa te kun ékun b'o yôli'n, yele Jean bisua wlale.</verse>
				<verse number="21">Ke béh yôh swran'n kwlaa bé baptême'n, bé yôô Jésus kusu wié. Ke o nin Nyanmien béh idyoh'n, nyanmien su lo'n ti muaan,</verse>
				<verse number="22">ye Nyanmien Wawe'n katyi ke aublé sa, o dyree i su. Ye bé ti swran kun nen nyanmien su lo, o sé ke: A ti min awlen su Ba, o su ye man fa n wla'n kwlaa a guaa.</verse>
				<verse number="23">Ke Jésus bôh i dyunman'n bô'n, m bu i ke wa di afue ablasan. Bé bu i ke o ti Joseph wa, Joseph ti Héli wa,</verse>
				<verse number="24">Héli ti Matthat wa, Matthat ti Lévi wa, Lévi ti Melchi wa, Melchi ti Jannaï wa, Jannaï ti Joseph wa,</verse>
				<verse number="25">Joseph ti Matthathias wa, Matthathias ti Amos wa, Amos ti Nahum wa, Nahum ti Esli wa, Esli ti Naggaï wa,</verse>
				<verse number="26">Naggaï ti Maath wa, Maath ti Mattathias wa, Mattathias ti Sémeïn wa, Sémeïn ti Josech wa, Josech ti Joda wa,</verse>
				<verse number="27">Joda ti Joanan wa, Joanan ti Rhésa wa, Rhésa ti Zorobabel wa, Zorobabel ti Salathiel wa, Salathiel ti Néri wa,</verse>
				<verse number="28">Néri ti Melchi wa, Melchi ti Addi wa, Addi ti Kosam wa, Kosam ti Elmadam wa, Elmadam ti Er wa,</verse>
				<verse number="29">Er ti Jésus wa, Jésus ti Éliézer wa, Éliézer ti Jorim wa, Jorim ti Matthat wa, Matthat ti Lévi wa,</verse>
				<verse number="30">Lévi ti Siméon wa, Siméon ti Juda wa, Juda ti Joseph wa, Joseph ti Jonam wa, Jonam ti Éliakim wa,</verse>
				<verse number="31">Éliakim ti Méléa wa, Méléa ti Menna wa, Menna ti Mattatha wa, Mattatha ti Nathan wa, Nathan ti David wa,</verse>
				<verse number="32">David ti Isaï wa, Isaï ti Jobed wa, Jobed ti Booz wa, Booz ti Sala wa, Sala ti Naasson wa,</verse>
				<verse number="33">Naasson ti Aminadab wa, Aminadab ti Admin wa, Admin ti Arni wa, Arni ti Esrom wa, Esrom ti Pharès wa, Pharès ti Juda wa,</verse>
				<verse number="34">Juda ti Jacob wa, Jacob ti Isaac wa, Isaac ti Abraham wa, Abraham ti Thara wa, Thara ti Nachor wa,</verse>
				<verse number="35">Nachor ti Seruch wa, Seruch ti Ragau wa, Ragau ti Phalek wa, Phalek ti Éber wa, Éber ti Sala wa,</verse>
				<verse number="36">Sala ti Kaïnam wa, Kaïnam ti Arphaxed wa, Arphaxed ti Sem wa, Sem ti Noé wa, Noé ti Lamech wa,</verse>
				<verse number="37">Lamech ti Mathusala wa, Mathusala ti Énoch wa, Énoch ti Jared wa, Jared ti Maléléel wa, Maléléel ti Kaïnan wa,</verse>
				<verse number="38">Kaïnan ti Énos wa, Énos ti Seth wa, Seth ti Adam wa, Adam kusu ti Nyanmien Kpli wa.</verse>
			</chapter>
			<chapter number="4">
				<verse number="1">Ke Jésus fin Jourdain'n nun lo oh bah bo Nyanmien Wawe'n siéé'n, Wawe so'n fe oo blô lo,</verse>
				<verse number="2">lo ye mmusu'm bé si Satan kô lekelekelii tyen ba ablanan nion, wa di'a liké. Ke o dii tyen ba ablanan so'n, awé kunniin.</verse>
				<verse number="3">Ye mmusu'm bé si Satan séé i ke: Se o waan a ti Nyanmien Wa sakpa'n, sé yebue nga mon o katyi alie.</verse>
				<verse number="4">Ye Jésus sé i ke: Bé klelii ke: «Nanh alie kunngba ye o man swran nguaan.»</verse>
				<verse number="5">Mmusu'm bé si Satan fe oo lika nglônglô wié su, o fa men'n i famien diwle'n kwlaa klélii kpe kunngba,</verse>
				<verse number="6">o sé i ke: Nh fah men'n kwlaa nga man o ke a sié bé, ye nh fah anyrunnyan ninngé'n kwlaa man o, afin bé fa maan min, ye n kusu n fa man swran nga n klô ke nh fah men'n.</verse>
				<verse number="7">I so'n ti, se a kôtô m bô'n, i kwlaa'n katyih o lie.</verse>
				<verse number="8">Jésus sé i ke: Bé klelii ke: «Kôtô o Min Nyanmien'n i bô, ye sui kunngba tye.»</verse>
				<verse number="9">Mmusu'm bé si Satan fe ékun oo Jérusalem lo, o fe sié Nyanmien sua dan'n su, o sé i ke: Se o waan a ti Nyanmien Wa sakpa'n, tu kpen asie wun lo,</verse>
				<verse number="10">afin bé klelii ke: «Oh séh i ange'm bé ke Bé nian o su.»</verse>
				<verse number="11">Ye: «Béh fah o bé sa su, O man o dya su kplaman yebue.»</verse>
				<verse number="12">Jésus sé i ke: Bé séé ke: «Nanh laka o Min Nyanmien.»</verse>
				<verse number="13">Ke mmusu'm bé si Satan lekeleke i wafa'n kwlaa bo wa nyenmen'n, o nin i bé tii nun, lélé san ble ufle ékun.</verse>
				<verse number="14">Ke Nyanmien Wawe'n tiin Jésus'n, o oo Galilée men'n nun ékun. I dunman'n fu lélé dyu kloklo nga bé mantan le'n, bé su.</verse>
				<verse number="15">O klé liké bé Nyanmien sua'm bé nun, bé yi i aye lika'n kwlaa.</verse>
				<verse number="16">O oo Nazareth lo kan o nyin lo'n. Sabbat b'o ti bé tyen te'n, o wluu Nyanmien sua lo, afin ke titi sabbat tyen'n dyu'n, o yôé so. O dyaôli ke oh kannganh Nyanmien nde,</verse>
				<verse number="17">ye bé fa Nyanmien nuan idyofue Ésaïe fluwa'n wle i sa nuon, o tikéé su, o wun lika nga Ésaïe klee ke:</verse>
				<verse number="18">«É Min Nyanmien i Wawe'n su n su, Yele ke o guaa n su ngô (*f21*), nan m bô dyasin fe'n klé yalefue mun. O sunmaan n ke n kan klé bé bo bé traa bé lômuen'n, bé ke bé nyan bé ti, Ye n kan klé anyansifue'm bé ke bé wun asé. Ye n yô man mianfue'm bé nyan aladyé.</verse>
				<verse number="19">Ye n kan afue nga é Min Nyanmien'n oh yôh i swran'm bé yé'n, i nde.»</verse>
				<verse number="20">I sin o kataa su, o fa wle fluwa sunianfue'n i sa nun, ye o tran aséo. Bé kwlaa nga bé ô Nyanmien sua'n nun'n, bé niennien kléngléiin.</verse>
				<verse number="21">Ye o séé bé ke: Nyanmien nde nga bé kleli'n, i nun nde nga an tii bé ye'n, nde ba kpen su.</verse>
				<verse number="22">Bé kwlaa bé sé ke i wun yô bé fe, nde fe b'o kan'n o bô bé nuan, ye bé sé ke: ?Nanh Joseph wa nion?</verse>
				<verse number="23">Jésus sé bé ke: N si ke amun wa bu nyanndra nga bé bu sé ke: Ayré yôfue, yô o bobo o wun ayré'n, klé min. Amun wa sé n ke: sa nga a yôô bé Capernaüm lo bo é tili'n, yô sa kunngba so'n o bobo men'n nun wa.</verse>
				<verse number="24">O sé bé ékun ke: Nanwle, Nyanmien nuan idyofue fi le'a nyrun i bobo i men'n nun.</verse>
				<verse number="25">Nde nanwle kpa ye m ma kan klé amun leo. Élie ble su angbôti mmla'm bé sonnin Israël men'n nun, ble so'n nun nzué'n dyrannin afue nsan anglô nsien, awé kpeen dan kpa men wunmuan so'n nun.</verse>
				<verse number="26">Sannge Nyanmien a sunmanman Élie angbôti bla so'n bé wié fi sin, san angbôti bla kun b'o ô Sarepta Sidon men'n nun'n, i sin tye ye o sunmeen io.</verse>
				<verse number="27">Ye Nyanmien nuan idyofue Élisée kusu i ble su kôkôwéfue kpanngban bé ô Israël men'n nun, sannge bé nun wié fi wun a saman, san Naaman b'o fin Syrie'n, i kunngba tye ye i wun salio.</verse>
				<verse number="28">Ke bé kwlaa nga bé ô Nyanmien sua'n nun le'n, bé tii nde so'n, ya kuun bé dan kpa.</verse>
				<verse number="29">Bé dyaô fuan Jésus bé klo'n su, bé fe oo lélé dyu ôka'n bo bé klo'n wô su'n i bué kun b'o séli pia'n, su lo, ke bé sui yii kôngô nun lo.</verse>
				<verse number="30">Sannge o sin bé afien le oli.</verse>
				<verse number="31">O oli Galilée klo kun bo bé flee Capernaüm'n su, sabbat b'o ti bé tyen te'n, o kléé bé liké.</verse>
				<verse number="32">I liké b'o klé bé'n bô bé nuan, yele ke i nde b'o kan'n, o klé bé ke o le sin dyranfue.</verse>
				<verse number="33">Ke oh yôh so'n, bian kun bo asie usu b'o satyi swran'n wa satyii'n, o ô Nyanmien sua'n nun le, o kpan kéklé kpa o sé ke:</verse>
				<verse number="34">Hé! ?Jésus Nazarethfue, nzu sa ye o ô é nin wo yé afieon? ?A ba é satyile? N si o kpa, a ti Nyanmien i Swran kpa.</verse>
				<verse number="35">Jésus idyolii, o sé i ke: Muon nuan le, dyaô bian nga su. Asie usu'n te bian so'n i asé nzra'n nun le, o dyaô i su, wa yômen liké fi.</verse>
				<verse number="36">Bé kwlaa bé nuan bôô bé wun, bé usa bé wiéngu ke: ?Nzu sa yele nga? O kwla asie usu b'o satyi swran'n, bé srôé, o man ke o sé bé ke bé dyaô swran'm bé su'n, bé dyaô!</verse>
				<verse number="37">O man i dunman'n fuu lélé dyu kloklo nga bé mantan le'n bé su.</verse>
				<verse number="38">Ke Jésus fin Nyanmien sua le fitéli'n, o oo Simon awlô lo. Ayre dan kpa guaa Simon sia bla'n i wun, bé kan klélii.</verse>
				<verse number="39">Jésus kaan asé i su, o idyo ayre b'o gue i wun'n. Ayre'n tuu i wun, ye bé dya ôsu kunngba'n nun le o dyaô kunnde liké maan béo.</verse>
				<verse number="40">Ke wia'n toli'n, bé kwlaa nga bé le tukpatyefue bo bé tukpatye'n ti fanunfanun'n, bé fa bé blee Jésus. O fe i sa fuaa bé kwlakwlakwla bé su, o yô bé dyuédyué.</verse>
				<verse number="41">Asie usu'm bé kusu bé dyaô swran kpanngban bé su, bé kpan kéklé, bé sé ke: A ti Nyanmien Wa. Sannge o idyoo bé, o sé bé ke, nanh man bé idyo, afin bé si ke o ti Christ (*f1*).</verse>
				<verse number="42">Ke alie tyennin'n, o fité oo blô lo lika kun b'o ti diin'n nun. Swran'm bé kunnde lélé bé wunniin, bé waan béh treh i asé, nan nanh o tu i bô bé wun le.</verse>
				<verse number="43">Sannge o sé bé ke, Nyanmien siéle'n i nde kanle klo ufle wié'm bé su'n, o ti i tyinndyin, i so'n ti ye o sunmeen io.</verse>
				<verse number="44">O kan Nyanmien nde Judée Nyanmien sua'm bé nun.</verse>
			</chapter>
			<chapter number="5">
				<verse number="1">Lé kun ke Jésus ô Génésareth fete'n nuan le bo swran'm bé sin yie le ke béh tiéh Nyanmien nde'n,</verse>
				<verse number="2">o wuun alié nnyon fete'n nuan le, bo dyué kunfue'm bé fin nun dyrali, bé su kpu bé lala mun.</verse>
				<verse number="3">O fuu bé nun kun b'o ti Simon lie'n nun, o sé i ke o fa alié'n wo i nyrun lo kan. O tran asé, o klé swran'm bé liké.</verse>
				<verse number="4">Ke i nuan toli'n, o sé Simon ke: Fa alié'n ko nzué'n i kplôun'n nun lo, nan anh gua amun lala'n.</verse>
				<verse number="5">Simon séé i ke: Baba, ya gue kongue'n lélé alie'n wa fa tyen é, ya nya'an liké fi, sannge ke bo o waan, n gua'n ti, nh guah.</verse>
				<verse number="6">Ke bé guali'n, bé fa kpatra kpanngban kpa, kpekuun bé lala'n su ti.</verse>
				<verse number="7">Bé fa bé sa flee bé wiéngu nga bé ô alié kun'n nun lo'n ke bé wa uka bé. Bé bali, alié nnyon'n yili, o man bé wa dé mlon.</verse>
				<verse number="8">Ke Simon Pierre wuin so'n, o kôtô Jésus bô o séé i ke: Nannan, katyi o wun kan, afin n ti sa te yôfue.</verse>
				<verse number="9">Yele ke Pierre nin bé kwlaa nga bé nin i ô le'n, bé nuan bô bé wun kpatra bo bé trelii'n ti.</verse>
				<verse number="10">Jacques nin Jean Zébédée wa yasua nnyon bo bé ti Simon wiéngu dyunman difue'n, bé kusu bé nuan bôô bé wun wié. Ye Jésus séé Simon ke: Nanh sre kun o, ke o fin nde'n, swran ye a wa tre ke a tra dyué'n saa.</verse>
				<verse number="11">Ke bé wa si alié mun'n, bé yatyii bé ninngé'n kwlaa le, nan ba su i su.</verse>
				<verse number="12">Ke Jésus ô klo kun su'n, bian kun bo kôkôwé'n wô i wunnen'n kwlaa su'n, o wunniin, o kôtô i bô, o utu i nyin asé, o sre i ke: Ndya, yatyi, yô man n kôkôwé'n wié wéiin.</verse>
				<verse number="13">Jésus tinnge i sa'n kenniin, o sé i ke: Man ti, mon o kôkôwé'n wié wéiin. Kpekuun kôkôwé'n wa wié i wun.</verse>
				<verse number="14">Ye o wle i su nun kpa ke, nonh o kan sa so'n klé swran fi, sannge o fe i wun kô klé Nyanmien nyrun dyranfue'n, ye o fe i wun asô bôle liké bo Moïse kléli'n, fa man, man bé wun ke wa yô dyuédyué.</verse>
				<verse number="15">Jésus dunman'n fu titi, ye swran kpanngban kpa bé yie i wun le ke béh tiéh i nde'n, nan o yô bé dyuédyué.</verse>
				<verse number="16">Sannge o ko blô lo ke o nin Nyanmien bé kô kôkô yale.</verse>
				<verse number="17">Lé kun bo Jésus kléh liké'n, Pharisifue (*f4*) nin mmla i sifue dandan bo bé fin Galilée nin Judée bé klo'n kwlaa su'n nin Jérusalem'n, bé gua le, é min Nyanmien Kpli dyin i sin, o man o yô tukpatyefue'm bé dyuédyué.</verse>
				<verse number="18">Béh niaanh… swran'm bé sua bubuwafue kun te nun bé su fe ba, bé waan béh feh wluh kan Jésus ô lo'n, béh siééh i nyrun le.</verse>
				<verse number="19">Sannge swran'm bé ti, bé wu'an kan bé fe sin'n, bé fu sua'n su, bé kpaa sua'n i lika kun, nan ba fe i nin te'n ba dyre swran'm bé afien Jésus nyrun le.</verse>
				<verse number="20">Ke Jésus wuun ke bé lafi i su'n, o sé bian so'n ke, sa nga a yôô Nyanmien'n, ba yatyi a tye o.</verse>
				<verse number="21">Mmla kléfue nin Pharisifue'm (*f4*) bé bu i akunndan bé sé ke: ?Wan ye o satyi Nyanmien dunman soo? ?Se nanh Nyanmien kunngba tye'n, wan ye o kwla yatyi swran wun sa tye io?</verse>
				<verse number="22">Jésus wuun bé akunndan'n, o so su sé bé ke: ?Nzu ti ye an bu akunndan ke nga saa?</verse>
				<verse number="23">?Ke n sé ke ba yatyi o wun sa a tye wo'n, annze n sé ke, dyaô nanti'n, i nnyon'n, ônin ye i kanle ti popo tra kuon?</verse>
				<verse number="24">Sannge ke o yô nan amuan si ke bé maan m bo n katyii Swran'n min atin ke n yatyi sa nga bé yô Nyanmien'n tye bé asie'n su wa'n… O séé bubuwafue'n ke: N wa, dyaô fo o te'n ko wo awlô.</verse>
				<verse number="25">Bé dya ôsu kunngba'n nun le o dyaô fe i te'n b'o la nun'n bé nyrun le, ke oh koh i awlô'n, o manman Nyanmien.</verse>
				<verse number="26">Bé kwlaa bé nuan bôô bé wun, bé manman Nyanmien, sre kun bé dan kpa, ye bé sé ke: Sa nga ya wuin nde ye'n, é nian wu'an wié lé.</verse>
				<verse number="27">Ke o yôô so'n, Jésus fitéli, nan wa wun guabô sika défue kun bo bé flee Lévi'n, o ti dyunman diwle le, Jésus séé i ke: Bla'a su n su. O yatyi i ninngé'n kwlaa, o dyaô suu i su.</verse>
				<verse number="28">O yatyi i ninngé'n kwlaa, o dyaô suu i su.</verse>
				<verse number="29">Jésus ti Lévi toon alie dan kpa, o yie ke o wa di liké i awlô lo. Guabô sika défue kaka kpa bé nin swran wié mun bé baa liké so'n dile wié.</verse>
				<verse number="30">Pharisifue'm (*f4*) bé nin bé mmla kléfue'm bé idyo bé kônviabô, bé use i sonnzonfue'm bé ke: ?Nzu ti ye amun nin guabô sika défue nin sa tete yôfue mun non nzan, amun nin bé di likéo?</verse>
				<verse number="31">Jésus so su, o sé bé ke: Swran ng'o ti dyuédyué'n o koman ayréfue sin, san tukpatyefue ye o koo.</verse>
				<verse number="32">Man baman nanwlefue'm bé flele, sa tete yôfue mun ye m baa bé fleleo, nan bé katyi bé nzuen'n.</verse>
				<verse number="33">Bé sé i ke: Jean sonnzonfue'm bé nin Pharisifue'm (*f4*) bé lie'n bé ta sre nun kpe, bé nin Nyanmien kôkô yale, sannge o lie'm bé non nzan bé di liké.</verse>
				<verse number="34">Ye Jésus usaa bé ke: ?Yasua kun b'o su fa atonvle'n, ke o nin i dyanvue mun te ô le'n, an kwla mian bé ke bé kpe sre nun?</verse>
				<verse number="35">Lé kun bé wa dé yasua so'n bé sa nun, ble so'n nun ye bé wa kpe sre nuon.</verse>
				<verse number="36">Ye o bu bé nyanndra kun ke: Swran fi kpeman trale ufle i bué ta'a trale nvuen nun, se o yô so'n, sin uflefue'n oh tyuentyuenh trale nvuen'n oh titih, ye sin uflefue'n o nin nvuenfue'n bé seman.</verse>
				<verse number="37">Ye swran fi faman du vin lofle guemen kplô kôtôkun nvuen nun, se o yô so'n, du vin lofle'n oh kpukéh kôtôkun'n, oh guah, wuun kôtôkun wa satyi.</verse>
				<verse number="38">Sannge bé fa du vin lofle'n gua kôtôkun ufle'n nun.</verse>
				<verse number="39">Se swran kun non du vin nga wa tye kpa b'o yô fe'n, o klô'a loflefue'n, afin nga wa tye kpa'n ye o ti kpaa.</verse>
			</chapter>
			<chapter number="6">
				<verse number="1">Lé kun sabbat b'o ti Juif'm bé tyen te'n, ke Jésus nin i sonnzonfue'm béh sinh blé b'o ti ke awié sa'n i fié nun'n, i sonnzonfue'm bé fianfian wié bé nun kuin bé sa nun bé dili.</verse>
				<verse number="2">Pharisifue (*f4*) wié'm bé usa bé ke: ?Nzu ti ye an yô liké nga bé yômen sabbat tyen nion?</verse>
				<verse number="3">Jésus kusu usa bé ke: ?Ke awé kuun David nin i minnien mun'n, sa nga bé yôli'n, an nian kennge'en lé?</verse>
				<verse number="4">Ke bé wluu Nyanmien sua'n nun'n, kpaun bo bé fa teke Nyanmien nyrun bo swran fi diman san Nyanmien nyrun dyranfue'm bé ngunmin tye ye bé di'n, o fali nan o nin i minnien mun ba di.</verse>
				<verse number="5">Ye o sé bé ke: M bo n katyii Swran'n, min ye n siéli sabbat tyen nion.</verse>
				<verse number="6">Ke sabbat tyen'n dyuu ékun bo Jésus wlu Nyanmien sua'n nun oh kléh bé liké'n, o wun bian kun bo i sa fama'n ti uwa.</verse>
				<verse number="7">Mmla kléfue nin Pharisifue'm (*f4*) bé nian Jésus se oh yôh bian so'n i dyuédyué sabbat tyen nun ô, yele ke bé kunnde i wun sa wié bo bé kwla dyran su bé fa senmen.</verse>
				<verse number="8">Jésus wuun bé akunndan'n, ye o sé bian sa uwa'n ke: Dyaô dyran bé afien le. Ye o dyaô dyrannion.</verse>
				<verse number="9">Jésus sé bé ke: Nh wusah amun sa kun. ?Bé kwla yô swran yé annze bé yô swran te, bé dé swran annze bé kun swran sabbat tyen?</verse>
				<verse number="10">O niannian bé nyrun, ye o sé bian so'n ke: Tinnge o sa'n nun. O tinngee nun nan i sa'n wa yô kpa.</verse>
				<verse number="11">Ya kuun bé dan kpa Jésus wun, nan ba kô bu sa nga béh yôéh'n i akunndan.</verse>
				<verse number="12">Ke o yôô so'n, lé kun Jésus oo ôka kun su ke o kô kôkô yale klé Nyanmien, o nin i bé kôkô yale lélé alie'n tyeen bé.</verse>
				<verse number="13">Ke alie'n tyennin'n, o flee i sonnzonfue mun, o fa bé nun blu-nin-nnyon, o ton bé dunman ke i sunmanfue. (*f22*) Swran so'm bé dunman'n ye:</verse>
				<verse number="14">Simon b'o toen Pierre'n, ye i niaan bian André, nin Jacques, nin Jean, nin Philippe, nin Barthélemy,</verse>
				<verse number="15">nin Matthieu, nin Thomas, nin Jacques Alphée wa'n, nin Simon bo bé fle i akpuéfue'n,</verse>
				<verse number="16">nin Jude Jacques wa'n, ye Judas Iscariot b'o fa Jésus maan swran mun'n.</verse>
				<verse number="17">O nin bé fin ôka'n su lo dyrali, bé wa dyran lika kpekplekpee kun bo i sonnzonfue kaka kpa bé ô le'n nun, ye swran kpanngban bo bé fin Judée nin Jérusalem, nin Tyr nin Sidon dyénvié nuan lo'n, bé ô le wié.</verse>
				<verse number="18">Bé ba ke bé wa tié i nde'n, nan o yô bé dyuédyué. Bé nga asie usu b'o satyi swran'n klé bé yale'n, bé nyan bé ti.</verse>
				<verse number="19">Swran'n kwlaa bé waan béh kenh, afin bé wun ke o yô swran'n kwlaa bé dyuédyué.</verse>
				<verse number="20">O nieen i sonnzonfue mun o sé bé ke: Amun bo an ti yalefue'n, amun lie su ti yé, afin Nyanmien men'n nun ninngé kpakpa'm bé ti amun lie!</verse>
				<verse number="21">Amun bo awé kun amun nde'n, amun lie su ti yé, afin tyen wié amun ku wa yi! Amun bo amun su sun nde'n, amun lie su ti yé, afin tyen wié amun wa sri!</verse>
				<verse number="22">Ke swran'm béh kpoh amun, béh kanh amun bô, béh kpeh amun nzôwa, béh satyih amun dunman m bo n katyii Swran'n n ti'n, amun lie su ti yé!</verse>
				<verse number="23">Ke béh yôh amun so'n, man amun klun dyo, anh si ablé, yele ke amun mô'n o wa yô dan nyanmien su lo, afin ke bé nannan'm bé yôô Nyanmien nuan idyofue'm bé soo.</verse>
				<verse number="24">Sannge amun anyanbéunfue mun, an yakô, afin amuan dun mmua nyan amun klun ninngé lie'n!</verse>
				<verse number="25">Amun bo amun ku wa yi nde'n, an yakô, afin tyen wié awé wa kun amun! Amun bo an su sri nde'n, an yakô, afin tyen wié amun wa katyi senvue, amunh sun!</verse>
				<verse number="26">Ke swran'n kwlaa béh bôh amun dunman kpa'n, an yakô, afin ke bé nannan'm bé bôô bé bo bé ton bé wun suen ke bé ti Nyanmien nuan idyofue'n, bé dunman soo!</verse>
				<verse number="27">Sannge nh kanh klé amun bo an tié min nde'n ke, bé nga bé nin amun kun'n, anh klô bé, bé nga bé kpo amun'n, anh yô bé kpa.</verse>
				<verse number="28">Bé nga bé wua amun amuen'n, anh yra amun nuan man bé, ye bé nga bé yô amun tete'n, anh sre Nyanmien ke o yô kpa man bé.</verse>
				<verse number="29">Se swran wié kpatyi o nyrun'n, katyi i bué kun'n men. Se swran wié dé o kôndrô'n, nanh sé i ke, nanh mon o kô fo o tralefue'n.</verse>
				<verse number="30">Swran kwlaa ng'o sre o liké'n, fa men, se swran wié fa liké o sa nun'n, nanh ko i sin ke o fa man o.</verse>
				<verse number="31">Liké nga an klô ke swran yô man amun'n, anh yô i wunsu man bé.</verse>
				<verse number="32">?Se bé nga bé klô amun'n, bé ngunmin ye an klô bé'n, nzu ye amunh nyenh nuon? Sa te yôfue'm bé kusu bé klô bé klôfue mun.</verse>
				<verse number="33">?Se bé nga bé yô amun kpa'n, bé ngunmin ye an yô bé kpa'n, nzu ye amunh nyenh nuon? Sa te yôfue'm bé kusu bé yô i so wié.</verse>
				<verse number="34">?Ye se swran nga an lafi i su ke se an bô i bôsiaa o yi man amun'n, i ngunmin ye an bô i bôsia'n, nzu ye amunh nyenh nuon? Sa te yôfue'm bé kusu bé bô bé wiéngu sa te yôfue'm bé bôsia, nan bé yô wié man bé.</verse>
				<verse number="35">Sannge anh klô amun kpofue mun, anh yô bé yé, anh bô swran bôsia, nanh an fa amun nyin sié su ke bé yi man amun. Se an yô so'n, béh yôh amun mô dan, ye amunh katyih Nyanmien Kpli bo liké fi nu'en i sin'n, i wa, afin o yô bé nga bé si'a yé'n, o nin klunwifue'm bé yé.</verse>
				<verse number="36">Anh si aunnvue, ke amun Si kusu si aunnvue'n sa.</verse>
				<verse number="37">Nanh an kan swran wun nde, ye Nyanmien su ka'an amun wun nde, nanh an bu swran fo, ye Nyanmien su bu'a amun fo, anh yatyi sa nga bé yô amun'n tye, ye Nyanmien kusu oh yatyih amun lie'n tye amuon.</verse>
				<verse number="38">Anh tye swran liké, ye Nyanmien kusu oh tyeh amun wié, oh manh amun kpanngban ke liké bo bé su, bé tintin su, bé kédyékédyé, o yi bu gua'n sa, afin sulie nga an su nun man swran wié mun'n, i kunngba'n nun ye Nyanmien suh nun man amuon.</verse>
				<verse number="39">O bu bé nyanndra kun kusu ke: Anyansifue kun kwla tre'e i wiéngu anyansifue kponman, se o yô so'n, bé nnyon'n béh toh kunman nun.</verse>
				<verse number="40">Swran b'o suan liké'n ti'a dan traman swran b'o klé i liké'n, sannge swran kwlaa b'o wié i liké'n suan'n, o yô ke swran b'o klé i liké'n sa.</verse>
				<verse number="41">?O yô se ye a wun wla'n b'o ô o niaan'n i nyin su, sannge a wu'an dyanvle'n b'o ô o bobo o nyinma su nion?</verse>
				<verse number="42">?O bo a wu'an dyanvle'n b'o ô o bobo o nyinma su'n, o yô se ye a sé o niaan'n ke: Min niaan, dyran man n yi o nyin su wla nion? Dunman klôfue, yi dyanvle'n b'o ô o bobo nyin su'n ka, nan a wun asé a yi o niaan'n i nyin su wla'n.</verse>
				<verse number="43">Waka kpa'n o su'a mma tete, ye waka b'o ti'a kpa'n, o su'a mma kpakpa.</verse>
				<verse number="44">Afin ke waka kun ti'n, ye i mma'n tio. Bé ti'a blofue aloma lôlô su, ye bé ti'a lômin aintonman su.</verse>
				<verse number="45">Swran kpa'n o yi liké kpakpa b'o ô i awlen b'o ti ke betro sa'n nun, swran te'n kusu yi liké tete i betro'n nun, afin nde kwlaa ng'o ô swran i awlen'n nun'n, ye o fité i nuaan.</verse>
				<verse number="46">?Nzu ti ye an fle min, Nannan, Nannan, sannge an yôman liké nga n klé amun nion?</verse>
				<verse number="47">Swran kwlaa ng'o ba n sin, b'o tié min nde'n, nan o fa su'n, m ma klé amun swran ng'o fe'n.</verse>
				<verse number="48">O ti ke swran kun b'o su kplan sua sa. O kpe kunman kplôuun, o kpen yebue su, o wle i bô asé yebue so'n su. Nzué dan kun yi ba kpuu, o dii sua so'n, sannge wa yômen liké fi, yele ke bé kpleen kpa.</verse>
				<verse number="49">Sannge swran ng'o tié min nde'n b'o faman su'n, o ti ke swran b'o kplan sua asie ngben'n su, bo wa wlemen i bô asé'n sa. Nzué dan'n o wa dii sua so'n, kpekuun wa bu mlonmlon.</verse>
			</chapter>
			<chapter number="7">
				<verse number="1">Ke Jésus kan nde klé bé bo bé tié i nde'n bo i nuan toli'n, o oo Capernaüm.</verse>
				<verse number="2">Sôndya ya sukpen kun le i dyunman difue kun, o klô i sa dan kpa, o to tukpatye, o su wu tyinndyin kpa.</verse>
				<verse number="3">O ti Jésus dunman'n, o sunmaan Juif kpenngben wié mun i sin ke o bla wa yô i dyunman difue so'n i dyuédyué men.</verse>
				<verse number="4">Ke bé dyuu Jésus wun lo'n, bé sre kpa, bé sé ke: Yô men, se a yô men'n, o ti su,</verse>
				<verse number="5">afin o klô é nvlé'n, i ye o kplaan é Nyanmien sua nion.</verse>
				<verse number="6">Jésus nin bé oli, ke bé wa dyu awlô lo'n, sôndya ya sukpen'n sunmeen i dyanvue mun ke bé wa sé i ke: Nannan, i waan é wa sé o ke, nanh klé o wun afe, o ti'a bo a tu o dya dyu i awlô loo, afin o nin o nyrun fataman.</verse>
				<verse number="7">I so'n ti ye man i bobo wa baman nion. Sannge a kan nde kple kunngba tye, man i gbanflen'n yô dyuédyué!</verse>
				<verse number="8">Afin i bo swran'm bé sié i'n, i kusu o sié sôndya mun, se o sé kun ke o wo'n, o ko, ye se o sé kun ke o bla'n, o ba. Se o sé i gbanflen'n ke o yô liké wié'n, o yô.</verse>
				<verse number="9">Ke Jésus tii nde so'n, o bô i nuan, o kpe i nyin swran nga bé su i su'n bé wun lo sé ke: Nanwle, Israël nvlé'n nun wa bobo man wu'an swran b'o lafi n su dan ke nga saa.</verse>
				<verse number="10">Ke bé bo sôndya ya sukpen'n sunmaan bé'n béh dyuh awlô lo'n, i gbanflen so'n wa yô dyuédyué.</verse>
				<verse number="11">Ke i alie tyennin'n, o nin i sonnzonfue mun nin swran kaka kpa bé oo klo kun bo bé flee Naïn'n su.</verse>
				<verse number="12">Ke bé wa dyu klo i anuan'n nun le'n, béh niaanh… bé nin saka kun su ba. O ti bla kun bo i wun wuli'n, i wa yasua kunngba tye, bé nin klo'n su swran louun kpa ye bé baa.</verse>
				<verse number="13">Ke é Min'n wuun bla so'n, o yô i annvo, ye o séé i ke: Mmô, yakô, muon nuan!</verse>
				<verse number="14">O wunngé lo o kaan kpata'n, ye bé nga bé sue'n, bé dyrannion. Ye o sé ke: Gbanflen, dyasô!</verse>
				<verse number="15">O dyaô traan asé, kpekuun o su idyo. Ye Jésus fe men i nion.</verse>
				<verse number="16">Sre kuun bé kwlaa, bé manman Nyanmien bé sé ke: Nyanmien nuan idyofue dan kpa kun a fité é afien wa, ye Nyanmien a nien i swran'm bé lika.</verse>
				<verse number="17">I nde so'n truu Judée men wunmuan'n nun, o nin klo nga bé mantan le'n bé su.</verse>
				<verse number="18">Jean sonnzonfue'm bé kan sa so'n kwlaa klélii.</verse>
				<verse number="19">Jean flee i sonnzonfue'm bé nun nnyon, o sunman bé é Min'n i wun lo ke bé kô use i ke, ?swran nga bé ken i nde ke oh bah'n yele i, annze swran so'n te ô sien?</verse>
				<verse number="20">Ke swran so'm bé dyuu Jésus wun lo'n, bé sé i ke: Jean baptême yôfue'n sunmaan é o wun wa ke é wa uso o ke: ?Swran nga bé ken i nde ke oh bah'n yele wo, annze swran so'n te ô sien?</verse>
				<verse number="21">Ke oh yôh so'n, wuun Jésus a yô tukpatyefue nin bé bo bé wun yô bé ya'n kpanngban bé dyuédyué, wa fuan asie usu b'o satyi swran'n o man ba yô dyuédyué, wa tiké anyansifue kaka bé nyin.</verse>
				<verse number="22">Ye o sé ké be: Anh kô kan liké nga an wunniin'n nin nde nga an tili'n klé Jean, anyansifue'm bé wun asé, tyetyewafue'm bé nanti, kôkôwéfue'm bé wun sa, sutréfue'm bé ti sa, bé nga bé wuli'n bé tyen, ye «bé bô dyasin fe'n klé yalefue mun.»</verse>
				<verse number="23">Swran nga i ti nun a satyiman min ti'n, i lie su ti yé!</verse>
				<verse number="24">Ke swran bo Jean sunmaan bé'n bé oli'n, kpekuun Jésus su usa swran mun Jean wun nde ke: ?Nzu ye an woo i nianle blô lo nion? ?An kô nian ndema bo aunngban kédyéé'n?</verse>
				<verse number="25">?Se nanh ndema'n, wuun nzu ye an woo i nianleo? ?Swran b'o wla trale kpakpaa? Nian, swran nga bé wla trale kpakpa bo bé le ninngé nglanman'n, bé fin famien'm bé awlô.</verse>
				<verse number="26">?Se o ti'a so'n, wuun nzu ye an woo i nianleo? ?An woo Nyanmien nuan idyofue nianle? Nanwle o ti so, sannge o tra Nyanmien nuan idyofue.</verse>
				<verse number="27">I ye bé kleli i wun nde ke: «Nian, nh sunmanh min ndôlô bôfue'n, Oh dunh mmua kô yô o nyrun atin'n kpa,» nion.</verse>
				<verse number="28">Nanwle, bé kwlaa nga bla wuli bé'n, bé nun wié fi nin Jean seman. Sannge bé nga Nyanmien sié bé'n, bé nun kaanfue'n i dan tre.</verse>
				<verse number="29">Swran kwlaa nga bé tili i nde'n bé nin guabô sika défue mun bé bu Nyanmien nde'n nanwle, afin bé ye Jean yôô bé baptême nion.</verse>
				<verse number="30">Sannge Pharisifue'm (*f4*) bé nin mmla sifue mun bo ba kpli'an su ke o yô bé baptême'n, bé man liké kpa bo Nyanmien waan oh fah man bé'n, o tô fuaan bé.</verse>
				<verse number="31">?Nzu ye nh fah adyulisufue nga mun sunnzun io? ?Bé fa nzu?</verse>
				<verse number="32">Bé fa ba kanngan mun, bo bé gua gua'n su, bé sé bé wiéngu ke: É bôô kété klé amun, amuan si'a ablé, É bôô amun se, amuan bô'a auyé.</verse>
				<verse number="33">Afin ke Jean baptême yôfue'n bali'n, o di'a silie nun alie, o no'an du vin, amun waan, liké wié su i su.</verse>
				<verse number="34">M bo n katyii Swran'n n kusu m bali, n di liké, n non nzan, amun waan n ti alie safue, nin du vin nonfue, ye n ti guabô sika défue nin sa tete yôfue'm bé dyanvue.</verse>
				<verse number="35">Nyanmien i mma'm bé kwlaa bé klé ke o ti ngwlelefue.</verse>
				<verse number="36">Pharisifue'm (*f4*) bé nun kun flee Jésus ke o wa di liké i awlô lo. Jésus wlu i awlô lo, o tran asé alie'n sin.</verse>
				<verse number="37">Bla sa tete yôfue kun b'o ô klo so'n su'n, o tii ke Jésus ô Pharisifue kun awlô lo, o su di liké.</verse>
				<verse number="38">Bla so'n fa blofue nzué albâtre (*f18*) se kun bali, o dyran Jésus dya wun le, o sun, i nyinmuen'n gue i dya'n su, o fe i ti ndre'n nunnun, o kôtô tre i dya'n, ye o fa blofue nzué so'n gue i dya wun.</verse>
				<verse number="39">Ke Pharisifue b'o yiaa Jésus'n wunnin sa so'n, o sé i klun lo ke: Se bian nga ti Nyanmien nuan idyofue sakpa'n, oh sih bla ng'o ken i ye'n, ye oh wunh i swran wafa ng'o ti'n, oh sih ke sa tete yôfueo.</verse>
				<verse number="40">Jésus so su o sé i ke: Simon, n waan nh kanh nde kun klé o. O sé i ke: Kan.</verse>
				<verse number="41">Ye o sé i ke: Bian kun kale ô swran nnyon bé su, denier (*f10*) ya nnun ô kun su, ye ablénun ô kun su.</verse>
				<verse number="42">Ke bé le'a liké fi nan ba fa tutu kale so'n, o yatyi tyee bé. ?Swran nnyon so'n ônin ye o wa klô bian so'n i sa tra suo?</verse>
				<verse number="43">Ye Simon sé ke: M bu i ke nga i kale lie'n ti dan nion. Ye Jésus waan: A di nanwle.</verse>
				<verse number="44">I sin o kpee i nyin bla'n wun lo, o sé Simon ke: ?A wun bla nga? Ke n wluu wo awlô wa'n, a ma'an min nzué ke n fa wunnzin n dya, sannge bla nga o fe i nyinmuen'n gua n dya'n su, ye o fe i ti ndre'n nunnunnin.</verse>
				<verse number="45">A so'a min nun kpa, sannge bla nga ke n wluu wa'n, o yatyi'a ndya trale.</verse>
				<verse number="46">A gua'a n ti'n su ngô (*f23*), sannge bla nga o gua n dya'm bé su blofue nzué.</verse>
				<verse number="47">I so'n ti, nh kanh klé o ke, i klôle dan b'o fa klô min'n klé ke Nyanmien a yatyi i sa tete kpanngban b'o yôli'n wa tyee. Sannge swran nga i sa te b'o yôli bo Nyanmien yatyi tyelii'n, o ti'a dan'n, i klôle b'o fa klô min'n ti kaan.</verse>
				<verse number="48">Ye o sé bla'n ke: Nyanmien a yatyi o wun sa a tye o.</verse>
				<verse number="49">Bé nga bé nin i di liké'n, bé usa bé bobo bé wun ke: ?Bian nga ti lie se, b'o yatyi swran i wun sa tye io?</verse>
				<verse number="50">Ye o séé bla'n ke: N su bo a lafi'n ti, a nyon o ti, guo o wla asé, ko.</verse>
			</chapter>
			<chapter number="8">
				<verse number="1">Ke o yôô so'n, Jésus nin i sonnzonfue blu-nin-nnyon'n, bé oo klo dandan nin klo kanngan'n kwlaa bé su, o kan Nyanmien nde, o bô Nyanmien siéle dyasin fe'n klé bé.</verse>
				<verse number="2">Bé nin bla b'o yôô bé nun wié'm bé dyuédyué, b'o fuaan asie usu b'o su wié'm bé su'n, ye bé olio. Bla so mun yele Marie bo bé flee Madeleine'n bo Jésus fuaan asie usu nsô i wun'n,</verse>
				<verse number="3">nin Chuza b'o nian Hérode i ninngé'm bé su'n i yi Jeanne, ye Suzanne, ye bla wié mun ékun. Bla so'm bé bobo ye bé kunnde liké man béo.</verse>
				<verse number="4">Swran kpanngban kpa bé fin kloklo'm bé su, bé yiee i wun le. O bu nyanndra kun klé bé o sé ke:</verse>
				<verse number="5">Awié guafue kun oli i awié guale. Ke oh sanndih'n, wié too atin mma'n nun, swran'm bé tiatia su, anunman'm bé wa dili.</verse>
				<verse number="6">Wié kusu too akpue su, ke o fifili'n, asie b'o nu'an le'n ti, o wuli.</verse>
				<verse number="7">Wié ékun too nduin mma'n nun, o nin nduin'n bé fifili, nduin'n trelii.</verse>
				<verse number="8">Ye wié kusu ékun guaa asie kpafue'n su, ke o fifili b'o nyinnin'n, o wlo kpanngban b'o dyu ng'o guali'n i so kpe ya. Ke i nuan toli'n, o kpan sé ke: Swran ng'o si fa sié'n, mon o fa sié!</verse>
				<verse number="9">I sonnzonfue'm bé usee nyanndra so'n bô.</verse>
				<verse number="10">O sé bé ke: Amun ye bé yi Nyanmien siéle'n i wun akunndan bo swran'm bé wu'en i wle'n, i nglô klé amuon, sannge bé nga'm bé lie'n, bé kun nyanndra nun, nan «se bé wuin'n, ba wu'en i wle, ye se bé ti'n, ba wu'en i bô'n ti.»</verse>
				<verse number="11">Nyanndra so'n i bô'n ye: Awié'n yele Nyanmien nde'n.</verse>
				<verse number="12">Awié ng'o too atin mma'n nun'n, yele bé nga ke bé ti Nyanmien nde'n, kpekuun mmusu'm bé si Satan'n ba, o wa yô man nde nga bé tili'n o mlin bé klun, nan ba lafi'a su, ba nya'an bé ti'n.</verse>
				<verse number="13">Nga kusu b'o too akpue'n su'n yele bé nga ke bé ti Nyanmien nde'n bé klun dyo su, bé fa su kaan, sannge bé ti ke awié b'o le'a ndin'n sa, ke sa kaan to bé su'n, kpekuun ba yatyi.</verse>
				<verse number="14">Nga kusu b'o too nduin mma'n nun'n, yele bé nga bé ti Nyanmien nde'n, sannge ke bé ko'n, men'n nun ninngé'n i ngôkôe'n nin anyanbéun'n nin liké nga bé klô bé'n bé mian bé. Bé ye bé ti awié bo nduin trelii bo wa yô'a kpa nion.</verse>
				<verse number="15">Nga kusu b'o gua asie kpafue'n su'n, yele bé nga bé sié bé su Nyanmien nde'n su bé ti, bé wun i wle, bé fa su kpa'n. Bé ye bé ti awié b'o yôô kpa nion.</verse>
				<verse number="16">So bé so kannin'n bé fa'a liké kata'a su, bé fa wle'e lit bô, sannge bé siéé liké su nglô, nan o kpadya bé nga bé wlu lo'n bé nyrun.</verse>
				<verse number="17">Afin sa fi su ka'a nvialie nun b'o su te'a nglôo, ye aswré nun nde fi su ka'a le b'o su fité'a suo.</verse>
				<verse number="18">O man anh sié amun su nde nga bé kan'n bé su kpa, afin swran ng'o le liké'n ye bé men wiéo, sannge ng'o le'a liké'n, kaan ng'o ô i sa nun b'o lafi su'n, béh déh.</verse>
				<verse number="19">Jésus nin'n nin i niaan bian'm bé bee i wun le, sannge swran'm bé ti bé kwla mente'en lo.</verse>
				<verse number="20">Swran wié séé i ke: O nin nin o niaan'm bé dyin guasu lo, bé waan béh wunh o wun.</verse>
				<verse number="21">O séé bé ke: Min nin nin min niaan mun yele bé nga bé ti Nyanmien nde'n bo bé fa su'n.</verse>
				<verse number="22">Lé kun Jésus nin i sonnzonfue'm bé fuu alié dan kun nun, o sé bé ke: Man é wo fete'n bué kun lo.</verse>
				<verse number="23">Ke béh koh'n, Jésus lafili. Séké dan kpa kpee fete'n su, nzué'n bô gua alié'n nun, o ka kaan béh déh mlon.</verse>
				<verse number="24">Bé wunngé Jésus wun le, bé tinngélii, bé sé i ke: Baba, Baba, é su wo ô! Ke o tinngéli'n, o idyo aunngban'n nin nzué'n, bé dyrannin, nan lika'n wa to bliin.</verse>
				<verse number="25">Ye o usa bé ke: ?Nzu ti ye an lafi'a n suo? Sre kun bé, o bô bé nuan, nan ba usa bé wiéngu ke: ?Bian nga ti i lie se, b'o man o sé aunngban'n nin nzué'n ke bé dyran'n, bé dyraan?</verse>
				<verse number="26">Ke bé fin Galilée bué lie'n su wa'n, bé dyuu fete'n bué kun lo Gérasafue'm bé men'n nun.</verse>
				<verse number="27">Ke Jésus fin alie'n nun dywraa tye'n, o nin bian kun bo asie usu'm bé satyilii'n b'o fin klo lo'n, bé yiali le. O kpa guali wa tye, o tra'an awlô, asiélie su sua'm bé nun ye o traan.</verse>
				<verse number="28">Ke o wuun Jésus'n, o kpannin, o wa kôtô i bô, o kpan séé ke: ?Jésus, Nyanmien Kpli bo liké fi nu'en i sin'n, i Wa, nzu nde ye o ô min nin wo yé afieon? N sre o, nanh klé n yale.</verse>
				<verse number="29">Yele ke Jésus séé asie usu b'o satyi swran'n ke o tu bian so'n su, afin o te i su to, bé fa dyroko tyii, o kpekpe nun, bé bôé kpaun, o bubu nun, o ken yi blô.</verse>
				<verse number="30">Jésus use i ke: ?O dunman? Ye o sé ke: Bé fle min Akpasua Kpli. Afin asie usu'm bo bé su i su'n, bé sonnin.</verse>
				<verse number="31">Ye bé sre Jésus kpa ke nanh man o kan bé gua kunman bo bé si'e i bô'n nun.</verse>
				<verse number="32">Kokoti akpasua dan kpa kun ô ôka wié su le, bé su didi. Asie usu so'm bé sre Jésus kpa ke o man bé atin man bé kô wlu kokoti so'm bé nun. Ye o maan béo.</verse>
				<verse number="33">Asie usu'm bé tu bian so'n su, bé kô wluu kokoti'm bé nun, kokoti akpasua so'n bé wanndi trôô fete i tyéndyé'n b'o séli pia'n, nan ba gua nzué'n nun ba wu.</verse>
				<verse number="34">Bé nga bé kankan bé'n, ke bé wuun sa ng'o yôli'n, bé wanndi kô kan nde so'n klo nin nanmué'm bé nun.</verse>
				<verse number="35">Swran'm bé kô nian sa ng'o yôô lo'n. Bé wun bian bo asie usu'm bé dyaôô i su'n, o ti Jésus wun le i nyin klôuun, wa wla trale, o man sre kuun bé dan kpa.</verse>
				<verse number="36">Bé nga bé wuun sa so'n nun'n, bé kan ke o yôli b'o man asie usu'm bé tuu bian so'n su'n kléé bé.</verse>
				<verse number="37">Gérasafue'n kwlaa bé sre Jésus ke o dyaô bé men'n nun, afin sre kun bé dan kpa. Ke Jésus fuu alié'n nun b'oh seh i sin Galilée lo'n,</verse>
				<verse number="38">bian bo asie usu'm bé tuu i su'n, o sre i ke o nin i béh kôh tran. Sannge Jésus a kpli'en i su, o sé i ke:</verse>
				<verse number="39">So o sin ko wo awlô, kô kan sa nga Nyanmien yô maan wo'n klé bé. O kô kaan sa kwlaa nga Jésus yô menniin'n klo'n i lôngôlôngô'n kwlaa nun.</verse>
				<verse number="40">Jésus bale'n yôô swran'm bé fe, yele ke bé kwlaa bé nyin te i atin.</verse>
				<verse number="41">Ke o dyuu le'n, bian kun b'o ti Nyanmien sua sukpen'n bo bé flee Jaïrus'n, o bee i wun le, o kôtô i bô, o sre i ke o ble i awlô lo,</verse>
				<verse number="42">afin i wa bla kunngba tye bo m bu ke wa di afue blu-nin-nnyon'n, o su wu. Ke Jésus koh'n, swran'm bé mien.</verse>
				<verse number="43">Ke oh yôh so'n, bla kun ô le, mannza tennden too i wun wa di afue blu-nin-nnyon. O yôô ayré lélélé i sa nun wiéli, ayré fi a kwla démen.</verse>
				<verse number="44">O sin Jésus sin le, o ken o trale'n i nuan ndyole'n, bé dya ôsu kunngba'n nun le, kpekuun mannza'n wa kpe.</verse>
				<verse number="45">Jésus usaa ke: ?Wan ye o kan mion? Nga waan: Nanh mion, nga waan: Nanh mion. Pierre séé i ke: Baba, swran'm bé sin yia o, bé mian o!</verse>
				<verse number="46">Sannge Jésus waan: Swran wié kaan min, afin n wuun ke swran wié kaan min, o man wa yô dyuédyué.</verse>
				<verse number="47">Ke bla'n wun ke Jésus wunniin'n, o bee i nyrun le nin aunwusue, o kôtô i bô, o kan sa nga ti ye o kenniin'n, o nin dyuédyué ng'o yôli i ôsu kunngba'n nun'n, i kwlaa kléé swran mun.</verse>
				<verse number="48">Jésus séé i ke: N wa, n su bo a lafi'n ti, a nyon o ti, guo o wla asé, ko.</verse>
				<verse number="49">Ke i nuan te ô nde'n su'n, swran fin Nyanmien sua supken'n i awlô lo o wa séé i ke: O wa'n wa wu, nanh klé bian'n yale kun.</verse>
				<verse number="50">Ke Jésus tii nde so'n, o sé Nyanmien sua sukpen'n ke: Nanh sre kun o, o li lafi n su, ye o wa'n oh yôh dyuédyué.</verse>
				<verse number="51">Ke o dyuu awlô lo'n, i waan, nanh swran fi wlu lo wié, san Pierre nin Jean, ye Jacques, nin ba'n i si nin i nin bé tye.</verse>
				<verse number="52">Bé kwlaa bé sun, bé bô auyé. Ye Jésus sé bé ke: Nanh an sun, wa wuman, lafile ye o su lafio.</verse>
				<verse number="53">Bé srilii, afin bé si ke wa wu.</verse>
				<verse number="54">Sannge o so i sa, o flelii, o sé ke: Talua kan, dyasô!</verse>
				<verse number="55">I wawe'n bee i wun ékun, kpekuun o dyaô waka i ôsu kunngba'n nun, ye Jésus séé bé ke: Anh men i liké mon o di.</verse>
				<verse number="56">Ba'n i si nin i nin bé nuan bôô bé wun, ye Jésus wla bé su nun kpa ke, nanh man bé kan sa so'n klé swran fi.</verse>
			</chapter>
			<chapter number="9">
				<verse number="1">Jésus flee i sonnzonfue blu-nin-nnyon'n, o sé bé ke oh dyranh bé sin, o man asie usu'n kwlaa béh srôh bé, o man béh yôh tukpatyefue'm bé dyuédyué.</verse>
				<verse number="2">Ke o nin bé wiéé ngalie so'n di'n, o sé bé ke bé kô kan Nyanmien siéle'n i nde, bé dyaô tukpatyefue mun.</verse>
				<verse number="3">O sé bé ékun ke, ke béh koh'n, nanh man bé fa liké fi tra nun, kponman ô, tro ô, liké diwa ô, sika ô, ye nanh man bé fa trale nnyonnyon.</verse>
				<verse number="4">Awlô kwlaa nga bé wlu nun'n, bé tran le lélé san bé kole a dyu.</verse>
				<verse number="5">Ye klo kwlaa nga bé so'a bé nun'n, ke béh tuh bé bô klo so'n su'n, bé kpukpu bé dya wun ndutré'n gue klo so'n su, mon o yô bé lalôfue.</verse>
				<verse number="6">Bé oli, bé wlan klo'm bé su, bé kan dyasin fe'n, bé yô tukpatyefue'm bé dyuédyué lika kwlaa.</verse>
				<verse number="7">Hérode b'o sié nvlé'n i bué'n, o ti sa kwlaa nga bé yô'n, o man o wu'an akunndan kun ng'o buo, afin swran wié'm bé waan, Jean ye wa tyeon.</verse>
				<verse number="8">Wié'm bé waan, Élie ye wa fitéo, ye wié'm bé kusu bé waan, Nyanmien nuan idyofue laa'm bé nun kun ye wa tyeon.</verse>
				<verse number="9">Sannge Hérode sé ke: M man bé kpee Jean ti'n. ?Ye swran nga bé ken i nde ye'n, wuun waan? I so'n ti, o klô ke oh wunh Jésus.</verse>
				<verse number="10">Ke bé bo Jésus sunmaan bé'n bé bali'n, bé kan liké kwlaa nga bé yôli'n klélii. O fa bé, nan ba o bé ngunmin klo bo bé flee Bethsaïda'n su.</verse>
				<verse number="11">Ke swran'm bé tii i ke wa o lo'n, bé su i su. O soo bé nun, o kan Nyanmien siéle nde'n klé bé, o yô bé nga kusu bo bé ti'a dyuédyué, bé dyuédyué.</verse>
				<verse number="12">Ke lika'n wa dyo'n, i sonnzonfue blu-nin-nnyon'n bé bee i wun le, bé sé i ke: Sé swran mun man bé o klo nin nanmué nga bé mantan wa'n bé nun, bé kunnde sikéwle nin liké diwa, afin kan é ô wa'n ti blô.</verse>
				<verse number="13">Jésus séé bé ke: An bobo anh man bé liké man bé di. Ye bé waan: Kpaun nnun nin kpatra nnyon ye o ô é sa nuon, wuun san é bobo éh kôh tô liké ye é fa ble minnien nga'm bé ngbaa.</verse>
				<verse number="14">Yasua nga bé ô le'n, bé dyu bo akpi-nnun kun. Ye Jésus séé i sonnzonfue'm bé ke: Anh sé bé man bé tran asé nyanmannyanman ablénunablénun.</verse>
				<verse number="15">Bé kô séé bé, nan ba tran asé.</verse>
				<verse number="16">Jésus faa kpaun nun'n nin kpatra nnyon'n, o men i nyin su nyanmien su lo, o la Nyanmien asé. Ye o bubuu nun, o fa men i sonnzonfue mun ke bé fa tye swran so mun.</verse>
				<verse number="17">Bé kwlaa bé dili, bé ku yili, nan ba ise i ôngaônga'n gbôgbô blu-nin-nnyon.</verse>
				<verse number="18">Lé kun ke Jésus nin i sonnzonfue'm bé ngunmin bé ô le b'oh kôkôh yale klé Nyanmien'n, o usa bé ke: ?Swran'm bé waan, wan yele min?</verse>
				<verse number="19">Ye bé sé ke: Swran wié'm bé waan, Jean baptême yôfue'n yele wo, wié kusu waan, Élie yele wo, wié'm bé kusu bé waan, Nyanmien nuan idyofue laa'm bé nun kun ye wa tyeon.</verse>
				<verse number="20">Ye o usa bé ke: ?Amun kusu, amun waan, wan yele min? Pierre séé i ke: A ti Nyanmien i Christ. (*f1*)</verse>
				<verse number="21">Jésus wlaa bé su nun kpa ke nanh man bé ken i so klé swran fi.</verse>
				<verse number="22">Ye o sé bé ékun ke: Kannze o yô se, san m bo n katyii Swran'n nh wunh nyrennen dan, kpenngben nin Nyanmien nyrun dyranfue dandan nin mmla kléfue'm bé su so'a min nun, béh kunh min, ye i lé nsan su nh tyenh.</verse>
				<verse number="23">I sin, o sé bé kwlaa bé ke: Swran nga i waan oh suh n su'n, mon o klen i wun man min, ye o sue i waka'n tyen kwlaa o su n su.</verse>
				<verse number="24">Afin swran nga i waan oh seseh i wun'n, oh kpeh i nguan'n sin, sannge swran ng'o kpe i nguan'n sin min ti'n, swran so'n o sese i nguan'n sakpa.</verse>
				<verse number="25">?Se swran kun nyan men wunmuan'n, nan se o satyi i wun annze se i nguan'n kpe sin'n, nzu ye o yô yé men io?</verse>
				<verse number="26">M bo n katyii Swran'n mh bah, swran'm béh wunh ke min nin n Si nin n Si ange mun é nyrun ti nyannyan o yô srô. Swran nga bo min, nin min nde'n ti nyannzuen kuin'n, ke mh bah so'n, nyannzuen wa kun min swran so'n ti.</verse>
				<verse number="27">Nanwle, bé nga bé ô wa ye'n, nanh bé ngba ye wié'n kunh bé nan Nyanmien a yi i famien nglô a klé béo.</verse>
				<verse number="28">Ke Jésus kaan nde so'n b'o di lé motyue kun'n, o faa Pierre nin Jean, ye Jacques, bé fu ôka kun su ke o nin Nyanmien bé kô kôkô yale.</verse>
				<verse number="29">Ke béh kôkôh yale so'n, i nyrun'n katyili, i trale'n katyi ufué nyennyennyen.</verse>
				<verse number="30">Kpekuun swran nnyon bé nin i su idyo, kun yele Moïse, kun yele Élie.</verse>
				<verse number="31">Bé nyrun'n ti nyannyan o yô srô. Bé su ken i awiélie b'o wa wié Jérusalem lo'n i nde.</verse>
				<verse number="32">Lafile'n faa Pierre nin i wiéngu mun. Ke bé tinngéli tye'n, bé wun Jésus bo i nyrun'n ti nyannyan o yô srô'n, o nin swran nnyon bo bé nin i ô le'n.</verse>
				<verse number="33">Ke swran so'n bé katyi Jésus le béh koh'n, Pierre séé Jésus ke: Baba, ke é ô wa ye'n o ti kpa, man é kplan kpata nsan, o lie kun, Moïse lie kun, ye Élie lie kun. I wun b'o blii'n ti, o wu'an nde kun ng'o kaan.</verse>
				<verse number="34">Ke i nuan te ô nde so'n su'n, béh niaanh… Nyanmien ufué kun su kata bé su. Ke oh katah bé su su'n, sre kuun i sonnzonfue mun.</verse>
				<verse number="35">Bé tii swran kun nen nyanmien ufué so'n nun, o sé ke: N wa bo n yilii'n ye. Anh tié nde ng'o kan'n.</verse>
				<verse number="36">Ke bé tii nen so'n, béh niaanh… Jésus kunngba tye ye o ô leo. I sonnzonfue'm ba bô'a liké nga bé wunniin'n i wié fi su a klé'a swran fi ble so'n nun.</verse>
				<verse number="37">Ke alie tyennin'n bo bé fin ôka'n su lo bé dyrali'n, swran kpanngban kpa bé oo Jésus atin kpale.</verse>
				<verse number="38">Kpekuun bé nun kun kpan sé ke: Ndya, nh sreh o, nian n wa yasua'n, o ti ba kunngba tye.</verse>
				<verse number="39">Liké wié to i su, o kpan, o to, o kété kafiaa, i nuan nzué'n bô nglô, o fe dan kpa, ye i wun kplôkplô nan liké so'n wa tu i su.</verse>
				<verse number="40">N sree o sonnzonfue mun ke bé tu liké so'n, ba kwla tumen.</verse>
				<verse number="41">Ye Jésus sé ke: ?Amun adyulisufue nyin kékléfue bo an lafi'a sa su'n, min nin amunh tranh lélé tyen ônin? ?N tra min awlen amun wun lélé tyen ônin? Fo o wa'n ble min.</verse>
				<verse number="42">Ke bakan so'n o wa dyu Jésus wun le'n, liké so'n too i su, o te i asé, o kétéé kafiaa. Jésus idyoo liké b'o satyi bakan so'n, o yôé dyuédyué, nan wa fe i a men i si.</verse>
				<verse number="43">O man bé kwlaa bé wun ke Nyanmien'n ti kpli sakpa. Ke liké kwlaa ng'o yô'n o bô bé nuan'n, o sé i sonnzonfue'm bé ke:</verse>
				<verse number="44">Amun lie'n, nde nga m ma ken ye'n, anh fa sié amun klun kpa. Bé wa fa m bo n katyii Swran'n man swran mun.</verse>
				<verse number="45">Sannge i sonnzonfue'm ba wu'an nde so'n i wle, afin o ti'a wéiin bé nyrun. O ken i so nan, nanh bé wun i wle. Sre kun bé ti, ba kwla usa'a nde so'n nun.</verse>
				<verse number="46">Akplôwa wié too i sonnzonfue'm bé afien ke béh wunh bé nun swran ng'o ti swran dan tra bé kwlaa'n.</verse>
				<verse number="47">Ke Jésus wuun bé akunndan nga bé bu'n, o fa ba kaan kun dyren i wun le, o sé bé ke:</verse>
				<verse number="48">Swran ng'o so bakan nga nun n dunman nun'n, wuun m bobo min ye wa so min nuon, ye swran ng'o so min nun'n, wuun swran b'o sunmaan min'n, i nun ye wa soo. Afin swran ng'o ti amun kwlaa amun nun kaan'n, i sofue'n ye o ti daan.</verse>
				<verse number="49">Jean sé ke: Baba, é wuun bian kun b'o fo o dunman'n fuan asie usu, ye é séé i ke, nanh mon o fuan bé kun, yele ke o nu'an é bo é su o su'n é nun wié.</verse>
				<verse number="50">Ye Jésus séé i ke: Nanh an sé i ke, nanh mon o fuan bé, afin swran ng'o nin amun lemen'n, o dyin amun sin.</verse>
				<verse number="51">Ke tyen nga Nyanmien wa fa Jésus ko nyanmien su'n mantannin'n, i waan, san oh koh Jérusalem, nan wa sunman swran i nyrun lo.</verse>
				<verse number="52">Bé fa atin'n bé oli, bé dyuu Samarie klo kun su, bé wlu klo'n nun, bé waan béh kôh kunnde sikéwle man Jésus.</verse>
				<verse number="53">Sannge o su ko Jérusalem ti, ba sikémen.</verse>
				<verse number="54">Ke o yôô so'n, i sonnzonfue Jacques nin Jean bé sé ke: ?Nannan, é yô man sin fin nyanmien su lo o wa yra bé?</verse>
				<verse number="55">O kpe i nyin bé wun lo o idyoo bé kpa. [O séé bé ke: An siman akunndan nga an bu'n, afin m bo n katyii Swran'n man baman swran'm bé satyile, bé déle ti ye m balio.]</verse>
				<verse number="56">Nan ba o klo ufle su.</verse>
				<verse number="57">Ke bé faa atin'n bo béh koh'n, swran kun sé Jésus ke: Lika kwlaa nga ah koh'n, min nin wo éh koh.</verse>
				<verse number="58">Jésus séé i ke: Sôlôngbi'm bé le kunman la nun, ye anunman'm bo bé tu sin'n, bé le lawle, sannge m bo n katyii Swran'n n le'a lika bo n la nun dé wunmien bo kaan.</verse>
				<verse number="59">O sé kun ékun ke: Su n su. Swran so'n sé Jésus ke: Man min atin man n kô sié n si ka.</verse>
				<verse number="60">Ye Jésus séé i ke: Yatyi bé bo bé wu'n man bé sié bé swran mun, sannge o lie'n, kô kan Nyanmien siéle'n i nde'n.</verse>
				<verse number="61">Ye kun ékun séé ke: Ndya, nh suh o su wié, sannge man min atin man n kô kalé min awlôfue mun ka.</verse>
				<verse number="62">Ye Jésus sé i ke: Swran ng'o tra charrue (*f24*) nun nan o nien i sin'n, o kwla di'a Nyanmien siéle'n i dyunman'n wié.</verse>
			</chapter>
			<chapter number="10">
				<verse number="1">Ke o yôô so'n, é Min'n kpaa swran ablésô [nin nnyon] ékun, o sunman bé nnyonnyon ke bé dun mmua klo nin lika nga i bobo o wa sin le'n bé nun.</verse>
				<verse number="2">O séé bé ke: Awié'n wa yô yé dan, sannge dyunman difue'm ba sonman. I so'n ti, anh sé fié ifue'n man o fa swran nan bé o i fié'n su.</verse>
				<verse number="3">Anh nian, nh sunmanh amun bo an ti ke bua sa'n gbôklô'm bé afien, anh wo.</verse>
				<verse number="4">Ke amunh koh'n, nanh an fa pata, nanh an fa tro, nin ngbabua, nanh an yô swran liké atin'n nun.</verse>
				<verse number="5">Awlô kwlaa nga an wlu nun'n, ke an wlu lo tye'n, anh yô bé liké sé ke: Man an di aladyé!</verse>
				<verse number="6">Se swran weteefue wié ô awlô so'n nun'n, mon o nyan aladyé, sannge se i sofue nu'an le'n, nanh man amun nuan yrale'n yô yé.</verse>
				<verse number="7">Anh siké awlô so'n nun, liké kwlaa nga bé dii le'n, anh di wié, afin dyunman difue'n i sa ka'a ngben. Nanh an tu ko awlô ufle nun.</verse>
				<verse number="8">Klo kwlaa nga an dyu su bo bé so amun nun'n, liké nga bé fa man amun'n, anh di.</verse>
				<verse number="9">Anh yô tukpatyefue nga bé ô le'n bé dyuédyué, anh sé bé ke, Nyanmien siéle'n o nin bé a ka kôkô.</verse>
				<verse number="10">Sannge klo kwlaa nga an dyu su bo bé so'a amun nun'n, anh dyran gua'n su, anh sé ke:</verse>
				<verse number="11">Amun bobo amun klo'n su ndutré b'o ô é dya wun'n, éh kpukpuh gue amun wun, sannge man amun si ke Nyanmien i siéle ble'n wa mantan.</verse>
				<verse number="12">Nanwle, dyole dile tyen'n nun Sodome i nyrennen lie'n, oh yôh soso tra klo so'n lie'n.</verse>
				<verse number="13">Chorazinfue mun, an yakô! Bethsaïdafue mun, an yakô! afin se o ti ke sa kéklééklé bo bé yôô bé amun klo'n su'n, ye bé yôô bé Tyr nin Sidon'n, wuun lofue'm bé kla ôfuen, bé tran nzuen nun, bé katyii bé nzuen'n wa tye.</verse>
				<verse number="14">O man dyole dile tyen'n nun Tyr nin Sidon bé nyrennen lie'n oh yôh soso tra amun lie'n.</verse>
				<verse number="15">?Capernaümfue mun, amun kusu an bu ke bé wa bô amun dunman lélé dyu nyanmien su lo? O su yô'a so, bé wa gua amun nyin asé blolo lo.</verse>
				<verse number="16">Swran ng'o fa amun nde'n su'n, wuun min nde'n su ye wa faa. Sannge swran ng'o so'a amun nun'n, wuun wa so'a min nun, ye swran ng'o so'a min nun'n, wuun wa so'a swran ng'o sunmaan min'n, i nun.</verse>
				<verse number="17">Ke swran ablésô [nin nnyon'n] bé oli bé bali'n, bé klun dyoli, bé sé ke: nannan, ke é bô o dunman'n, asie usu'm bé srô é.</verse>
				<verse number="18">O sé bé ke: N wuun Satan (*f6*) o fin nyanmien su lo ke nyanmien b'o kpa sin'n sa, o toli.</verse>
				<verse number="19">Nian, n séli amun ke, nh dyranh amun sin, amunh tiah wuô nin nyannglan'm bé su, amunh kwla kpofue'n, liké fi su yô'a amun.</verse>
				<verse number="20">Kannze n séé so'n, nanh amun klun dyo ninngé'm bo bé srô amun'n ti, sannge man amun klun dyo amun dunman bo ba klee nyanmien su lo'n ti.</verse>
				<verse number="21">I ôsu kunngba'n nun Nyanmien Wawe'n man Jésus klun dyoli dan kpa, nan wa sé ke: N Si, wo bo a sié liké'n kwlaa nyanmien su lo nin asie'n su wa'n, kwla ô, yele ke a fa ninngé nga mun fiaa ngwlelefue nin bé bo bé si sa'n bé wun, sannge a yi bé nglô kléé bé bo bé ti ke ba kanngan mun sa'n. N Si, kwla ô, o klun sa nga a yôli'n ti.</verse>
				<verse number="22">N Si ye o fa liké'n kwlaa maan mion. Swran fi si'a Nyanmien Wa'n, san i Si kunngba ye o si io, ye swran fi si'a Nyanmien Wa'n i Si'n, san Ba'n bobo o nin swran ng'o klô ke o fe i Si kléé'n, bé ye bé si io.</verse>
				<verse number="23">O kpee i nyin i sonnzonfue'm bé wun lo o wo i nuan asé sé bé ke: Bé nga bé wun liké nga an wun bé ye'n, bé lie su ti yé!</verse>
				<verse number="24">Afin anh nian, Nyanmien nuan idyofue nin famien kpanngban bé klô ke béh wunh liké nga an wun bé ye'n, sannge ba wunmen, ye béh tih nde nga an ti bé ye'n, sannge ba timan.</verse>
				<verse number="25">Jésus kan nianle ti mmla sifue kun dyaô use i ke: ?Ndya, nzu ye n yô nan man nyan anannganman nguan nion?</verse>
				<verse number="26">Jésus use i ke: ?Bé klelii se mmla fluwa'n nun? ?Ye ke a kanngan'n, o sé se?</verse>
				<verse number="27">Ye o sé i ke: «Klô o Min Nyanmien'n kpa, fo o wla'n kwlaa gue i su, fo o wunmuan'n kwlaa men, ye man wo akunndan'n kwlaa tren i su, ye klô o wiéngu ke a fa klô o bobo wun'n sa.»</verse>
				<verse number="28">Jésus sé i ke: Ke o ti soo, yôé so, ah nyanh nguan.</verse>
				<verse number="29">Sannge o klô ke bé bui swran kpa, i so'n ti, o usa Jésus ke: ?Wan ye o ti n wiéngu nion?</verse>
				<verse number="30">Ye Jésus sé i ke: Bain kun fin Jérusalem o su ko Jéricho, o kô too kôdiawiéfue'm bé nun, bé dé i wun ninngé'n kwlaa, bé bôé lélé, ke o ka kaan o wu'n, ye bé yatyii le olio.</verse>
				<verse number="31">Nyanmien nyrun dyranfue kun sin atin kunngba so'n su, o wuun bian so'n, o sen i wun oli.</verse>
				<verse number="32">Ye Lévifue kun kusu sin le, o wuun bian so'n, o sen i wun oli.</verse>
				<verse number="33">Sannge Samariefue kun b'o su ko lika'n, o kô fitéé i su, ke o wunniin'n, o yô i annvo.</verse>
				<verse number="34">O guegue i kannin'm bé nun ngô nin du vin, nan wa tyityi bé su, ye o fe fu nnen'n bo i bobo fu su'n i suo, o fe oo hôtel kun nun, o nien i lika.</verse>
				<verse number="35">Ke alie tyennin'n, o yi denier (*f10*) nnyon maan hôtelfue'n, o sé ke: Nien i lika kpa, liké nga a men i ékun'n, se m ba'n, nh yih i nuan liké man o.</verse>
				<verse number="36">?Bé swran nsan so'n, o nyrun'n bé nun ônin ye o ti bian b'o too kôdiawiéfue'm bé nun'n i wiénguo?</verse>
				<verse number="37">Ye i waan: Yele nga b'o sii aunnvue'n. Ye Jésus sé i ke: O kusu, kô yô i kunngba so'n.</verse>
				<verse number="38">Ke Jésus nin i sonnzonfue'm béh koh bo bé dyuu klo kun su'n, Jésus wluu klo'n nun, nan bla kun bo bé flee Marthe'n wa sikéé kpa.</verse>
				<verse number="39">I niaan bla kun bé flee Marie, o tran asé é Min'n i wun le o tié i nde b'o kan'n.</verse>
				<verse number="40">Sannge Marthe nyin ti blôwa bé lika nianle'n ti. O ba é Min'n i wun le, o sé i ke: ?Ke min niaan'n yatyi liké'n kwlaa n sa nun'n, o yômon o ya? Séé mon o uka min.</verse>
				<verse number="41">É Min'n sé i ke: Marthe, Marthe, a kôkô, ye o nyin blô liké sunman su.</verse>
				<verse number="42">Sannge liké kunngba tye ye o ti kpaa, Marie a fe i nun kpafue'n, bo swran fi su démen i sa nun.</verse>
			</chapter>
			<chapter number="11">
				<verse number="1">Lé kun Jésus ô lika kun, o nin Nyanmien bé su kôkô yale. Ke bé wiéé yale so'n kôkô'n, i sonnzonfue'm bé nun kun sé i ke: Nannan, klé é swran nin Nyanmien bé yale kôkôle'n ke Jean kléé i lie mun'n sa.</verse>
				<verse number="2">O sé bé ke: Se amunh kôkôh yale klé Nyanmien'n, anh sé ke: É Si, man é bô o dunman fe, mon o siéle ble'n dyu.</verse>
				<verse number="3">Tyen kwlaa man é alie ng'o dyu yé'n.</verse>
				<verse number="4">Yatyi sa nga é yô wo'n tye é, afin é kusu, swran kwlaa nga bé yô é sa'n, é yatyi tye bé. Nanh yatyi é le man bé laka é.</verse>
				<verse number="5">O séé bé ékun ke: Anh bu i akunndan nian, se amun nun kun le i dyanvue b'o wa tôé kongue afien, o sé i ke:</verse>
				<verse number="6">Dyanvue, man min kpaun nsan nan o yôo, m ma sié i ôsu, n dyanvue kun fin lika wa'a tô n kongue'n, n le'a liké fi nan man fa men,</verse>
				<verse number="7">se i dyanvue so'n sé i ke: Nanh klé n yale, ba tô anuan'n nun, min nin m mma mun ya la, n kwla dyaôman nan man fa kpaun a man wo'n,</verse>
				<verse number="8">nanwle, nanh ke o ti i dyanvue'n ti ye man oh dyaôh fa men io, sannge i yale b'o kléé'n ti ye man oh dyaôh fa liké kwlaa ng'o mien i sa'n men io.</verse>
				<verse number="9">O man n kusu nh kanh klé amun ke, anh sre, béh fah man amun, anh kunnde, amunh nyenh, anh bôbô, béh tikéh amun anuan.</verse>
				<verse number="10">Afin swran kwlaa ng'o sre liké'n, bé men, swran ng'o kunnde liké'n, o nyen, ye swran ng'o bôbô anuan'n, bé tiké.</verse>
				<verse number="11">?Amun nun ônin ye se i wa sé i ke o men i kpatra'n, o yatyi fa wuô men io?</verse>
				<verse number="12">?Kusu se o sé i ke o men i klénzua'n, o fa nyannglan men io?</verse>
				<verse number="13">Se amun bo an ti swran te'n, an fa liké kpa tye amun mma mun'n, wuun é Si b'o ô nyanmien su lo'n kusu, oh feh i Wawe'n man bé nga bé sre i'n kpe blu.</verse>
				<verse number="14">Jésus tuu asie usu bôbôfue kun b'o satyili bian kun'n. Ke asie usu so'n b'o yôô bian'n i bôbô'n dyaô i su b'o idyoli'n, o bôô swran'n kwlaa bé nuan.</verse>
				<verse number="15">Sannge bé wié'm bé waan: Béelzébul (*f7*) b'o sié mmusu'm bé kwlaa'n, i dunman nun ye o fuan asie usu muon.</verse>
				<verse number="16">Jésus kan nianle ti, swran wié'm bé sé i ke, o yi nyanmien su lo atre kun klé bé.</verse>
				<verse number="17">Ke o wuun bé akunndan'n, o sé bé ke: Se famien kun i swran b'o sié bé'n bé bu bé wun nun'n, i men so'n satyi, ye awlô nga bé bu nun'n o satyi.</verse>
				<verse number="18">?I so'n ti, se Satan (*f6*) i minnien'm bé bu bé wun nun'n, oh yôh se ye i men'n kwlah yô kpaa? Afin amun waan, Béelzébul dunman nun ye n fuan asie usu muon.</verse>
				<verse number="19">?Se n fuan asie usu mun Béelzébul dunman nun'n, wuun wan dunman nun ye amun mma'm bé kusu bé fuan béo? I so'n ti, bé bobo ye bé nin amunh kaanh.</verse>
				<verse number="20">Sannge se Nyanmien Kpli dunman nun ye n fuan asie usu mun'n, wuun Nyanmien siéle'n wa yô amun wa.</verse>
				<verse number="21">Se swran wunmienfue kun le ale ninngé b'o fa nien i awlô'n su'n, i ninngé'm bé satyiman.</verse>
				<verse number="22">Sannge se swran ufle b'o le wunmien tre'n, o wa to i su o kwle'n, oh déh i ninngé b'o fa kun ale b'o lafi su'n kwlaa'n, oh fenh i bô ninngé'n, oh fah tye.</verse>
				<verse number="23">Swran ng'o nin min nu'an nun'n, o ti n kpofue, ye swran ng'o nin min tienmen i nuan'n, o trutru nun.</verse>
				<verse number="24">Ke asie usu b'o satyi swran'n, o kô dyaô swran su'n, o kô wlanwlan lika wié bo bé nyanman nzué nun'n, bé nun, o kunnde wunmien déwle. Ke o nyanmien wié mlonmlon'n, o sé ke: M ma sa n sin n sua nga n fin nun fitéli'n nun.</verse>
				<verse number="25">Ke o se i sin b'o dyu le'n, o wuun ke ba kuan nun, ba siésié i nun ninngé mun.</verse>
				<verse number="26">Kpekuun o kô fe i wiéngu asie usu nsô bo bé te lie'n tre i lie'n, bé wa wlu sua so'n nun bé tran nun, o man swran so'n i satyile b'o satyi sien'n, o yô te dan tra laa lie'n.</verse>
				<verse number="27">Ke Jésus nuan te ô nde'n su'n, bla kun kpan swran'm bé afien le, o sé i ke: Bla ng'o wunnzeli wo'n, nin nyonflen nga a nonnin'n, bé lie su ti yé!</verse>
				<verse number="28">Jésus a kpli'an su, nan wa sé ke: Sé ke, swran ng'o tié Nyanmien nde'n b'o fa su'n, i lie su ti yé!</verse>
				<verse number="29">Ke swran'm bé yiali kpanngban'n, Jésus sé bé ke: Adyulisufue nga'm bé ti te, bé waan bé yi atre klé bé, sannge bé su yi'a atre fi klé'a bé, san Jonas lie'n tye.</verse>
				<verse number="30">Afin ke Nyanmien fa Jonas yii atre Ninivefue'm bé nyrun'n, i kunngba nion, o wa fa m bo n katyii Swran'n kusu yi atre adyulisufue nga'm bé nyrun.</verse>
				<verse number="31">Dyole dile tyen'n nun famien bla'n b'o fin Jérusalem papla nun mmua lo'n, o wa dyaô kan sa nga adyulisufue nga'm bé yôli'n, o man béh buh bé fo, afin bla so'n fin asie i awiélie lo ke o wa tié Salomon i ngwlele nde'n, ye nian, swran kun ô wa bo i dan tra Salomon.</verse>
				<verse number="32">Dyole dile tyen'n nun Ninivefue'm bé wa dyaô, béh kanh sa nga adyulisufue nga'm bé yôli'n, o man béh buh bé fo, afin ke Jonas kan Nyanmien nde kléli Ninivefue mun'n, bé katyii bé nzuen'n, ye nian, swran kun ô wa bo i dan tra Jonas.</verse>
				<verse number="33">Bé so'a kannin siémen liké wié bô, annze se bô, sannge bé fa sié liké su nglô, nan bé kwlaa nga béh wluh lo'n bé wuin.</verse>
				<verse number="34">Bé wunnen'n i kannin yele bé nyinma, i so'n ti, se o nyinma'n ti kpa'n a wun asé wéiin, sannge se o nyinma'n ti'a kpa'n, a wu'an asé mlonmlon.</verse>
				<verse number="35">I so'n ti, yô o nyinma b'o ti ke kannin sa'n, i tyetye, nanh mon o satyi, man a ka aôsin'n nun.</verse>
				<verse number="36">O man se a wun asé wéiin bo o nyin su dunmon kaan sa'n, a wun liké'n kwlaa wéiin, ke kannin'n kpadya b'o man a wun asé'n sa.</verse>
				<verse number="37">Ke Jésus nuan ô nde'n su'n, Pharisifue (*f4*) kun flee i ke o wa di liké i awlô lo. O wluu lo o tran alie'n sin.</verse>
				<verse number="38">Ke Pharisifue'n wuun ke wa wunnzi'en i sa nan wa di liké'n, o bô i nuan kpa.</verse>
				<verse number="39">Ye é Min'n séé i ke: Amun Pharisifue mun, an wunnzin klôwa nin talié'm bé sin, sannge amun awlen'n nun ti sa tete, ye an dé swran'm bé liké wué kéklé su.</verse>
				<verse number="40">Sinnglinfue mun! ?Swran ng'o wu ninngé'n, nenh i kunngba'n ye o yô i sin'n nin i klun'n kwlaa nion?</verse>
				<verse number="41">Se an fa amun klôwa nin talié nun ninngé fa tye yalefue amun klun-ufué su'n, o ti kpa, ye liké fi su yô'a fien amun nyrun kun.</verse>
				<verse number="42">Amun Pharisifue mun, an yakô! yele ke an yi menthe nin rue (*f25*) nin liké kwlaa bo an lua bé'n, bé blusu, (*f16*) sannge an yatyi nanwle dile'n nin Nyanmien klôle'n, bé ye bé yôle'n ti su nion, sannge nanh an yatyi wié'm bé yôle.</verse>
				<verse number="43">Amun Pharisifue mun, an yakô! yele ke an klô Nyanmien sua nun bia kpakpa'm bé su tranle, ye an klô ke bé yô amun liké nzra nun.</verse>
				<verse number="44">An yakô! yele ke an ti ke ndia bo ba siémen i nzolie bo bé si'a so bé nanti su'n sa.</verse>
				<verse number="45">Mmla sifue'm bé nun kun sé i ke: Ndya, nde a ken le'n a lô é kusu é ngasi.</verse>
				<verse number="46">Ye Jésus sé i ke: Amun mmla sifue mun kusu, an yakô! yele ke an fa tro bo bé kwla suaman'n dyin swran'm bé ti su, sannge amun bobo an fa'a amun sama bo kun kenmen.</verse>
				<verse number="47">An yakô! yele ke Nyanmien nuan idyofue bo amun nannan'm bé kuun bé'n, an kplan bé ndia'm bé su sua!</verse>
				<verse number="48">O klé ke an dyin amun nannan'm bé dya nun, ye sa nga bé yôli'n o yô amun fe, afin bé ye bé kuun Nyanmien nuan idyofue muon, ye amun kusu an kplan bé ndia'm bé su sua!</verse>
				<verse number="49">I so'n ti, Nyanmien b'o si sa'n kwlaa'n, o sé ke: M ma sunman n nuan idyofue nin swran wié bo n yi bé ke n sunman bé'n, bé wun lo, béh kléh wié'm bé yale, béh kunh wié.</verse>
				<verse number="50">O man Nyanmien nuan idyofue kwlaa bo ke o fin men'n i bôbôle nun'n bé kuun bé'n, bé wié nde'n kah adyulisufue nga'm bé su.</verse>
				<verse number="51">Ke o fin Abel lie'n su lélé fa dyu Zacharie bo bé kunniin Nyanmien sowle'n nin i sua dan'n bé afien i lie'n su'n, nanwle, bé wié nde'n adyulisufue nga'm bé su ye oh kaah.</verse>
				<verse number="52">Amun mmla sifue mun, an yakô! yele ke se ngwlele'n wô sua kun nun'n, wuun béh séh ke i la clef'n wô amun sa nun, an klô'a ke an wlu lo, ye bé nga bé waan béh wluh lo'n, an ma'an bé atin.</verse>
				<verse number="53">Ke o fin le fitéli'n, mmla kléfue nin Pharisifue'm bé wa mien kéklé kpa ke o kan liké kpanngban nde klé bé.</verse>
				<verse number="54">Bé kô tié i nuan bô.</verse>
			</chapter>
			<chapter number="12">
				<verse number="1">Ke o yôô so'n, swran akpiakpi bé yiali, o man bé fufu bé wiéngu su. Jésus bôô nde kanle'n i bô i sonnzonfue'm bé su, o sé bé ke: Anh nian amun wun kpa Pharisifue'm (*f4*) bé kpaun ayré bo yele dunman klôle'n i lika.</verse>
				<verse number="2">Sa kwlaa nga bé katakata su'n, i wié fi su ka'a le b'o su fité'a nglôo, ye nde fi su ka'a nvialie nun bo bé su si'a nuon.</verse>
				<verse number="3">I so'n ti, nde nga an fia kongue kannin'n, oh teh nzra nun, ye nga an tu i aswré sua lo'n, béh bôh i ndôlô.</verse>
				<verse number="4">Amun bo an ti n dyanvue'n, nh kanh nde kun klé amun: Nanh an srô bé nga bé kun swran, bo bé kwla yômen sa fi kun'n.</verse>
				<verse number="5">M ma klé amun swran nga bo ye an srôé'n. Anh srô Nyanmien bo ke o kun swran'n, o kwla fe yi nyrennen lika'n nun'n, i ye anh srô io.</verse>
				<verse number="6">?Bé yôman ndrôfia nnun ate bablu nnyon? Sannge o nin i so'n ngba, Nyanmien nyin fi'a bé nun kun.</verse>
				<verse number="7">O si amun ti ndre'n bobo i nuan. O man, nanh sre kun amun mlonmlon, swran kun ti kpa tra ndrôfia kpanngban.</verse>
				<verse number="8">Nanwle, swran ng'o bô n dunman swran'm bé nyrun'n, m bo n katyii Swran'n n kusu mh bôh i dunman Nyanmien i ange'm bé nyrun.</verse>
				<verse number="9">Sannge swran ng'o yô i wun swran'm bé nyrun ke o si'a min'n, m bo n katyii Swran'n n kusu nh kenh Nyanmien i ange'm bé nyrun ke n simen.</verse>
				<verse number="10">Swran kwlaa ng'o kan m bo n katyii Swran'n min wun nde'n, béh yatyih tyee, sannge swran ng'o satyi Nyanmien Wawe'n i dunman'n, bé su yatyi tyemen mlonmlon.</verse>
				<verse number="11">Ke béh fah amun ko Nyanmien sua'm bé nun, o nin dyole difue nin kpenngben'm bé dyasu'n, nanh an kôkô nde nga amunh kanh nan amuan nyan amun ti'n, nin i kanle wafa nga amunh kanh'n,</verse>
				<verse number="12">afin Nyanmien Wawe'n bobo oh kléh amun nde nga amunh kanh'n do kunngba so'n su.</verse>
				<verse number="13">Bé bo bé yiaa le'n, kun sé Jésus ke: Ndya, sé min niaan bian'n man é tye adya bo é si yatyi maan yé'n.</verse>
				<verse number="14">Ye Jésus sé i ke: ?Ndya, wan ye o fa min sié ke n yô amun dyole difue, nin amun ninngé tyefueo?</verse>
				<verse number="15">I sin o sé bé ke: Anh nian amun wun kpa kônvi kpli yôle'n i lika, afin man swran nyen i wun, o nyen i wun see… nanh ninngé so mun ye bé men i nguaan.</verse>
				<verse number="16">O bu bé nyanndra kun, o sé ke: Bian anyanbéunfue kun i fié'n yôô yé kpa.</verse>
				<verse number="17">O bu akunndan o sé ke: N ninngé mun ye bé ô ye'n, n le'a lika n gua'a bé nun. ?N yôé se?</verse>
				<verse number="18">Akunndan kun kpeen i klun, o sé ke: Nga m ma yô'n ye, m ma bubu tanngannin nga mun, nh kplanh ufle dandan kpa, nh fah min awié'n nin min ninngé'n kwlaa guagua bé nun.</verse>
				<verse number="19">Ke o kô yô so'n, nh tranh asé, nh déh wunmien, nh dih n klun liké, afin ninngé ng'o ô ye'n, nh dih lélé o su wiéman. N klun a dyo sien'n.</verse>
				<verse number="20">Sannge Nyanmien usa bian so'n ke: ?Sinnglinfue, nde kongue béh fah o, ye ninngé nga a yiayia bé su ye'n, oh kah wan sa nun?</verse>
				<verse number="21">Swran ng'o kunnde ninngé ke oh nyenh i wun, b'o le'a Nyanmien ninngé'm bé wié fi'n, ke o ti soo.</verse>
				<verse number="22">Ke o yôô so'n, Jésus sé i sonnzonfue'm bé ke: I so'n ti, nanh an kôkô ninngé bo an lemen'n ti sé ke: ?Nzu ye é dio? ?É nyan tannin nin ye é klaa?</verse>
				<verse number="23">Afin nguan'n ti kpa tra alie'n, ye wunnen'n ti kpa tra tannin'n.</verse>
				<verse number="24">Anh nian kuankuan mun, bé gua'a awié, bé kpe'a awié, bé le'a kuku nin tanngannin, sannge Nyanmien ta bé. An ti kpa tra anunman mun kpe blu!</verse>
				<verse number="25">?Amun nun ônin ye i kôkôle nun o kwla gue i afue'n su bo kaan?</verse>
				<verse number="26">?Se an kwla'a liké kaan ke nga sa yô'n, nzu ti ye liké nga'm bé ti an kôkôo?</verse>
				<verse number="27">Anh nian waka nyre mun, bé tô'a dyésé, bé wu'a tannin, sannge Salomon bobo o nin i anyanbéun'n kwlaa wa kla'a bé nun wafa kun wunsu tannin lé.</verse>
				<verse number="28">?Se Nyanmien yô idyré bo nde bé ô blô lo, bo ainman béh guah bé sin nun'n bé klaan ke nga sa'n, o kataman amun wun so kpe blu? ?An lafi'a Nyanmien su?</verse>
				<verse number="29">Nanh an bu liké nga amunh dih'n nin nzué nga amunh nonh'n i akunndan, ye nanh an sanngan amun wun akunndan.</verse>
				<verse number="30">Men wunmuan'n nun bé bo bé suman Nyanmien'n, bé ye bé fa bé nyin blô ninngé so'm bé kunndele suo. Amun Si si ke amun sa mian ninngé so'm bé wun.</verse>
				<verse number="31">Anh dun mmua fa amun wun man Nyanmien, man o sié amun, i sin oh fah ninngé so mun uka su man amun.</verse>
				<verse number="32">Amun bo an ti ke bua akpasua kaan kun sa'n, nanh sre kun amun, yele ke amun Si klô ke oh feh i men'n nun ninngé kpakpa'n man amun.</verse>
				<verse number="33">Anh yô amun ninngé'm bé ate, anh fe i sika'n tye yalefue mun. Anh kpe betro b'o yôman nvuen bo liké wié'a nun'n, anh sié nyanmien su lo, lo lie'n, awiéfue ko'a lo, nvole di'a liké lo.</verse>
				<verse number="34">Afin lika nga amun awlen su ninngé'n wô le'n, le ye amun akunndan'n wôo.</verse>
				<verse number="35">Anh tanndan amun wun, anh so amun kannin'n.</verse>
				<verse number="36">Anh yô ke swran bo bé su minnde bé min'n bo ke o fin atonvle bô dyu le tye'n, b'o bôbô anuan'n bé tiké'n, bé lie'n sa.</verse>
				<verse number="37">Bé nga ke bé min'n bah'n, bé nyin ô i sin'n, bé lie su ti yé! Anh nian nga b'oh yôh'n ye, oh feh i tannin'n kpe i bô, o man béh tranh asé, ye i bobo oh fah ninngé man bé.</verse>
				<verse number="38">Bé nga bo se o ba kongue afien annze ako nyinman klikli su'n, o tô bé bo bé nyin ô su so'n, bé lie su ti yé!</verse>
				<verse number="39">Man amun wun i wle kpa ke, se awlô bô kpen kun si do nga awiéfue'n ba su'n, o su yatyi'e le ke o fiti i sua'n.</verse>
				<verse number="40">Amun kusu, anh buabua amun wun sié, afin m bo n katyii Swran'n mh bah do nga an bu'a min akunndan'n su.</verse>
				<verse number="41">Ye Pierre usee i ke: ?Nannan, é ye a bu nyanndra so'n klé yéo, annze é ngbaa?</verse>
				<verse number="42">Ye é Min'n sé ke: ?Wan ye o ti swran kpa b'o si liké su nian kpa, bo i min'n fe sié i minnien'm bé su ke o man bé alie tyen bo bé siéli'n su nion?</verse>
				<verse number="43">I sofue nga bo ke i min'n tôé'n o di i dyunman so'n, i lie su ti yé!</verse>
				<verse number="44">Anh nian nga b'oh yôh'n ye, oh feh i ninngé'n kwlaa wle i sa nun.</verse>
				<verse number="45">Sannge se i swran so'n bu akunndan sé ke: Min Min'n i bale'n wa tye, nan o to i min'n i swran yasua nin i swran mmla'm bé su, o bô bé, o di liké, o non nzan o bô'n,</verse>
				<verse number="46">swran so'n i min'n oh bah tyen nga i nyin nu'en i bale'n su kun'n, o nin do nga o si'a ke i su ye o ba'n. Oh kpekpeh i nun, o man awiélie kunngba ng'o wié bé nga bé ti'a swran kpa'n, oh wiéh i wié.</verse>
				<verse number="47">Swran ng'o si sa nga i min'n klô'n sannge o bumen i akunndan o yôman'n, béh bôéh dan kpa.</verse>
				<verse number="48">Sannge swran ng'o si'a nun, nan o yô sa wié b'o nin fo tule fata'n, béh bôéh kaan sa. Swran nga bé men i liké kpanngban'n, swran so'n ye béh séh i ke o fa kpanngban blaa, ye nga bo bé fa liké kpanngban wle i sa nun'n, béh dyranh su ke o fa kpanngban kpa bla.</verse>
				<verse number="49">M baa men'n nun wole, o ka n ngunmion wa so!</verse>
				<verse number="50">Baptême wafa kun ô le bo san nh yôh, o ka n ngunmin'n ba yô min man nyan n ti!</verse>
				<verse number="51">?An bu i ke m baa swran'm bé afien siésiéle? Nanh i so tio, swran'm bé afien satyile ye m balio.</verse>
				<verse number="52">Afin ke o fin nde'n, swran nnun bo bé ô awlô kun nun'n, béh buh nun, nsan bé bô yôh kun nnyon bé wun, ye nnyon kusu bé bô yôh kun nsan bé wun,</verse>
				<verse number="53">yasua kun nin i wa yasua'n béh buh, ye ba yasua kun nin i si béh buh, bla kun nin i wa bla'n béh buh, ye ba bla kun nin i nin béh buh, bla kun nin i wa yasua i yi'n béh buh, ye bla kun nin i wun i nin'n béh buh.</verse>
				<verse number="54">O sé swran'm bé ékun ke: Ke an wun ke nyanmien'n wa dun i bô wia atolie lo'n, kpekuun an sé ke, nzué wa to, ye o kpen su.</verse>
				<verse number="55">Ye ke an wun ke aunngban'n fin papla nun lo, ba'n, an sé ke, nde aunyeye'n bah, ye o kpen su.</verse>
				<verse number="56">Dunman klôfue mun, an si asie'n su wa nin nyanmien su lo ninngé'm bé nzolie. ?Nzu ti ye an si'a ble nga an wô nun ye'n i nzolieo?</verse>
				<verse number="57">?O yô se ye an kwla wu'an liké ng'o ti kpa'n i wleo?</verse>
				<verse number="58">Se swran sanman wo'n bo amunh koh dyole difue'm bé dyasu'n, ke an te ô atin nun'n, mion o nyin siésié dyole so'n, mon o wié, nan wa fa'a o a ma'an dyole difue'n, nen i kusu wa fa'a o a ma'an sôndya'n nan wa wla'o bisua'n ti.</verse>
				<verse number="59">Se o yô so'n, nanwle a su fi'an lo fitéman, lélé san ah wiéh i kale'n kwlaa tutu, bablu kun bo su kaman.</verse>
			</chapter>
			<chapter number="13">
				<verse number="1">Ke o yôô so'n, lé kun swran wié'm bé wa kan sa bo Pilate fa yôô Galiléefue wié b'o fa bé mmôdya'n sanngan nnen nga bé fa so Nyanmien'n i mmôdya nun'n, i nde kléé Jésus.</verse>
				<verse number="2">O usa bé ke: ?An bu i ke Gailiéefue so'm bé sa te lie'n tra Galiléefue nga'm bé lie'n ti ye man bé wuun nyrennen dan soo?</verse>
				<verse number="3">Nenh i so tio, sannge se amuan katyi'a amun nzuen'n, nanwle, amun kwlaa amun wa wu ke bé lie'n sa.</verse>
				<verse number="4">?Ye swran blu-nin-motyue bo Siloé akpa fléiin'n bu to bé su kuun bé'n, an bu i ke bé wun sa lie'n tra Jérusalemfue'n kwlaa bé lie'n?</verse>
				<verse number="5">Nenh i so tio, sannge se amuan katyi'a amun nzuen'n, nanwle, amun kwlaa amun wa wu ke bé lie'n sa.</verse>
				<verse number="6">O bu nyanndra nga klé bé, o sé bé ke: Bian kun taa blofue aloma bô kun i raisin (*f12*) fié'n nun. I waan o wa nian se o sulio oh tih, sannge wa suman.</verse>
				<verse number="7">Ye o sé raisin fié sunianfue'n ke: Nian blofue aloma bô kun nga ke m be i nianle nan se mma ô suo, n ti, bo wa suman'n i afue nsan ye, i so'n ti, bu i bô. ?Nzu ye o dyin le yôo?</verse>
				<verse number="8">Sannge raisin fié sunianfue'n sé i ke: Baba, yatyi i le, man é nien afue nga ékun, m ma funfun i bô, n gue i bô nnen waka su.</verse>
				<verse number="9">Se é yô i soo wiénuon afue b'o ba lo'n oh suh, se é yô i so nan wa suman'n, a kô bu i bô.</verse>
				<verse number="10">Sabbat b'o ti Juif'm bé tyen te'n kun Jésus klé liké Nyanmien sua kun nun.</verse>
				<verse number="11">Ke oh yôh so'n, bla kun ô le, asie usu wié satyilii, ke o nanti'n, o klu, wa di afue blu-nin-motyue, o kwla tinnge'e i wun mlonmlon.</verse>
				<verse number="12">Ke Jésus wuun bla so'n, o flelii, o sé i ke: Mmô, o tukpatye'n wa wié, a nyon o ti, ye o fe i sa fue i suo.</verse>
				<verse number="13">Bé dya ôsu kunngba'n nun le kpekuun wa tinnge, nan wa la Nyanmien asé.</verse>
				<verse number="14">Sannge bla i dyuédyué bo Jésus yôlii sabbat tyen'n, o yôô Nyanmien sua sukpen'n i ya, nan wa sé swran'm bé ke: Tyen nga bé fa di dyunman'n o ti tyen ba nsien, anh bla tyen so'm bé nun man bé yô amun dyuédyué, nanh an ba sabbat tyen'n kun.</verse>
				<verse number="15">Ye é Min'n sé ke: ?Amun dunman klôfue mun, amun nun ônin ye sabbat tyen o nyanndyimen i nnen b'o ô tuin'n nun'n, se nannin ô, se aflunmun ô, o kô me'en nzuéo?</verse>
				<verse number="16">?Ye bla nga li b'o ti Abraham anunman bo Satan (*f6*) tyilii wa di afue lélé blu-nin-motyue'n, i ye se n nyanndyii sabbat tyen'n, o ti'e i suo?</verse>
				<verse number="17">Ke o kaan so'n, i kpofue'm bé kwlaa bé nyin guaa asé, ye abônuan sa kwlaa b'o yôô bé'n ti, swran'n kwlaa bé klun dyoli.</verse>
				<verse number="18">O sé bé ékun ke: ?Nyanmien siéle'n fa nzu, ye nzu ye n fa sunnzun io?</verse>
				<verse number="19">O fa moutarde (*f9*) mma bo swran kun fa lue i fié'n su'n, o fifi, o yô waka dan, anunman'm bé wa yô bé sua i sama'm bé su.</verse>
				<verse number="20">O sé bé ékun ke: ?Nzu ye nh fah Nyanmien siéle'n sunnzun io?</verse>
				<verse number="21">O fa kpaun ayré bo bla kun fa gua kpaun nzuen gla kun nin sin nun, nan i wunmuan'n wa wla'n.</verse>
				<verse number="22">Ke Jésus koh Jérusalem'n, o sin klo dandan nin klo kanngan'm bé su o klé bé liké.</verse>
				<verse number="23">Swran wié wa use i ke: ?Nannan, swran kaan sa ye béh fitéh nuon? O sé bé ke:</verse>
				<verse number="24">Anh mian amun nyin anh sin anuan fii'n nun. Afin anh nian, swran kpanngban bé klô ke béh sinh nun, sannge bé su kwla sinman.</verse>
				<verse number="25">Ke awlô bô kpen'n kô tô anuan'n nun'n, amun bo an ka gua su lo'n, amunh bôbôh anuan'n amunh séh ke: Ndya, tiké é anuan! ye oh séh amun ke: N si'a amun finwle.</verse>
				<verse number="26">Ye amunh séh i ke: É nin wo é wla a sa, ye a klé liké é klo'n su.</verse>
				<verse number="27">Ye i kusu oh séh amun ke: «Amun kwlaa bo an yô sa te'n, anh fa dyaô min wun le,» n si'a amun finwle.</verse>
				<verse number="28">Ke an kô wun Abraham, nin Isaac, nin Jacob, nin Nyanmien nuan idyofue'n kwlaa Nyanmien men'n nun bo amun kusu béh kanh amun bô an ka guasu lo'n, amunh sunh, amunh dih amun dyé.</verse>
				<verse number="29">Swran wié'm bé wa fin wia afilie, nin senze atolie, nin papla nun lo, nin bué kun ékun lo béh bah, bé wa di liké Nyanmien men'n nun.</verse>
				<verse number="30">Anh nian, bé nga bé duun mmua'n bé wié'm bé wa ka sien, ye bé nga bé kaa sien'n, bé wié'm bé wa dun mmua.</verse>
				<verse number="31">Lé kunngba so'n, Pharisifue (*f4*) wié'm bé wa séé Jésus ke: Hérode waan o nyan oo oh kunh o, i so'n ti, dyaô wa.</verse>
				<verse number="32">Ye o sé bé ke: Anh kô sé wanga so'n ke, nde nin ainman nh fuanh asie usu mun, ye nh yôh swran'm bé dyuédyué, i lé nsan su ye nh wiéh n dyunman'n dio.</verse>
				<verse number="33">Sannge san nh nantih nde, nin ainman, nin ainman sin, afin ke Nyanmien nuan idyofue kun yatyi Jérusalem le kô wu klo ufle su'n, o ti'e i nuan su.</verse>
				<verse number="34">Oô Jérusalem! Jérusalemfue mun bo an kun Nyanmien nuan idyofue mun'n, bo an fin bé nga bé sunman bé amun sin'n bé yebue'n, ble sunman n klô ke nh fleh amun mma mun, ke ako ta kun fle i mma mun o utu bé su'n sa, sannge amuan kpli'an su!</verse>
				<verse number="35">Anh nian, amun awlô'n o wa ka amun sa nun, ye nde kun bo nh kanh klé amun'n ye, an su wu'an min kun lélé san amunh séh ke: «Swran ng'o ba é Min Nyanmien'n i dunman nun'n, man i liké'n kwlaa yô yé.»</verse>
			</chapter>
			<chapter number="14">
				<verse number="1">Lé kun sabbat b'o ti Juif'm bé tyen te'n, Jésus oo Pharisifue'm (*f4*) bé kpen kun awlô lo liké dile, bé nga bé ô le'n bé nien siin.</verse>
				<verse number="2">Ke oh yôh so'n, bian kun b'o wlawlali'n o dyin i nyrun le.</verse>
				<verse number="3">Ye Jésus usa mmla sifue nin Pharisifue'm bé ke: ?Bé kwla yô swran dyuédyué sabbat tyen, annze bé yôman?</verse>
				<verse number="4">Ba te'a su. Ye o uti tukpatyefue'n, o yôô i dyuédyué, o sé i ke o o.</verse>
				<verse number="5">I sin o usa bé ke: ?Amun kunman nun'n, o ka'a le yi'e kpekuon?</verse>
				<verse number="6">Sannge ba kwla te'a nde so'n su.</verse>
				<verse number="7">I sin, o bu nyanndra kun klé bé bo bé flee bé ke bé wa di liké'n, yele ke o wun ke bé kunnde bia kpakpa mun ye bé tran suo. Ye o sé bé ke:</verse>
				<verse number="8">Se swran wié fle amun nun kun atonvle bô'n, nanh kpli kô tran bia kpafue'n su, nan se swran wié b'o le nyrun tra wo bo bé flee wié'n, se o ba'n,</verse>
				<verse number="9">swran ng'o flee amun nnyon'n, wa'a sé'o o ke: Dyaô o bia lie'n su men'n ti. Ke ah dyaôh kô tran sien lo bia lie'n su'n, nyannzuen kunh o.</verse>
				<verse number="10">Sannge se swran fle o ke a wa di liké'n, kô tran sien lo bia lie'n su, nan swran ng'o flee wo'n, se o dyu le'n wa sé o ke: Dyanvue, wa tran bia kpa nga su. I so'n nun, ah nyanh komin bé nga a nin bé di liké'n bé nyrun.</verse>
				<verse number="11">Afin swran kwlaa ng'o yô i wun dandan'n, Nyanmien gueh i nyin asé, sannge swran ng'o tu'e i wun'n, Nyanmien man oh nyanh nyrun.</verse>
				<verse number="12">Ye o séé swran ng'o flelii'n kusu ke; Se ah fleh swran ke o wa di liké'n, se wia nun ô, se nnosua ô, nanh fle o dyanvue, o niaan, nin o ôsufue, nin o tranfue anyanbéunfue mun, nan bé kusu ba fleman o, ba yôman nga a yô maan bé'n, i wunsu a ma'an wo'n ti.</verse>
				<verse number="13">Sannge se ah dih tyen'n, fle yalefue, bé bo bé sa nin bé dya ti wuwa'n, nin tyetyewafue, nin anyansifue mun.</verse>
				<verse number="14">Se a yô so'n, Nyanmien wa yô o lie yé. Bé lie'n bé le'a liké nan ba yô wié a man o, Nyanmien bobo ye, ke swran kpa'm bé tyen'n, oh yôh o lie'n man o.</verse>
				<verse number="15">Ke bé ô alie'n sin'n, bé nun kun tii nde so'n, ye o sé Jésus ke: Swran ng'o kô di alie Nyanmien men'n nun'n, i lie su ti yé!</verse>
				<verse number="16">Ye Jésus sé i ke: Nian, bian kun toon alie dan kpa, nan wa fle swran kpanngban kpa ke bé wa di.</verse>
				<verse number="17">Ke bé wiéé liké'n yô'n, o sunmeen i swran'n ke o kô sé bé b'o yiaa bé'n ke, ba wié liké'n yô, nan bé bla.</verse>
				<verse number="18">Sannge nga waan, n kwla koman, nga waan, n kwla koman. Bé nun kun sé i ke: Se a dyu lo'n, sé i ke o yatyi, man tô asie wié, bé waan, san nde m ba nian.</verse>
				<verse number="19">Ye kun kusu waan: Se a dyu lo'n, sé i ke o yatyi, man tô nannin blu, nh kôh nian bé se bé si dyunman di ô.</verse>
				<verse number="20">Ye kun ékun waan: N fin bla dyale ityra'n, i so'n ti, n su kwla koman.</verse>
				<verse number="21">Ke swran so'n see i sin awlô lo'n, o kan bé ngbata so'n kléé i min'n. Ye awlô bô kpen so'n fa ya o sé i swran'n ke: Ko guasu lo nin klo'n nun atinatin'm bé su ndende, kô fle yalefue nin bé bo bé sa nin bé dya ti wuwa'n, nin anyansifue, nin tyetyewafue mun, man bé bla.</verse>
				<verse number="22">Ke i swran'n woli b'o bali'n, o sé i ke: Baba, liké nga a sunmaan min ke n yô'n, man yô, sannge tranwle'n wié te ô le ékun.</verse>
				<verse number="23">Ye i min'n sé i ke: Fa atin'm bé su, sin klangla'm bé bô, swran kwlaa bo a wuin'n, mon o bla man n sua'n yi.</verse>
				<verse number="24">Afin bé kwlaa nga n yiaa bé bo ba baman'n, nanwle, bé nuan su ka'an wié mlonmlon.</verse>
				<verse number="25">Lé kun ke Jésus nin swran kpanngban kpa béh koh lika'n, o dyran kpee i nyin sé bé ke:</verse>
				<verse number="26">Swran ng'o ba n sin'n, se wa kpomen i si, i nin, i yi, i mma mun, i niaan mun, ye i bobo i wun'n, o su kwla yôman n sonnzonfue.</verse>
				<verse number="27">Ye swran ng'o suemen i waka'n o su'a n su'n, o su kwla yôman n sonnzonfue.</verse>
				<verse number="28">?Amun nun ônin ye se i waan oh kplanh nglô sua fléiin kun'n, o du'an mmua tra'an asé bu'e i sika'n nianman, se i sika'n kwlah dyu i kplanle ô nion?</verse>
				<verse number="29">Se wa yô'e i so'n, nan se o bô i bô bo wié'e i yô'n, o tyeman nan bé kwlaa nga bé wuin'n ba srii,</verse>
				<verse number="30">ba sé ke: Bian nga bôô sua'n bô, sannge i sa dyu'e i yôle su.</verse>
				<verse number="31">?Ye famien ônin ye se i waan o nin i wiéngu famien kun béh kôh kun ale'n, o du'an mmua tra'an asé bu'e i akunndan kpa se o kwla fa swran akpi-blu o nin nga b'o le swran akpiablaon'n bé kun ô nion?</verse>
				<verse number="32">Se o wun ke o nin i bé su kwla kunman'n, ke famien kun'n te ô mmua lo'n, oh sunmanh swran ke bé kô gue i asé.</verse>
				<verse number="33">I so'n ti, amun nun swran kwlaa nga wa yatyi'e i ninngé'n kwlaa'n, o su kwla yôman n sonnzonfue.</verse>
				<verse number="34">?Ndyin'n ti liké kpa, sannge se i ta'n kpo'n, nzu ye béh fah yô nan wa yô fe ékuon?</verse>
				<verse number="35">Se bé gue i asie wun ô, nnen waka su nun ô, bé kwla fa yô'a liké fi, blô ye bé gue io. Man swran ng'o si fa sié'n, fa sié!</verse>
			</chapter>
			<chapter number="15">
				<verse number="1">Lé kun guabô sika défue nin sa tete yôfue'n kwlaa bé baa Jésus wun le ke béh tiéh i nde'n.</verse>
				<verse number="2">Pharisifue'm (*f4*) bé nin mmla kléfue mun bé tretrelii ke: Bian nga so sa tete yôfue'm bé nun, o nin bé di liké.</verse>
				<verse number="3">Nan i kusu wa bu bé nyanndra nga, ke:</verse>
				<verse number="4">?Amun nun ônin ye se o le bua ya, nan se kun mlin'n, o yatyi'a ablangwlan-nin-ngwlan nga mun blô lo o kunndeman kun ng'o mlinnin'n lélé san oh wunh io?</verse>
				<verse number="5">Ke o kô wuin'n, i klun dyoh dan kpa, oh feh bô i komin su.</verse>
				<verse number="6">Ke o dyu awlô lo'n, oh yieh i dyanvue nin i tranfue mun oh séh bé ke: An man é si ablé, afin m bua'n b'o mlinnin'n, man wuin.</verse>
				<verse number="7">O man nh séh amun ke, se sa te yôfue kun kusu katyi i nzuen'n, bé klun ng'o dyo nyanmien su lo i ti'n, i dan tra bé klun ng'o dyo swran nanwlefue ablangwlan-nin-ngwlan bo bé klô'a ke bé katyi bé nzuen'n bé ti'n.</verse>
				<verse number="8">?Ye bla ônin ye se o le dyete mma blu, nan kun mlin'n, o so'a kannin o kuanman sua lo, o kunndemen bleble lélé san oh wunh io?</verse>
				<verse number="9">Ke o kô wuin'n, oh yieh i dyanvue nin i tranfue mun oh séh bé ke: An man é si ablé, afin n sika b'o mlinnin'n, man wuin.</verse>
				<verse number="10">O man nh séh amun ke, sa te yôfue kun b'o katyi i nzuen'n ti, Nyanmien i ange'm bé klun dyo.</verse>
				<verse number="11">O kan klé bé ékun ke: Bian kun le ba yasua nnyon.</verse>
				<verse number="12">Lé kun kasienfue'n séé i si ke: Baba, fa o liké nga tyen wié o kô yô n lie'n man min. Ye bé si bu i ninngé'm bé nun maan béo.</verse>
				<verse number="13">Ke o dii lé nnyon kun'n, ba kasien so'n yô liké ng'o nyennin'n i ate. O fe i sika'n o oo nvlé wié nun mmuamua kpa, o yôô sika so'n kwlaa wannzô, nan wa wié.</verse>
				<verse number="14">Ke o wiéé i kwlaa satyi'n, awé dan kpa o wa kpen men so'n nun, kpekuun i sa mian.</verse>
				<verse number="15">O fe i wun man men so'n nunfue kun, nan wa sunmen i fié su lo ke o kô nien i kokoti'm bé su.</verse>
				<verse number="16">O klô ke oh dih alie nga kokoti'm bé di'n wié, sannge swran fi a menmen.</verse>
				<verse number="17">Ke o tran bu akunndan bo i nyin kpeen i laa'n nun'n, o sé ke: Nian n si awlô lo dyunman difue kpanngban bo bé di'a alie yale, ye min, min ye n su wu awé nun wa'n!</verse>
				<verse number="18">M ma dyaô ko n si sin, nan nh séh i ke:</verse>
				<verse number="19">Baba, man yô te nyanmien'n bô, ye man yô o te. Ke bé sé ke n ti o wa'n, o nin i so fataman kun. Fa min yô ke o dyunman difue'm bé nun kun sa.</verse>
				<verse number="20">O dyaô oo i si sin. Ke oh koh b'o wa dyu lo bo i si wunniin mmua lo'n, o yô i annvo, nan wa wanndi a kô to i nun.</verse>
				<verse number="21">Ba'n séé i si ke: Baba, man yô te nyanmien'n bô, ye man yô o te. Ke bé sé ke n ti o wa'n, o nin i so fataman kun.</verse>
				<verse number="22">Sannge i si séé i swran'm bé ke: Anh fa trale klaan kpafue'n bla ndende fa wle i wun, anh fa sama ti nga kun wle i sa, ye anh wle i ngbabua.</verse>
				<verse number="23">Anh fa nannin nga wa lô kpafue'n bla, anh kuin man é fa di tyen,</verse>
				<verse number="24">afin n wa ng'o ô ye'n, o wuli, ye wa nyan nguan ékun, o mlinnin, man wuin ékun. Ye bé bôô tyen dile so'n bôo.</verse>
				<verse number="25">Ke oh yôh so'n, wuun ba kpenngbenfue'n wô fié su lo. Ke oh bah b'o mantaan awlô le'n, o ti dyué'n nin klen'n.</verse>
				<verse number="26">O flee i si i swran'm bé nun kun, nan wa use sa nga ti ye bé bô klen'n.</verse>
				<verse number="27">Ye o sé i ke: O niaan bian ye o balio, ke o si wunniin b'o ti dyuédyué wa kun nannin nga wa lô kpafue'n wa wle i trô nun.</verse>
				<verse number="28">Ye o faa yaa, o klô'a ke o wlu awlô lo.</verse>
				<verse number="29">I si fité kô kpetelii, ye o séé i si ke: Nian, sule nga n fa su o lélé fa dyu nde'n, n nian kpeman wo atisre lé, sannge a nian ma'an min bôli ba bo kun lé, bo min nin n dyanvue mun é fa di tyeon.</verse>
				<verse number="30">Sannge ke o wa ng'o kô satyi o ninngé'n kwlaa téklé mmla'm bé su'n bali'n, a kun nannin nga wa lô kpafue'n, a wle i trô nun!</verse>
				<verse number="31">Nan i si a sé i ke: N wa, o lie'n, min nin wo ye é ô wa titio, liké kwlaa ng'o ti n lie'n, o ti o lie.</verse>
				<verse number="32">Yele ke o niaan ng'o ô ye'n, o wuli, ye wa nyan nguan ékun, o mlinnin bo ya wuin ékun'n, o man tyen dile nin aunbliblie so'n o ti i su.</verse>
			</chapter>
			<chapter number="16">
				<verse number="1">Jésus kan klé i sonnzonfue'm bé kusu ke: Anyanbéunfue kun le i swran kun, o nien i ninngé'm bé su. Lé kun bé wa kan kléé i ke o su satyi i ninngé mun.</verse>
				<verse number="2">O flelii, o usé i ke: ?Nzu sa ye a yôli bo bé wa kan kléé min nion? Kan o dyunman'n i nun nde klé min, afin a su kwla nia'an n ninngé'm bé su kun.</verse>
				<verse number="3">Ye ninngé sunianfue so'n bu akunndan sé ke: ?Ke bé kô tu n dyunman'n nun bo ba dé bé ninngé mun n sa nun'n, nh yôéh se sien'n? N le'a wunmien nan man di fié, ye kusu n kwla yô'a lala sinfue, se n yô so'n, o ti n nyannzuen.</verse>
				<verse number="4">Akunndan kun kpeen i klun, o sé ke, man wun nga m ma yô'n, nan se bé tu n dyunman'n nun'n, swran nga n wlu i awlô'n wa so min nun'n ti.</verse>
				<verse number="5">Ye o flee bé nga i min'n i kale ô bé su'n, o usa kun ke: ?Min min'n i kale ng'o ô o su'n ti nnye?</verse>
				<verse number="6">O sé i ke: Ngô baril ablaon. Ye o sé i ke: Fo o fluwa'n tran asé ndende, kle baril blu.</verse>
				<verse number="7">Ye o usa kun ékun ke: ?O kusu, o kale lie'n ti nnye? Ye o sé i ke: Awié tonne ablanan. Ye o sé i ke: Fo o fluwa'n kle ablasan-nin-nnyon.</verse>
				<verse number="8">Ninngé sunianfue so'n b'o yô'a sa i nuan su'n, i min'n yôlii mô, i ngwlele b'o wunniin'n ti, afin adyulisufue nga'm bé si bé wiéngu wun sa yô kpa tra bé bo Nyanmien man bé wun asé'n.</verse>
				<verse number="9">I so'n ti, amun kusu anh fa amun sika b'o man nde swran'm bé di'a nanwle'n, anh fa tra swran'm bé dyanvue, nan tyen nga amun sa nun wié'n, ba so amun nun anannganman tranwle'n nun lo.</verse>
				<verse number="10">Swran ng'o di nanwle ninngé kanngan'm bé su'n, o di nanwle ninngé dandan'm bé su, sannge swran ng'o di'a nanwle ninngé kanngan'm bé su'n, o kwla di'a nanwle ninngé dandan'm bé su.</verse>
				<verse number="11">?I so'n ti, se amun di'a nanwle sika ng'o man nde swran'm bé di'a nanwle'n su'n, wan ye oh feh i liké kpa man amun ke an fa siéo?</verse>
				<verse number="12">?Ye se an di'a nanwle swran wié liké lie'n su'n, wan ye oh fah ng'o ti amun bobo amun lie'n man amuon?</verse>
				<verse number="13">Swran kun min kwla yô'a nnyon, san oh kpoh kun oh klôh kun, oh feh i wun mantan kun, ye oh yôh kun finfin. An kwla yô'a Nyanmien i swran, nan amun kunngba'n amuan yô sika'n i klôfue.</verse>
				<verse number="14">Pharisifue mun (*f4*) bo bé klô sika'n bé tii nde so'n, nan ba sri Jésus.</verse>
				<verse number="15">Ye o sé bé ke: Amun lie'n an ti swran bo an yô amun wun swran'm bé nyrun ke an ti swran kpa, sannge Nyanmien si amun awlen'n nun akunndan'n, afin liké nga swran'm bé klôé bé bui liké kpa'n, o ti kain Nyanmien nyrun.</verse>
				<verse number="16">Bé di Moïse mmla'n nin Nyanmien nuan idyofue'm bé nde'n su lélé fa dyu Jean ble su, i ble su ye bé bôô Nyanmien siéle'n i dyasin fe'n i kanle bôo. O man swran'n kwlaa bé mian bé nyin ke béh fah bé wun man Nyanmien nan o sié bé.</verse>
				<verse number="17">Nyanmien nin asie'n bé wiéle'n ti popo tra ke mmla'n i nun fluwa mma kaan kun tu to'n.</verse>
				<verse number="18">Swran kwlaa ng'o yre i yi'n, nan o dya ufle'n, wuun wa kunnde bla i yi bô, ye swran ng'o dya bla nga i wun yrelii'n, wuun wa kunnde swran yi.</verse>
				<verse number="19">Laa bian anyanbéunfue kun ô le, o kla agô nin tannin kpakpa, tyen kwlaa o di fe.</verse>
				<verse number="20">Bé fa yalefue kun kusu bo bé flee Lazare'n bo kannin tru gue i wunnen'n kwlaa su'n, bé wa siéé anyanbéunfue'n i anuan'n nun le.</verse>
				<verse number="21">O klô ke oh dih liké kanngan ng'o guagua anyanbéunfue'n i table'n bô'n, ye alua'm bé wa tafitafi i kannin'm bé nun.</verse>
				<verse number="22">Lé kun yalefue so'n wuli, ange'm bé wa fe oo Abraham wun lo. Anyanbéunfue'n kusu wa wuli nan ba siéé.</verse>
				<verse number="23">Ke o ô blolo lo b'oh wunh i nyrun kpa'n, o nian mmua lo, o wuun Abraham, ye Lazare kusu ô i wun le.</verse>
				<verse number="24">Ye o kpannion, o sé ke: Nannan Abraham, yatyi wun min aunnvue, sunman Lazare mon o fe i sama ti bô nzué nun wa kpen n taaman'n su, n su wun min nyrun dan kpa sin'n nun wa.</verse>
				<verse number="25">Ye Abraham sé i ke: ?N wa, o wla fi ke, ke a ô asie'n su lo'n a nyannin o ninngé kpakpa'n kwlaa? Lazare kusu wuun i nyrun.</verse>
				<verse number="26">Ye kusu sa ng'o ti sa so'n i nun kéklé'n, bé kpee kunman dan kpa é nin amun é afien, nan se swran nga i waan oh finh é wun wa ko amun wun lo'n, wa kwla oman, ye swran nga i waan oh finh amun wun lo ba é wun wa'n, wa kwla kpemen'n ti.</verse>
				<verse number="27">Ye anyanbéunfue'n sé ke: Nannan, se o ti so'n, nh sreh o, yatyi, sunman Lazare n si awlô lo,</verse>
				<verse number="28">n niaan nnun ô lo. Man o kô kan sa ng'o ô wa'n klé bé, nan bé kusu ba ba'a nyrennen nga nun wa wié.</verse>
				<verse number="29">Ye Abraham sé i ke: Moïse nin Nyanmien nuan idyofue'm bé nde'n wô lo, man bé fa su.</verse>
				<verse number="30">Ye o sé ke: Tyetye, Nannan Abraham, bé su faman, sannge se swran fin blolo wa o kô kan nde klé bé'n, béh fah.</verse>
				<verse number="31">Ye Abraham sé i ke: Se bé faman Moïse nin Nyanmien nuan idyofue'm bé nde'n, kannze man swran fin blolo wa bobo, bé su wu'en i wle.</verse>
			</chapter>
			<chapter number="17">
				<verse number="1">Ye Jésus séé i sonnzonfue'm bé ke: Liké ng'o man swran'm bé ti nun satyi'n, san béh yôh, sannge swran ng'o yô i so liké lie'n, i yakô!</verse>
				<verse number="2">Se bé fa yebue nin dan kun bé minnde i komin bé yii dyénvié'n nun'n o flunman tra ke o satyi ba kanngan nga'm bé nun kun ti nun'n.</verse>
				<verse number="3">I so'n ti, anh sasa amun wun. Se o niaan kun yô o sa'n, flee tu i fo, se o kpata wo'n, yatyi.</verse>
				<verse number="4">Ye se tyen ba kunngba'n nun o yô o sa kpe nsô'n, se i kpe nsô so'n o wa kpata wo'n, yatyi.</verse>
				<verse number="5">Lé kun bé bo é Min'n sunmaan bé'n bé sé i ke: Man é awlen, man é lafi o su kpa.</verse>
				<verse number="6">Ye é Min'n sé bé ke: Se an lafi n su bo kaan b'o dyu ke moutarde (*f9*) mma sa'n, se an sé waka ng'o ô ye'n ke, o tu i bô wa kô dyran dyénvié'n nun'n, oh koh.</verse>
				<verse number="7">?Amun nun ônin ye se o le i swran kun se o di fié ô, se o ta nnen ô, ke o fin blô lo dyu le tye'n, o sé i ke, o bla'a tran asé di likéo?</verse>
				<verse number="8">?Nanh nga b'o séé'n yele ke, o ton liké men, o katyi i trale'n nan o fa alie'n blee, man o di i lie ka, nan i kusu a di i lie'n?</verse>
				<verse number="9">?Oh yôh i swran so'n i mô nga b'o séé i ke o yô b'o yôli'n ti?</verse>
				<verse number="10">Amun kusu, ke an kô yô kwlaa nga bé sé amun ke an yô'n, amunh séh ke: É ti ke dyunman difue bo ya yô'a liké fi sa, nga bé séé é ke é yô'n, ye é yôo.</verse>
				<verse number="11">Ke Jésus koh Jérusalem'n, o siin Samarie nin Galilée bé afien.</verse>
				<verse number="12">Ke o dyuu klo kun su b'oh wluh klo'n nun'n, o nin kôkôwéfue blu bé yiali, bé dyran mmua lo,</verse>
				<verse number="13">bé kpan sé ke: Baba Jésus, si é aunnvue, yô é yé!</verse>
				<verse number="14">Ke Jésus wuun bé'n, o sé bé ke: Anh fa amun wun kô klé Nyanmien nyrun dyranfue mun. Ke béh koh'n, kpekuun bé wun a sa.</verse>
				<verse number="15">Ke bé nun kun wuun ke i wun a sa'n, o see i sin, ke oh bah'n o kpan manman Nyanmien.</verse>
				<verse number="16">O wa kôtô Jésus bô, o le i asé. Bian so'n ti Samariefue.</verse>
				<verse number="17">Ye Jésus sé ke: ?Bé swran blu'n bé ngba bé wun a saman? ?Ye bé ngwlan nga'm bé li?</verse>
				<verse number="18">?O yô se ye ya wu'an swran fi bo san nvlé wié nunfue nga kunngba ye o wa la Nyanmien aséo?</verse>
				<verse number="19">I sin o sé bian so'n ke: Dyaô, n su bo a lafi'n ti, a nyon o ti, ko.</verse>
				<verse number="20">Lé kun Pharisifue'm (*f4*) bé séé Jésus ke o klé bé ble nga Nyanmien wa sié swran mun'n, ye o sé bé ke: Nyanmien i swran'm bé siéle'n o ti'a liké bo bé wun ke i ye oh bah ye'n.</verse>
				<verse number="21">Bé su sé'a ke: Anh nian, o ô wa, annze, o ô lé sa, afin swran nga Nyanmien sié bé'n, bé ô amun nun wa.</verse>
				<verse number="22">Ye o sé i sonnzonfue'm bé ke: Tyen wié amun wla wa lô m bo n katyii Swran'n ke amunh wunh min tyen ba kunngba tye, sannge an su wu'an min.</verse>
				<verse number="23">Bé wa sé amun ke: N wô wa, n wô lé sa. Nanh an wanndi wo n kunndele.</verse>
				<verse number="24">Afin ke nyanmien'n kpa sin i bué kun lo b'o kpadya dyu i bué kun lo'n, tyen nga m bo n katyii Swran'n mh bah'n, ke o wa yô soo.</verse>
				<verse number="25">Sannge san nh dunh mmua wun nyrennen dan kpa, ye adyulisufue nga'm bé su so'a min nun.</verse>
				<verse number="26">Ke m bo n katyii Swran'n m ma ba'n, sa nga swran'm bé yôé Noé ble su'n, sa kunngba'n ye béh yôoh.</verse>
				<verse number="27">Bé di liké, bé non nzan, bé dya bla nin bian, bé fa bé mma mun man bian, lélé fa dyu tyen nga Noé wluu mméli'n nun'n, nzué dan'n toli, nan wa nunnun bé kwlaa.</verse>
				<verse number="28">I kunngba'n, o wa yô ke Lot ble su'n sa, bo swran'm bé di liké, bé non nzan, bé tô ninngé, bé yô bé ninngé ate, bé di fié, bé kplan sua.</verse>
				<verse number="29">Sannge tyen nga Lot fin Sodome lo fité'n, sin nin soufre (*f26*) bé fin nyanmien su lo gua ke nzué sa, nan wa nunnun bé kwlaa.</verse>
				<verse number="30">Ke m bo n katyii Swran'n min wun nglô yile tyen'n nun o wa yô soo.</verse>
				<verse number="31">Tyen so'n swran ng'o ô i sua ti gbagblagba'n su bo i ninngé'm bé ô sua lo'n, ke o dyra'n nan mon o kô fa bé, ye swran ng'o ô fié su'n, nan men i kusu se i sin.</verse>
				<verse number="32">Anh bu Lot yi'n i lie'n i akunndan nian.</verse>
				<verse number="33">Swran nga i waan oh seseh i nguan'n, oh kpeh i nguan'n sin, sannge swran ng'o kpe i nguan'n sin'n, oh nyenh ékun.</verse>
				<verse number="34">Anh nian, ke tyen so'n dyu'n, se swran nnyon bé la be kun su kongue'n, béh fah kun, béh yatyih kun le.</verse>
				<verse number="35">Ye bla nnyon bo bé su si liké silie kun nun'n, béh fah kun, béh yatyih kun le.</verse>
				<verse number="36">[Yasua nnyon bo bé ô fié kun su'n, béh fah kun, béh yatyih kun le.]</verse>
				<verse number="37">Ye i sonnzonfue'm bé use i ke: ?Nannan, nin fan ye sa so'm béh yôoh? Ye o sé bé ke: Lika nga liké fuen ô le'n, le ye apetekuasi'm bé yiaa.</verse>
			</chapter>
			<chapter number="18">
				<verse number="1">Jésus bu nyanndra kun kléé bé ke bé nin Nyanmien bé kôkô yale titi, nanh man bé yatyi.</verse>
				<verse number="2">O sé ke: Dyole difue kun ô klo kun su, o srô'a Nyanmien, o bu'a swran fi swran.</verse>
				<verse number="3">Bla kun kusu bo i wun wuli'n, o ô klo so'n su, o ko dyole difue so'n i sin tititi, o sé i ke o dyren i sin o di nde b'o ô o nin i kpofue'n bé afien'n.</verse>
				<verse number="4">O tye kpa o kpli'an su, sannge lé kun lie'n, o buu i akunndan o sé ke: Kannze n srô'a Nyanmien, m bu'a swran swran'n,</verse>
				<verse number="5">sannge yale bo bla so'n klé min'n ti, m ma dyren i sin di i dyole so'n, se man yô'e so'n, o su yatyi'a n yale kléle'n.</verse>
				<verse number="6">Ye é Min'n sé bé ékun ke: Anh nian nde nga dyole difue b'o ti'a kpa'n o kannion.</verse>
				<verse number="7">?Ye bé nga Nyanmien kpaa bé bo bé sun flee kongue nin wia nun'n, o su dyra'an bé sin di'a bé nde'n? ?Oh sisih i bô nan wa di bé dyole'n?</verse>
				<verse number="8">Tyetye, oh dyranh bé sin di bé dyole so'n ndende kpa. ?Sannge ke m bo n katyii Swran'n m ba'n, nh wunh swran bo bé lafi n su asie'n su wa?</verse>
				<verse number="9">O bu nyanndra nga ékun kléé bé bo bé bu bé wun swran kpa, bo bé yô swran wié'm bé finfin'n.</verse>
				<verse number="10">O sé ke, swran nnyon bé oo Nyanmien sua dan'n nun ke bé kô kôkô yale klé Nyanmien, kun ti Pharisifue (*f4*), ye kun ti guabô sika défue.</verse>
				<verse number="11">Pharisifue'n dyran nglô o kan ke i bobo ti'n klé Nyanmien, o sé ke: Nyanmien Kpli, kwla ô, afin n lie'n, n ti'a ke swran nga'm bé sa, bo bé dé swran liké wué kéklé su, bé di'a nanwle, bé kunnde bla bé yi bô nin bian bé wun bô'n bé lie'n sa, ye n ti'a ke guabô sika défue ng'o dyin ye'n sa.</verse>
				<verse number="12">Lé motyue kwlaa n tyi nglemun kpe nnyon, ye liké kwlaa nga n nyen'n, n yi i blusu. (*f16*)</verse>
				<verse number="13">Guabô sika défue'n dyran mmua lo, wa kwla me'en i ti su bobo, sannge o fe i sa'n fin i wué nun, o sé ke: Éé Nyanmien, yatyi, n ti sa te yôfue, si min aunnvue.</verse>
				<verse number="14">Nanwle, ke guabô sika défue so'n koh i awlô'n, Nyanmien nin i bé afien a se, sannge o nin kun'n bé afien a seman. Afin swran kwlaa ng'o yô i wun dandan'n, Nyanmien gueh i nyin asé, sannge swran ng'o tu'e i wun'n, Nyanmien man oh nyanh nyrun.</verse>
				<verse number="15">Swran wié'm bé fa ba nonman mun bleli Jésus ke o kan bé. Ke i sonnzonfue'm bé wuun i so'n, bé idyoo bé.</verse>
				<verse number="16">Sannge Jésus fle ba kanngan mun ke bé ble i wun le, ye o sé ke: Anh yatyi ba kanngan'm bé nun man bé bla n sin, nanh an fuan bé, afin bé bo bé yô bé wun ke ba kanngan nga mun sa'n, bé ye Nyanmien sié béo.</verse>
				<verse number="17">Nanwle, swran ng'o yô'e i wun ke bakan sa, o fe'e i wun ma'an Nyanmien ke o siéé'n, o su yô'a men nga Nyanmien sié'n i nunfue mlonmlon.</verse>
				<verse number="18">Juif'm bé kpen kun wa usa Jésus ke: ?Ndya, o bo a ti swran kpa'n, nzu ye n yô nan man nyan anannganman nguan nion?</verse>
				<verse number="19">Ye Jésus use i ke: ?Nzu ti ye a sé n ke n ti swran kpa nion? Swran fi ti'a kpa, san Nyanmien kunngba tye.</verse>
				<verse number="20">A si mmla nga bé klee ke: «Nanh kunnde bla o yi bô, nanh kun swran, nanh wua, nanh ton swran suen, bu o si nin o nin bé swran'n.»</verse>
				<verse number="21">Ye o sé ke: Ke o fin m ba kaan nun'n, n fe i kwlaa so'n su.</verse>
				<verse number="22">Ke Jésus tii i nde so'n, o sé i ke: O te ka o liké kun yôle, yô o bô ninngé'n kwlaa ate, fe i sika'n man yalefue mun, ye a wa nyan ninngé kpakpa nyanmien su lo. Ke a kô yô i so'n, bla'a su n su.</verse>
				<verse number="23">Ke o tii nde so'n, o yôô i ya kpa, afin o ti anyanbéunfue dan.</verse>
				<verse number="24">Ke Jésus wuun ke i wla'n wa bô'n, o sé ke: Anh nian ke bé nga bé ti anyanbéunfue'n, ke bé fa bé wun man Nyanmien nan o sié bé'n, o ti kékléo!</verse>
				<verse number="25">Ke chameau kun sin dolua bue nun'n, o ti popo tra ke anyanbéunfue kun fe i wun man Nyanmien nan o siéé'n.</verse>
				<verse number="26">Bé nga bé tii nde so'n, bé sé ke: ?Se o ti so'n, wuun wan ye o kwla fité nuon?</verse>
				<verse number="27">Ye Jésus sé ke: Liké nga swran kwle'e i yô'n, Nyanmien kwle i yô.</verse>
				<verse number="28">Ye Pierre sé ke: Nian, ya yatyi é ninngé mun ya su o su.</verse>
				<verse number="29">Ye Jésus sé bé ke: Nanwle, swran kwlaa ng'o yatyi se i awlô ô, i yi ô, i niaan mun ô, i si ô, i nin ô, i wa ô, ke Nyanmien siéé'n,</verse>
				<verse number="30">oh nyanh bé wunsu kpe ya ke é sé ye'n, ye ble ng'o ba lo'n, oh nyanh anannganman nguan.</verse>
				<verse number="31">Jésus flee i sonnzonfue blu-nin-nnyon'n bé aamien, o sé bé ke: Anh nian, é su ko Jérusalem, ye m bo n katyii Swran'n min wun nde kwlaa nga Nyanmien nuan idyofue'm bé kleli'n, o wa kpen su.</verse>
				<verse number="32">Béh fah min man bé bo bé ti'a Juif'n, béh yôh n finfin, béh yôh n tete, béh guah min wun ngosre.</verse>
				<verse number="33">Béh bôh min, ye béh kunh min, sannge i lé nsan su nh tyenh.</verse>
				<verse number="34">Sannge ba wu'an nde so'n b'o kannin'n wié fi wle, o ti'a wéiin bé nyrun, o man bé si'e i bô.</verse>
				<verse number="35">Ke Jésus dyuu Jéricho tiwa le'n, anyansifue kun ti atin nuan lo o sresre liké.</verse>
				<verse number="36">Ke o tii swran'm bo bé sin'n bé ngan'n, o use ke: ?Nzu saa?</verse>
				<verse number="37">Ye bé sé i ke: Jésus b'o fin Nazareth'n ye o su sion.</verse>
				<verse number="38">O kpan sé ke: Jésus, David Anunman, si min aunnvue, yô n yé!</verse>
				<verse number="39">Bé nga bé dun mmua'n, bé kpen i su ke o muen i nuan, sannge o kpan kéklé kpa tra laa lie'n, o sé ke: David Anunman, si min aunnvue, yô n yé!</verse>
				<verse number="40">Jésus dyrannin, o sé bé ke: Anh fe ble min. Ke o tôé le'n, o use i ke: ?Nzu ye o waan n yô man o?</verse>
				<verse number="41">Ye i waan: Nannan, n waan, a tiké min nyin!</verse>
				<verse number="42">Jésus sé i ke: Nian! W'a wun asé, n su bo a lafi'n ti, a nyon o ti.</verse>
				<verse number="43">Bé dya ôsu kunngba'n nun, kpekuun wa wun asé, o la Nyanmien asé, o su Jésus su. Ke swran'n kwlaa bé wuun sa so'n bé manmaan Nyanmien.</verse>
			</chapter>
			<chapter number="19">
				<verse number="1">Ke Jésus dyuu Jéricho b'oh kpatyih klo'n nun ko'n,</verse>
				<verse number="2">bian anyanbéunfue kun bo bé flee Zachée b'o ti guabô sika défue'm bé kpenngben'n,</verse>
				<verse number="3">o klô ke o si Jésus, sannge swran'm bé ti o kwla wunmen, yele ke o ti swran tika.</verse>
				<verse number="4">O wanndi kô fuu waka bo bé flee sycomore'n su nan se o sion oh wuinh, afin le ye oh sionh.</verse>
				<verse number="5">Ke Jésus dyuu waka so'n bô le'n, o men i nyin su nieen lo, o sé i ke: Zachée, dyra ndende, o lika lo ye nh sikéh ndeo.</verse>
				<verse number="6">I wun bliblii, o dyrali ndende kpa, nan wa fe i a kô sikéé.</verse>
				<verse number="7">Ke swran'm bé wunnin i so'n, bé kwlaa bé ken i nde, bé sé ke: Wa kô siké bian sa tete yôfue'n.</verse>
				<verse number="8">Sannge Zachée dyaô dyraan é Min'n i nyrun le, o sé i ke: Nannan, nian, nh fah min ninngé'n i bué man yalefue mun, ye swran nga n dii i ndrunmun'n, nh yih i wunsu kpe nnan men.</verse>
				<verse number="9">Ye Jésus sé i ke: Ndeken, awlô nga nunfue'm ba nyan bé ti, yele ke bian nga kusu ti Abraham i anunman,</verse>
				<verse number="10">afin m bo n katyii Swran'n m baa bé bo bé mlinnin'n bé kunndele o nin bé déle.</verse>
				<verse number="11">Ke béh tiéh i nde so'n, o buu bé nyanndra kun, yele ke bé su wa dyu Jérusalem, ye bé bu i ke o tye kaan Nyanmien wa yi i famien'n nglô.</verse>
				<verse number="12">O sé ke: Wléngbi kun waan oh koh nvlé wié nun mmua kpa nan bé fe sié famien, nan wa ba.</verse>
				<verse number="13">Ke o wa ko'n, o fle i swran'm bé nun blu, o maan bé min (*f27*) blu, o sé bé ke: Anh fa kô katyikatyi amun sa lélé man n tô su.</verse>
				<verse number="14">Sannge i nvléfue'm bé kpoe, ye bé yi swran wié mun su i su ke bé kô sé ke, bé klô'a ke i ye o sié béo.</verse>
				<verse number="15">Ke bé siéé famien b'o bali'n, o man bé flee i swran b'o maan bé sika'n, nan o wun swran kun i aata ng'o dili'n, o nin ng'o nyeen i su'n.</verse>
				<verse number="16">Kun bali, o sé ke: Baba, mine kun bo a maan min'n, n fa katyikatyi n sa wa dyu blu.</verse>
				<verse number="17">Ye o sé i ke: O ti kpa, a ti swran kpa, liké kaan nga m maan wo bo a yôli i kpa'n ti, mh manh o klo blu nan a sié bé.</verse>
				<verse number="18">Kun ékun bali, o sé ke: Baba, mine kun bo a maan min'n n fa katyikatyi n sa wa dyu nnun.</verse>
				<verse number="19">Ye o sé i ke: O kusu sié klo nnun.</verse>
				<verse number="20">Kun ékun kusu bali o sé ke: Baba, nian o mine'n ye, dé, sre kuun min o wun ti n tyityi i wun siéli,</verse>
				<verse number="21">yele ke a ti swran bo i liké yôle yô ya, a fa liké ng'o ti'o o lie'n, ye lika nga a guaman awié le'n, a kpe awié le.</verse>
				<verse number="22">Ye o sé i ke: A ti swran te, o nde'n b'o fin o nuan fité'n o bu o fo, a si ke n ti swran bo i liké yôle yô ya, n fa liké ng'o ti'a n lie'n, ye n kpe awié nga nanh min ye n guali'n.</verse>
				<verse number="23">?B'o li a si so'n, nzu ti ye a fa'a n sika'n a kô ma'an sika siéfue wiéo? Se a yôli i so'n, wuun ke m bali bo n kô fa'n, nh nyanh su nvasue.</verse>
				<verse number="24">Ye o sé bé nga bé ô le'n bé ke: Anh dé mine kun ng'o ô i sa nun'n, anh fa man swran ng'o le blu'n.</verse>
				<verse number="25">Ye bé sé i ke: Baba, o le mine blu.</verse>
				<verse number="26">Ye o sé bé ke: Swran ng'o le liké'n ye béh menh i wiéo, sannge swran ng'o le'a liké'n, kaan ng'o ô i sa nun'n, béh déh.</verse>
				<verse number="27">Sien'n, bé nga bé kpo min bo bé klô'a ke n sié bé'n, anh fa bé bla'a kun bé min nyrun wa.</verse>
				<verse number="28">Ke Jésus nuan toli'n, o dun mmua bé nyrun oo Jérusalem.</verse>
				<verse number="29">Ke Jésus wa dyu Bethphagé nin Béthanie, ôka bo bé fle i Olive Ôka'n i wun le'n, o sunmeen i sonnzonfue'm bé nun nnyon o sé bé ke:</verse>
				<verse number="30">Anh wo klo'n bo ô amun nyrun le'n su. Ke an dyu lo tye'n, amunh wunh aflunmun gbanflen kun, swran fi nian fu'a su lé, o minnda le, anh nyanndyii bla.</verse>
				<verse number="31">Se swran wié usa amun ke: ?Nzu ti ye an nyanndyii'n? anh sé i ke: É Min'n i sa mien i wun, i waan é fa ble.</verse>
				<verse number="32">Bé nga Jésus sunmaan bé'n, bé oli, bé wun liké ng'o kléé bé'n.</verse>
				<verse number="33">Ke béh nyanndyih aflunmun'n, ifue'm bé usa bé ke: ?Nzu ti ye an nyanndyi io?</verse>
				<verse number="34">Ye bé sé bé ke: É Min'n i sa mien i wun, i waan é fa ble.</verse>
				<verse number="35">Bé fa bleli Jésus, bé fa bé tannin mun sese su, ye bé man Jésus fuu suo.</verse>
				<verse number="36">Ke oh koh'n swran'm bé sese bé tannin mun i nyrun atin'n nun.</verse>
				<verse number="37">Ke o wa dyu Jérusalem b'o dyuu Olive Ôka i ndrôlie'n nun tye'n, i sonnzonfue kaka kpa bé wun blibli bé, bé kpan manman Nyanmien sa kéklééklé kwlaa ng'o yôli bo bé wunniin'n ti.</verse>
				<verse number="38">Bé sé ke: «Famien ng'o ba é Min Nyanmien dunman nun'n, mon o nyan nguan!» Aladyé ô Nyanmien lika lo. Man Nyanmien manmanle'n te nyanmien su lo!</verse>
				<verse number="39">Ye Pharisifue (*f4*) wié bo bé ô swran'm bé nun le'n, bé sé Jésus ke: Ndya, sé o sonnzonfue mun man bé muan bé nuan.</verse>
				<verse number="40">Ye o sé bé ke: Se bé muan bé nuan'n, yebue'm béh kpanh.</verse>
				<verse number="41">Ke bé wa dyu klo lo bo Jésus wuun klo'n, o sunnin,</verse>
				<verse number="42">o sé ke: Se o ti ke nde an si liké nga bé man amun aladyé'n! Sannge dyule nga wa dyu ye'n, an su wu'en i wle kun.</verse>
				<verse number="43">Tyen wié amun kpofue'm béh bôh sin yia amun, béh kpeh kunman fia nun, béh mianh amun,</verse>
				<verse number="44">béh bubuh klo'n, béh kunh klo'n su swran mun, bé su yatyi'a tale fi le, yele ke, ke Nyanmien wa niaan amun ôsu'n, amuan wu'en i wle.</verse>
				<verse number="45">Ke o wluu Nyanmien sua dan'n nun'n, ye o too aata difue'm bé fuanle suo,</verse>
				<verse number="46">o sé bé ke: Bé klelii ke: «N sua'n oh yôh swran nin Nyanmien bé yale kôkôwle sua,» sannge amuan fa katyi awiéfue'm bé fiawle.</verse>
				<verse number="47">Tyen kwlaa o klé bé liké Nyanmien sua dan'n nun, sannge Nyanmien nyrun dyranfue dandan nin mmla kléfue nin men kpenngben mun bé kunnde i kunwle.</verse>
				<verse number="48">Sannge bé si'a ke bé yô nan ba nyen io, afin swran'n kwlaa bé su ô i nuan'n bô.</verse>
			</chapter>
			<chapter number="20">
				<verse number="1">Lé kun ke Jésus kléh swran'm bé liké Nyanmien sua dan'n nun, b'oh bôh dyasin fe'n klé bé'n, Nyanmien nyrun dyranfue dandan nin mmla kléfue, nin kpenngben mun bé wa usee i ke:</verse>
				<verse number="2">?Wan dunman nun ye a yô sa nga muon? ?Ye wan ye o tuu o ke a yôo? Klé é swran so'n.</verse>
				<verse number="3">Ye o sé bé ke: N kusu m ma usa amun sa kun, ?Jean i baptême b'o yôli'n, Nyanmien ye o meen i atin, annze swran ye o meen i atin ye o yôo? Anh klé min swran so'n.</verse>
				<verse number="4"></verse>
				<verse number="5">Bé bu i akunndan bé sé ke: Se é sé ke Nyanmien ye o meen i atin'n, oh usah é ke: ?Ye nzu ti ye amuan lafi'e i suo?</verse>
				<verse number="6">Se kusu é sé ke, swran ye o meen i atin'n, swran'm béh finh é yebue, afin bé kwlaa bé lafi su kpa ke Jean ti Nyanmien nuan idyofue.</verse>
				<verse number="7">Ye bé sé i ke bé si'a swran ng'o meen i atin so'n.</verse>
				<verse number="8">Ye Jésus sé bé ke: N kusu n su klé'a amun swran ng'o maan min atin bo n yô sa so'n.</verse>
				<verse number="9">I sin o buu nyanndra kun klé swran mun, o sé ke: Bain kun dii raisin (*f12*) fié, o kunnde swran o fa fié'n wla bé sa nun, nan wa o nvlé wié nun, o kô tyee lo louun kpa.</verse>
				<verse number="10">Ke o dyuu raisin i tile'n, o sunmen i swran kun fié sunianfue'm bé sin, ke o kô fe i lie blee. Fié sunianfue'm bé bôlii, bé keen i bô, nan wa tôtô i sa a se i sin.</verse>
				<verse number="11">O sunmen i swran kun ékun, bé bôlii, bé yô i te kpa, bé ken i bô, nan wa tôtô i sa a se i sin ékun.</verse>
				<verse number="12">Bé nsan su lie'n b'o sunmenniin'n, bé bôô i fe, nan ba fuen.</verse>
				<verse number="13">Fié ifue'n sé ke: ?N yô i se? M ma sunman n wa yasua'n b'o ti min awlen su ba'n, wiénuon i lie'n béh buih swran.</verse>
				<verse number="14">Sannge ke fié sunianfue'm bé wunniin'n, bé tyityili, bé sé ke: I adya difue'n ye, man é kuin, nan é fe i ninngé mun.</verse>
				<verse number="15">Ye bé tre fa oo fié'n sin lo nan ba kuin. ?An bu i ke fié ifue'n o wa yô swran so'm bé se?</verse>
				<verse number="16">Oh bah, o wa kun fié sunianfue so mun, ye oh fah fié'n man swran ufle mun. Ke bé tii nde so'n, bé sé ke: Nanh mon o yô so!</verse>
				<verse number="17">Sannge Jésus nian bé, o sé ke: ?Nde nga bé klelii ke: «Yebue nga sua kplanfue'm bé yii blô'n, I ye wa yatyi yebue kpa b'o tra sua'n i tyondyo'n i asé'n,» i bô klé se?</verse>
				<verse number="18">Swran kwlaa ng'o to yebue so'n su'n, oh titih nun tritri, ye swran nga yebue so'n to i su'n, oh kpotoeh.</verse>
				<verse number="19">Ke Nyanmien nyrun dyranfue dandan nin mmla kléfue'm bé wuun ke bé ti ye o buu nyanndra so'n, bé waan béh treh le, sannge sre kun bé swran'm bé wun.</verse>
				<verse number="20">O man bé sese, bé sunmaan swran ke bé kô kple nian, bé yô bé wun ke swran nanwlefue sa, nan bé fe man kpenngben'n.</verse>
				<verse number="21">Swran so'm bé wa séé Jésus ke: Ndya, é si ke nde nga a kan'n nin liké nga a lé'n o ti nanwle, a nia'an swran nyrun a kpa'a swran nun, sannge a klé swran mun Nyanmien atin'n wéiin.</verse>
				<verse number="22">?É su l'impôt man César, annze nanh man é su men?</verse>
				<verse number="23">Sannge Jésus wun bé gble'n, ye o sé bé ke:</verse>
				<verse number="24">Anh fa denier (*f10*) kun bla n nian, ye bé fa ble io. O usa bé ke: ?Wan ye ng'o ô su ye'n? ?Ye wan sunuan yele ng'o kle su le'n? Ye bé waan: César lieo.</verse>
				<verse number="25">Ye o sé bé ke: Se o ti so'n, anh fa ng'o ti César lie'n men, ye ng'o ti Nyanmien lie'n anh fa men.</verse>
				<verse number="26">Ba kwla nya'an nde fi bo bé dyran su tre nzra nun leo, sannge ke nde ng'o kan kléé bé'n bôô bé nuan'n, bé gua bliin.</verse>
				<verse number="27">Sadducéfue'm bo bé waan se swran wuo o tyenman'n, bé nun wié baa Jésus wun le, bé sé i ke:</verse>
				<verse number="28">Ndya, nian nde bo Moïse kle maan yéo, i waan: «Yasua kun b'o nin i yi ba wu'a ba'n, se o wu'n, man i niaan'n dye i angbôti'n, o nin i bé wu ba, nan i niaan'n i ôsu'n wa nunnunman.»</verse>
				<verse number="29">Laa yasua nsô bé ô le bé ti niaan. Bé nyrun kpen'n dyaa bla, o nin i ba wu'a ba, o wuli.</verse>
				<verse number="30">Bé nnyon su'n</verse>
				<verse number="31">nin bé nsan su'n, bé dyali angbôti'n, bé wuli, i sin nga dye o wu, nga dye o wu, lélé fa dyu bé nsô'n su, sannge o nin bé wié fi ba wu'a ba.</verse>
				<verse number="32">I sin bla'n kusu wa wuli.</verse>
				<verse number="33">?Ke swran'm béh tyenh'n, bla so'n oh yôh bé nun ônin lie, afin bé ngba bé dyelii?</verse>
				<verse number="34">Ye Jésus sé bé ke: Adyulisufue nga'm bé dya bla nin bian,</verse>
				<verse number="35">sannge bé nga bé bu bé ke bé nin tyenle nin men ufle ng'o ba lo'n i nun tranle fata'n, bé su dya'a bla nin bian.</verse>
				<verse number="36">Ye bé su wu'a kun, yele ke béh katyih ke ange'm bé sa, tyenle bo Nyanmien tyen bé'n ti, béh yôh i mma mun.</verse>
				<verse number="37">Ke Moïse dyin waka kpuye'n i wun le b'o fle é Min Nyanmien'n ke, «Abraham Nyanmien, Isaac Nyanmien, Jacob Nyanmien'n,» i bobo kan kléé é ke swran'm béh tyenh.</verse>
				<verse number="38">Afin Nyanmien ti'a bé nga bé wuli'n bé Nyanmien, sannge o ti bé nga bé ô le'n bé lie, yele ke Nyanmien nyrun swran fi wuman.</verse>
				<verse number="39">Mmla kléfue'm bé wié sé i ke: Ndya, a di nanwle.</verse>
				<verse number="40">O man ba kwla tra'a bé awlen ba use'e sa fi kun.</verse>
				<verse number="41">Ye Jésus usa bé ke: ?O yô se ye bé sé ke, Christ ti David i Anunmaan?</verse>
				<verse number="42">David bobo keen Psaume fluwa'n nun ke: «É Min Nyanmien'n séli min Min lie'n ke: Tran asé n fama su,</verse>
				<verse number="43">Lélé m man ah tioh o kpofue'm bé su.»</verse>
				<verse number="44">O man David bobo flee Nannan. ?O yô se ye man o kô yô i anunmaan?</verse>
				<verse number="45">Ke swran'n kwlaa bé su ô i nde'n su'n, o sé i sonnzonfue'm bé ke:</verse>
				<verse number="46">Anh sasa amun wun mmla kléfue'm bé lika, bé klô trale tennden wla wlan sinle, bé klô ke bé yô bé liké nzra nun, bé klô Nyanmien sua nun bia kpakpa su tranle, ye ke bé di liké nzra nun'n, bé klô swran dandan'm bé tranwle'n nun tranle.</verse>
				<verse number="47">Bé dé angbôti mmla'm bé awlô'n, ye bé kan nde tennden klé Nyanmien lélélé ke swran'm bé bu bé swran kpa. Bé fo tule lie'n o wa yô te kpa.</verse>
			</chapter>
			<chapter number="21">
				<verse number="1">Ye Jésus men i nyin su o wuun anyanbéunfue'm bo bé su yi bé sika nga bé fa man Nyanmien'n gue sika guawle'n nun.</verse>
				<verse number="2">O wun angbôti bla yalefue kun kusu b'o fa dyete mma kanngan nnyon guaa nun.</verse>
				<verse number="3">Ye o sé ke: Nanwle, angbôti bla yalefue nga i sika lie'n b'o yili'n, o tra bé kwlaa bé lie'n,</verse>
				<verse number="4">afin bé nga'm bé lie nga bé yi guaa sika guawle'n nun'n, o bu'a bé kple, sannge bla nga lie'n o yi i yale lie kan'n, i kwlaa ng'o le b'o fa di liké'n, ye o fa mannion.</verse>
				<verse number="5">Ke swran wié'm béh kanh yebue nglaan nin ninngé bo swran'm bé fa maan Nyanmien bo bé fa yôô Nyanmien sua dan'n i klaan'n i nde'n, Jésus sé ke:</verse>
				<verse number="6">Tyen wié liké nga an wun bé ye'n, yebue fi su ke'e i wiéngu yebue su b'o su kan guamaan.</verse>
				<verse number="7">Bé use i ke: ?Ndya, ble ônin ye sa so'm béh yôoh? ?Ye liké ônin ye o klé ke sa so'm bé su wa yôo?</verse>
				<verse number="8">Ye o sé bé ke: Anh sasa amun wun, nanh man bé laka amun, afin swran kpanngban bé wa fa n dunman'n béh séh ke bé ye bé ti Christ nion, ye béh séh ke, ble'n wa mantan. Nanh an fa su.</verse>
				<verse number="9">Ke amunh tih ale nin kpenngben'm bé wun dyaôle nde'n, nanh sre kun amun, afin kannze o yô se… san sa so'm béh yôh, sannge men'n su ka'a le wiéman.</verse>
				<verse number="10">Ye o sé bé ékun ke: «Nvlé kun wa dyaô nvlé kun wun, ye famien kun wa dyaô i wiéngu famien kun wun.»</verse>
				<verse number="11">Asie'n wa kédyé dan kpa, ye lika wié'm bé nun tukpatye tete'n o wa son, awé wa kpen. Bé wa wun liké srôesrôé nin abônuan sa dandan nyanmien su lo.</verse>
				<verse number="12">Sannge béh dunh mmua tra amun klé amun yale, béh fah amun ko Nyanmien sua'm bé nun, béh wlah amun bisua, béh fah amun ko famien nin kpenngben'm bé dyasu min ti, i sin nan sa so'm ba yô.</verse>
				<verse number="13">Ke béh yôh amun so'n, o man amunh kwlah kan min nde'n klé bé.</verse>
				<verse number="14">I so'n ti, anh fa sié amun klun kpa, nanh an dun mmua bu nde nga amunh kanh nan amuan nyan amun ti'n i akunndan.</verse>
				<verse number="15">Afin m bobo ye nh fah nde nga amunh kanh'n wla amun nuaan, ye nh kléh amun ngwlele, o man amun kpofue'm bé su kwla kpalôman amun nuan, ye bé su si'a amun akplôwa.</verse>
				<verse number="16">Amun si nin amun nin, nin amun niaan nin amun tranfue nin amun dyanvue mun bobo bé ye béh fah amun man swran muon, ye béh kunh amun nun wié.</verse>
				<verse number="17">Min ti swran'n kwlaa béh kpoh amun.</verse>
				<verse number="18">Sannge amun ti ndre kun sa su mlinman.</verse>
				<verse number="19">Se an tra amun awlen'n, amunh nyanh amun ti.</verse>
				<verse number="20">Ke amunh wunh ke sôndya'm ba sin a yia Jérusalem'n, an si ke i satyile a dyu.</verse>
				<verse number="21">Man bé nga bé ô Judée men'n nun'n, bé wanndi o ôka'n su lo, ye bé nga bé ô Jérusalem klo'n su le'n, man bé dyaô le, nanh man bé nga bé ô blô'n bé sa bé sin klo le.</verse>
				<verse number="22">Ke o yô nan nde kwlaa nga bé kleli'n wa kpen su'n, ble so'n nun Nyanmien wa tu swran'm bé fo dan kpa.</verse>
				<verse number="23">Ble so'n nun wunnzefue nin bla ta'm bé yakô! Afin nyrennen'n oh yôh dan men nga nun, ye Nyanmien fah ya swran nga'm bé wun.</verse>
				<verse number="24">Béh fah kaka kun bé, béh trah bé lômuen ko nvlé'n kwlaa nun, bé bo bé ti'a Juif'n, béh satyih Jérusalem, lélé san bé ble lie'n i nuan dyuh.</verse>
				<verse number="25">Bé wa wun liké wié wia'n nin anglô'n, nin nzraama'm bé su, awlabôe'n yôh dan nvlé'm bé nun, dyénvié'n i bôle b'oh bôh b'oh teh'n ti, o man swran'm bé su si'a sa nga béh fah yô bé wuon.</verse>
				<verse number="26">Sa srôésrôé ng'o wa dyu asie'n su'n ti, swran'm bé wawe'n toh blô, afin bé wa kédyé nyanmien su lo ninngé ngblingbli'm bé nun.</verse>
				<verse number="27">Ye béh wunh «m bo n katyii Swran'n ke n wô nyanmien blé'n su n su ba,» mh bah yasua su, min nyrun nyannyan ke senze'n sa, o yô srô.</verse>
				<verse number="28">Ke amunh wunh ke sa so'm bé su yô'n, anh dyaô dyran, anh man amun ti su, ke oh yôh so'n, wuun an su wa nyan amun ti.</verse>
				<verse number="29">Ye o bu nyanndra kun klé bé o sé ke: Anh nian blofue aloma'n nin waka nga mun.</verse>
				<verse number="30">Ke amunh wunh ke bé su fefe'n, amun bobo an si ke munngun'n su mantan.</verse>
				<verse number="31">I kunngba nion, amun kusu ke amunh wunh ke sa so'm bé su yô'n, an si ke Nyanmien siéle ble'n wa mantan.</verse>
				<verse number="32">Nanwle, swran nga bé ô le'n, bé su wiéman nan sa so'm ba yô.</verse>
				<verse number="33">Nyanmien nin asie'n béh sinh, sannge min nde'n i ble'n su si'an lé.</verse>
				<verse number="34">Anh sasa amun wun, nanh an yô alie safue nin nzan bôefue, nanh an kôkô ninngé'm bé ti, se an yô so'n, o tyeman nan tyen so'n wa fu amun nun.</verse>
				<verse number="35">Afin tyen so'n o wa fu swran'n kwlaa bo bé ô men wunmuan'n nun'n bé nun ke aya sa.</verse>
				<verse number="36">I so'n ti, anh tran minndee tyen kwlaa, anh sre Nyanmien man an kwla fité sa kwlaa b'o wa ba men'n nun'n i nun, nan amuan kwla dyran m bo n katyii Swran'n min nyrun.</verse>
				<verse number="37">Ble so'n nun Jésus klé liké Nyanmien sua dan'n nun wia nun, ye kongue o ko Olive Ôka'n su lo.</verse>
				<verse number="38">Ke alie kô tyen'n, nglemun swran'n kwlaa bé nin i yia Nyanmien sua dan'n nun bé wa tié i nde'n.</verse>
			</chapter>
			<chapter number="22">
				<verse number="1">Ke kpaun bo bé gua'a nun ayré'n (*f19*) i tyen bo bé flee Pâque'n (*f17*) o wa dyu'n,</verse>
				<verse number="2">Nyanmien nyrun dyranfue dandan nin mmla kléfue mun bé kunnde sa wafa nga bé yô nan ba nyan Jésus aamien ba kuin'n, yele ke sre kun bé swran'm bé wun.</verse>
				<verse number="3">Ke oh yôh so'n, wuun Satan (*f6*) wa fa Judas Iscariot b'o ti Jésus sonnzonfue blu-nin-nnyon'n bé nun kun'n mlonmlon.</verse>
				<verse number="4">O kô wuun Nyanmien nyrun dyranfue dandan nin sôndya ngbenngben'm bé wun, nan wa klé bé liké ng'o yô nan wa fa Jésus a man bé'n.</verse>
				<verse number="5">O dyoo bé klun, ye bé sé ke béh menh i sika.</verse>
				<verse number="6">O kpliin su, ye o kunnde tyen ng'o ti kpa b'oh feh man bé b'o su yô'a nzra nun'n.</verse>
				<verse number="7">Ke kpaun bo bé gua'a nun ayré'n (*f19*) i tyen bo i nun ye bé kun Pâque bua'n o dyuli'n,</verse>
				<verse number="8">Jésus sunmaan Pierre nin Jean, o sé bé ke: Anh kô ton Pâque alie'n, man é kô di. Bé use i ke: ?Nin ye a klô ke é kô ton io?</verse>
				<verse number="9">Bé use i ke: ?Nin ye a klô ke é kô ton io?</verse>
				<verse number="10">Ye o sé bé ke: Ke amunh kpenh klo lo tye'n, amun nin yasua kun yiah, nzué dyin i ti su, anh su i su anh wlu awlô ng'o wlu nun'n nun wié.</verse>
				<verse number="11">Anh sé awlôfue'n ke, Ndya waan é bla nan a klé é wo aôfue sua'n man o nin i sonnzonfue'm bé wa di Pâque'n nun.</verse>
				<verse number="12">Ye oh kléh amun nglô sua ba dan kun bo ba siésié i nun ninngé'n kwlaa, le ye amunh tonh io.</verse>
				<verse number="13">Ke bé oli'n, bé wuun ninngé nga Jésus kléé bé'n, nan ba ton Pâque alie'n.</verse>
				<verse number="14">Ke liké dile'n dyuli'n, Jésus nin swran blu-nin-nnyon b'o sunmaan bé'n bé wa tran alie'n sin.</verse>
				<verse number="15">Ye o sé bé ke: Sa ng'o yô n fe bo m buu i akunndan'n, yele ke min nin amunh dih Pâque nga nan man wun nyrennen.</verse>
				<verse number="16">Afin nanwle, n su di'a wié kun lélé san tyen nga éh dih i kpafue'n Nyanmien men'n nun lo'n.</verse>
				<verse number="17">O fa klôwa kun, o la Nyanmien asé, nan wa sé ke: Anh dé, an kwlaa anh non liké ng'o ô nun'n.</verse>
				<verse number="18">Afin nanwle, ke o fin nde'n n su nonman raisin (*f12*) nzué kun lélé san tyen nga Nyanmien siéle ble'n wa dyu'n.</verse>
				<verse number="19">I sin o fa kpaun, ke o laa Nyanmien asé'n, o bubu nun fa maan bé, o sé ke: Kpaun ng'o ô ye'n ti min wunnen, [amun ti ye n su fa maan. Anh yôé ke nga n yôé ye'n sa, man amun wla kpen n su.</verse>
				<verse number="20">Ke bé wiéé liké'n di'n, o fa klôwa'n maan bé, o sé ke: Liké ng'o ô klôwa nga nun'n, o ti min mmôdya b'o man amun nin Nyanmien amunh dih anuanse ufle, amun ti ye bé su wa gue i aséo.]</verse>
				<verse number="21">Sannge anh nian, swran ng'oh fah min man swran mun'n, é sa la talié kun.</verse>
				<verse number="22">M bo n katyii Swran'n n su ko, ke bé di siéé su'n sa, sannge swran ng'o fa min maan swran mun'n, i yakô!</verse>
				<verse number="23">Kpekuun bé su usausa bé wiéngu nan béh wunh swran ng'o wa yô i so sa lie'n.</verse>
				<verse number="24">Akplôwa kun kusu too bé afien ke béh wunh bé nun swran nga bé bui swran tra bé kwlaa'n.</verse>
				<verse number="25">Ye Jésus sé bé ke: Nvlé'm bé famien'm bé tin bé swran'm bé su, ye bé fle bé ngbenngben mun Yé Yôfue.</verse>
				<verse number="26">Amun lie'n su yô'a so, sannge man amun nun swran ng'o ti dan'n, o yô i wun ke amun nun bakan sa, ye man swran ng'o sié swran'n, o yô i wun ke dyunman difue sa.</verse>
				<verse number="27">?Swran ng'o ti alie'n sin'n, o nin swran ng'o isa alie'n, bé nun ônin ye o ti daan? ?Nanh swran ng'o ti alie'n sin'n ye o ti daan? Sannge n lie'n n wô amun afien ke dyunman difue sa.</verse>
				<verse number="28">Sa kwlaa ng'o too n su'n, amuan yatyi'a n lé.</verse>
				<verse number="29">O man ke n Si siéé n famien'n, n kusu nh siéh amun famien,</verse>
				<verse number="30">nan table nga n di su m men'n nun lo'n, an di su wié, ye nh siéh amun bia su man bé fa Israël nvlé blu-nin-nnyon'n bla amun dyasu.</verse>
				<verse number="31">Ye é Min'n sé Simon ke: Simon, nian, Satan (*f6*) sree amun wun atin, i waan oh sah amun nian.</verse>
				<verse number="32">Sannge n kan o nde kléé Nyanmien ke n su bo a lafi'n, nanh man a kponzo. O kusu se a katyi'n, wlo o niaan'm bé fanngan.</verse>
				<verse number="33">Pierre sé i ke: Nannan, man wié min wun tanndan ke se bé wlo bisua ô, se bé kun o ô, min nin o éh koh.</verse>
				<verse number="34">Ye Jésus sé ke: Pierre, nanwle kpa'n, ndeken se a nian sé'a ke a si'a min so kpen nsan'n, ako nyinman'n su bôman.</verse>
				<verse number="35">Ye o sé bé ékun ke: ?Ke n sunmaan amun bo n sé amun ke, ke amunh koh'n, nanh an fa pata, nin tro, nin ngbabua'n, amun sa miaan liké wié wun? Ye bé waan: É sa a mia'an liké fi wun.</verse>
				<verse number="36">Ye o sé bé ke: Sannge sien'n, swran ng'o le pata'n mon o fa, ye nga kusu b'o le tro'n mon o fa, swran ng'o le'a kaka'n mon o yô i trale'n i ate o fa tô wié.</verse>
				<verse number="37">Afin nanwle, min wun nde nga bé klelii ke: «Bé ke wlaa sa te yôfue'm bé nun'n,» san oh kpenh su. Ye min wun nde'n kwlaa o su wa wié su kpen.</verse>
				<verse number="38">Ye bé sé ke: Nannan, nian, kaka nnyon ye. Ye o sé bé ke: O dyu.</verse>
				<verse number="39">Ke o fitéli'n, o oo Olive Ôka'n su lo kan o ko lo titi'n, nan i sonnzonfue'm ba su i su.</verse>
				<verse number="40">Ke bé dyuu lika so'n nun'n, o sé bé ke: Anh sre Nyanmien ke nanh man Lakafue'n laka amun.</verse>
				<verse number="41">Nan wa yatyi bé le wa o i nyrun lo kaan, o kôtôli o sé Nyanmien ke:</verse>
				<verse number="42">N Si, se o ti o klun su'n, man nyrennen wié nga tô fuan min! Sannge nanh yô nga n klô ke o yô su'n, sannge yô nga a klô ke ah yôéh su'n.</verse>
				<verse number="43">[Ye ange kun fin nyanmien su lo o wa wle i fanngaan.</verse>
				<verse number="44">Ke i awlabôe'n yôh dan'n, o mien i nyin kan nde klé Nyanmien tyinndyin kpa, nvufle kpa'n tui pataa, o katyi ke mmôdya sa, o gua srôsrôsrôsrô.]</verse>
				<verse number="45">Ke o fin kan o nin Nyanmien bé kôkô yale le'n, b'o wa yô i sonnzonfue'm bé le'n, awlabôe'n ti ba fe, bé su lafi kan. Ye o usa bé ke:</verse>
				<verse number="46">?Nzu ti ye an lafio? Anh dyaô sre Nyanmien ke nanh man Lakafue'n laka amun.</verse>
				<verse number="47">Ke i nuan te ô nde'n su'n, béh niaanh… swran mun ye bé ba ye'n. Bian nga bé flee Judas b'o ti i sonnzonfue blu-nin-nnyon'n bé nun kun'n, o dun mmua bé nyrun. O wunngéé Jésus wun le tô i sa yi i komin.</verse>
				<verse number="48">Ye Jésus sé i ke: ?Ah tôh o sa yi m bo n katyii Swran'n n komin ye ah fah min man swran muon?</verse>
				<verse number="49">Ke bé nga bé nin Jésus ô le'n, bé wuun sa nga bé su wa yô'n, bé use i ke: ?Nannan, é fin bé kaka?</verse>
				<verse number="50">Ye bé nun kun fe i kaka'n fin Nyanmien nyrun dyranfue dan'n i swran'n, nan wa kpe i su fama'n.</verse>
				<verse number="51">Ye Jésus sé ke: Anh yatyi bé le! I sin o kan bian so'n i su'n, nan wa menten i ôsu'n nun.</verse>
				<verse number="52">Ye Jésus sé Nyanmien nyrun dyranfue dandan, nin Nyanmien sua nun sôndya kpenngben, nin men kpenngben bo bé bee i trale'n bé ke: An fa kaka nin waka an ba ke an wa tra kôdiawiéfue sa.</verse>
				<verse number="53">Tyen kwlaa min nin amun ye é ô Nyanmien sua dan'n nuon, amuan tra'a min, sien'n amun nin aôsin'n amun ble lie'n ye wa dyuo.</verse>
				<verse number="54">Ke bé traa Jésus'n, bé fe oo Nyanmien nyrun dyranfue dan'n i lika lo. Pierre su i su, sannge o mentenmen.</verse>
				<verse number="55">Bé tro sin awlô afien le, bé ti i wun le, Pierre ke o ti sin'n wun le, o nien i siin, o sé ke: Bian nga kusu su i su wié.</verse>
				<verse number="56">Afannien kun wuun Pierre ke o ti sin'n wun le, o nien i siin, o sé ke: Bian nga kusu su i su wié.</verse>
				<verse number="57">Sannge o fe i nuan kéklé o sé ke: Mmô, n simen mlonmlon.</verse>
				<verse number="58">Ke o tye kan ékun'n, swran ufle wunniin, o séé i ke: O kusu a ô minnien so'm bé nun wié. Ye Pierre séé i ke: Ndya, n nu'an bé nun wié ô!</verse>
				<verse number="59">Ke o tye louun kan'n, swran ufle ékun dyraan su kpa o sé ke: Nanwle, bian nga nin i ye bé sion, afin Galiléefueo.</verse>
				<verse number="60">Ye Pierre sé i ke: O lie'n nde kpa nga a kan'n, n wu'en i wle. Ke i nuan te ô nde'n su'n ye ako nyinman'n bôlio.</verse>
				<verse number="61">Ye é Min'n kpe i nyin niaan Pierre siin, ye Pierre wla kpeen é Min'n i nde'n b'o kan klélii'n suo. O séé i ke: «Ndeken ah séh ke a si'a min so kpe nsan, nan ako nyinman'n wa bô.»</verse>
				<verse number="62">O fitéé guasu lo nan wa sun dan kpa.</verse>
				<verse number="63">Bé nga bé nian Jésus su'n, bé yôé finfin, bé bôé,</verse>
				<verse number="64">bé bôé zaga bé use i ke: ?Won o bô woo?</verse>
				<verse number="65">Ye bé kpee nzôwa tete kpa ékun.</verse>
				<verse number="66">Ke alie tyennin'n, Juif'm bé kpenngben nin Nyanmien nyrun dyranfue dandan nin mmla kléfue mun bé yiali, bé fa Jésus oo bé dyole difue dandan'm bé dyasu.</verse>
				<verse number="67">Bé sé i ke: Se wo ye a ti Christ'n, kan klé é. Ye o sé bé ke: Se n kan klé amun'n, an su fa'a su mlonmlon,</verse>
				<verse number="68">ye se n wusa amun sa'n, an su te'a n su.</verse>
				<verse number="69">Sannge ke o fin nde'n, «M bo n katyii Swran'n m ma tran Nyanmien Kpli'n i fama su.»</verse>
				<verse number="70">Ye bé kwlaa bé use i ke: ?Wuun, a ti Nyanmien Wa? Ye o sé bé ke: Nga n ti'n ye amun nuan ô su leo.</verse>
				<verse number="71">Ye bé sé ke: Ya ti i bobo i nuan nun sien'n. ?Lalôfue se ye é kunnde i ékuon?</verse>
			</chapter>
			<chapter number="23">
				<verse number="1">Bé kwlaa bé dyaô fa Jésus oo Pilate dyasu.</verse>
				<verse number="2">Ke bé dyuu lo'n, ye bé too sa nga ti ye bé senmenniin'n i kanle suo, bé sé ke: É wun ke bian nga satyi é nvlé'n, i waan, nanh man bé su l'impôt man César, ye i li waan o ti Christ, o ti famien.</verse>
				<verse number="3">Ye Pilate usee i ke: ?A ti Juif'm bé famien? Ye i waan: Een, ye o nuan ô su leo.</verse>
				<verse number="4">Pilate sé Nyanmien nyrun dyranfue dandan nin swran nga bé yiaa le'n bé ke: N wu'an sa te fi bian nga wun.</verse>
				<verse number="5">Sannge bé dyraan su kéklé kpa, bé sé ke: Ke oh kléh swran'm bé liké'n, o wlawla bé. O bôô i bô Galilée lo, o sin Judée men wunmuan'n nun, lélé o fa dyu wa.</verse>
				<verse number="6">Ke Pilate tii i so'n, o usali se o ti Galiléefue ô.</verse>
				<verse number="7">Ke bé sé i ke o fin Hérode asa su'n, o fe kô maan Hérode. Ke oh yôh so'n, wuun i kusu ô Jérusalem le tyen so'n nun.</verse>
				<verse number="8">Ke Hérode wuun Jésus'n, i klun dyoo dan kpa, yele ke wa tye kpa o klô ke oh siih, i dunman'n bo bé bô b'o ti'n ti, ye kusu o bu i ke o wa yi atre wié nan oh wuinh.</verse>
				<verse number="9">O usaa Jésus sa kpanngban kpa, sannge wa te'a wié fi su.</verse>
				<verse number="10">Nyanmien nyrun dyranfue dandan nin mmla kléfue bo bé ô le'n, bé dyaô ken i wun nde tete kpa.</verse>
				<verse number="11">Ke Hérode nin i sôndya'm béh yôh i finfin'n, bé srii, bé wle i wun trale klaan kpa, nan ba fe i a kô man Pilate.</verse>
				<verse number="12">Lé kunngba so'n Hérode nin Pilate bo laa bé diman'n, bé yôô dyanvue.</verse>
				<verse number="13">Pilate yiaa Nyanmien nyrun dyranfue dandan nin kpenngben nin swran mun, o sé bé ke:</verse>
				<verse number="14">An fa bian nga blee min an sé n ke, o satyi swran mun. Sannge nian, man use amun nyrun wa, man wu'an ke sa nga ti ye an senmenniin'n i wié fi ti i nzuen.</verse>
				<verse number="15">Ye Hérode kusu wa wu'an sa fi i wun, o man o fe blee é ékun. Nanwle, bian so'n wa yô'a sa fi b'o nin kunle fataa.</verse>
				<verse number="16">I so'n ti, m man béh bôéh, nan nh yatyih i nun.</verse>
				<verse number="17">[Bé tyen dile kwlaa nun san oh yatyih bisuafue kun nun man bé.]</verse>
				<verse number="18">Ye bé kwlaa bé kpan sé ke: Kun bian nga, nan yi Barabbas man é.</verse>
				<verse number="19">Barabbas so'n wlawla swran mun klo'n su, o kuun swran, i so'n ti ye bé wlee bisuaa.</verse>
				<verse number="20">Pilate kan nde kléé bé ékun, i waan oh yatyih Jésus nun,</verse>
				<verse number="21">sannge bé kpan sé ke: Bôbôé! Bôbôé!</verse>
				<verse number="22">I kpe nsan su lie'n bo Pilate usa bé'n, o usa bé ke: ?Nzu sa bo tye ye o yôlio? Man wu'an sa ng'o yôli b'o nin kunle fataa. I so'n ti, m man béh bôéh nan nh yatyih i nun.</verse>
				<verse number="23">Sannge bé dyraan su kpa, bé kpan sé ke o bôbôé. Bé kpan lélé o wa bé lie'n su.</verse>
				<verse number="24">O man Pilate yôô nga bé waan o yô man bé'n.</verse>
				<verse number="25">O yatyi bian ng'o wlawla swran mun, o kuun swran bo bé wlee bisua'n i nun maan bé, nan wa fa Jésus a man bé ke bé yôé ke bé klô ke béh yôéh'n.</verse>
				<verse number="26">Ke béh feh ko'n, bé traa Cyrènefue wié bo bé flee Simon'n b'o fin blô o su ba'n, nan ba fa Jésus waka'n ba sue ke o sua su i su.</verse>
				<verse number="27">Swran kpanngban kpa bé nin bla wié'm bo bé fin bé wué'n nun, bé sun'n, bé su i su.</verse>
				<verse number="28">Jésus kpee i nyin bla so'm bé wun lo, o sé bé ke: Jérusalem bla mun, nanh an sun min, anh sun amun bobo nin amun mmua mun,</verse>
				<verse number="29">yele ke tyen wié béh séh ke: Klunkpanfue nin bla ng'o nian bô'a akpué lé'n, bo wa ma'an ba nyonflen lé'n, i lie su ti yé!</verse>
				<verse number="30">Ye béh séh ôka'm bé ke, bé bu to bé su! Béh séh kpole'm bé ke, bé fa bé fia!</verse>
				<verse number="31">?Se bé yô waka monnen ke nga sa'n, i kéé'n kusu oh yôh i lie se?</verse>
				<verse number="32">Sa te yôfue nnyon bo bé waan béh kunh bé'n, ke béh fah Jésus ko'n, bé fa bé kusu oo wié.</verse>
				<verse number="33">Ke bé dyuu lika nga bé flee Ti Kônglôman'n nun le'n, bé bôbôlii nin sa te yôfue nnyon'n bé le, kun ô i fama su, kun ô i be su.</verse>
				<verse number="34">Ye Jésus séé ke: N Si, yatyi bé wun sa'n tye bé, afin sa nga bé yôé le'n, bé wu'en i wle. Bé tuu i trale'm bé wun foto, bé fali.</verse>
				<verse number="35">Swran'm bé dyin le ye bé nien io. Ngbenngben'm bé kusu bé srii, bé sé ke: O déé swran wié mun, se i ye o ti Christ bo Nyanmien fe siéli'n, mon o dé i bobo wun!</verse>
				<verse number="36">Sôndya'm bé kusu bé wunngéé i wun le bé yô i finfin, bé fa du vin nyanwa wié fa tinngee i nyrun, bé sé ke:</verse>
				<verse number="37">Se a ti Juif'm bé famien'n, dé o wun.</verse>
				<verse number="38">Ye bé kle i ti su le ke: Juif'm bé famien'n ye.</verse>
				<verse number="39">Sa te yôfue'm bo bé séndé le'n, kun di i te o sé ke: ?Nanh wo ye o waan a ti Christ nion? Dé o wun, nan dé é wié!</verse>
				<verse number="40">Sannge kun'n idyolii, o sé ke: ?A srô'a Nyanmien? Sa kunngba nga bé waan béh yôéh'n, béh yôh é wié.</verse>
				<verse number="41">É lie'n ti i nuan su, afin sa nga é yôli'n, i nuan sa ye ya nyen io, sannge bian nga lie'n wa yô'a sa fi.</verse>
				<verse number="42">Ye o sé ke: Jésus, ble nga a wa di o famien'n, bu min akunndan.</verse>
				<verse number="43">Ye Jésus kusu sé i ke: Nian, man n kan nde kun klé o, ndeken min nin wo éh dyuh Nyanmien i lika klaan'n nun lo.</verse>
				<verse number="44">Ke oh yôh so'n, wuun wia'n su wa dyran. Kpekuun aôsin'n wlaa lika'n kwlaa lélé fa dyu nnosua wia nun.</verse>
				<verse number="45">Wia'n katyi tuun, ye tannin dan'n bo bé fa kpe Nyanmien sua dan'n nun'n o kpatyii i afien sesese.</verse>
				<verse number="46">Jésus kpaan kéklé kpa o sé ke: «N Si, wa fa min ô.» Ke i nuan too tye'n ye o kaa nuon.</verse>
				<verse number="47">Ke sôndya ya sukpen'n wuun sa so'n, o manman Nyanmien o sé ke: Bain nga ti nanwlefue sakpa.</verse>
				<verse number="48">Bé nga bé baa sa so'n bô'n, ke bé wuun sa ng'o yôli bo béh sah bé sin ko'n, bé fin bé wué'n nun.</verse>
				<verse number="49">Bé kwlaa nga bé si Jésus'n bé nin bla nga bé fin Galilée bé be i sunmanle'n, bé dyran mmua lo bé nian sa nga bé su yô'n.</verse>
				<verse number="50">Bian kun ô le, bé flee Joseph. O ti swran kpa, o ti nanwlefue, o minnde tyen nga Nyanmien feh i men'n. O fin Juif'm bé klo kun bo bé fle i Arimathée'n su. O ti dyole difue'm bé nun kun, sannge nde nga bé nga'm bé kannin'n o nin sa nga bé yôli'n, wa dyo'e i klun.</verse>
				<verse number="51"></verse>
				<verse number="52">O oo Pilate wun lo, o kô sre Jésus fuen'n.</verse>
				<verse number="53">Ke o yilii'n, o fa tannin kpa kun tyityilii, nan wa siéé ndia bo bé kpee yebue nun bo bé nian sié'a swran nun lé'n, nun.</verse>
				<verse number="54">Tyen so'n ti Juif'm bé wun buabuale tyen, wuun sabbat b'o ti bé tyen te'n o su wa wlu awlô.</verse>
				<verse number="55">Ye bla nga bé nin Jésus fin Galilée bali'n, bé su Joseph su, bé kô nian ndia'n, o nin wafa nga bé fa siélii'n.</verse>
				<verse number="56">Ke bé saa bé sin'n, bé kô yôô ayré fannin nin nyanngô. Ye sabbat'n bé tran asé déé wunmien, afin ke o ti so bé mmla'n nuon.</verse>
			</chapter>
			<chapter number="24">
				<verse number="1">Monnen'n b'o ti lé motyue'n i tyen ba klikli'n, bla'm bé fa ayré fannin'n bo bé yôli'n, bé oo ndia'n su lo nglemun nde kpa'n.</verse>
				<verse number="2">Ke bé dyuu lo'n, bé wuun ke ba kôndô ndia'n i anuan'n nun yebue'n.</verse>
				<verse number="3">Bé wluu lo, sannge ba wu'an é Min Jésus i fuen'n.</verse>
				<verse number="4">Ke bé wu'an sa so'n i wun akunndan buwle'n, béh niaanh… swran nnyon bo bé wun trale'n ti nyennyen kpa'n, bé ye bé dyin bé wun le ye'n.</verse>
				<verse number="5">Sre b'o kun bla mun'n ti, bé tôô bé nyin blô, ye swran so'm bé usa bé ke: ?Nzu ti ye an kunnde swran nga i nyin ô su'n fuen'm bé afieon?</verse>
				<verse number="6">[O nu'an wa, wa tyen.] Anh bu nde nga ke o te ô Galilée lo'n o kan kléé amun'n i akunndan,</verse>
				<verse number="7">o sé ke: «Kannze o yô se, san béh feh i b'o katyii Swran'n man sa te yôfue mun, béh bôbôéh waka'n su, ye i lé nsan su oh tyenh.»</verse>
				<verse number="8">Ye bé wla kpeen Jésus nde'm bé suo.</verse>
				<verse number="9">Bé fin ndia'n su lo bé saa bé sin, bé wa kan sa so'n kwlaa kléé Jésus sonnzonfue blu-nin-kun'n, o nin bé nga mun.</verse>
				<verse number="10">Bé nga bé wa kan sa so'n klé bé nga Jésus sunmaan bé'n, bé yele Marie b'o fin Magdala'n, nin Jeanne, nin Marie, Jacques nin'n, ye bla wié bo bé nin bé ô le'n.</verse>
				<verse number="11">Sannge nde so'n ti sinnzin nde bé nyrun, o man ba lafi'a bé su.</verse>
				<verse number="12">[Sannge Pierre dyaô wanndi oo ndia'n su lo, ke o kpee i nyin asé nian ndia'n nun lo'n, wa wu'an liké fi, san tanmué'n b'o gua le'n tye. Ke oh seh i sin ko i lika'n, sa ng'o wunniin'n ti i nuan'n bô i wun.]</verse>
				<verse number="13">Lé kunngba so'n bé nun swran nnyon bé su ko klo kun bo bé fle i Emmaüs b'o nin Jérusalem bé afien dyu kilo blu-nin-kun'n su.</verse>
				<verse number="14">Ke béh koh'n, bé su kôkô, bé su kôkô sa kwlaa ng'o yôli'n i su yale.</verse>
				<verse number="15">Ke bé nuan te ô yale so'n su bo béh kôkôh ko'n, Jésus bobo wa tôô bé su, nan o nin bé a san nun.</verse>
				<verse number="16">Sannge ba wu'en i swran wle.</verse>
				<verse number="17">O usa bé ke: ?Nzu yale ye an kôkô koo? Ye bé dyrannion, bé nyrun'n tuun.</verse>
				<verse number="18">Bé nun kun bo bé flee Cléopas'n use i ke: ?A ô o lie nin bo sa ng'o yôô Jérusalem wa'n a wu'an nuon?</verse>
				<verse number="19">Ye o usa bé ke: ?Nzu saa? Ye bé sé i ke: Sa nga bé yôô Jésus b'o fin Nazareth'n, i nde ye é kaan. O ti Nyanmien nuan idyofue b'o yô sa kéklééklé b'o si idyo kpa Nyanmien nin swran'm bé nyrun.</verse>
				<verse number="20">I kunle bo é Nyanmien nyrun dyranfue dandan nin é su ngben'm bé kunnde ke bé kuin'n ti bé fe maan swran mun, bé bôbôé waka'n su.</verse>
				<verse number="21">É lafi i su ke i ye o wa dé Israël muon, sannge ke bé yôé sa so'n, i lé nsan ye.</verse>
				<verse number="22">Kusu bla wié'm bé ô é nun, bé yôô sa kun o bô é nuan kpa, bé dyaô oo ndia'n su lo nglemun nde kpa'n, ba wu'en i fuen'n.</verse>
				<verse number="23">Bé wa sé é ke, ange wié'm bé yi bé wun nglô kléé bé, bé sé bé ke wa tyen.</verse>
				<verse number="24">É nun wié'm bé oo ndia'n su lo, bé wuun liké nga bla'm bé keen i nde'n wéiin, sannge ba wu'an Jésus bobo.</verse>
				<verse number="25">Ye Jésus sé bé ke: An wu'an sa wle, ye nde nga Nyanmien nuan idyofue'm bé kannin'n, an ka le fe'e i ngba su!</verse>
				<verse number="26">?Ba sé'a ke Christ wunh nyrennen nan wa tren i bia'n su?</verse>
				<verse number="27">Ye o yiyi i bobo wun nde bo bé klelii Nyanmien Nde'n kwlaa nun'n i nun kléé béo. O bôô i bô Moïse nin Nyanmien nuan idyofue'n kwlaa bé nde'n nun.</verse>
				<verse number="28">Ke bé dyuu klo nga bé ko su'n i tiwa le'n, Jésus waan oh koh i nyrun ékun.</verse>
				<verse number="29">Ye bé sre i ke o sié liké, afin alie'n wa san, wia'n su wa to. Ye o kô siéé likéo.</verse>
				<verse number="30">Ke bé traan alie'n sin'n, o fa kpaun, o la Nyanmien asé, o bubu nun fa maan bé.</verse>
				<verse number="31">Ye bé wuun i wle ke Jésus-o, kpekuun wa mlin bé nyrun.</verse>
				<verse number="32">Ye bé sé bé wiéngu ke: ?Ke oh kanh nde klé é b'oh yiyih Nyanmien Nde nga bé kleli'n nun klé é atin'n nun lo'n, o yô é fe dan, nenh io?</verse>
				<verse number="33">Bé dya ôsu kunngba'n nun le, bé dyaô saa bé sin Jérusalem, bé tôô Jésus sonnzonfue blu-nin-kun'n o nin bé wiéngu nga bé yia le'n bé le.</verse>
				<verse number="34">Bé nuan ô su bé su kan ke: É Min'n tyennin sakpa, Simon wunniin.</verse>
				<verse number="35">Ye bé nnyon'n bé kusu bé kan sa nga bé wunniin atin nun'n, o nin ke o bubuu kpaun nun bo bé wunnin i wle'n kléé bé.</verse>
				<verse number="36">Bé nuan'n bo te ô nde so'n su, kpekuun i bobo a kpen bé afien le, [o sé bé ke: Anh gua amun wla asé.]</verse>
				<verse number="37">Bé kpitili, sre kunnin bé dan kpa, bé bu i ke wunmieon.</verse>
				<verse number="38">Ye o usa bé ke: ?Nzu ti ye amun akunndan sanngan so bo an bu akunndan ke nga saa?</verse>
				<verse number="39">Anh nian n sa'n nin n dya'n, mion, anh fa amun sa fuafua min wun nian, wunmien'm bé le'a wunnen nin ôwié ke nga n le ye'n sa.</verse>
				<verse number="40">[Ke o séé bé so'n, o fe i sa'n nin i dya'n kléé bé.]</verse>
				<verse number="41">Sannge o nin i so'n ngba, bé wun b'o blibli bé'n nin bé nuan b'o bô bé wun'n ti, o yô bé lalie nun, ye o usa bé ke: ?An le liké diwa wié wa?</verse>
				<verse number="42">Ye bé fa dyué keenwa sin kun meen io.</verse>
				<verse number="43">O soo nun, nan wa di bé nyrun le.</verse>
				<verse number="44">I sin o sé bé ke: Nde nga ye ke min nin amun te ô le'n n kan kléé amun nion, ke min wun nde kwlaa nga bé klee Moïse mmla'n nun'n, o nin Nyanmien nuan idyofue'm bé nde'n nun'n, nin psaume'm bé nun'n san oh kpenh su.</verse>
				<verse number="45">Ye o man bé wuun Nyanmien Nde nga bé kleli'n i wleo.</verse>
				<verse number="46">Nan wa sé bé ke: Nde so'n bé klelii ke: Christ wunh nyrennen ye i lé nsan su oh tyenh.</verse>
				<verse number="47">Ye i dunman nun béh kanh klé nvlénvlé'n kwlaa ke bé katyi bé nzuen'n, nan Nyanmien yatyi sa nga bé yôlii'n tye bé. Béh bôh i kanle'n bô Jérusalem wa.</verse>
				<verse number="48">Amun ye an ti sa so'm bé kanfueo.</verse>
				<verse number="49">Anh nian, liké nga n Si sé ke oh bleh amun'n m bobo m man liké so'n oh bah. O man amun kusu anh tran klo'n su wa lélé man Nyanmien tin amun ka.</verse>
				<verse number="50">O fa bé oo lélé bé dyuu Béthanie nuan lo, o men i sa'n su o yre i nuan ke Nyanmien dyran bé sin.</verse>
				<verse number="51">Ke oh yreh i nuan so'n, wuun o nin bé su ti nun, [ye Nyanmien men i su oo nyanmien su loo.]</verse>
				<verse number="52">I sonnzonfue'm bé kusu, [ke bé kôtôli bé menmenniin'n,] bo béh sah bé sin Jérusalem'n, bé klun dyo dan kpa.</verse>
				<verse number="53">Bé tran Nyanmien sua dan'n nun, bé le i asé tititi.</verse>
			</chapter>
		</book>
		<book number="43">
			<chapter number="1">
				<verse number="1">Nde'n wô le lalaa i sin nan Nyanmien a bô ninngé'm bé yile bô, Nde'n nin Nyanmien bé ô le, Nde so'n ti Nyanmien.</verse>
				<verse number="2">O nin Nyanmien bé ô le lalaa.</verse>
				<verse number="3">I ye Nyanmien man o yii ninngé'n kwlaaa, liké fi nu'an le bo nenh i ye o yilio.</verse>
				<verse number="4">I sa nun ye nguan'n wôo, nguan so'n ti ke wia'n sa, o man swran'm bé wun asé.</verse>
				<verse number="5">Ye i kpadyale'n kpadya lika'n b'o ti aôsin'n nun, aôsin'n wa kwla nuenmen.</verse>
				<verse number="6">Nyanmien sunmaan bian kun, bé flee Jean.</verse>
				<verse number="7">O baa liké b'o man swran'm bé wun asé'n i nde kanle nan swran'n kwlaa bé lafi Nyanmien su i nde so'n ti.</verse>
				<verse number="8">Nenh i bobo ye o ti liké b'o man swran'm bé wun asé nion, sannge o baa liké so'n i nde kanle.</verse>
				<verse number="9">Liké so'n ye man swran'm bé wun asé sakpaa. Ke o baa men'n nun'n, o man swran'n kwlaa bé wun asé.</verse>
				<verse number="10">O ô men'n nun laa, i ye Nyanmien man o yii men nion, sannge menfue'm ba simen.</verse>
				<verse number="11">O bee i bobo nvlé'n nun, ba so'e i nun.</verse>
				<verse number="12">Sannge bé kwlaa nga bé soo i nun bo bé lafi i su'n, o man bé katyi Nyanmien wa.</verse>
				<verse number="13">Nyanmien wa bo bé ti'n, ba wu'a bé ke bé fa wu ba'n sa, b'o fin yasua nin bla bo bé klô ke béh nyanh ba'n, sannge Nyanmien bobo ye o wuu béo.</verse>
				<verse number="14">Nde so'n katyii i wun swran, o nin é wa trannin, o ti aklunyéfue nin nanwlefue. É nieen i anyrunnyan'n, o ti anyrunnyan bo se Ba b'o ti kunngba'n i Si meon o ti su.</verse>
				<verse number="15">Jean keen i nde o kpan sé ke: I ye n keen i nde ke, swran ng'o ô sien o su ba'n, o le nyrun tra min nion, afin o ô le i sin nan ba wu min.</verse>
				<verse number="16">É kwlaa é nyeen i liké kpakpa'n wié, o yô é yé nan wa yô é yé ékun.</verse>
				<verse number="17">Moïse ye Nyanmien man o fa mmla'n maan yéo, Jésus-Christ kusu ye o fa yé yôle'n nin nanwle'n balio.</verse>
				<verse number="18">Swran fi nian wu'an Nyanmien lé. San i Wa kunngba'n b'o nin i ti kun b'o ti i awlen su ba'n, i ye man é sii io.</verse>
				<verse number="19">Anh nian i nun nga Jérusalem Juif'm bé yii Nyanmien nyrun dyranfue nin Lévifue mun ke bé kô usa Jean ke, wan yele i'n, nde ng'o kannin'n ye.</verse>
				<verse number="20">Wa si'a akplôwa, o ken wéiin kléé bé ke, nenh i ye o ti Christ nion.</verse>
				<verse number="21">Ye bé use i ékun ke: ?Wuun, wan yele o? ?Élie yele o? O sé bé ke, nenh i yele i. ?Nyanmien nuan idyofue'n yele o? O sé bé ke: Tyetye.</verse>
				<verse number="22">O man bé use i ke: ?O kpa'n, wan yele o? Bua é wié man é wun nde nga é kô kan klé bé nga bé sunmaan yé'n. ?A bu o wun se?</verse>
				<verse number="23">O sé ke, i ye o ti swran bo «O kpan blô lo o sé ke: Anh yô é Min'n i akpo'n séiin, anh tréké su» nion. Nde so'n ye Nyanmien nuan idyofue Ésaïe kannin nion.</verse>
				<verse number="24">Bé nga bé sunmaan bé'n, bé wié'm bé ti Pharisifue (*f4*),</verse>
				<verse number="25">bé usaa Jean ke: ?Se a ti'a Christ nin Élie nin Nyanmien nuan idyofue'n, nzu ti ye a yô swran'm bé baptême nion?</verse>
				<verse number="26">Jean sé bé ke: N lie'n, n yô swran'm bé baptême nzué'n nun. Swran kun ô amun nun bo an simen,</verse>
				<verse number="27">o ô sien o su ba. Min nin i ngbabua nyanman'n i nyanndyile fataman.</verse>
				<verse number="28">Bé yôô i so sa'n Béthanie b'o ô nzué ba bo bé flee Jourdain'n i sin lo, lo ye Jean yô swran'm bé baptême nion.</verse>
				<verse number="29">Ke alie tyennin'n, Jean wuun Jésus o su be i wun le, o sé ke: Anh nian Nyanmien Bua Gbanflen'n b'o wa fe i wun yi men'n i ti te'n ye.</verse>
				<verse number="30">I ye n keen i nde ke, swran kun ô sien o su ba, o le nyrun tra min nion, afin o ô le i sin nan ba wu min.</verse>
				<verse number="31">Laa n si'a swran so'n, sannge m ba ke m ma yô swran'm bé baptême nzué'n nun nan Israëlfue'm bé sii.</verse>
				<verse number="32">Jean keen i nde ékun ke: N wuun Nyanmien Wawe'n, o fin nyanmien su lo ke aublé sa, o wa treen i su.</verse>
				<verse number="33">Laa n simen, sannge Nyanmien b'o sunmaan n ke m ma yô baptême so'n, o sé n ke: Swran nga a wun ke n Wawe'n o dyra o wa tren i su'n, i ye oh fah n Wawe'n yô swran'm bé baptême nion.</verse>
				<verse number="34">N lie'n n wunniin, ye man n sé ke, i ye o ti Nyanmien Wa nion.</verse>
				<verse number="35">Ke i alie tyeen ékun'n, Jean nin i sonnzonfue'm bé nun nnyon bé ô le ékun.</verse>
				<verse number="36">Ke o wuun Jésus b'oh sinh'n, o sé bé ke: Anh nian Nyanmien Bua Gbanflen'n ye.</verse>
				<verse number="37">Ke i sonnzonfue nnyon so'n bé tii nde so'n, bé suu Jésus su.</verse>
				<verse number="38">Jésus kpeh i nyion… bé su i su, ye o usa bé ke: ?Nzu ye an kunndeo? Bé use i ke: ?Rabbi, a tran nin? — Rabbi'n i bô yele ninngé kléfue.—</verse>
				<verse number="39">O sé bé ke: Anh bla'a nian. Bé oli bé kô si i tranwle'n, bé tren i wun lo lélé lika'n duun bé. Ke béh koh so'n, wuun lika'n wa katyi nnosua nun.</verse>
				<verse number="40">André b'o ti Simon Pierre i niaan'n o ti swran nnyon bo bé ti nde nga Jean kannin bo bé suu Jésus su'n, bé nun kun.</verse>
				<verse number="41">O kô tôô i niaan Simon, o sé i ke: Ya wun Messie'n bo i bô yele Christ'n (*f1*).</verse>
				<verse number="42">O fe oo Jésus wun lo. Ke Jésus wunniin'n, o sé ke: Bé fle o Simon, a ti Jean wa, ke o fin nde'n, béh fleh o Céphas, bo i bô yele Pierre.</verse>
				<verse number="43">Ke i alie tyeen ékun'n, Jésus waan oh koh Galilée men'n nun, nan wa wun Philippe, o sé i ke: Bla'a su n su.</verse>
				<verse number="44">Philippe fin André nin Pierre bé klo Bethsaïda lo.</verse>
				<verse number="45">Philippe kô tôô Nathanaël, o sé i ke: Ya wun swran nga é kenngen i nde Moïse mmla fluwa'n nin Nyanmien nuan idyofue'm bé lie'n nun'n, yele Jésus b'o fin Nazareth, Joseph wa'n.</verse>
				<verse number="46">Nathanaël sé i ke: ?Nazareth ôle ng'o ô le'n, liké kpa kun ô lo? Philippe sé i ke: Bla'a nian.</verse>
				<verse number="47">Ke Jésus wun Nathanaël ke o su be i wun le'n, o ken i nde ke: Anh nian, Israëlfue kpa kun ye oh bah ye'n, o ti'a gblefue kaan sa.</verse>
				<verse number="48">Nathanaël use i ke: ?A si min nin? Jésus sé i ke: Ke Philippe nian fle'a o bo a ô blofue aloma'n bô lo'n, ye n wuun woo.</verse>
				<verse number="49">Ye Nathanaël sé i ke: Baba, wo ye a ti Nyanmien Wa nion, a ti Israël'm bé famien.</verse>
				<verse number="50">Jésus sé i ke: Ke bo n séé o ke, n wuun wo blofue aloma'n bô lo'n ti ye a lafi n suo. Sa nga a wa wun bé'n, bé wa bô o nuan tra nga!</verse>
				<verse number="51">Nanwle, an wa wun nyanmien su lo, o ti tikéwa ye amunh wunh Nyanmien i ange mun bo bé fu bé dyra m bo n katyii Swran'n n su.</verse>
			</chapter>
			<chapter number="2">
				<verse number="1">Ke o yô so b'o dii lé nsan'n, swran wié waan o su fa atonvle Cana Galilée men'n nun. Jésus nin'n wô le wié.</verse>
				<verse number="2">Bé yiaa Jésus nin i sonnzonfue mun atonvle so'n bô wié.</verse>
				<verse number="3">Ke bé du vin'n wiéli'n, Jésus nin'n sé i ke: Bé du vin'n wa wié.</verse>
				<verse number="4">Jésus sé i ke: ?Mmô, nzu ti ye a kan klé mion? O nian dyu'a n liké yôle ka.</verse>
				<verse number="5">Ye i nin séé alie isafue'm bé ke: Liké kwlaa ng'o sé amun ke an yô'n, anh yô.</verse>
				<verse number="6">Yebue se nsien ô le bo kun kwla dyu litre ablaotyue annze ya-ablaon, Juif'm bé fa wunnzin, afin o ti bé nzuen.</verse>
				<verse number="7">Jésus sé alie isafue'm bé ke: Anh gua se nga'm bé nun nzué man bé yi, ye bé gua bé nun lélé bé yilio.</verse>
				<verse number="8">Ye o sé bé ékun ke: Anh sa wié fa kô man swran ng'o nian alie'n su'n, ye bé sa fa kô meen io.</verse>
				<verse number="9">Ke alie i sunianfue'n wo nzué b'o katyii du vin'n su'n, o si'a kan o fin'n, sannge alie isafue'm bo bé ye bé sali'n, bé si kan o fin'n.</verse>
				<verse number="10">Alie i sunianfue'n flee atonvle fafue'n, o sé i ke: Nian, swran kwlaa bé dun mmua fa du vin kpafue'n su swran mun. Ke ba non bo bé ku a yi'n ye bé fa ng'o yô'a fe kpa'n su béo. Sannge o lie'n, a fa du vin kpafue'n a sié lélé ye wa fa dyu ye'n.</verse>
				<verse number="11">Sa so'n yôô Cana Galilée men'n nun. Ye o ti atre bo Jésus yii bé'n bé nun kliklio. O yili i wun nglô, nan i sonnzonfue'm ba lafi i su.</verse>
				<verse number="12">Ke o yôô so'n, o nin i nin, nin i niaan, nin i sonnzonfue mun bé oo Capernaüm, sannge ba tye'a lo.</verse>
				<verse number="13">Ke Juif'm bé Pâque'n (*f17*) wa dyu'n, Jésus oo Jérusalem.</verse>
				<verse number="14">O tôô bé nga bé su yô nannin, nin bua, nin ôkunmômô ate'n Nyanmien sua dan'n nun lo, o nin sika katyifue'm bo bé titi le'n bé le.</verse>
				<verse number="15">O fa nyanman woo ngblé, o fa kaan bé kwlaa bé nin bé bua nin bé nannin'm bé bô, o gua sika katyifue'm bé sika'n i asé, o su bé table'm bé bô guali.</verse>
				<verse number="16">Ye o sé ôkunmômô ate yôfue'm bé ke: Anh yi ninngé nga'm bé wa! Nanh an fan Si i sua'n katyi aata diwle.</verse>
				<verse number="17">Ke o yôô so'n, i sonnzonfue'm bé wla kpeen nde nga bé klee ke: «O sua'n i klôle'n wa kun n kpô'n» su.</verse>
				<verse number="18">Juif'm bé use i ke: ?Nzu atre ye a wa yi klé é ti ye a yô soo?</verse>
				<verse number="19">Ye Jésus sé bé ke: Se an satyi Nyanmien sua dan nga'n, i lé nsan su'n nh kplenh ékun.</verse>
				<verse number="20">Juif'm bé sé ke: Ke bé soo i kplanle su'n, i afue ablanan-nin-nsien ye. ?Ye o lie su, ah fah lé nsan kplaan?</verse>
				<verse number="21">Sannge i wunnen b'o fa sunnzun Nyanmien sua dan'n i nde ye o ken soo.</verse>
				<verse number="22">O man ke o tyennin'n, i sonnzonfue'm bé wla kpennin su ke o séli bé so, nan ba lafi Nyanmien Nde nga bé kleli'n nin nde ng'o kan kléé bé'n su.</verse>
				<verse number="23">Ke Jésus ô Jérusalem lo Pâque (*f17*) nun'n bo bé wun atre b'o yii bé'n, swran kpanngban bé lafili i su.</verse>
				<verse number="24">Sannge wa yi'e i wun asé a ma'an bé, yele ke o si bé kwlaa bé klun akunndan'n,</verse>
				<verse number="25">o man o klô'a ke bé kan swran wun nde kléé. Afin i bobo si swran klun lo akunndan'n ngba.</verse>
			</chapter>
			<chapter number="3">
				<verse number="1">Bian kun ô le lé kun kongue o oo Jésus wun lo. Bé fle bian so'n Nicodème, o ti Pharisifue'm (*f4*) bé nun kun, Juif'm bé kpenngben'n kuon. O sé Jésus ke: Baba, é si ke a ti ninngé kléfue kun bo Nyanmien ye o sunmaan woo, afin swran nga Nyanmien dyi'en i sin'n, o kwla yi'a atre nga a yi bé'n bé wié.</verse>
				<verse number="2"></verse>
				<verse number="3">Jésus sé i ke: Nanwle, swran nga ba wu'e ékun'n, o su kwla yô'a men nga Nyanmien sié'n i nunfue mlonmlon.</verse>
				<verse number="4">Nicodème kusu sé i ke: ?Se swran kun yô kpenngben'n oh yôh se ye béh kwlah wui ékuon? ?O kwla se i sin i nin klun nan ba wui ékun?</verse>
				<verse number="5">Ye Jésus sé i ke: Nanwle, se swran i awulie'n fi'an nzué nin Nyanmien Wawe'n, o su kwla yô'a men nga Nyanmien sié'n i nunfue.</verse>
				<verse number="6">Swran nga klo swran wui'n, o ti klo swran, ye nga Nyanmien Wawe'n wui'n, o ti i lie.</verse>
				<verse number="7">Ke n séé o ke: San béh wuh amun ékun'n, nenh i so'n bô o nuan.</verse>
				<verse number="8">Aunngban'n fita kan o klô'n, a ti i ngan, sannge a si'e i finwle nin i kowle. Swran kwlaa nga Nyanmien Wawe'n wui'n, ke o ti soo.</verse>
				<verse number="9">Ye Nicodème use i ke: ?Oh yôh se ye sa so'n kwlah yôo?</verse>
				<verse number="10">Jésus sé i ke: ?O bo a ti Israëlfue'm bé ninngé kléfue dan'n, a wu'an sa nga wle?</verse>
				<verse number="11">Nanwle, sa nga é sii'n nin nga é wunniin'n, ye é ken i nde klé amuon, sannge an fa'a é nde'n su.</verse>
				<verse number="12">?Ke bo n kan sa ng'o yô asie'n su wa'n bé nde klé amun bo an lafi'a su'n, se n kan sa ng'o yô nyanmien su lo'n bé nde klé amun'n, oh yôh se ye amunh lafih suo?</verse>
				<verse number="13">Swran fi nian wo'a nyanmien su lo lé, san m bo n katyii Swran'n bo n fin lo bali'n.</verse>
				<verse number="14">Ke Moïse siéé wuô kun nglô blô le'n, i kunngba'n, san béh man m bo n katyii Swran'n n su so</verse>
				<verse number="15">nan swran kwlaa ng'o lafi n su'n, oh nyanh anannganman nguan.</verse>
				<verse number="16">Afin Nyanmien klôô men'n lélé o fe i Wa kunngba tye'n mannin nan swran kwlaa ng'o lafi i su'n, wa mlinman, sannge o nyan anannganman nguan.</verse>
				<verse number="17">Afin Nyanmien wa sunme'en i Wa'n men'n nun ke o wa di dyole, sannge o sunmeen ke o bla nan menfue'm bé nyan bé ti.</verse>
				<verse number="18">Swran ng'o lafi i su'n bé bu'e i fo, sannge swran nga wa lafi'e i su'n, Nyanmien a dun mmua bu i fo, afin wa lafi'e i a kunngba tye'n su.</verse>
				<verse number="19">Anh nian sa ti ye o bu bé fo so'n ye, i b'o ti ke wia'n sa'n, o baa men'n nun, sannge swran'm bé klô aôsin'n tra wia'n bé nzuen tete'n ti.</verse>
				<verse number="20">Swran kwlaa ng'o ti sa te yôfue'n, o klô'a a wia'n mlonmlon, o fité'a wéiin nun, afin o klô'a ke bé wun i nyôlie tete'n.</verse>
				<verse number="21">Sannge swran ng'o yô sa kpa'n, o fité wéiin nun nan bé wun ke sa ng'o yô'n ti Nyanmien klun su.</verse>
				<verse number="22">Ke o yôô so'n, Jésus nin i sonnzonfue'm bé oo Judée men'n nun, bé traan lo, o yô swran'm bé baptême.</verse>
				<verse number="23">Jean kusu yô swran'm bé baptême lika bo bé fle i Énon b'o mantan Salim lo'n nun, afin nzué'n soon le. Swran'm bé be i wun le ke o yô bé baptême.</verse>
				<verse number="24">Ke oh yôh so'n, wuun bé nian wla'a Jean bisua.</verse>
				<verse number="25">Akplôwa kun too Jean sonnzonfue'm bé nun wié bé nin Juif'm kun bé afien wunnzinle wafa nga swran'm bé wunnzin'n su.</verse>
				<verse number="26">Bé oo Jean wun lo bé kô sé i ke: Baba, nian bian'n b'o nin wo ô Jourdain'n sin lo'n, bo a ken i nde'n, o su yô swran'm bé baptême, bé kwlaa ba wié i sin ko.</verse>
				<verse number="27">Jean sé bé ke: Liké nga Nyanmien a ma'an swran kun'n, o nyenmen.</verse>
				<verse number="28">Se amun waan amunh dih i nanwle'n, amunh dih, n séli amun ke, nanh min ye n ti Christ (*f1*) nion, sannge Nyanmien sunmaan n ke n dun mmua i nyrun.</verse>
				<verse number="29">Atonvle bla'n ti bian b'o su fa atonvle'n i lie, sannge bian'n i dyanvue'n b'o dyin le o tié nde ng'o kan'n, ke o ti i nen'n, i klun dyo dan, n kusu ke n klun lie'n wa dyo dan soo.</verse>
				<verse number="30">Man i dunman lie'n fu, man n lie'n kan asé.</verse>
				<verse number="31">Swran ng'o fin nglô lo'n, ye o sié liké'n kwlaaa, swran ng'o fin asie'n su wa'n, o ti asie'n su wafue, ye o kan asie'n su wa ninngé'm bé nde. Swran ng'o fin nyanmien su lo'n, ye o sié liké'n kwlaaa,</verse>
				<verse number="32">o kan liké ng'o wunniin b'o tili'n bé nde, sannge swran fi fe'e i nde'n su.</verse>
				<verse number="33">Swran ng'o fe i nde'n su'n, o si wéiin ke Nyanmien ti nanwlefue,</verse>
				<verse number="34">afin swran nga Nyanmien sunmenniin'n, Nyanmien nde'n ye o kaan, i Wawe'n b'o fa men b'o nie'en i sin'n ti.</verse>
				<verse number="35">É Si Nyanmien klô i Wa'n, ye o fa liké'n kwlaa wlee i sa nun.</verse>
				<verse number="36">Swran ng'o lafi i Wa'n su'n, o le anannganman nguan, sannge swran nga i nyin yimen'n o nya'an nguan lé, sannge i wun ya ô Nyanmien klun.</verse>
			</chapter>
			<chapter number="4">
				<verse number="1">Pharisifue'm (*f4*) bé tii ke é Min'n nyan swran kpanngban tra Jean o yô bé baptême.</verse>
				<verse number="2">Sannge nenh i bobo ye o yô bé baptême so nion, i sonnzonfue mun ye bé yôo.</verse>
				<verse number="3">Ke Jésus tii ke ba ti'n, o dyaô Judée o oo Galilée men'n nun ékun.</verse>
				<verse number="4">Ke béh koh lo'n, san béh sinh Samarie men'n nun.</verse>
				<verse number="5">O dyuu Samarie klo kun bo bé flee Sychar'n su, klo so'n mantan lika kun bo Jacob fa meen i wa Joseph'n le.</verse>
				<verse number="6">Jacob i nzué kunman kun ô le. Ke Jésus nantili b'o feli'n, o traan asé nzué kunman so'n su le. Wuun wia'n wa dyran.</verse>
				<verse number="7">Samarie bla kun baa nzué sale. Jésus sé i ke: Mmô, man min nzué kan man n non.</verse>
				<verse number="8">Ke oh yôh so'n, wuun i sonnzonfue'm ba o klo lo ninngé diwa tôle.</verse>
				<verse number="9">Juif'm bé nin Samariefue mun diman. I son'n ti, bla'n use i ke: ?O yô se ye a sre min nzuéo?</verse>
				<verse number="10">Jésus sé i ke: Se a si liké nga Nyanmien fa man swran mun'n, o nin swran ng'o sé o ke a men nzué'n, wuun o bobo ah sreh i wié ye oh manh o nzué b'o sôndyi.</verse>
				<verse number="11">Ye bla'n sé ke: Ndya, kunman'n ti kplôuun, a le'a liké bo a fa saa. ?Nin ye a nyan nzué so nion?</verse>
				<verse number="12">É nannan Jacob ye o kpe kunman nga maan yéo. O nin i mma mun nin i nnen mun bé noon nga wié. ?A bu o wun ke a ti kpa tre?</verse>
				<verse number="13">Ye Jésus sé i ke: Swran kwlaa ng'o non nzué nga'n, nzué wé kuinh ékun,</verse>
				<verse number="14">sannge swran ng'o non nzué nga nh fah men'n, nzué wé su ku'en kun lé, afin nzué nga nh fah men'n oh katyih ke nzué ti sa i nun b'o nyren piaa lélé o man oh nyanh anannganman nguan.</verse>
				<verse number="15">Bla'n sé i ke: Ndya, man min nzué so'n wié nan nzué wé a ku'an n kun, nan man ba'a nzué so'n wié nan nzué wé a ku'an n kun, nan man ba'a nzué nun wa kun.</verse>
				<verse number="16">O sé i ke: Kô fle o wun nan anh bla.</verse>
				<verse number="17">Bla'n sé i ke: N le'a bian. Jésus sé i ke: Ke a sé ke a le'a bian'n, o ti nanwle,</verse>
				<verse number="18">afin w'a dya bian nnun, ye nga a nin i ô nun ke é sé ye'n, o ti'o o wun. O man nde nga a kan'n ti nanwle.</verse>
				<verse number="19">Bla'n sé i ke: Ndya, man wun ke a ti Nyanmien nuan idyofue.</verse>
				<verse number="20">É nannan'm bé so Nyanmien ôka nga su wa, sannge amun Juif mun amun waan, san Jérusalem ye béh soh Nyanmieon.</verse>
				<verse number="21">Ye Jésus sé i ke: Mmô, lafi n su, tyen wié lélé nanh ôka nga su wa nin Jérusalem ye amunh kôtôh é Si'n bô amunh menmenh io.</verse>
				<verse number="22">Amun Samariefue mun, an si'a swran nga an kôtô i bô an menmen'n, sannge é lie'n, é si swran nga é kôtô i bô é menmen'n, afin swran'm bé ti nyanle'n fin Juif mun.</verse>
				<verse number="23">Sannge tyen wié lélé — tyen so'n wa dyu bobo — bé bo bé kôtô é Si'n bô bé menmen sakpa'n, béh kôtôh i bô béh menmenh bé akunndan'n nun nanwle su, afin bé nga bé manman é Si'n so'n, bé sofue mun ye o kunnde béo.</verse>
				<verse number="24">Nyanmien ti aôlia nun swran, o man bé nga bé waan béh kôtôh i bô béh menmenh'n, man bé yô i so bé akunndan'n nun nanwle su.</verse>
				<verse number="25">Bla'n sé i ke: N si ke Messie bo bé flee Christ'n (*f1*) oh bah. Se o ba'n, oh kanh nde'n kwlaa klé é.</verse>
				<verse number="26">Jésus kusu sé i ke: Yele min, i ye o su kan nde klé o ye'n.</verse>
				<verse number="27">Ke oh yôh so'n ye i sonnzonfue'm bé dyuu leo. Ke bé wuun ke o nin bla kun su idyo'n, o bô bé nuan. Sannge bé nun kun sa wa use'e i ke: ?Nzu ye a kunnde bla'n sa nuon? annze: ?Nzu nde ye a nin i bé kaan?</verse>
				<verse number="28">Bla'n yatyi i se'n le o wanndi oo klo, o kô sé swran'm bé ke:</verse>
				<verse number="29">Anh bla'a nian bian kun bo wa kan sa kwlaa nga n yôô bé'n wa klé min'n. Bian so'n, m bu i ke Christo (*f1*).</verse>
				<verse number="30">Ye bé fin klo lo bé bee i wun leo.</verse>
				<verse number="31">Ke oh yôh so'n, wuun i sonnzonfue'm bé dyin i wun ke: Baba, di liké'n.</verse>
				<verse number="32">Sannge o sé bé ke: N le liké diwa kun bo an simen.</verse>
				<verse number="33">I so'n ti, i sonnzonfue'm bé usa bé wiéngu ke: ?Swran wié li a ble i likéo?</verse>
				<verse number="34">Jésus sé bé ke: Min alie'n yele swran ng'o sunmaan min'n i klun sa yôle, nin dyunman ng'o maan min'n i bô guaguale.</verse>
				<verse number="35">Amun lie'n, amun waan, o te ka anglô nnan nan awié'n i kpele a dyu. Sannge anh nian ke awié'n wa blô bo wa dyu i kpeleo.</verse>
				<verse number="36">Ba bô awié kpefue'n i kale tuale'n bô, ke oh tienh i nuan minnde anannganman nguan'n nan swran ng'o gua wié'n nin i kpefue'n bé nnyon'n bé klun dyo.</verse>
				<verse number="37">Afin nde nga bé kan sé ke: Swran kun gua awié ye swran ufle kpe'n, o ti nanwle.</verse>
				<verse number="38">N sunmaan amun ke an kô kpe awié lika nga amuan di'a dyunman le'n. Swran wié mun ye bé dii dyunman so'n, ye an fee i nun liké nion.</verse>
				<verse number="39">Bla'n i nde b'o kan kléé bé ke Jésus kan sa kwlaa ng'o yôli'n klélii'n ti, klo so'n sufue kpanngban bé lafii i su.</verse>
				<verse number="40">Ke Samariefue so'n bé bee i wun le'n, bé sre i ke o la bé wun le, nan wa di lé nnyon le.</verse>
				<verse number="41">Nde nga i bobo kannin'n ti swran kpanngban bé lafii i su tra bé nga bla'n i nde'n ti bé lafii i su'n,</verse>
				<verse number="42">ye bé sé bla'n ke: Nanh nde nga a kannin'n ngunmin ti ye ya lafi i suo, afin ya ti i bobo nuan nun nde, o man é si ke o ti men'n i Ti Défue sakpa.</verse>
				<verse number="43">Ke Jésus dii lé nnyon le'n, o tu i bô le oo Galilée,</verse>
				<verse number="44">afin laa o séé ke: «Nyanmien nuan idyofue fi le'a nyrun i bobo men'n nun.»</verse>
				<verse number="45">Ke o dyuu Galilée lo'n, Galiléefue'm bé soo i nun kpa, afin bé bobo bé oo Jérusalem lo tyen dile'n wié, bé wuun sa kwlaa ng'o yô bé le'n.</verse>
				<verse number="46">I sin, o oo Cana Galilée men'n nun ékun, le ye laa o fa nzué katyii du vin nion. Famien'n i swran kaklaka kun ô Capernaüm lo, i wa yasua'n too tukpatye.</verse>
				<verse number="47">Ke o tii ke Jésus fin Judée wa ba Galilée'n o oo i sin, o kô sre i ke o wa yô i wa'n b'o la wié be su'n, i dyuédyué.</verse>
				<verse number="48">Jésus sé i ke: Se amuan wu'an atre nin abônuan sa'n, an su lafi'a n su mlonmlon!</verse>
				<verse number="49">Famien'n i swran'n sé i ke: Ndya, bla é wo, se a bamaan n wa kan'n wuh.</verse>
				<verse number="50">Jésus sé i ke: Ko, o wa'n wa yô dyuédyué. Bian so'n lafii nde nga Jésus kan klélii'n su, nan wa o.</verse>
				<verse number="51">Ke oh koh'n, i swran'm bé bee i atin kpale, bé sé i ke, i wa'n wa yô dyuédyué.</verse>
				<verse number="52">O usa bé do nga i wunnen'n flunmaan wié'n, ye bé sé i ke: Anunman ke wia'n san bé ti wun kan'n ye i wunnen'n dyolio.</verse>
				<verse number="53">Ke bé séé i so'n, ye o wuun i wle ke do kunngba so'n su ye Jésus séé i ke, i wa'n wa ô dyuédyuéo. O man o nin i awlôfue'n kwlaa bé lafii i su.</verse>
				<verse number="54">Ke Jésus fin Judée baa Galilée'n i atre nnyon su b'o yi'n ye.</verse>
			</chapter>
			<chapter number="5">
				<verse number="1">I sin, Juif'm bé tyen kun dyuli, o man Jésus oo Jérusalem.</verse>
				<verse number="2">Jérusalem klo'n i anuan nga bé flee Bua'm bé Anuan'n, gblé kun ô le, bé fle i hébreu nun Béthesda, be bôô akpa nnun le.</verse>
				<verse number="3">Tukpatyefue kpanngban kpa bé lala akpa so'm bé bô, anyansifue, nin tyetyewafue, nin bé bo bé sa annze bé dya ti uwa'n, [bé minnde nzué'n i kédyéle,</verse>
				<verse number="4">afin tyen wié ange kun wa dyra nzué so'n nun, o kédyé nun. Ke o kô kédyé'n, swran ng'o dun mmua dyra nun'n, ke i tukpatye'n ti'n, o wié.]</verse>
				<verse number="5">Bian kun la le, ke o too tukpatye'n wa di afue ablasan-nin-motyue.</verse>
				<verse number="6">Jésus wunniin, o la le. Ke o si ke o la le wa tye kpa'n, o usee i ke: ?A klô ke ah yôh dyuédyué?</verse>
				<verse number="7">Tukpatyefue'n sé i ke: Ndya, n le'a swran bo ke nzué'n kô kédyé'n, o fa min yi nzué'n nuon. Ke nzué'n kô kédyé'n bo n waan nh koh'n, swran ufle dun mmua dyra nun.</verse>
				<verse number="8">Jésus sé i ke: Dyaô fo o be'n nan nanti.</verse>
				<verse number="9">Kpekuun bian so'n wa yô dyuédyué, wa fe i be'n o su nanti.</verse>
				<verse number="10">Sabbat b'o ti Juif'm bé tyen te'n ye o yôli sa so nion. O man Juif'm bé sé bian ng'o yôô dyuédyué'n ke: Nde ti sabbat, nanh suo o be'n.</verse>
				<verse number="11">O sé bé ke: Swran ng'o yôô n dyuédyué'n o sé n ke n fa m be'n nan n nanti.</verse>
				<verse number="12">Bé use i ke: ?Wan ye o sé o ke a fo o be'n nan a nantio?</verse>
				<verse number="13">Sannge bian ng'o yôô dyuédyué'n o si'a swran ng'o yôé dyuédyué'n, afin swran'm bo bé soon le'n ti, Jésus oli.</verse>
				<verse number="14">I sin, Jésus kô wuun bian'n Nyanmien sua dan'n nun lo, o sé i ke: Nian, w'a yô dyuédyué sien'n, nanh yô sa te kun man liké nga i te'n tra nga'n, o yô o.</verse>
				<verse number="15">Bian so'n woli kô sé Juif'm bé ke Jésus ye o yôlii dyuédyuéo.</verse>
				<verse number="16">Sabbat tyen ye Jésus yôô sa so nion, i so'n ti, Juif'm bé sue nganzua.</verse>
				<verse number="17">Sannge Jésus sé bé ke: Tyen kwlakwlakwla n Si di dyunman, n kusu n di dyunman.</verse>
				<verse number="18">Nde so'n ti Juif'm bé sue nganzua kpa tra laa'n ke béh kuinh, nanh sabbat b'o satyii'n ngunmin tio, sannge séle b'o séé ke Nyanmien ti i Si b'o fe i wun sunnzuin'n tio.</verse>
				<verse number="19">O man Jésus keen i bobo nde, o sé bé ke: Nanwle, liké nga Ba'n wun ke i Si yô'n, ye o nian su yôo. Ba'n bobo kwla kpe'e i ti nun yô'a liké fi. Liké kwlaa nga i Si'n yô'n, ye i kusu yôo.</verse>
				<verse number="20">Afin i Si'n klôé, ye o klé i liké kwlaa ng'o yô'n. O wa klé i liké nga o yô'n bo i dan'n tra nga nan o bô amun nuan.</verse>
				<verse number="21">Ke i Si'n tyen swran b'o man bé nyan nguan'n, Ba'n kusu man swran ng'o klô ke o nyan nguan'n, o nyen.</verse>
				<verse number="22">Nenh i Si'n bobo ye o di dyole nion, sannge o fa nde'n kwlaa wlee Ba'n sa nun</verse>
				<verse number="23">nan swran'n kwlaa bé bui swran ke bé bu i Si swran'n sa. Swran ng'o bu'e i Wa'n swran'n, wuun o bu'e i Si b'o sunmenniin'n, i swran.</verse>
				<verse number="24">Nanwle, swran ng'o tié min nde'n b'o lafi swran ng'o sunmaan min'n su'n, o le anannganman nguan, bé su fe ko'a dyole difue'n i dyasu. Wa nyen i ti wié'n sa nun, wa nyan nguan.</verse>
				<verse number="25">Nanwle, tyen wié lélé — tyen so'n wa dyu bobo — bo bé nga bé wuli'n béh tih Nyanmien Wa'n i nen. Bé nga bé kô ti'n, béh nyanh nguan.</verse>
				<verse number="26">Ke nguan'n wô i Si sa nun'n, o man nguan so'n wô i Wa'n sa nun wié.</verse>
				<verse number="27">Ye o fa dyole dile'n wlee i Wa'n sa nun, afin i ye o katyii Swraan.</verse>
				<verse number="28">Nanh man nde so'n bô amun nuan, afin tyen wié lélé bé kwlaa nga bé ô ndia'n nun'n, béh tih i nen,</verse>
				<verse number="29">béh fiah ndia'n nun fité. Bé nga bé yôô sa kpa'n, béh tyenh béh nyanh nguan, bé nga bé yôô sa te'n, béh tyenh, béh fah bé ko dyole difue'n i dyasu.</verse>
				<verse number="30">M bobo n kpe'a n ti nun yô'a liké fi, dyole i wafa nga Nyanmien klé n ke n di su'n, ye n dio. O man dyole nga n di'n ti nanwle, afin nanh m bobo n klun sa ye n klô ke n yôo, sannge swran ng'o sunmaan min'n, i klun sa ye n yôo.</verse>
				<verse number="31">Se m bobo n yi min wun aye'n, bé su bu'e nanwle.</verse>
				<verse number="32">Swran ufle ye o yi min ayeo, ye n si ke aye so'n b'o yi min'n ti nanwle.</verse>
				<verse number="33">An sunmaan swran Jean sin, ye o kan nde b'o ti nanwle'n i nde.</verse>
				<verse number="34">N lie'n, n kunnde'a ke swran yi min aye, sannge n ken i so nan an nyan amun ti.</verse>
				<verse number="35">Jean ti ke kannin b'o dyué b'o kpadya'n sa, ye i kpadyale so'n nun trale yôli amun fe kan.</verse>
				<verse number="36">Lalôfue nga n le'n i nde b'o kan'n ti dan tra aye nga Jean yii min'n, afin liké nga n Si klé n ke n yô'n, bo n yô bé'n, o klé ke n Si ye o sunmaan mion.</verse>
				<verse number="37">Ye n Si b'o sunmaan min'n, i bobo yi min aye. An nian tié'e i nen lé, an nian wu'en i nyrun lé.</verse>
				<verse number="38">An fe'e i nde'n su, yele ke an lafi'a swran ng'o sunmenniin'n su.</verse>
				<verse number="39">An suan Nyanmien Nde nga bé kleli'n, afin an bu ke i nun ye amunh nyanh anannganman nguan nion, ye nde so'n bé kan min nde.</verse>
				<verse number="40">O nin i so'n ngba, an klô'a ke an bla n sin nan an nyan nguan!</verse>
				<verse number="41">N kunnde'a ke swran bô n dunman.</verse>
				<verse number="42">N si amun n si ke an klô'a Nyanmien.</verse>
				<verse number="43">N Si ye man m balio, ye an so'a min nun. Sannge se swran wié bô i bobo i ti nun ba'n, amunh soh i nun!</verse>
				<verse number="44">?Amun bo an klô ke amun wiéngu bô amun dunman'n, bo an klô'a ke Nyanmien b'o ti kunngba tye'n ye o bô amun dunman'n, oh yôh se ye amunh kwlah lafi i suo?</verse>
				<verse number="45">Nanh an bu i ke min ye nh kanh amunh wun nde klé n Sio, Moïse su sakpa'n, wuun amunh lafih n su wié,</verse>
				<verse number="46">Se an lafi Moïse su sakpa'n, wuun amunh lafih n su wié, afin min nde ye o klelio.</verse>
				<verse number="47">?Ke an lafi'a nde ng'o kleli'n su'n, oh yôh se ye amunh lafih min nde lie'n suo?</verse>
			</chapter>
			<chapter number="6">
				<verse number="1">Ke o yôô so'n, Jésus oo Galilée fete'n bo bé flee Tibériade fete'n i bué kun lo.</verse>
				<verse number="2">Swran kpanngban kpa bé suu i su, yele ke bé wun tukpatyefue'm b'o yôô bé dyuédyué atre nun'n.</verse>
				<verse number="3">Jésus fuu kpole kun su nan o nin i sonnzonfue'm ba tran asé le.</verse>
				<verse number="4">Ke oh yôh so'n, wuun Pâque (*f17*) b'o ti Juif'm bé tyen'n wa mantan.</verse>
				<verse number="5">Jésus meen i ti su, o wuun swran kpanngban kpa bé su bé i wun le, ye o usa Philippe ke: ?Nin ye éh nyanh liké é tô man minnien nga mun bé dio?</verse>
				<verse number="6">O ken i so ke o fa ken nian, atin i bobo si liké ng'o wa yô'n.</verse>
				<verse number="7">Philippe sé i ke: Se é fa denier (*f10*) ya nnyon tô kpaun é kpekpe nun bo kannganngan'n, o su dyu'a bé ngba.</verse>
				<verse number="8">André, Simon Pierre i niaan bian b'o ti i sonnzonfue kun'n, o sé i ke:</verse>
				<verse number="9">Gbanflen kaan kun ô wa, o le orge (*f28*) kpaun nnun nin dyué nnyon. ?Sannge swran wlawla nga, o dyu bé nin?</verse>
				<verse number="10">Jésus sé ke: Anh sé bé man bé kwlaa bé gua asé. Idyré kpanngban ô lika so'n nun le, nan ba gua asé. Bé nun yasua kaklaakla'm bé dyu akpi-nnun.</verse>
				<verse number="11">Jésus faa kpaun'n, ke o laa Nyanmien asé'n, o fa tyetyee bé. O fa dyué ng'o dyu bé'n tyetyee bé so ékun.</verse>
				<verse number="12">Ke bé ku yili'n, o sé i sonnzonfue'm bé ke, bé ise i sinsin b'o ka le'n nan i wié fi a mlinman.</verse>
				<verse number="13">Bé isaa orge kpaun nnun bo bé dili'n i ônga'n gbôgbô blu-nin-nnyon.</verse>
				<verse number="14">Ke swran'm bé wuun atre so'n bo Jésus yili'n, bé sé ke: Nanwle, bian nga ye o ti Nyanmien nuan idyofue bo bé keen i nde ke oh bah men'n nun wa nion.</verse>
				<verse number="15">Ke Jésus wuun ke bé su wa tre siéé famien'n, i ngunmin se i sin oo kpole'n su lo ékun.</verse>
				<verse number="16">Ke alie dyoli'n, i sonnzonfue'm bé oo fete'n nuan lo,</verse>
				<verse number="17">bé fuu alié kun nun bé klé bé ti Capernaüm bué lie'n su fete'n bué kun lo. Ke oh yôh so'n, wuun lika'n wa dun, Jésus kusu nian tô'a bé lo.</verse>
				<verse number="18">Aunngban'n kpee kéklé kpa, o man nzué'n kédyé dan.</verse>
				<verse number="19">Ke bé oli bé dyuu kilo nnun annze nsien, bo bé wun ke Jésus su nanti nzué'n su ba alié'n wun le'n, sre kuun bé.</verse>
				<verse number="20">Ye Jésus sé bé ke: Mion, nanh sre kun amun!</verse>
				<verse number="21">O man bé klun dyoli nan ba fe, kpekuun alié'n wa si, ba dyu kan bé ko'n.</verse>
				<verse number="22">Ke alie tyennin'n, swran wlawla nga bé kaa nzué'n sin lo'n, bé wla kpen su ke alié kunngba tye ye o ô nzué'n nuan leo. Jésus kusu wa fu'e i sonnzonfue'm bé sin, bé ngunmin ye bé olio.</verse>
				<verse number="23">Sannge alié wié'm bé fin Tibériade bé dyuu kan é Min'n la Nyanmien asé bo bé dii kpaun le'n.</verse>
				<verse number="24">Ke swran so'm bé wuun ke Jésus nin i sonnzonfue'm bé nu'an le'n, bé fu alié so'm bé nun bé oo Capernaüm Jésus kunndele.</verse>
				<verse number="25">Bé kô tôé fete'n bué kun lo, bé use i ke: ?Baba, tyen ônin ye a baa waa?</verse>
				<verse number="26">Jésus sé bé ke: Nanwle, sa ti bo an kunnde min'n, nanh atre bo an wunnin bé'n tio, sannge liké bo an dili bo amun ku yili'n tio.</verse>
				<verse number="27">Nanh an di dyunman alie b'o satyi'n ti, sannge anh di dyunman alie ng'o satyiman b'o man swran nyan anannganman nguan'n ti. Alie so'n, m bo n katyii Swran'n min ye nh fah man amuon, afin min ye n ti swran bo é Si Nyanmien klé wéiin ke o dyin n sion.</verse>
				<verse number="28">Bé use i ke: ?Nzu ye é yô nan ya kwla yô liké ng'o ti Nyanmien klun suo?</verse>
				<verse number="29">Jésus sé bé ke: Liké nga Nyanmien klô ke an yô'n, i waan anh lafi swran b'o sunmenniin'n su.</verse>
				<verse number="30">O man bé usee i ékun ke: ?Atre ônin ye ah yih klé é bo éh wuinh nan ya lafi o suo? ?Nzu liké ye a wa yôo?</verse>
				<verse number="31">É nannan'm bé dii manne (*f29*) blô lo, afin bé klee ke: «O maan bé nyanmien su lo kpaun ke bé di.»</verse>
				<verse number="32">Jésus sé bé ke: Nanwle, nanh Moïse ye o fa nyanmien su lo kpaun'n maan amuon, sannge n Si ye o fa kpaun kpa b'o fin nyanmien su lo'n man amuon.</verse>
				<verse number="33">Afin Nyanmien kpaun'n yele swran ng'o fin nyanmien su lo b'o man menfue'm bé nyan nguan'n.</verse>
				<verse number="34">Bé sé i ke: Nannan, man é kpaun so'n tititi.</verse>
				<verse number="35">Jésus sé bé ke: M bobo n ti kpaun b'o man nguan. Swran ng'o ba n sin'n, awé su ku'en lé, ye swran ng'o lafi n su'n, nzué wé su ku'en kun.</verse>
				<verse number="36">N kan kléé amun ke, an wunnin min, sannge o nin i so'n ngba, an lafi'a n su.</verse>
				<verse number="37">Swran kwlaa nga n Si fa bé man min'n béh bah n sin, o man swran ng'o ba n sin'n, n su fuenmen,</verse>
				<verse number="38">afin n fin nyanmien su lo bali, man ba'a m bobo n klun sa yôle, sannge swran ng'o sunmaan min'n, i klun sa ye n yôo.</verse>
				<verse number="39">Anh nian, swran ng'o sunmaan min'n, i liké nga i waan n yô'n ye, i waan swran kwlaa ng'o fa bé maan min'n, nanh m mlin bé nun kun sa, sannge n tyen bé men'n i awiélie.</verse>
				<verse number="40">Anh nian, liké nga n Si waan swran'm bé yô'n ye, swran kwlaa ng'o wun i Wa'n b'o lafi i su'n, oh nyanh anannganman nguan, ye nh tyeenh men'n i awiélie.</verse>
				<verse number="41">Ke o sé bé ke o ti kpaun b'o fin nyanmien su lo dyrali'n ti, Juif'm bé keen i wun nde</verse>
				<verse number="42">sé ke: ?Nanh Jésus bo é si i si Joseph nin i nin nion? ?O yô se ye i waan o fin nyanmien su ye o balio?</verse>
				<verse number="43">Jésus sé bé ke: Anh yatyi amun kônviabô idyole'n.</verse>
				<verse number="44">Swran fi kwla ba'a n sin, san bé nga n Si b'o sunmaan min'n o man bé ba n sin'n, bé ye nh tyenh bé men'n i awiélieo.</verse>
				<verse number="45">Nyanmien nuan idyofue'm bé klee ke: «Nyanmien wa klé bé kwlaa bé liké.» Swran kwla ng'o ti n Si nde'n b'o fa su'n, oh bah n sin.</verse>
				<verse number="46">Nanh ke swran wié a wun n Si lé tio, san swran nga Nyanmien sunmenniin'n, i ye wa wun i léo.</verse>
				<verse number="47">Nanwle, swran ng'o lafi n su'n, o le anannganman nguan.</verse>
				<verse number="48">M bobo n ti kpaun b'o man nguan.</verse>
				<verse number="49">Amun nannan'm bé dii manne (*f29*) blô lo, bé wuli.</verse>
				<verse number="50">Sannge kpaun ng'o fin nyanmien su lo'n, se swran di'n, o su wuman.</verse>
				<verse number="51">M bobo n ti kpaun b'o man nguan, n fin nyanmien su lo ye m balio. Swran ng'o di kpaun so'n wié'n, o su wu'a mlonmlon, min nnen'n ye o ti kpaun so'n bo nh fah man nion. Nh fah man so nan menmenfue'm béh nyanh nguan.</verse>
				<verse number="52">I so'n ti, akplôwa too Juif'm bé afien, bé sé ke: ?O yô se ye i li waan o kwla fe i wun man é bo é dio?</verse>
				<verse number="53">Jésus sé bé ke: Nanwle, se amun di'a m bo n katyii Swran'n min nnen'n, ye se an no'an min mmôdya'n, an su nya'an nguan.</verse>
				<verse number="54">Swran ng'o di min nnen'n b'o non min mmôdya'n, o le anannganman nguan, ye nh tyeenh men'n i awiélie,</verse>
				<verse number="55">afin min nnen'n ti alie kpa ye min mmôdya'n ti liké kpa bo bé non.</verse>
				<verse number="56">Swran ng'o di min nnen'n b'o non min mmôdya'n, min nin i ya katyi swran wunmuan, é su ti'a nun.</verse>
				<verse number="57">Ke n Si b'o ti anannganman'n sunmaan min'n, bo i ti ye n wô le'n, swran nga kusu b'o di min nnen'n, n ti oh tranh le.</verse>
				<verse number="58">Kpaun ng'o fin nyanmien su lo'n ye, o ti'a ke nga amun nannan'm bé dili bo bé wuli'n sa. Swran ng'o di kpaun so'n, o su wu'a mlonmlon.</verse>
				<verse number="59">Nde nga ke Jésus kléh liké Capernaüm lo Nyanmien sua'n nun'n o kannin'n ye.</verse>
				<verse number="60">Ke bé tii nde so'n, i sonnzonfue'm bé nun kpanngban bé sé ke: Nde nga ti kéklé. ?Wan ye o kwla fa suo?</verse>
				<verse number="61">Ke Jésus si ke nde so'n ti i sonnzonfue'm bé su idyo bé kônviabô'n, o usaa bé ke: ?Nde so'n bô amun wla?</verse>
				<verse number="62">?Se an wun ke m bo n katyii Swran'n n su fu kan n wô lo laa'n, amunh yôh amun wun se?</verse>
				<verse number="63">Nyanmien Wawe'n ye o man nguan nion, bé wunnen'n kwla yô'a liké fi. Nde nga n kan kléé amun'n ti Nyanmien Wawe'n lie, bé man nguan.</verse>
				<verse number="64">Sannge swran wié'm bé ô amun nun bo bé lafi'a su. Afin ke o fin i bôbôle nun'n, Jésus si bé nga bé su lafi'e i su'n nin swran ng'oh feh man swran mun'n.</verse>
				<verse number="65">Ye o sé ke: I so'n ti ye n séé amun ke, swran nga n Si a me'en i atin ke o bla n sin'n, o kwlaa baman nion.</verse>
				<verse number="66">Ke o fin le'n, i sonnzonfue'm bé nun kpanngban bé tii bé wun ba su'e i su kun.</verse>
				<verse number="67">I so'n ti, Jésus usee i sonnzonfue blu-nin-nnyon'n bé ke: ?Amun li, an ko'a wié?</verse>
				<verse number="68">Ye Simon Pierre sé i ke: ?Wan sin ye é koo? O nde'n ye man é nyan anannganman nguaan.</verse>
				<verse number="69">É lafi su ye é si ke a ti Nyanmien i Swran.</verse>
				<verse number="70">Jésus usa bé ke: ?Amun swran blu-nin-nnyon'n, nanh min ye n faa amuon? Sannge o nin i so'n ngba, ke min ye n faa amun'n, amun nun kun ti mmusu'm bé si Satan'n i swran.</verse>
				<verse number="71">Simon Iscariot i wa Judas b'o ti i sonnzonfue blu-nin-nnyon'n bé nun kun b'oh feh man swran mun'n i nde ye o kaan.</verse>
			</chapter>
			<chapter number="7">
				<verse number="1">Ke o yôô so'n, i sin Jésus wlanwlan Galilée men'n nun, o klô'a ke o wlanwlan Judée men'n nun kun, afin Juif'm bé kunnde ke béh kuinh lo.</verse>
				<verse number="2">Ke oh yôh so'n, wuun Juif'm bé akpa'n (*f47*) i tyen dile'n wa mantan.</verse>
				<verse number="3">I niaan'm bé sé i ke: Dyaô wa ko Judée mon o sonnzonfue'm bé wun sa nga a yô bé'n bé wié.</verse>
				<verse number="4">Se swran kun klô ke bé si i sa ng'o yô bé'n, o yô'a bé nvialie nun, o yô bé nzra nun. Se o waan a yô ninngé so'm bé sakpa'n, yô bé nzra nun.</verse>
				<verse number="5">I niaan'm bé bobo bé lafi'e i su.</verse>
				<verse number="6">Jésus sé bé ke: N tyen lie'n nian dyuman, sannge amun lie'n, tyen'n kwlaa ti amun tyen kpa.</verse>
				<verse number="7">Swran'm bé kpo'a amun, sannge n lie'n bé kpo min, afin n séé bé ke bé nyôlie'n ti tete.</verse>
				<verse number="8">Amun bobo anh wo tyen'n i dile. N lie'n, n su ko'a tyen so'n i bô wié, afin n tyen lie'n nian dyuman.</verse>
				<verse number="9">Ke o séé bé so'n, o kaa Galilée le.</verse>
				<verse number="10">Ke i niaan'm bé oo tyen so'n i dile'n, i sin i kusu o wa kpuu bé, sannge wa yi'e i wun nglô, o oo nvialie nun.</verse>
				<verse number="11">Ke béh dih tyen'n, Juif'm bé kunndee, bé sé ke: ?O ô nin?</verse>
				<verse number="12">Swran kpanngban bé tu i wun aswré, wié'm bé waan: Swran kpaa. Wié'm bé kusu bé waan: Nanh swran kpaa, o ti swran satyifue.</verse>
				<verse number="13">Sannge Juif'm bé nyrun sre ti, swran fi wa kwla ke'en i nde wéinwéin.</verse>
				<verse number="14">Ke bé bô tyen dile'n bô b'o dyuu i afien'n, Jésus oo Nyanmien sua dan'n nun swran'm bé liké kléle.</verse>
				<verse number="15">O bô Juif'm bé nuan, bé sé ke: ?Bian nga wa sua'an liké'n, o yô se ye o si fluwaa?</verse>
				<verse number="16">Jésus sé bé ke: N liké nga n klé'n, o fi'an m bobo, o fin swran ng'o sunmaan min'n.</verse>
				<verse number="17">Swran ng'o klô ke oh yôh i klun sa'n, oh sih ke liké nga n klé'n o fin i, annze m bobo n kpe n klun ye n kléo.</verse>
				<verse number="18">Swran ng'o kpe i bobo klun ké liké'n, o kunnde i bobo dunman. Sannge swran ng'o kunnde ke swran ng'o sunmenniin'n nyan dunman'n, o ti swran kpa, sa te kaan sa bo'en i wun.</verse>
				<verse number="19">?Moïse ye o fa mmla'n maan amuon, nenh io? Sannge amun nun wié fi fa'a su. ?Nzu ti ye an klô ke amunh kunh mion?</verse>
				<verse number="20">Swran'm bé sé i ke: O kpa'n, liké wié su o su. ?Wan ye o klô ke oh kunh woo?</verse>
				<verse number="21">Jésus sé bé ke: N yôô sa kun o bô amun kwlaa amun nuan.</verse>
				<verse number="22">Moïse ye o kléé amun ke an wla yasua'm bé kleon, sannge nenh i ye o kpee i baa, amun nannan mun ye bé kpelio. Ye an wla swran'm bé klen sabbat b'o ti amun tyen te'n.</verse>
				<verse number="23">?Se an wla bé klen sabbat tyen nan amuan satyi'a Moïse mmla'n, nzu ti ye swran ti blé wunmuan kun bo n yôé dyuédyué sabbat tyen'n ti, an fa min wun yaa?</verse>
				<verse number="24">Nanh an nian swran i wafa ng'o ti'n an fa di nde'n, sannge anh di nde nanwle su.</verse>
				<verse number="25">Jérusalemfue wié'm bé sé ke: ?Nenh i ye bé waan béh kuinh nion?</verse>
				<verse number="26">Nian, i ye o su idyo nzra'n nun ye'n, sannge bé sé'e sa fi! ?É si'm bé wuun i wle kpa ke i ye o ti Christ (*f1*) nion?</verse>
				<verse number="27">Bian nga lie'n, é si i finwle, sannge Christ lie'n, se o ba'n, swran fi su si'e i finwle.</verse>
				<verse number="28">I so'n ti, ke Jésus kléh liké Nyanmien sua dan'n nun'n, o kpan séé ke: ?An si min, an si min finwle? Nanh m bobo n tiaun ye m balio, sannge swran ng'o sunmaan min'n ti nanwlefue, an simen.</verse>
				<verse number="29">M bobo n sii, i wun lo ye n fion, i ye o sunmaan mion.</verse>
				<verse number="30">O man bé waan béh treeh, sannge i trale tyen nian dyuman ti, swran fi sa a kenmen.</verse>
				<verse number="31">Swran so'm bé nun louun kpa bé lafii i su, bé sé ke: ?Se Christ (*f1*) ba'n, oh yih atre tra bian nga lie'n?</verse>
				<verse number="32">Pharisifue'm (*f4*) bé ti i wun aswré nga swran'm bé tu'n. O man Nyanmien nyrun dyranfue dandan nin Pharisifue'm bé yii sôndya mun ke bé kô tree.</verse>
				<verse number="33">Jésus sé ke: N te ô amun wun wa kan, o yô kan'n, nh koh swran ng'o sunmaan min'n i sin.</verse>
				<verse number="34">An wa kunnde min, an su wu'an min, afin lika nga nh koh lo'n, an su kwla ko'a lo.</verse>
				<verse number="35">Juif'm bé usa bé wun ke: ?Nin ye o wa ko bo é su wunmen nion? ?O wa ko Juif'm bo ba sanndi ba kô tran Grec'm bé nun'n bé sin, nan oh kléh Grec'm bé liké?</verse>
				<verse number="36">?Ke o sé ke, é wa kunndee, é su wunmen, ye lika nga oh koh lo'n, é su kwla ko'a lo wié'n, i bô yele ônin?</verse>
				<verse number="37">Bé tyen dile'n i tyen kasien b'o ti bé tyen'n i dan'n, Jésus dyin bé afien le, o kpan séé ke: Swran kwlaa nga nzué wé kuin'n, o bla n sin o wa non.</verse>
				<verse number="38">Swran ng'o lafi n su'n i awlen'n wa katyi ke nzué ti sa, i nun ye nzué ba bo bé nun nzué'n man nguan'n, béh fionh. Afin é kenngen i so Nyanmien Nde nga bé kleli'n nun.</verse>
				<verse number="39">Sa ti b'o séé so'n yele Nyanmien Wawe'n bo bé nga bé wa lafi i su'n béh nyenh'n. Ke oh yôh so'n, wuun Nyanmien nian fe'e i Wawe'n nian manman, afin o nian yi'a Jésus i wafa ng'o ti'n i nglô.</verse>
				<verse number="40">Ke swran so'm bé nun wié'm bé tii nde so'n, bé sé ke: Bian nga ye o ti Nyanmien nuan idyofue sakpa nion.</verse>
				<verse number="41">Wié'm bé kusu bé waan: Bian nga ye o ti Christ (*f1*) nion. Ye wié'm bé usa ke: ?Ai, Galilée ye Christ'n fion?</verse>
				<verse number="42">?Ba kle'e Nyanmien Nde nga bé kleli'n nun ke, Christ'n fin David ôsu'n nun Bethléhem David klo lo?</verse>
				<verse number="43">I so'n ti, swran'm bé bubuu bé wun nun.</verse>
				<verse number="44">Bé wié'm bé waan béh treh, sannge swran fi sa a kenmen.</verse>
				<verse number="45">Ke sôndya'm bé saa bé sin Nyanmien nyrun dyranfue dandan nin Pharisifue'm bé wun lo'n, bé usa bé ke: ?O yô se ye amuan tre'e i a bamaan?</verse>
				<verse number="46">Ye sôndya'm bé sé ke: Swran fi nian ka'an nde ke bian nga sa lé.</verse>
				<verse number="47">Pharisifue'm bé usa bé ke: ?Amun kusu, amun man wa laka amun wié?</verse>
				<verse number="48">?É kpenngben nin Pharisifue'm bé nun wié a lafi i su?</verse>
				<verse number="49">Swran nga'm bé lie'n, bé si'a mmla'n, o man Nyanmien a bô bé sannzan!</verse>
				<verse number="50">Nicodème b'o lé kun o oo Jésus wun lo'n, o ti Pharisifue so'm bé nun kun, o sé bé ke:</verse>
				<verse number="51">É mmla'n nun swran nga bé nian ti'e i nuan nun nde bo bé nian wu'an sa ng'o yôli'n, bé bu'e i fo.</verse>
				<verse number="52">Bé sé i ke: ?O kusu, a ti Galiléefue? Kanngan Nyanmien Nde nga bé kleli'n nian, ah wunh ke Nyanmien nuan idyofue fi fi'an Galilée.</verse>
				<verse number="53">[Ke o yôô so'n, nga dyaô ko i awlô, nga dyaô ko i awlô.</verse>
			</chapter>
			<chapter number="8">
				<verse number="1">Ye Jésus kusu oo Olive Ôka'n su loo.</verse>
				<verse number="2">Ke alie tyennin nglemun kpa'n, o se i sin Nyanmien sua dan'n nun lo ékun. Swran'n kwlaa bé bee i wunle. O traan asé ye o so bé liké kléle'n suo.</verse>
				<verse number="3">Mmla kléfue nin Pharisifue'm (*f4*) bé nin bla kun bo bé wuun ke o su kunnde bian i wun bô'n bali,</verse>
				<verse number="4">bé dyreen swran'm bé afien le, bé sé Jésus ke: Ndya, bla nga é kô tree nin bian, o su kunnde bian i wun bô.</verse>
				<verse number="5">Moïse klee mmla'n nun ke bla ng'o yô sa ke nga sa'n, é fin i yebue é kuin. ?Ye o kusu, o wannze?</verse>
				<verse number="6">Bé keen i so ke béh fah se nian nan béh nyanh sa wié dyran su senmen. Sannge Jésus keen i wun asé o fe i sa klekle asie wun.</verse>
				<verse number="7">Ke bé te use i sa'n, o meen i wun su, o sé bé ke: Amun nun swran ng'o nian yô'a sa te kaan sa lé'n, mon o dun mmua fin i yebue.</verse>
				<verse number="8">Ye o keen i wun asé o so asie i kleklele'n su ékuon.</verse>
				<verse number="9">Ke bé tii nde so'n, bé kpenngben mun nga dyaô blele ko, nga dyaô blele ko lélé o fa tôô bé kanngan mun, o kaa Jésus nin bla'n b'o dyin afien le'n.</verse>
				<verse number="10">Ye Jésus meen i wun su o use i ke: ?Mmô, bé ô nin? ?Swran fi a sé'a ke oh kunh o?</verse>
				<verse number="11">Ye i waan: Een, Ndya. Ye Jésus sé i ke: N kusu, n sé'a ke bé kun o. Ko, sannge nanh yô so kun].</verse>
				<verse number="12">Jésus kan klé bé ékun ke, i ye o kpadya men'n nuon, swran ng'o su i su'n, kpadyale so'n b'o man nguan'n o man oh wunh asé, o su nanti'a aôsin'n nun lé.</verse>
				<verse number="13">I so'n ti, Pharisifue'm bé sé i ke: A yi o bobo o wun aye, o wun nde nga a kan'n ti'a nanwle.</verse>
				<verse number="14">Jésus sé bé ke: O ti nanwle ke n kan m bobo min wun nde, kannze n ken i so'n, o ti nanwle, afin n si n finwle nin n kowle. Sannge an si'a n finwle nin n kowle.</verse>
				<verse number="15">Amun lie'n, an kan swran wun nde ke klo swran fa yô'n sa, sannge n lie'n, n ka'an swran wun nde.</verse>
				<verse number="16">Se swran nga an wun ke n ken i wun nde'n, wuun o ti nanwle, afin nanh n ngunmin ye n kan nde so nion, sannge swran ng'o sunmaan min'n o dyin n sin.</verse>
				<verse number="17">Bé klee amun mmla'n nun ke, se swran nnyon bé kan nde kun'n o ti nanwle.</verse>
				<verse number="18">N kan m bobo min wun nde, ye n Si b'o sunmaan min'n, i kusu ti n lalôfue.</verse>
				<verse number="19">I so'n ti, bé use i ke: ?O Si'n wô nin? Jésus sé bé ke: An si'a min nin n Si'n. Se an si min'n, wuun an si n Si kusu.</verse>
				<verse number="20">Ke Jésus kléh liké Nyanmien sua dan'n nun b'o ô sika guawle'n i wun le'n, ye o kaan nde so nion. Swran fi a tremen, afin i tyen'n nian dyuman.</verse>
				<verse number="21">Jésus sé bé ékun ke, o su ko, bé wa kunndee, sannge bé sa te'n kah bé wun béh wuh. Lika ng'o ko lo'n, bé su kwla ko'a lo wié.</verse>
				<verse number="22">Juif'm bé usaa ke: ?O wa kun i wun ti ye o sé ke, lika ng'o ko lo'n é su kwla ko'a lo wiéo?</verse>
				<verse number="23">Ye o sé bé ke: An ti asie'n su wafue, n kusu n ti nglô lofue, an ti men nga nun fue, n ti'a men nga nunfue.</verse>
				<verse number="24">I so'n ti ye n séé amun ke amun sa te'n kah amun wun, amunh wuh nion, afin se an lafi'a swran wafa nga n ti'n su'n, amun sa te'n kah amun wun amunh wuh.</verse>
				<verse number="25">Bé use i ke: ?A ti o lie nzu? O sé bé ke: Swran wafa nga n ti'n, ye n kan kléli amun i bôbôle nun nion.</verse>
				<verse number="26">Amun wun nde kpanngban ô le bo n kwla kan n dyran su bu amun fo. Sannge swran ng'o nunmaan min'n ti nanwlefue ti, o man nde ng'o kan kléé min'n, i ye n kaan.</verse>
				<verse number="27">Ba wu'en i wle ke i Si nde ye o kan klé béo.</verse>
				<verse number="28">I so'n ti, o sé bé ke: Tyen nga an man m bo n katyii Swran'n su su'n, i tyen so'n nun ye amunh sih n wafa nga n ti nion. Ye amunh sih ke m bobo n kpe'a n klun n yô'a liké fi, san nde nga n Si kan klé min'n ye n kaan.</verse>
				<verse number="29">Swran ng'o sunmaan min'n, o dyin n sin. Wa dyaô'a n sin, afin n yô i klun sa tyen kwlaa.</verse>
				<verse number="30">Nde so'n bo Jésus kannin'n ti, swran kpanngban kpa bé lafii i su.</verse>
				<verse number="31">Ye o sé Juif nga bé lafi i su'n bé ke: Se an fa min nde nga n kan'n su kpa'n, wuun an ti n sonnzonfue sakpa.</verse>
				<verse number="32">Amunh sih nde ng'o ti nanwle'n, ye nde nanwle so'n ti amunh nyanh amunh ti.</verse>
				<verse number="33">Bé sé i ke: É ti Abraham anunman, é nian yô'a swran fi kanga lé. ?O yô se ye man a sé ke, éh nyanh é ti nion?</verse>
				<verse number="34">Jésus sé bé ke: Nanwle, se sa te'n ti swran'n, wuun swran kwlaa ng'o yô sa te'n o katyi i kanga.</verse>
				<verse number="35">Kanga'n ka'a awlô kun nun titi, sannge diéwa ba'n ka awlô nun le titi.</verse>
				<verse number="36">Se Nyanmien Wa'n kpo amun ti'n, amunh nyanh amun ti mlonmlon.</verse>
				<verse number="37">N si ke an ti Abraham anunman, sannge an klô ke amunh kunh min, afin an fa'a nde nga n kan'n su.</verse>
				<verse number="38">Liké nga n wuin n Si wun lo'n, i nde ye n kaan, ye amun kusu, liké nga amun si lie'n kléé amun'n, ye an yôo.</verse>
				<verse number="39">Bé sé i ke: É si'n yele Abraham Jésus sé bé ke: Se Abraham wa yele amun'n, wuun sa nga Abraham yôô bé'n, amunh yôh wié.</verse>
				<verse number="40">N kan nde nanwle nga Nyanmien kan kléé min'n klé amun, sannge an klô ke amunh kunh min. Abraham a yô'a sa nga lé.</verse>
				<verse number="41">Liké nga amun si'n yô'n, i wié ye an yôo. Bé sé i ke: Nanh téklé ba yele é. É si ti kunngba tye, é si so'n yele Nyanmien.</verse>
				<verse number="42">Jésus sé bé ke: Se Nyanmien ti amun Si sakpa'n, wuun amunh klôh n sa, afin n fin Nyanmien wun lo, i dunman nun ye n wô waa. Nanh n tiaun ye m balio, i ye o sunmaan mion.</verse>
				<verse number="43">?Nzu ti ye an wu'an nde nga n kan klé amun'n i wleo? Afin an klô'a ke an tié.</verse>
				<verse number="44">Amun si'n yele mmusu'm bé si Satan'n, ye an klô ke amunh yôh amun si so'n i klun sa. Ke o fin i bôbôle nun'n, o ti swran kunfue, o di'a nanwle mlonmlon, afin o si'a nanwle'n. O bua atô, afin atô'n ti i nzuen, atô'n ti i dyunman, i ye o ti atô buafue'm bé si nion.</verse>
				<verse number="45">N lie'n, ke n di nanwle klé amun'n ti, an lafi'a n su.</verse>
				<verse number="46">?Amun nun ônin ye o kwla si i wué nun sé ke n yôô sa teo? ?Se n di nanwle'n, nzu ti ye an lafi'a n suo?</verse>
				<verse number="47">Swran ng'o ti Nyanmien lie'n, o tié nde ng'o kan'n. Ke bo an ti'e i lie'n ti ye nde ng'o kan'n an timan nion.</verse>
				<verse number="48">Juif'm bé sé i ke: ?Ke é sé o ke a ti Samariefue ye liké wié su o su'n, é nde'n ti'a nanwle?</verse>
				<verse number="49">Jésus sé bé ke: Liké su'a n su, swran ye m bu n Sio, sannge an bu'a n swran.</verse>
				<verse number="50">N lie'n, m bobo n kunnde'a n dunman, swran kun ye man n nyan dunmaan, i ye oh kpeh é nuon.</verse>
				<verse number="51">Nanwle, swran ng'o fa min nde'n su'n, o wu wa'a mlonmlon.</verse>
				<verse number="52">Juif'm bé sé i ke: Sien'n, ya wun i wle kpa ke liké wié su o su. Abraham wuli, Nyanmien nuan idyofue'm bé wuli, sannge o li o waan, swran ng'o fo o nde'n su'n, o su wu'a mlonmlon.</verse>
				<verse number="53">?A ti kpa tra é nannan Abraham b'o wuli'n? Nyanmien nuan idyofue'm bé kusu bé wuli. ?O kpa'n, a bu o wun se?</verse>
				<verse number="54">Jésus sé ke: Se m bobo n dunman ye n kunnde'n, n su nyenmen. N Si bo amun waan o ti amun Nyanmien'n, i ye man n nyan dunmaan.</verse>
				<verse number="55">Sannge an simen, n lie'n, n sii. Se n sé ke n simen'n, wuun n ti atô buafue ke amun sa. Sannge n sii, ye n fe i nde'n su.</verse>
				<verse number="56">Ke amun nannan Abraham bu ke oh wunh min tyen'n, o yô i fe dan, o wuun tyen so'n ye i klun dyoli.</verse>
				<verse number="57">Ye Juif'm bé sé i ke: ?O bo a nian di'a afue ablénun'n, a wuun Abraham?</verse>
				<verse number="58">Jésus sé bé ke: Nanwle, ke béh wuh Abraham'n, wuun n wô le.</verse>
				<verse number="59">I so'n ti, bé isaa yebue ke béh fah fiin, sannge o fin Nyanmien sua dan'n nun le fitéé blelele.</verse>
			</chapter>
			<chapter number="9">
				<verse number="1">Ke Jésus sinh'n, o wuun anyansifue kun bo bé wuu i nin i'n.</verse>
				<verse number="2">I sonnzonfue'm bé usee i ke: ?Baba, bian nga, o yô se ti ye bé wuu i anyansifueo, i bobo yôô sa wié annze i si nin i nin bé yôô sa wié ti ye bé wuu i soo?</verse>
				<verse number="3">Jésus sé ke: Nanh ke i bobo annze i si nin i nin bé yôô sa wié tio. Sannge bé wuu i so nan i ti bé wun sa nga Nyanmien yô'n.</verse>
				<verse number="4">Ke lika'n te ô nun'n, man é di swran ng'o sunmaan min'n i dyunman'n. Lika'n su wa san, ke o kô san'n, swran fi kwla di'a dyunman.</verse>
				<verse number="5">Ke n te ô men'n nun wa'n, min ye n kpadya men'n nuon.</verse>
				<verse number="6">Ke i nuan toli'n, o tee i nuan nzué asie wun, o fe i sa fa kpita fa kpee anyansifue'n i nyinma'n su,</verse>
				<verse number="7">ye o sé i ke, o o kô wunnzin i nyrun gblé nga bé flee Siloé'n nun. Dunman so'n i bô yele Sunmanfue. O o lo kô wunnzin nun, ke oh seh i sin'n, wa wun asé.</verse>
				<verse number="8">I tranfue nin bé nga laa bé wun ke o sresre'n, bé sé ke: ?Nanh bian'n bo ye o tran lé sa sresre ninngé'n ye?</verse>
				<verse number="9">Bé wié'm bé waan: Io. Bé wié'm bé kusu bé waan: Nenh io, sannge o fe. Ye i bobo waan: Mion.</verse>
				<verse number="10">O man bé usee i ke: ?O yô se ye o nyinma'n tikélio?</verse>
				<verse number="11">O sé bé ke: Bian nga bé flee Jésus'n, o kpita nnotie fa kpee min nyin su, o sé n ke, n kô wunnzin nun Siloé'n nun. N woli kô wunnziin nun, kpekuun man wun asé.</verse>
				<verse number="12">Bé use i ke: ?Bian so'n wô nin? O sé ke: Man wunman kan o olio.</verse>
				<verse number="13">Bé fa bian so'n b'o ti anyansifue bo i nyin tikéli'n woo Pharisifue'm (*f4*) bé nyrun lo.</verse>
				<verse number="14">Afin lé kun so'n bo Jésus kpita nnotie fa tikéé i nyin'n, o ti sabbat b'o ti bé tyen te'n.</verse>
				<verse number="15">I so'n ti, Pharisifue'm bé kusu bé usa bian'n ke o yôli b'o man o wuun asé'n. O sé bé ke: O fa nnotie kaan kpee min nyin su, n kô wunnzin nun ye n wuun aséo.</verse>
				<verse number="16">Pharisifue'm bé wié'm bé sé ke: Bian so'n tyi'a sabbat'n, o man nanh Nyanmien ye o sunmeen io. Bé wié'm bé kusu bé waan: ?Se swran kun ti sa te yôfue'n, o yô se ye o kwla yi atre ke nga saa? Kpekuun ba bu bé wun nun.</verse>
				<verse number="17">Pharisi fue'm bé usa anyansifue'n ékun ke: ?Ke o tikéé o nyin'n, o bobo a bu i se? O sé ke: O ti Nyanmien nuan idyofue,</verse>
				<verse number="18">Sannge Juif'm ba lafi'a su ke o ti anyansifue ye wa wun aséo, san bé flee i si nin i nin</verse>
				<verse number="19">bé usaa bé. Bé usa bé ke: ?Amun wa'n bo an ken i nde ke bé wu i anyansifue'n i ye? ?O yô se ye wa wun aséo?</verse>
				<verse number="20">I si nin i nin bé sé ke: É si ke é wa nion, é wui so.</verse>
				<verse number="21">Sannge ke o yôli b'o man wa wun asé'n, ya wu'en i wle. Ye swran ng'o tikéé i nyinma'n, é simen. I bobo ye ô leo, o ti'a bakan, anh wuse, oh kanh.</verse>
				<verse number="22">Sa ti bo i si nin i nin bé sé so'n, sre kun bé Juif'm bé wun. Afin Juif'm ba dun mmua wun bé wun bé nen a se su ke, swran kwlaa ng'o sé ke Jésus ti Christ'n (*f1*), béh kenh i bô o su wlu'a Nyanmien sua'n nun kun.</verse>
				<verse number="23">I so'n ti ye i si nin i nin bé séé ke: O ti'a bakan, anh wuse nion.</verse>
				<verse number="24">Pharisifue'm bé flee anyansifue'n ékun, bé sé i ke: La Nyanmien asé, é si ke bian so'n ti sa te yôfue.</verse>
				<verse number="25">O sé bé ke: Se o ti sa te yôfue ô, se o ti'a sa te yôfue ô, n wu'en i wle. Sa kun nga n wun i wle'n yele ke laa n ti anyansifue, sannge sien'n man wun asé.</verse>
				<verse number="26">Bé use i ke: ?Nzu ye o yô maan o? ?O yôli o nyinma'n se ye o tikélio?</verse>
				<verse number="27">O sé bé ke: Man kan klé amun laa, amuan fa'a su. ?O yô se ye an klô ke n ken i ékuon? ?Amun kusu, an klô ke amunh katyih i sonnzonfue wié?</verse>
				<verse number="28">Bé kpee i nzôwa, bé sé i ke: Wo ye a ti bian so'n i sonnzonfue, é lie'n é ti Moïse i sonnzonfue.</verse>
				<verse number="29">É si ke Nyanmien kan nde kléé Moïse, sannge bian nga lie'n, é si'e i finwle bobo.</verse>
				<verse number="30">O sé bé ke: Ééé, abônuan sa yele nga kannze an sé ke an sié i finwle'n, sannge n lie'n, o tikéé n nyinma'n!</verse>
				<verse number="31">É si ke se sa te yôfue sé Nyanmien ke yô sa'n, o te'a su, sannge swran ng'o bu i swran bo i nyin yi'n, i sofue'n ye o te i suo.</verse>
				<verse number="32">É nian ti'e i lé ke swran kun a tiké swran bo bé wu i nin anyansi'n i nyinma lé.</verse>
				<verse number="33">Se nanh Nyanmien ye o sunmaan bian so'n, wuun o kwla yô'a liké fi.</verse>
				<verse number="34">Bé sé i ke: ?O bo ke bé wuu wo'n, sa tete'n ye o ti o dyunman'n, a wa klé é liké? Ye bé keen i bôo.</verse>
				<verse number="35">Jésus tii i ke ba i bô. O kô wunniin, nan wa use i ke: ?A lafi i b'o katyii Swran'n i su?</verse>
				<verse number="36">O sé ke: Ndya, klé min swran so'n man n lafi i su.</verse>
				<verse number="37">Jésus sé i ke: A wunniin, i ye o su kan nde klé o ye'n.</verse>
				<verse number="38">O man o sé ke: Nannan, n lafi o su. Ye o kôtô i bô menmeen io.</verse>
				<verse number="39">Ye Jésus sé ke: M baa men'n nun swran'm bé nun kpale nan bé nga bé wu'an asé'n bé wun asé, ye bé nga bé wun asé'n, bé katyi anyansifue.</verse>
				<verse number="40">Ke Pharisifue (*f4*) wié bo bé nin i ô le'n bé tii nde so'n, bé use i ke: ?É kusu é ti anyansifue wié?</verse>
				<verse number="41">Jésus sé bé ke: Se an ti anyansifue'n, wuun bé bu'a amun sa te yôfue, sannge ke amun waan an wun asé'n, o man amun sa te'n kah amun wun.</verse>
			</chapter>
			<chapter number="10">
				<verse number="1">Nanwle, swran ng'o si'an bua'm bé tuin'n i anuan'n nun b'o sin lika ufle wlu lo'n, o ti awiéfue nin kakadyéfue.</verse>
				<verse number="2">Sannge swran ng'o sin anuan'n nun'n, i ye o ti bua tafue nion.</verse>
				<verse number="3">Swran ng'o nian anuan'n su'n, o tiké i anuan, bua'm bé ti i nen'n. Bua'm bé ti i lie, o fa bé dunman'n flefle bé, o fa bé fité guasu lo.</verse>
				<verse number="4">Ke wa fa bé kwlaa a fité lo'n, o dun mmua bé nyrun, bé su i su, afin bé si i nen'n.</verse>
				<verse number="5">Bé su'a swran wié su, sannge bé wanndii, afin bé si'e i nen'n.</verse>
				<verse number="6">Jésus bu nyanndra so'n kléé bé, sannge ba wu'an liké ng'o ken i nde klé bé so'n i wle.</verse>
				<verse number="7">Jésus sé bé ékun ke: Nanwle, n ti bua'm bé tuin'n i anuan.</verse>
				<verse number="8">Bé kwlaa nga bé duun mmua min nyrun'n, bé ti awiéfue nin kakadyéfue, sannge bua'm ba su'a bé su.</verse>
				<verse number="9">N lie'n, n ti anuan, swran ng'o sin min nun'n, oh fitéh nun, oh wluh, oh fitéh, ye oh nyanh didiwle.</verse>
				<verse number="10">Bua'm bé wuale, nin bé kunle, nin bé nunnunle ti ye awiéfue'n baa, sannge n lie'n ke o kô yô nan bua'm ba nyan nguan, nan ba nyan bé ti, nan bé wun a dyo bé fouun'n ti ye m balio.</verse>
				<verse number="11">N lie'n, n ti bua tafue kpa, bua tafue kpa'n fe i wun tô i bua'm bé ti.</verse>
				<verse number="12">Sannge bua sunianfue'n b'o ti'a bua tafue, bo bua'm bé ti'e i lie'n, ke o wun ke gbôklô'n su ba'n, o katyi b éwanndi. Gbôklô'n wa wlu bé nun, kpekuun ba bô a sanndi.</verse>
				<verse number="13">Sa ti b'o wanndi'n yele ke o ti dyunman difue b'o kunnde i sika, o man bua'm bé nde mienmen.</verse>
				<verse number="14">N lie'n, n ti bua tafue kpa. Ke n Si si min bo n kusu n si n Si'n, i kunngba'n, n si m bua mun ye bé kusu bé si min. Ye n fa min wun man m bua mun.</verse>
				<verse number="15"></verse>
				<verse number="16">M bua'm bé wié ô le bo bé nu'an tuin nga nun. San nh fah bé sofue mun ba, béh tih min nen, bé akpasua'n yôh kun ye bé tafue kun.</verse>
				<verse number="17">N Si klô min, min wun bo n fa man nan man nyan nguan ékun'n ti.</verse>
				<verse number="18">Swran fi kwla kpe'a min nguan'n i sin, m bobo n klun su ye n fa min wun maan. N kwla fa min wun man, ye n kwla nyan nguan ékun. Afin i so ye n Si kan kléé n ke n yôo.</verse>
				<verse number="19">Nde so'n ti, Juif'm bé buu bé wun nun ékun.</verse>
				<verse number="20">Bé nun kpanngban bé sé ke: Liké wié su i su. I ti a satyi. ?Nzu ti ye an tié nde ng'o kan nion?</verse>
				<verse number="21">Wié'm bé sé ke: I nde ng'o kan'n, o fa'a swran bo asie usu a satyii'n i nde. ?Asie usu kwla tiké anyansifue nyinma?</verse>
				<verse number="22">Ke wawa'n kpennin bo béh dih Nyanmien sua dan'n i Nyanmien sa nun wlale'n i tyen Jérusalem lo'n,</verse>
				<verse number="23">Jésus wlanwlan ala'n bo bé flee Salomon'n i bô Nyanmien sua dan'n nun le.</verse>
				<verse number="24">Juif'm bé kpe sin yielii, bé use i ke: ?Tyen ônin bo tye ye wo man é wla'n guah aséo? Se wo ye a ti Christ'n, di i nanwle wéiin klé é.</verse>
				<verse number="25">Jésus sé bé ke: N kan kléé amun laa, amuan lafi'a n su. Sa nga n Si dunman nun n yô bé'n, bé ti n lalôfue.</verse>
				<verse number="26">Sannge an lafi'a n su, afin an nu'an m bua'm bé nun wié.</verse>
				<verse number="27">M bua'm bé ti n nen, n si bé, ye bé su n su.</verse>
				<verse number="28">M man bé anannganman nguan, bé su nunnu'an lé, ye swran fi su dé'a bé n sa nun.</verse>
				<verse number="29">N Si b'o fa bé maan min'n i dan'n tra liké'n kwlaa, ye swran fi kwla dé'a bé i sa nun.</verse>
				<verse number="30">Man nin n Si é ti kun.</verse>
				<verse number="31">Juif'm bé faa yebue ékun ke bé fa fiin.</verse>
				<verse number="32">Jésus sé bé ke: M man wunnin sa kpakpa bo n yô bé n Si fanngan nun'n. ?Sa so'm bé nun ônin ti ye man amun waan amunh finh n yebue kun mion?</verse>
				<verse number="33">Juif'm bé sé i ke: Nanh ke sa kpa bo a yôli'n ti ye é waan éh kunh o, sannge Nyanmien dunman bo a satyi, ye o bo a ti swran bo a yô o wun ke a ti Nyanmien'n, i ti ye é waan éh kunh oo.</verse>
				<verse number="34">Jésus sé bé ke: ?Ba kle'e amun mmla'n nun ke Nyanmien sé ke: «An ti ke Nyanmien sa.»?</verse>
				<verse number="35">É si ke swran fi kwla nunnu'an Nyanmien nde nga bé kleli'n. Bé klee ke bé nga Nyanmien fe i mmla'n maan bé'n bé ti ke Nyanmien sa.</verse>
				<verse number="36">?Se o ti so'n, m bo Nyanmien fa min sié ke n di i dyunman'n b'o sunmaan min men'n nun'n, ke n sé ke n ti Nyanmien Wa'n, nzu ti ye an sé ke n satyi Nyanmien dunmaan?</verse>
				<verse number="37">Se n yô'a sa nga n Si yô bé'n, nanh an lafi n su!</verse>
				<verse number="38">Se n yô bé'n, kannze an lafi'a m bobo n su'n, sannge anh lafi sa so'm bé su nan amuan wun i wle kpa ke min nin n Si é ti swran wunmuan.</verse>
				<verse number="39">I so'n ti, bé baa ékun, bé waan béh treh, sannge o flôô bé sa nun.</verse>
				<verse number="40">Jésus oo Jourdain'n sin lo ékun, lika nga Jean yôô swran'm bé baptême lo laa'n, o traan lo.</verse>
				<verse number="41">Swran kpanngban bé bee i wun le, bé sé ke: Jean wa yi'a atre fi, sannge bian nga i wun nde ng'o kannin'n, i kwla so'n ti nanwle.</verse>
				<verse number="42">Ye swran kpanngban bé lafii i su lika so'n nun le.</verse>
			</chapter>
			<chapter number="11">
				<verse number="1">Bian kun bé flee Lazare o too tukpatye. O fin Béthanie bo Marie nin i niaan bla Marthe bé fin lo'n.</verse>
				<verse number="2">Marie so'n ye o fa blofue nzué guaa é Min'n wun ye o fe i timuen nunnun i dya wun nion. Lazare so'n b'o too tukpatye'n o ti i niaan.</verse>
				<verse number="3">I niaan bla nnyon so'n bé sunmaan swran ke o kô sé bé Min Jésus ke, i swran kpa'n wa to tukpatye.</verse>
				<verse number="4">Ke Jésus tii i so'n, o sé ke: Tukpatye so'n ti'e i wié lie, sannge o too tukpatye so'n nan Nyanmien dunman'n fu ye i ti Nyanmien man i Wa'n nyan nyrun.</verse>
				<verse number="5">Jésus klô Marthe nin i niaan bla ye Lazare bé sa.</verse>
				<verse number="6">Ke o tii i ke Lazare a to tukpatye'n, o dii lé nnyon lika ng'o ô lo bo bé sé i ke wa to tukpatye'n nun le.</verse>
				<verse number="7">I sin, o sé i sonnzonfue'm bé ke: Man é wo Judée lo.</verse>
				<verse number="8">I sonnzonfue bé sé i ke: Baba, ke Juif'm bé kunnde ke béh finh o yebue béh kunh wo'n, o nian tyeman. ?Ye ah koh lo ékuon?</verse>
				<verse number="9">Jésus sé bé ke: ?Tyen ba kun nun do'n ti'a blu-nin-nnyon? Se swran kun nanti wia'n nun'n, i dya kplaman, afin o wun lika'n wéiin.</verse>
				<verse number="10">Sannge se swran kun nanti kongue'n, i dya kpla, afin o wu'an asé.</verse>
				<verse number="11">Ke i nuan toli'n, o sé bé ke: É dyanvue Lazare a lafi, sannge nh koh i tinngéle.</verse>
				<verse number="12">I sonnzonfue'm bé sé i ke: Nannan, se o su lafi'n, wuun oh yôh dyuédyué.</verse>
				<verse number="13">I wié nde ye Jésus kaan, sannge bé bu ke lafile kpakpa nde ye o kaan.</verse>
				<verse number="14">O man Jésus séé bé wéiin ke: Lazare a wu.</verse>
				<verse number="15">Amun ti, ke n nu'an lo'n o yô n fe, i so'n nun ye amunh lafih n suo. Sannge man é wo i wun lo.</verse>
				<verse number="16">I so'n ti, Thomas bo bé flee Nda'n, o séé i wiéngu sonnzonfue nga'm bé ke: Man é kusu é wo wié nan bé kun é ngba.</verse>
				<verse number="17">Ke Jésus dyuu lo'n, o wun ke bé siéé Lazare wa di lé nnan.</verse>
				<verse number="18">Béthanie nin Jérusalem bé afien ti kilo nsan.</verse>
				<verse number="19">Juif kpanngban kpa bé baa Marthe nin Marie bé yakô yôle, bé niaan'n i wié'n ti.</verse>
				<verse number="20">Ke Marthe tii i ke Jésus su ba'n, o oo i atin kpale, sannge Marie ti awlô lo.</verse>
				<verse number="21">Marthe séé Jésus ke: Nannan, se a ô wa'n, wuun n niaan'n wa wuman.</verse>
				<verse number="22">Sannge ke é ô ye'n bobo, n si ke liké nga a sé Nyanmien ke o yô man wo'n, oh yôh.</verse>
				<verse number="23">Jésus sé i ke: O niaan'n o wa tyen.</verse>
				<verse number="24">Ye Marthe sé ke: N si ke men'n i awiélie bo swran'm béh tyenh'n, oh tyenh.</verse>
				<verse number="25">Jésus sé i ke: Min ye n tyen swran muon, m bobo min ye bé fle min nguan nion. Swran kwlaa ng'o lafi n su'n, se o wu'n, oh nyanh nguan ékun.</verse>
				<verse number="26">Ye swran nga i nyin ô su b'o lafi n su'n, o su wu'a lé. ?A lafi nde so'n su?</verse>
				<verse number="27">Ye o sé i ke: Een. Nannan, n si ke wo ye a ti Christ Nyanmien Wa bo bé waan oh bah men'n nun nion.</verse>
				<verse number="28">Ke i nuan toli'n, o oli kô fle i niaan bla Marie blelele, o sé i ke: Ndya a ba, i waan, a bla.</verse>
				<verse number="29">Ke Marie tii i so'n, o dyaô waka oo Jésus wun lo.</verse>
				<verse number="30">Ke oh yôh so'n, wuun Jésus nian wlu'a klo'n nun, o te ô kan Marthe nin i yiaa le'n.</verse>
				<verse number="31">Ke Juif'm bo bé ô Marie wun le bé luelue'n, bé wuun ke wa dyaô waka a fité'n, bé suu i su. Bé bu i ke o su ko asiélie su lo kô sun.</verse>
				<verse number="32">Ke Marie dyuu kan Jésus ô le'n b'o wunniin'n, o kôtôô i bô, o sé i ke: Nannan, se a ô wa'n, wuun n niaan'n wa wuman.</verse>
				<verse number="33">Ke Jésus wuun ke o su sun, bo Juif nga bé nin i bali'n bé sun wié'n, i awlen'n kpe i klun, i wun yô i nyeiin.</verse>
				<verse number="34">O usa bé ke: ?An siéé nin? Bé sé i ke: Nannan, bla'a nian.</verse>
				<verse number="35">Jésus sunnin.</verse>
				<verse number="36">O man Juif'm bé sé ke: Nien i klôle b'o klô io.</verse>
				<verse number="37">Bé wié'm bé sé ke: ?I b'o tikéli anyansifue'n i nyinma'n, o yô se ye o yatyii bian nga le o wulio?</verse>
				<verse number="38">I awlen'n kpe i klun ékun, o oo ndia'n su lo. Ndia'n ti yebue bue ye bé fa yebue kun nyiin i anuan.</verse>
				<verse number="39">Jésus sé ke: Anh yi yebue'n. B'owulie'n i niaan bla Marthe sé ke: Nannan, ke bé siélii'n, i lé nnan ye, o su kpe.</verse>
				<verse number="40">Jésus sé i ke: ?Man sé'a o ke, se a lafi n su'n, ah wunh ke Nyanmien'n ti kpli?</verse>
				<verse number="41">O man bé yii yebue'n. O meen i nyin su nian nyanmien su lo, o sé ke: N Si, kwla ô, afin nde nga n kannin'n, a tili.</verse>
				<verse number="42">N si ke a ti min nde'n titi, sannge sa nga ti ye n sé so'n, n sé so nan swran nga bé sin yia min ye'n, bé lafi su ke wo ye a sunmaan mion.</verse>
				<verse number="43">Ke i nuan toli'n, o kpaan kéklé kpa ke: Lazare, fité!</verse>
				<verse number="44">B'owulie'n fitéli, tannin tanmué'm bé tyityi i sa nin i dya, ye tannin kun kete i ti. Jésus sé bé ke: Anh nyanndyii mon o o.</verse>
				<verse number="45">Juif'm bo bé baa Marie wun le'n bo bé wuun sa nga Jésus yôli'n, bé nun kpanngban bé lafii i su.</verse>
				<verse number="46">Sannge bé nun wié'm bé kô tôô Pharisifue (*f4*) mun bé kan sa nga Jésus yôli'n kléli bé.</verse>
				<verse number="47">Ye Nyanmien nyrun dyranfue dandan nin Pharisifue'm bé nin dyole difue dandan mun, bé sé bé ke: ?É yô bian nga se? Afin o yi atre kpanngban.</verse>
				<verse number="48">Se é yatyii le mon o yô so'n, swran'n kwlaa béh lafih i su, ye Romefue'm bé wa satyi é lika ye'n nin é nvlé'n.</verse>
				<verse number="49">Bé nun kun bo bé flee Caïphe'n b'o ti Nyanmien nyrun dyranfue dan afue so'n nun'n, o sé bé ke: An wu'an sa fi wle.</verse>
				<verse number="50">?An bu'e i akunndan ke, se swran'm bé ti swran kun wu'n, o ti kpa tra ke nvlé wunmuan'n satyi'n?</verse>
				<verse number="51">Nanh ke i bobo kpe i ti nun kannion, sannge ke i ye afue so'n nun o ti Nyanmien nyrun dyranfue dan'n, ye man Nyanmien fa wlee i nuan nan wa sé ke, san Jésus wuh man nvlé'n.</verse>
				<verse number="52">Nanh ke nvlé so'n ngunmin tio, sannge oh yôh so nan Nyanmien ken i mma'm bo bé sanndili'n bé kwlaa bô nun.</verse>
				<verse number="53">O man ke o fin tyen so'n nun'n, i kunle akunndan ye bé buo.</verse>
				<verse number="54">I so'n ti, Jésus wlanwla'an nzra'n nun Juif'm bé afien kun, sannge o tu i bô le oo aawle'n i bué lie'n su klo kaan bo bé fle i Éphraïm'n su, o nin i sonnzonfue'm bé traan lo.</verse>
				<verse number="55">Ke Juif'm bé tyen bo bé flee Pâque'n (*f17*) o wa dyu'n, swran kpanngban bé fin kloklo'm bé su bé dun mmua ko Jérusalem bé kô bô bé wun asô nan Pâque'n wa dyu.</verse>
				<verse number="56">Bé kunnde Jésus, ke bé ô Nyanmien sua dan'n nun le'n, bé usa bé wiéngu ke: ?An bu i se? ?O su ba'a tyen'n bô wié?</verse>
				<verse number="57">Ke oh yôh so'n, wuun Nyanmien nyrun dyranfue dandan nin Pharisifue mun ba di a wla swran mun ke, se swran wié si kan Jésus wô'n, o kan man bé kô tre.</verse>
			</chapter>
			<chapter number="12">
				<verse number="1">Ke o ka lé nsien nan Pâque'n (*f17*) wa dyu'n, Jésus oo Béthanie, lo ye Lazare b'o tyenniin'n wôo.</verse>
				<verse number="2">Ke o ô lo'n, bé ton liké menniin. Marthe ye o isa liké so'n man béo. Lazare kusu ô bé nga bé nin Jésus di liké'n bé nun.</verse>
				<verse number="3">Marie faa nard (*f20*) ngô muen litre sin bo i gua ti kéklé kpa'n guaa Jésus dya'n su, o fe i timuen'n nunnunnin. Blofue nzué so'n i fannin'n déé sua'n.</verse>
				<verse number="4">I sonnzonfue'm bé nun kun bo bé flee Judas Iscariot'n bo i ye o wa fe man swran mun'n, o sé ke:</verse>
				<verse number="5">?Nzu ti ye ba yô'a blofue nzué so'n i ate denier (*f10*) ya nsan ba fa ma'an yalefue muon?</verse>
				<verse number="6">Nanh ke yalefue'm bé nde mien ti ye o sé soo, sannge o ti awiéfue, ye i ye o sié bé bole nion, ye sika nga bé gue i nun'n, o fa wié.</verse>
				<verse number="7">Sannge Jésus sé i ke: Yatyii le! Mon o sié lélé fa dyu tyen nga béh siéh min'n.</verse>
				<verse number="8">Amun nin yalefue mun ye amunh kah wa titio, sannge n lie'n, min nin amun su tra'an wa titi.</verse>
				<verse number="9">Ke Juif kpanngban kpa bé tii ke Jésus ô Béthanie le'n, bé oo lo, nanh ke Jésus ngunmin tio, sannge ke béh wunh Lazare b'o tyenniin'n.</verse>
				<verse number="10">Nyanmien nyrun dyranfue dandan'm bé bu Lazare i kunle akunndan wié,</verse>
				<verse number="11">afin i ti Juif kpanngban bé su'a bé su kun, Jésus su ye bé lafio.</verse>
				<verse number="12">Ke alie tyennin'n, swran kpanngban bo bé baa Pâque (*f17*) dile'n, bé tii ke Jésus su ba Jérusalem le.</verse>
				<verse number="13">Bé fa mmé nnya traa nun fité oo i atin kpale, bé kpan sé ke: Hosanna! Swran ng'o ba é Min Nyanmien dunman nun'n, Nyanmien mon o nyan nguan. Nyanmien man Israël famien'n nyan nguan.</verse>
				<verse number="14">Jésus kunnde aflunmun gbanflen kun fuu su, afin bé klee ke:</verse>
				<verse number="15">«Sion wa bla, nanh sre kun o, Nian, o famien'n su ba, O fu aflunmun gbanflen kun su.»</verse>
				<verse number="16">Ke oh yôh so'n, i sonnzonfue'm bé wu'an sa so'n i wle, sannge ke Nyanmien yii Jésus i swran wafa ng'o ti'n i nglô'n, o kpeen bé klun ke bé klee i wun nde'n nun ke béh yôh i so, o man ke bé yôô i so'n, o kpeen su.</verse>
				<verse number="17">Swran kpanngban bo lé kun nga ke Jésus fleh Lazare ke o fin ndia'n nun fité'n, b'o tyenniin'n, bé nin i ô le'n, bé kan sa so'n b'o yôli'n.</verse>
				<verse number="18">I so'n ti, swran kpanngban bé bee i atin kpale, afin bé tii atre ng'o yili'n.</verse>
				<verse number="19">O man Pharisifue'm (*f4*) bé sé bé wiéngu ke: ?An wunmen? An kwla yô'a liké fi, swran'n kwlaa bé su wié i sin ko.</verse>
				<verse number="20">Bé nga bé baa Jérusalem Nyanmien sole tyen dile'n nun'n, bé nun wié'm bé ti Grec.</verse>
				<verse number="21">Bé wa tôô Philippe b'o fin Bethsaïda Galilée men'n nun'n, bé sé i ke: Ndya, é waan éh wunh Jésus wun.</verse>
				<verse number="22">Philippe kô kan kléé André, ye André nin Philippe bé kô kan klé Jésus-o.</verse>
				<verse number="23">Jésus sé bé ke: M bo n katyii Swran'n n swran wafa nga n ti'n i nglô yile tyen'n wa dyu.</verse>
				<verse number="24">Nanwle, se awié mma kun wa to'a asie wun wa satyiman'n, o ke i kunngba, sannge se o satyi'n, oh wloh oh yôh kpanngban.</verse>
				<verse number="25">Swran nga i waan oh seseh i wun'n, oh kpeh i nguan'n sin, sannge swran ng'o bu'e i wié'n liké fi men nga nun'n, oh tyeh lélé oh nyanh anannganman nguan.</verse>
				<verse number="26">Swran nga i waan oh suh min'n, mon o su n su, ye lika nga n wô nun'n, n swran so'n oh tranh lo wié. N Si buh swran ng'o su min'n i swran.</verse>
				<verse number="27">Sien'n min akunndan'n wa sanngan. ?N sé se? ?N sé ke: N Si, dé min sa ng'o wa dyu ye'n nun? Sa so'n ti ye m bali lélé ye wa fa dyu ke é sé ye'n.</verse>
				<verse number="28">N Si, yô mon o dunman'n fu. Ke o yôô so'n, bé ti swran kun nen nyanmien su lo, o sé ke: Man dun mmua yô man n dunman'n wa fu, ye m man o wa fu ékun.</verse>
				<verse number="29">Swran nga bé dyin le bo bé tili'n bé waan, nyanmien ye o su kplaa. Wié'm bé sé ke: Ange wié ye o kan nde kléli io.</verse>
				<verse number="30">Sannge Jésus sé bé ke: Nanh n ti ye an tii nen so nion, amun tio.</verse>
				<verse number="31">Sien'n wa dyu men nga nunfue'm bé dyole difue'n i dyasu fa kole, sien'n bé wa kan swran ng'o sié men nga'n i bô.</verse>
				<verse number="32">Ye n kusu, se bé man n su'n, m man swran'n kwlaa béh bah n sin.</verse>
				<verse number="33">O keen i so fa klé i wule wafa ng'o wa wu'n.</verse>
				<verse number="34">Swran'm bé use i ke: É kenngen mmla'n nun ke: Christ (*f1*) su wu'a mlonmlon. ?Se o ti so'n, o yô se ye man a sé ke, san béh manh i b'o katyii Swran'n i su nion? ?Swran b'o katyii so'n yele wan?</verse>
				<verse number="35">Jésus sé bé ke: Lika'n te kpadya amun wun wa kan. Ke an te wun asé'n, anh nanti nan lika'n wa du'an amun. Swran ng'o nanti aôsin nun'n, o wu'en i bô.</verse>
				<verse number="36">Ke lika'n te kpadya amun wun wa'n, anh lafi kpadyale so'n su nan an katyi swran bo bé wun asé. Ke i nuan toli'n, o oo mmua lo kô fia bé nyrun.</verse>
				<verse number="37">O yii atre kpanngban kpa bé nyrun, sannge o nin i so'n ngba, bé lafi'e i su.</verse>
				<verse number="38">O yôô so nan nde nga Nyanmien nuan idyofue Ésaïe kannin'n o kpen su, o sé ke: «?Nannan, nde nga é kan kléé bé'n, wan ye o fa suo? ?Wan ye é Min Nyanmien'n yi i liké ng'o yô'n i nglô kléé io?»</verse>
				<verse number="39">Bé kwla fa'a su yele ke Ésaïe keen ékun ke:</verse>
				<verse number="40">«Nyanmien katyii bé anyansifue, O man bé kétéli Nan bé nyinma a wunmen, Ba wu'en i wle, ye ba sa'a bé sin min wun, Nan man yô'a bé dyuédyué.»</verse>
				<verse number="41">Ésaïe kaan so yele ke o wuun nyrun nga Jésus le'n, ye man o ken i nde nion.</verse>
				<verse number="42">Kannze o ti so'n, Juif kpenngben'm bé nun kpanngban bé lafii Jésus su, sannge Pharisifue'm (*f4*) bé ti, bé yi'a bé wun nglô. Se bé yô so'n, béh kanh bé bô Nyanmien sua'n nun.</verse>
				<verse number="43">Afin bé klô dunman nga swran'm bé bô bé'n tra nga Nyanmien bô bé'n.</verse>
				<verse number="44">Jésus kpan séé ke: Swran ng'o lafi n su'n, nanh n su ye o lafio, sannge swran ng'o sunmaan min'n, i su ye o lafio.</verse>
				<verse number="45">Swran ng'o wun min'n, wuun wa wun swran ng'o sunmaan min'n.</verse>
				<verse number="46">Min ye m baa men'n nun ke nh kpadyah lika nion, nan swran kwlaa ng'o lafi n su'n wa tra'an aôsin nun.</verse>
				<verse number="47">Swran ng'o ti min nde'n b'o fa'a su'n, nanh min ye nh kaanh, afin man ba'a ke m ma kan menfue'm bé nde, sannge m baa bé ti déle.</verse>
				<verse number="48">Swran ng'o so'a min nun b'o fa'a min nde'n su'n, swran ng'o nin i béh dih'n wo le. Nde nga n kannin'n su ye bé wa dyran bu i fo men'n i awiélieo.</verse>
				<verse number="49">Afin nde nga n kan'n, n kpe'a n ti nun ye n kaan, sannge n Si b'o sunmaan min'n, i bobo ye o kléé min nde nga n kan'n nin ninngé wafa nga n klé nion.</verse>
				<verse number="50">Ye n si ke nde ng'o sé n ke n kan'n, o man swran nyan anannganman nguan. I so'n ti, nde nga n kan'n, nga n Si sé n ke n kan'n, ye n kaan.</verse>
			</chapter>
			<chapter number="13">
				<verse number="1">Jésus si ke i men'n nun wa tule'n nin i Si sin kole'n wa dyu, i sin nan ba bô Pâque (*f17*) dile'n i bô. Ke o fin i bôbôle nun'n, Jésus klô ifue nga bé ô men'n nun'n, o klô bé lélé gue i ti nin i bô.</verse>
				<verse number="2">Ke béh dih liké'n, wuun mmusu'm bé si Satan'n wa dun mmua di a wla Judas Iscariot, Simon wa'n, ke o fa Jésus man swran mun.</verse>
				<verse number="3">Jésus bobo si wéiin ke i Si faa liké'n kwlaa wle i sa nun, o si ke o fin i Si Nyanmien wun lo, ye o su wa ko lo ékun.</verse>
				<verse number="4">O dyaôô alie'n su, o yi i trale dan'n, o fan wunnzinnun kun tyi i afien.</verse>
				<verse number="5">I sin o guaa nzué kpôngbô kun nun, ye o to i sonnzonfue'm bé dya wunnzinle suo. O fa wunnzinnun'n b'o tyi i afien'n o fa nunnun.</verse>
				<verse number="6">Ke o tôô Simon Pierre'n, o sé i ke: ?Nannan, wo ye a wa wunnzin n dyaa?</verse>
				<verse number="7">Jésus sé i ke: Liké nga n yôé ye'n, a nian wu'en i wle, sannge tyen wié lélé ah wunh i wle.</verse>
				<verse number="8">Pierre sé i ke: N lie'n, a su wunnzi'an n dya lie'n wié mlonmlon! Ye Jésus sé i ke: Se man wunnzinmon'n, n lie nu'an o lie nun kun.</verse>
				<verse number="9">Simon Pierre sé i ke: Nannan, se o ti so'n, nanh wunnzin n dya'n ngunmin, sannge wunnzin n sa'n nin n ti'n.</verse>
				<verse number="10">Jésus sé i ke: Swran nga wa dun mmua wunnzin'n, sen i dya ye o wunnzion, afin i wun ti yeiin. Amun lie'n, an ti yeiin, sannge nanh amun ngbaa.</verse>
				<verse number="11">Jésus si swran ng'oh feh man swran mun'n ti ye o séé ke bé ngba bé ti'a yeiin nion.</verse>
				<verse number="12">Ke o wié bé dya wunnzin b'o wlee i trale'n, o tran asé alie'n su ékun ye o usa bé ke: ?An wun liké nga n yôô amun'n i wle?</verse>
				<verse number="13">An sé ke n ti amun liké kléfue nin amun min. Ke an sé so'n, o ti nanwle, afin ke n ti soo.</verse>
				<verse number="14">Se m bo n ti amun liké kléfue nin amun min'n, n wunnziin amun dya'n, amun kusu anh wunnzin amun wiéngu dya.</verse>
				<verse number="15">N yô i so kléé amun nan amun kusu an nian nga n yôô amun'n su yô.</verse>
				<verse number="16">Nanwle, swran ng'o su swran'n ti'a kpa tre'e i min'n, ye swran nga bé sunmen'n ti'a kpa tra'a swran ng'o sunmen'n.</verse>
				<verse number="17">Se an si sa so'n nan an fa su'n, amun lie su ti yé.</verse>
				<verse number="18">Nanh amun ngba nde ye n kaan, n si bé nga n fali bé'n. Sannge san Nyanmien Nde nga bé klelii ke: «Swran ng'o nin min di liké'n, wa katyi n kpofue'n» oh kpenh su.</verse>
				<verse number="19">Ke sa so'n nian dyuman'n, nh kanh klé amun biki sa nan se bé dyu'n, an lafi swran wafa nga n ti'n su.</verse>
				<verse number="20">Nanwle, swran ng'o kô so swran nga n sunmen'n nun'n, wuun wa so min nun, ye swran ng'o so min nun'n, wuun wa so swran ng'o sunmaan min'n nun.</verse>
				<verse number="21">Ke Jésus nuan toli'n, i wla'n bôli, nan wa sé ke: Nanwle, amun nun kun wa fa min man swran mun.</verse>
				<verse number="22">I sonnzonfue'm bé niannian bé wiéngu nyrun, bé si'a swran ng'o ken i nde'n.</verse>
				<verse number="23">Bé nun kun bo Jésus klô i sa kpa'n o menten i wun le.</verse>
				<verse number="24">Simon Pierre bu i nyinma klé i ke o use i swran ng'o ken i nde'n.</verse>
				<verse number="25">Jésus sonnzonfue so'n kise i wué nun, o use i ke: ?Nannan, waan?</verse>
				<verse number="26">Jésus sé i ke: Swran nga m bô kpaun sin trô'n nun n fa men'n, wuun io. Ye o bôé trô'n nun fa maan Judas, Simon Iscariot wa nion.</verse>
				<verse number="27">Ke Judas soo kpaun sin so'n nun tye'n, ye Satan fuli io. Jésus sé i ke: Liké nga o waan ah yôh'n, yôé ndende.</verse>
				<verse number="28">Sannge bé nga bé nin i ô alie'n sin'n, bé nun wié fi a wu'an sa nga ti ye o séé i so'n.</verse>
				<verse number="29">Ke bo Judas ye o sié bé bole'n ti, bé wié'm bé bu i ke o séé i ke o kô tô liké nga bé fa di tyen'n, annze o tye yalefue'm bé liké wié.</verse>
				<verse number="30">Kpekuun, Judas fa kpaun sin'n fitéli. Ke oh yôh so'n, wuun lika'n wa dun.</verse>
				<verse number="31">Ke Judas fitéli'n, Jésus sé ke: Sien'n m bo n katyii Swran'n, n swran wafa nga n ti'n i nglô yile'n wa dyu, ye n ti Nyanmien a yi i wun nglô.</verse>
				<verse number="32">Ye se n ti Nyanmien yi i wun nglô'n Nyanmien bobo o wa yi n swran wafa nga n ti'n i nglô wié, oh yôh i so ityra'n.</verse>
				<verse number="33">M mma mun, n te ô amun wun wa kan. Amun wa kunnde min. N séé Juif'm bé ke, «Lika nga nh koh lo'n, bé su kwla ko'a lo wié.» Nde kunngba'n ye n kan klé amun ye'n.</verse>
				<verse number="34">Mh manh amun mmla kun ékun, anh klô amun wiéngu. Klôle nga n fa klôli amun'n, amun kusu anh fa klô amun wiéngu so.</verse>
				<verse number="35">Se an klô amun wiéngu'n, i so'n nun ye swran'n kwlaa béh sih ke an ti n sonnzonfueo.</verse>
				<verse number="36">Simon Pierre use i ke: ?Nannan, nin ye a koo? Jésus sé i ke: Lika nga nh koh lo'n, a kwla su'a n su ityra'n, sannge tyen wié lélé ah suh n su.</verse>
				<verse number="37">Pierre use i ke: ?Nannan, nzu ti ye n kwla su'o o su ke é sé ye nion?</verse>
				<verse number="38">Jésus use i ke: ?N ti, an foh o wun man sakpa? Nanwle, a wa sé ke a si'a min so kpe nsan nan ako nyinman'n wa bô.</verse>
			</chapter>
			<chapter number="14">
				<verse number="1">Nanh amun wla bô. Anh lafi Nyanmien su, ye anh lafi n su wié.</verse>
				<verse number="2">N Si i awlô lo tranwle'n sonnin, n su kô siésié lika man amun. Se o ti'a so'n, wuun man kan klé'a amun.</verse>
				<verse number="3">Se n ko nan n wié i siésié'n, mh bah m ma fa amun nan lika nga n tran lo'n, an tran lo wié.</verse>
				<verse number="4">An si lika nga n ko lo'n i atin'n.</verse>
				<verse number="5">Thomas sé i ke: Nannan, é si'a lika nga a ko'n. ?O yô se ye é si i atin nion?</verse>
				<verse number="6">Jésus sé i ke: Min ye n ti atin nin nanwle nin nguan nion. Swran nga wa si'an min nun'n, o dyu'a é Si wun lo.</verse>
				<verse number="7">Se an si min'n, wuun amuan si n Si'n. Ke o fin nde'n, amuan wuin, amuan sii.</verse>
				<verse number="8">Philippe sé i ke: Nannan, se a klé é é Si'n, é su kunnde'a liké ufle kun.</verse>
				<verse number="9">Jésus sé i ke: ?Philippe, lalaa bo min nin amun ô wa'n, a nian si'a min? Swran ng'o wun min'n, wuun wa wun é Si'n. ?O yô se ye a sé n ke n klé amun é Si nion?</verse>
				<verse number="10">?A lafi'a su ke min nin é Si'n é ti swran wunmuan? Nde nga n kan klé amun'n, n kpe'a n ti nun ye n kaan. É Si b'o nin min ti kun titi'n, i bobo ye o di i dyunman nion.</verse>
				<verse number="11">Ke n sé ke min nin é Si'n é ti kun'n, anh lafi su. Se an lafi'e i so'n su'n, anh lafi su liké nga n yô bé'n bé ti.</verse>
				<verse number="12">Nanwle, swran ng'o lafi n su'n, liké nga n yô bé'n, oh yôh wié, i lie'n trah n lie'n bobo, afin n su ko é Si'n sin.</verse>
				<verse number="13">Liké kwlaa nga an fa n dunman sre'n, nh yôh nan m bo n ti é Si i Wa'n m men i komin su.</verse>
				<verse number="14">Se an fa n dunman sre liké wié'n, nh yôh.</verse>
				<verse number="15">Se an klô min'n amunh fah min nde'n su.</verse>
				<verse number="16">Nh kôh sre é Si'n, oh bleh amun swran ufle b'o uka amun, yele Nyanmien Wawe'n b'o ti nanwlefue'n, o nin amunh tranh titi. Men nunfue'm bé kwla nyenmen, yele ke bé wunmen ye bé simen, sannge amun lie'n, an sii, afin o nin amun ye o traan, ye o wa tran amun awlen'n nun.</verse>
				<verse number="17"></verse>
				<verse number="18">N yatyi'a amun aika, mh bah amun wun wa ékun.</verse>
				<verse number="19">O tye kan'n, men nunfue'm bé su wu'an n kun, sannge amun lie'n, amunh wunh min. N wunman, o man amun kusu amunh kah le tititi.</verse>
				<verse number="20">I tyen so'n nun, amunh wunh i wle ke min nin n Si é ti swran wunmuan, ye min nin amun kusu ya katyi swran wunmuan.</verse>
				<verse number="21">Swran ng'o ti min nde'n b'o fa su'n, swran so'n ye o klô mion. Swran ng'o klô min'n, n Si wa klôé, n kusu m ma klôé, ye nh yih min wun kléé.</verse>
				<verse number="22">Jude use i ke: ?Nannan, oh yôh se ye ah yih o wun klé é bo men nunfue'm bé lie su tra'an nuon? Nanh Judas Iscariotfue'n ye o séé soo.</verse>
				<verse number="23">Jésus sé i ke: Swran ng'o klô min'n, oh fah min nde'n su, ye n Si wa klôé, éh beh i wun, é nin i éh tranh.</verse>
				<verse number="24">Swran ng'o klô'a min'n, o fa'a min nde'n su. Nde nga amun ti'n, n kpe'a n ti nun ye n kaan, sannge n Si b'o sunmaan min'n, ye man n kaan.</verse>
				<verse number="25">Ke n te ô wa'n, man n kan nde so'n klé amun.</verse>
				<verse number="26">Sannge swran ng'o wa uka amun'n yele é Si i Wawe'n b'o wa sunmen n dunman nun'n, i ye o wa klé sa'n kwla, ye oh kpenh amun wla nde kwlaa nga n kan kléé amun'n suo.</verse>
				<verse number="27">M man amun wun dyoh amun fouun, ye amunh dih aladyé ke min sa. Aladyé nga men nunfue'm bé yra bé nuan ke swran di'n, o nin n lie'n ti'a kun. Nanh amun wla bô, nanh sre kun amun.</verse>
				<verse number="28">An tii i ke n séli amun ke: N su ko, sannge mh bah amun wun wa ékun. Se an klô min'n, wuun ke n su ko é Si si'n, amun klun dyoh, afin é Si'n le nyrun tra min.</verse>
				<verse number="29">Ke sa so'm bé nian yôman'n, man m bô su klé amun biki sa, nan se bé yô'n, amuan lafi su.</verse>
				<verse number="30">Min nin amun é su idyo'a kpanngban kun, afin swran ng'o sié men nga'n o su ba. O kwla yô'a n liké fi mlonmlon,</verse>
				<verse number="31">sannge man men nunfue'm bé si ke n klô é SI'n, ye liké ng'o klé n ke n yô'n, ye o n yôo. Anh dyaô man é o.</verse>
			</chapter>
			<chapter number="15">
				<verse number="1">Min ye n ti raisin'n (*f12*) i bô kpa nion, ye n Si ti i tafue.</verse>
				<verse number="2">N sama kwlaa ng'o suman'n, o kpe, ye ng'o su'n, o kpekpe su nan o yô kpa ye o su tra laa lie'n.</verse>
				<verse number="3">Nde nga n kan kléé amun'n ti, amuan yô kpa.</verse>
				<verse number="4">Ke min nin amun ya yô swran wunmuan'n, man é tran so tititi. Waka sama'n i ngunmin kwla suman, san oh teh i bô'n su, i kunngba'n, amun kusu se amun nin min a yô'a kun'n, an su yô'a liké fi yé.</verse>
				<verse number="5">Min ye n ti raisin'n i bô nion, an ti i sama. Swran ng'o nin min a yô swran wunmuan bo é tran titi'n, o ti ke waka sama b'o su kpanngban sa, afin se n nu'an nun'n, an kwla yô'a liké fi.</verse>
				<verse number="6">Swran ng'o nin min a yô kun'n se o nin min a tra'an so titi'n, o ti ke waka sama b'o temen i bô'n su'n sa, bé kpe yi. O wu, bé isa gue sin nun, o yra.</verse>
				<verse number="7">Se amun nin min yô swran wunmuan bo é tran titi'n, bo an fa min nde'n su'n, liké nga an klôé'n, anh sé Nyanmien, oh fah man amun.</verse>
				<verse number="8">Se an yô ke waka sama b'o su kpanngban sa'n, b'o man bé wun ke an ti n sonnzonfue'n, i so'n nun ye n Si'n nyanh komion.</verse>
				<verse number="9">Ke n Si fa klô min'n, ye n kusu n fa klô amuon. Anh yô sa nga b'o man an si ke n klô amun titi'n.</verse>
				<verse number="10">Se an fa min nde'n su'n, amunh sih ke n klô amun tititi. Ke n fa n Si nde'n su soo, o man n si ke o klô min tititi.</verse>
				<verse number="11">N ken i so kléé amun nan amun klun dyo ke n lie'n sa, ye amun klun dyo lélélé…</verse>
				<verse number="12">Nde nga nh kanh klé amun'n ye, anh klô amun wiéngu ke n fa klô amun'n sa.</verse>
				<verse number="13">Swran klôle ng'o ti dan tre i ngba'n, yele swran bo i dyanvue'n ti, o fe i wun man'n.</verse>
				<verse number="14">Se an fa min nde'n su'n, an ti n dyanvue.</verse>
				<verse number="15">N fle'a amun n swran kun, afin kanga'n si'a liké nga i min'n yô'n. Sa ti bo n fle amun n dyanvue'n yele ke liké kwlaa nga n sueen n Si sa nun'n, n kléli amun.</verse>
				<verse number="16">Nanh amun ye an faa mion, sannge min ye n faa amuon. N faa amun ke an wo, an kô yô ke waka sama b'o su'n sa, ye mma nga an sui so'n oh kah le titi, nan liké kwlaa nga an fa n dunman sre é Si'n, o man amun.</verse>
				<verse number="17">Nde nga nh kanh klé amun'n yele ke anh klô amun wiéngu.</verse>
				<verse number="18">Se men nunfue'm bé kpo amun'n, man an si ke min ye bé dun mmua kpoo mion.</verse>
				<verse number="19">Se an ti men nga nunfue wié'n, wuun bé klô amun yele ke an ti béfue. Sannge n faa amun, n yi amun men nunfue'm bé nun, i ti ye man bé kpo amuon.</verse>
				<verse number="20">Anh bu nde nga n kan kléé amun ke: «Swran b'o su swran'n ti'a kpa tre'e i min'n» i akunndan. Se bé kléé n yale'n béh kléh amun yale wié, se bé fa min nde'n su'n, béh fah amun lie'n su wié.</verse>
				<verse number="21">N ti ye béh yôh amun sa so'n kwlaaa, afin bé si'a swran b'o sunmaan min'n.</verse>
				<verse number="22">Se man baman man kan klé'a bé'n, wuun bé su bu'a bé sa te yôfue. Sannge sien'n, bé kwla yi'a bé ti bé sa te'n bô kun.</verse>
				<verse number="23">Swran ng'o kpo min'n, wuun o kpo n Si kusu.</verse>
				<verse number="24">Se man yô'a liké nga swran fi nian yô'e lé bé nyrun ba wunmen'n, wuun bé su bu'a bé sa te yôfue.</verse>
				<verse number="25">Sannge sa so'n yô so nan nde nga bé klee bé mmla fluwa'n nun ke: «Kpole nga bé kpo min'n le'a bô'n» o kpen su.</verse>
				<verse number="26">Swran ng'o wa uka amun'n oh bah, yele Nyanmien Wawe'n b'o ti Nanwlefue b'o fin é Si Nyanmien wun lo'n. Nh feh ble amun é Si dunman nun. Ke o kô ba'n, oh kanh min nde klé amun.</verse>
				<verse number="27">Amun kusu, amunh kanh n nde wié, afin ke o fin i bôbôle nun'n min nin amun ye é wôo.</verse>
			</chapter>
			<chapter number="16">
				<verse number="1">N ken i so kléé amun nan amun ti nun a satyiman.</verse>
				<verse number="2">Béh kanh amun bô Nyanmien sua'm bé nun, ye tyen wié bé nga bé kun amun'n, béh buh i ke Nyanmien ye bé su su io.</verse>
				<verse number="3">Béh yôh amun so yele ke bé si'a min nin é Si'n.</verse>
				<verse number="4">N ken i so kléé amun nan se tyen wié bé yô i so sa'n, wa fu'a amun nun. Man kan klé'a amun i bôbôle nun, yele ke min nin amun ye é ô waa.</verse>
				<verse number="5">Sien'n n su ko swran ng'o sunmaan min'n i sin, sannge amun nun wié fi usa'a n ke: ?A su kô nin?</verse>
				<verse number="6">Ke n ken i so kléé amun'n ti, amun wla'n wa bô dan.</verse>
				<verse number="7">Sannge i nanwle ye n di klé amuon, se n ko'n, o ti kpa, afin se man oman'n, Swran ng'o wa uka amun'n o su baman, sannge se n ko'n, m man oh bah.</verse>
				<verse number="8">Se o ba'n, oh fah sa te'n, nin sa kpa'n, nin dyole dile'n klé men nunfue'm bé wéiin.</verse>
				<verse number="9">Oh kléh bé sa te'n i bô, afin bé lafi'a n su.</verse>
				<verse number="10">Oh kléh bé sa kpa'n, yele ke n lie'n, n su ko é Si'n sin, ye an su wu'an min kun.</verse>
				<verse number="11">Oh kléh bé dyole dile'n i bô, afin Nyanmien a bu swran ng'o sié men nga'n i fo.</verse>
				<verse number="12">Nde kpanngban kpa ô n klun bo n waan nh kanh klé amun, sannge amun ti nian kwla so'en i bô ke é sé ye'n.</verse>
				<verse number="13">Ke Nyanmien Wawe'n b'o ti Nanwlefue'n kô ba'n, oh kléh amun sa kwlaa ng'o ti nanwle'n, afin nde nga oh kanh'n, o su kpe'e i ti nun ye oh kaanh, sannge nde kwlaa ng'o tili'n ye oh kaanh, ye oh bôh sa nga bé wa ba'n su klé amun.</verse>
				<verse number="14">O man n dunman'n fuh, afin min nde'n ye oh kanh klé amuon.</verse>
				<verse number="15">Liké kwlaa ng'o ti n Si lie'n, o ti n lie, i so'n ti ye n séé ke, min nde'n ye oh kanh klé amun nion.</verse>
				<verse number="16">O tye kan'n an su wu'an n kun, sannge se i sin tyuen nun kan'n, amunh wunh min ékun.</verse>
				<verse number="17">O man i sonnzonfue'm bé nun wié'm bé usa bé wiéngu ke: ?Ke o sé ke, o tye kan'n é su wu'en kun, sannge se i sin tyuen nun kan'n, éh wunh i ékun ye o su ko é Si'n sin'n, i bô yele ônin?</verse>
				<verse number="18">Bé usa ke: ?O tye kan ng'o ken i le'n, i bô yele ônin? Nde kpa ng'o ken i le'n, é wu'en i wle.</verse>
				<verse number="19">Jésus wuun i wle ke bé klô ke béh useh i nun, o usa bé ke: ?Ke n sé amun ke, o tye kan'n an su wu'an n kun, sannge se i sin tyuen nun kan'n, amunh wunh min ékun'n, i ye an wusausa amun wuon?</verse>
				<verse number="20">Nanwle, amunh bôh auyé, amunh sunh, sannge men nunfue'm bé klun dyoh, amun wla'n bôh, sannge awlabôe so'n oh katyih aklundyue.</verse>
				<verse number="21">Ke bla kun kôtô awulie'n, wuun afe'n wa tôé, sannge ke o kô wu ba'n, i wla fi i afe'n, i klun dyo, ba bo wa wui'n ti.</verse>
				<verse number="22">Amun kusu, awlabôe'n wô amun su ke é sé ye'n, sannge ke mh bah wun amun wun ékun'n, amun klun dyoh, ye swran fi su kwla bô'a amun wla.</verse>
				<verse number="23">Tyen so'n nun, an su usa'a n sa sa wié su kun. Nanwle, liké kwlaa nga an sre n Si n dunman nun'n, oh fah man amun.</verse>
				<verse number="24">Lélé nde, an nian sre'a liké fi n dunman nun. Anh sre, amunh nyenh ye amun klun'n dyoh lélélé</verse>
				<verse number="25">N kan nde so'n kwlaa kléé amun nyanndra nun, sannge tyen wié lélé n su ke'en nyanndra nun kun, nh kanh é Si i nde wéiin klé amun.</verse>
				<verse number="26">I tyen so'n nun, amunh sreh é Si'n i liké n dunman nun, ye n su sé'a amun ke nh sreh é SI'n i liké man amun,</verse>
				<verse number="27">afin é Si'n bobo klô amun. O klô amun yele ke an klô min, ye an lafi su ke Nyanmien ye o sunmaan mion.</verse>
				<verse number="28">N fi é Si'n wun lo ye m balio. Sien'n n su dyaô men nga nun nh koh i wun lo ékun.</verse>
				<verse number="29">I sonnzonfue'm bé sé i ke: En-heen, ble li ye a su ken wéiion, a ke'en nyanndra nun kun.</verse>
				<verse number="30">Sien'n ya wun i wle ke a si sa'n kwlaa, o ti'a bo bé uso o sa kuon. I so'n ti ye é lafi su ke Nyanmien ye o sunmaan o nion.</verse>
				<verse number="31">Jésus usa bé ke: ?Amuan lafi su sien'n?</verse>
				<verse number="32">Tyen wié lélé… tyen so'n wa dyu bobo… bo amun kwlaa amunh sanndih ko bé awlô, amunh yatyih n kunngba, sannge o su ka'a n kunngba, afin min nin é SI'n ye é wôo.</verse>
				<verse number="33">N ken i kwlaa so'n kléé amun nan amun wun dyo amun fouun swran wunmuan bo min nin amun ya katyi'n ti. Amun wa wun amun nyin su kpa, sannge anh tra amun awlen, men nga nun wa'n min ye n kwlaa.</verse>
			</chapter>
			<chapter number="17">
				<verse number="1">Ke Jésus kaan so bo i nuan toli'n, o men i nyin su niaan nyanmien su lo sé ke: N Si, ble'n wa dyu sien'n, yi o Wa'n i swran wafa ng'o ti'n nglô nen i kusu mon o komin su.</verse>
				<verse number="2">Afin a faa swran'n kwlaa wle i sa nun ke o sié bé nan o man bé kwlaa nga a fa bé menniin'n bé anannganman nguan.</verse>
				<verse number="3">Ke bé sé ke béh nyanh anannganman nguan'n, i bô yele ke béh sih o bo o kunngba tye ye a ti Nyanmien'n nin Jésus-Christ bo a sunmenniin'n.</verse>
				<verse number="4">M man a nyaan komin asie'n su wa, ye dyunman nga a maan n ke n di'n, n wiéli i di.</verse>
				<verse number="5">I so'n ti sien'n, n Si, nyrun nga ke n wô o wun lo'n n le'n nan w'a yi men'n, man n nyan nyrun kunngba so'n o wun lo ékun.</verse>
				<verse number="6">Bé nga a fa bé men'n nun maan min'n, m man bé silio. Bé ti o lie, ye a fa bé maan mion, ye bé fali o nde'n su.</verse>
				<verse number="7">Sien'n ba wun i wle wéiin ke liké kwlaa nga a maan min'n, bé fin o sa nun sakpa,</verse>
				<verse number="8">afin nde nga a kan kléé min'n, n kan kléé bé, bé faa su. Ba wun i wle wéiin ke n fin o wun lo, ye ba lafi su ke wo ye a sunmaan mion.</verse>
				<verse number="9">Bé wun yale ye n su kôkô klé woo. Nanh men nunfue'm bé wun yale ye n su kôkô klé woo, sannge bé nga a fa bé maan min'n, bé wun yale ye n su kôkô klé woo, afin bé ti o lie.</verse>
				<verse number="10">Liké kwlaa ng'o ti n lie'n, o ti o lie, ye ng'o ti o lie'n, o ti n lie, ye bé man n komin su.</verse>
				<verse number="11">N nu'an men'n nun wa kun, sannge bé lie'n bé te ô wa, n kusu n su ba o sin. N Si bo o nzuen'n nin klo swran lie'n ti'a kun'n, o dunman'n b'o ô n su'n ti, nian bé su. Man bé yô swran wunmuan ke min nin o é ti swran wunmuan'n sa.</verse>
				<verse number="12">Ke min nin bé te ô wa'n, o dunman'n b'o ô n su'n ti, n niaan bé su. N kplaa bé wun, bé wié fi a mlinman, san swran nga bé siéé i lie'n so'n i tye, o yôli so nan Nyanmien Nde nga bé kleli'n o kpen su.</verse>
				<verse number="13">Sien'n n su ko o sin. N kan nde so'n men'n nun nan bé klun dyo lélélé… ke n lie'n sa.</verse>
				<verse number="14">N kan o nde'n kléé bé, o man men nunfue'm bé kpo bé, afin bé ti'a men nunfue ke n kusu n ti'a men nunfue'n sa.</verse>
				<verse number="15">N sre'a o ke a yi bé men'n nun, sannge nh sreh o ke Klunwifue'n ti a nian bé su.</verse>
				<verse number="16">Bé ti'a men nunfue ke n kusu n ti'a men nunfue'n sa.</verse>
				<verse number="17">Yô man bé katyi o lie mlonmlon nanwle'n ti, o nde'n ti nanwle.</verse>
				<verse number="18">Ke a fa sunmaan min men'n nun'n, n kusu n fa sunmaan bé men'n nun so.</verse>
				<verse number="19">Bé ti nh fah min wun man o mlonmlon nan bé kusu bé katyi o lie sakpa.</verse>
				<verse number="20">Nanh bé ngunmin bé wun yale ye n su kôkô klé woo, sannge bé nga bé wa lafi n su nde nga bé kan'n ti'n, bé lie ô nun.</verse>
				<verse number="21">N Si, nh sreh o ke bé katyi swran wunmuan, ye bé nin é é yô swran wunmuan ke min nin o é ti swran wunmuan'n sa nan men nunfue'm bé lafi su ke wo ye a sunmaan mion.</verse>
				<verse number="22">M man bé nyaan nyrun ke wo man n nyaan nyrun'n sa nan bé katyi swran wunmuan ke min nin o é ti swran wunmuan'n sa.</verse>
				<verse number="23">Man min nin bé é yô swran wunmuan, ke min nin o é ti swran wunmuan'n sa nan bé katyi swran wunmuan mlonmlon. Mon o yô so nan men nunfue'm bé si ke wo ye a sunmaan mion, ye a klô bé ke a fa klô min'n sa.</verse>
				<verse number="24">N Si, n klô ke bé nga a fa bé maan min'n lika nga n wô lo'n, bé tran lo wié nan bé wun nyrun nga wo man n le'n, afin a klô min i sin nan w'a yi men'n.</verse>
				<verse number="25">N Si bo a ti swran kpa, men nunfue'm bé simon, sannge n si o, ye bé nga bé ô ye'n, bé si ke wo ye a sunmaan mion.</verse>
				<verse number="26">M man bé sili o, ye m man bé wa si o ékun nan klôle nga a fa klôli min'n, bé si ke a klô bé so wié, ye min nin bé ya yô swran wunmuan.</verse>
			</chapter>
			<chapter number="18">
				<verse number="1">Ke Jésus kaan so bo i nuan toli'n, o nin i sonnzonfue'm bé fité oo Cédron nzué ba kan'n i sin lo. Fié kaan kun ô le, o nin i sonnzonfue'm bé oo lo.</verse>
				<verse number="2">Judas b'o fe maan swran mun'n, o si lika so'n nun, afin Jésus nin i sonnzonfue'm bé ta lo yia.</verse>
				<verse number="3">O man Judas faa sôndya nin Nyanmien sua dan'n nun sôndya nga Nyanmien nyrun dyranfue dandan nin Pharisifue'm (*f4*) bé yii bé'n bé oo lo. Kannin, nin te, nin kaka, nin klonman ô bé sa nun.</verse>
				<verse number="4">Jésus b'o si sa kwlaa nga bé su wa yôé'n, o wunngé bé wun le o usaa bé ke: ?An su kunnde wan?</verse>
				<verse number="5">Ye bé waan: Jésus b'o fin Nazareth nion. O sé bé ke: Min ye. Judas b'o fe maan swran mun'n, o nin bé ye bé ô leo.</verse>
				<verse number="6">Ke Jésus séli bé ke: Min ye'n, bé tyuen oo sien kaan, kpekuun ba fin asé.</verse>
				<verse number="7">Jésus usa bé ékun ke: ?An su kunnde wan? Bé sé ke: Jésus b'o fin Nazareth nion.</verse>
				<verse number="8">Ye Jésus sé bé ke: N sé amun ke: Min ye. Se min ye an kunnde min'n, anh yatyi bé nga'm bé nun man bé wo.</verse>
				<verse number="9">O ken i so nan o kpen nde ng'o keen i ke: «Bé nga a fa bé maan min'n, bé wié fi a mlinman'n» su.</verse>
				<verse number="10">Kaka kun ô Simon Pierre sa nun, o tyuen fa fiin Nyanmien nyrun dyranfue dan'n i swran bo bé flee Malchus'n, o kpe i su fama'n.</verse>
				<verse number="11">Jésus sé Pierre ke: Wlo o kaka'n i bua'n nun. ?A bu i ke nyrennen nga é Si waan n wuin'n, n su wunmen?</verse>
				<verse number="12">Sôndya'm bé nin bé sukpen'n nin Juif'm bé sôndya mun bé tra Jésus ye bé tyii io.</verse>
				<verse number="13">Ke bé trelii'n, bé dun mmua fe oo Anne awlô lo, afin Anne so'n ti Caïphe b'o ti Nyanmien nyrun dyranfue dan afue so'n nun'n i sia.</verse>
				<verse number="14">Caïphe so'n ye o séé Juif'm bé ke: «Se swran'm bé ti swran kun wu'n, o ti kpa tra ke nvlé wunmuan'n satyi nion.»</verse>
				<verse number="15">Ke oh yôh so'n, Simon Pierre nin Jésus i sonnzonfue kun ékun bé su i su. Nyanmien nyrun dyranfue dan'n si i sonnzonfue so'n, o nin Jésus bé wluu Nyanmien nyrun dyranfue dan'n i awlô lo.</verse>
				<verse number="16">Sannge Pierre kaa anuan'n nun le. Jésus i sonnzonfue kun nga Nyanmien nyrun dyranfue dan'n sii'n, o wa kan kléé bla ng'o nian anuan'n su'n, nan o man Pierre a wlu awlô lo.</verse>
				<verse number="17">Afannien so'n b'o nian anuan'n su'n o usaa Pierre ke: ?Nanh bian so'n i sonnzonfue'n wié yele o? Ye o sé ke: Nenh i wié yele min.</verse>
				<verse number="18">Ayre ô nun, i so'n ti, kanga'm bé nin sôndya mun bé troo sin bé su ton. Pierre kusu dyin bé wun le, o ton wié.</verse>
				<verse number="19">Nyanmien nyrun dyranfue dan'n usaa Jésus i sonnzonfue'm bé wun nde, o nin liké ng'o klé'n i su nde.</verse>
				<verse number="20">Jésus sé i ke: N kan kléé swran'n kwlaa nzra nun, ye tyen'n kwlaa ke Juif'm bé yia Nyanmien sua'm bé nun nin Nyanmien sua dan'n nun'n, n klé bé liké. Man ka'an nde fi nvialie nun.</verse>
				<verse number="21">?Nzu ti ye a usa min ékuon? Usa bé nga n kan klé bé bo bé tili'n. Bé bobo bé si nde nga n kan kléé bé'n.</verse>
				<verse number="22">Ke Jésus séé so'n, sôndya kun menten le, o kpatyii i nyin nun, o sé i ke: ?Nde nga a kan klé Nyanmien nyrun dyranfue dan'n ye?</verse>
				<verse number="23">Jésus sé i ke: Se nde te ye n kannin'n, kan klé min. ?Se kusu nde kpa ye n kannin'n, nzu ti ye a bô mion?</verse>
				<verse number="24">Ye Anne fe i nin i sa nyanmien'n kô maan Caïphe, Nyanmien nyrun dyranfue dan nion.</verse>
				<verse number="25">Simon Pierre dyin le o su ton sin. Bé use i ke: ?O kusu, nanh bian so'n i sonnzonfue'n wié yele o? Sannge o sali, o sé ke: Nenh i wié yele min.</verse>
				<verse number="26">Nyanmien nyrun dyranfue dan'n i swran kun b'o ti bian nga Pierre kpee i su'n i niaan'n, o use i ke: ?Man wu'an o nin bian so'n fié kaan'n su lo?</verse>
				<verse number="27">Pierre sé ékun ke o simen. Kpekuun ye ako nyinman'n bôlio.</verse>
				<verse number="28">Ke bé nin i fin Caïphe awlô lo'n, bé fe oo Pilate awlô lo, ke oh yôh so'n, lika'n nian wié'a tyen. Ke o yô nan Juif'm ba ka'an fien nan ba kwla di Pâque'n (*f17*) wié'n, bé bobo ba wlu'a lo.</verse>
				<verse number="29">O man Pilate fité baa bé wun le, o usa bé ke: ?Nzu nde su ye an sanmaan bian ngaa?</verse>
				<verse number="30">Bé sé i ke: Se wa yô'a sa te'n, wuun ya fe'e i a blemon.</verse>
				<verse number="31">O man Pilate sé bé ke: An bobo anh fe kô yôé ng'o ti amun mmla'n su'n. Juif'm bé sé i ke: É bobo é le'a atin ke é kun swran.</verse>
				<verse number="32">Bé ken i so nan Jésus i wule wafa ng'o kan kléé bé ke oh wuh'n, o kpen su.</verse>
				<verse number="33">Pilate see i sin i awlô lo, o fle Jésus use i ke: ?A ti Juif'm bé famien?</verse>
				<verse number="34">Jésus use i ke: ?O bobo ye a kpe o ti nun ken i soo, annze swran wié ye o ken i so kléé woo?</verse>
				<verse number="35">Pilate sé i ke: ?Bé waan Juif yele min? O bobo o nvléfue nin Nyanmien nyrun dyranfue dandan mun ye bé fa o blee mion. ?Nzu sa ye a yôlio?</verse>
				<verse number="36">Jésus sé i ke: Nanh men nga nunfue mun ye bé siéé n famieon. Se bé ye bé siéé min'n, wuun béh dyranh n sin kun n ti ale, bé su fa'a min ma'an Juif mun. Sannge o ti'a so, nanh men nga nunfue mun ye bé siéé mion.</verse>
				<verse number="37">O man Pilate use i ke: ?O man a ti famien? Jésus sé i ke: Ye o nuan ô su leo, n ti famien. Nian sa ti bo bé wu min'n, nian sa ti bo m baa men nun'n ye, m baa ke n kan nde ng'o ti nanwle'n klé swran mun. Swran kwlaa ng'o si nanwle'n, o ti nde nga n kan'n.</verse>
				<verse number="38">Pilate use i ke: Nanwle'n yele nzu? Ke i nuan toli'n, o fité oo Juif'm bé wun lo ékun, o sé bé ke: N wu'en i wun nde kun bo n dyran su fa bu i foo.</verse>
				<verse number="39">?Sannge ke o ti amun nzuen ke Pâque (*f17*) dile nun n yatyi bisuafue kun nun man amun'n, an klô ke n yatyi Juif'm bé famien'n i nun man amun?</verse>
				<verse number="40">Ye bé to kpanle su ékuon, bé sé ke: Tyetye, nenh io. Barabbas ye é waan a yatyi i nun man yéo. Sannge Barabbas so'n ti kakadyéfue.</verse>
			</chapter>
			<chapter number="19">
				<verse number="1">Ye Pilate man bé fa Jésus bé kô bôô io.</verse>
				<verse number="2">Sôndya'm bé woo ôwié ke sika klé sa, bé fa wle i ti, ye bé wle i wun trale dan kun bo i nyin'n ti ke ba wle kôndrô bui nun sa.</verse>
				<verse number="3">I sin bé wunngé i wun le bé sé ke: Juif'm bé famien, Nyanmien man a tye ô! Ye bé kpatyii i nyin nuon.</verse>
				<verse number="4">Pilate fité ékun o wa sé Juif'm bé ke: Anh nian, m ma fe ble amun guasu wa nan an wun ke man wu'en i wun nde kun bo n dyran su fa bu i foo.</verse>
				<verse number="5">O man ke Jésus fitéh'n, ôwié klé b'o ti ke sika klé sa'n wô i ti, ye trale dan bo i nyin'n ti ke ba wle kôndrô bui nun sa'n, o wle i wun. Ye Pilate sé bé ke: Anh nian, amun swran'n ye!</verse>
				<verse number="6">Ke Nyanmien nyrun dyranfue dandan nin sôndya'm bé wunniin'n, bé kpan sé ke: Bôbôé waka'n su! Bôbôé waka'n su! Pilate sé bé ke: An bobo anh fe kô bôbôé, afin n lie'n, n wu'en i wun nde kun nga n dyran su fa bu i fo'n,</verse>
				<verse number="7">Juif'm bé sé i ke: É le mmla kun bo bé klee ke, swran ng'o yô soo, bé kuin, afin o yô i wun ke o ti Nyanmien Wa.</verse>
				<verse number="8">Ke Pilate tii nde so'n sre kunniin tra su.</verse>
				<verse number="9">O wlu i awlô lo ékun, o usa Jésus ke: ?A fin é se? Sannge wa te'e i su.</verse>
				<verse number="10">O man Pilate sé i ke: ?Min ye n wuso o saa a te'a n su nion? ?A si'a ke m man bé kwla yatyi o nun, ye m man bé kwla kun wo?</verse>
				<verse number="11">Jésus sé i ke: Se Nyanmien a ma'an o atin'n, a kwla yô'a n sa fi. I so'n ti, swran ng'o fa min maan wo'n, i fo'n b'o dili'n i dan tro o lie'n.</verse>
				<verse number="12">Ke o fin i le'n, Pilate kunnde ke oh yatyih i nun, sannge Juif'm bé kpan sé ke: Se a yatyi bian nga nun'n, wuun nanh César dyanvue yele o. Swran kwlaa ng'o yô i wun famien'n, wuun wa dyaô César wun.</verse>
				<verse number="13">Ke Pilate tii nde so'n, o fa Jésus fité guasu lo, nan wa tran asé dyole diwle lo lika'n bo bé flee Yebue Wama'n bo hébreu nun bé flee Gabbatha'n su.</verse>
				<verse number="14">Tyen so'n ti tyen bo Juif'm bé buabua bé wun ke bé di Pâque'n (*f17*), wuun wia'n su wa dyran. O sé Juif'm bé ke: Amun famien'n ye!</verse>
				<verse number="15">Sannge bé kpan sé ke: Bé kuin! Bôbôé waka'n su! Pilate usa bé ke: ?M bôbô amun famien'n? Nyanmien nyrun dyranfue dandan'm bé sé ke: É le'a famien ufle fi san César kunngba tye.</verse>
				<verse number="16">Nan wa fe i a man bé ke bé kô bôbôé, ye bé nin i olio.</verse>
				<verse number="17">Jésus sue i waka'n klo'n nun le o fa oo lika bo bé flee Ti Kônglôman'n nun lo, lika so'n hébreu nun bé flee Golgotha.</verse>
				<verse number="18">Le ye bé bôbôli Jésus nin swran nnyon nion, kun ô wa, kun ô wa, o ô bé afien.</verse>
				<verse number="19">Pilate kle nde wié siéé waka'n su, o kle i ke: Jésus Nazarethfue'n b'o ti Juif'm bé famien'n ye.</verse>
				<verse number="20">Juif kpanngban kpa bé kanngan nde so'n, afin lika nga bé bôbôô Jésus'n o mantan klo'n. Bé klee nde so'n hébreu, nin latin, nin grec nun.</verse>
				<verse number="21">Juif'm bé Nyanmien nyrun dyranfue dandan'm bé wa sé Pilate ke: Nanh kle ke, o ti Juif'm bé famien, sannge kle ke, i bobo waan, o ti Juif'm bé famien.</verse>
				<verse number="22">Ye Pilate sé bé ke: Nga bo man kle'n wuun man kle.</verse>
				<verse number="23">Ke sôndya'm bé bôbôli Jésus'n, bé fe i trale mun, bé swran nnan bé tye fali. Bé fe i trale dan'n b'o fin i nglô lo dyra kli'n b'o le'a ngbalie'n kusu.</verse>
				<verse number="24">Bé sé bé wiéngu ke: Nanh man é titi nun, sannge man é tu foto nan é wun swran ng'o yô i lie'n. Bé yôli i so nan Nyanmien Nde nga bé kleli'n o kpen su. Bé klee ke: «Bé tye n trale mun fali, Ye bé tuu n trale dan'n i wun foto.» I so ye sôndya'm bé yôlio.</verse>
				<verse number="25">Jésus nin'n, o nin Clopas yi'n b'o ti Jésus nin'n i niaan'n, o nin Marie b'o fin Magdala'n bé dyin waka nga bé bôbôô Jésus su'n i bô le.</verse>
				<verse number="26">Ke Jésus wuun i nin'n o nin i sonnzonfue ng'o klôé kpa'n ke bé dyin le'n, o sé i nin ke: Mmô, o wa'n ye o ô leo.</verse>
				<verse number="27">Ye o sé i sonnzonfue'n kusu ke: O nin'n ye o ô leo. Ke o fin tyen so'n nun'n, i sonnzonfue'n fe i nin'n woo i awlô.</verse>
				<verse number="28">Ke o yôô so'n, Jésus si ke liké kwlaa ng'o bee i yôle'n wa wié yô, sannge ke o yô nan Nyanmien Nde nga bé kleli'n wa kpen su'n ti, o sé ke: «Nzué wé kun min.»</verse>
				<verse number="29">Du vin nyanwa se kun dyin le. Bé fa mlan bôô du vin nyanwa so'n nun, bé fa bleblee hysope b'o ti ke ndema sa'n su, bé fa wo i nuan.</verse>
				<verse number="30">Ke Jésus tafii su'n, o sé ke: Wa wié. Kpekuun o ken i ti asé, ye o kaa nuon.</verse>
				<verse number="31">Juif'm bé kô sree Pilate ke o man bé bubu bé nga bé bôbôô bé'n bé dya'n nan bé yi bé waka'n su, afin o ti ya'n bo Juif'm bé fa buabua bé wun'n, ye bé klô'a ke bé yatyi bé le man sabbat'n b'o ti bé tyen te'n tô bé le, yele ke sabbat kun so'n ti bé tyen dan.</verse>
				<verse number="32">Ye sôndya'm bé ba bé nga bé bôbôô bé'n bé dya'm bé bubuleo. Bé bu nga lie'n, bé bu nga lie'n.</verse>
				<verse number="33">Ke bé tôô Jésus bo bé wun ke wa wu'n, o man ba bubu'e i lie'n wié,</verse>
				<verse number="34">sannge sôndya'm bé nun kun woo i nven nun tyua, kpekuun nzué nin mmôdya bé su fité.</verse>
				<verse number="35">Swran ng'o wuun nun'n ye o kannion, ye i nde ng'o kan'n ti nanwle. I bobo si ke nde ng'o kan'n ti nanwle, o man amun kusu anh lafi su wié.</verse>
				<verse number="36">Ke o kô yô nan Nyanmien Nde nga bé kleli'n wa kpen su'n ti ye o yôli soo. Bé klee ke: «Bé su bu'e i ôwié'n wié fi.»</verse>
				<verse number="37">Ye bé ken Nyanmien Nde'n nun lika ufle ékun ke: «Swran nga bé wolii tyua'n béh nienh.»</verse>
				<verse number="38">Ke o yôô so'n, i sin Joseph b'o fin Arimathée'n b'o ti Jésus sonnzonfue kun sannge Juif'm bé wun sre ti o yi'e i wun nglô'n, o wa sree Pilate ke o fa Jésus fuen'n men. Pilate kpliin su, ye o kô fe i fuen'n wolio.</verse>
				<verse number="39">Nicodème b'o lé kun kongue o oo Jésus wun lo'n, i kusu faa myrrhe bo bé senngen nin aloès (*f30*) b'o wa dé dyu kilo ablénun'n bali.</verse>
				<verse number="40">O man bé fa Jésus fuen'n, ke béh tyityiih'n, wuun béh fah ayré fannin'n guagua tannin tanmué bo bé fa tyitii'n nun, afin ke Juif'm bé sié bé swran soo.</verse>
				<verse number="41">Kan bé bôbôô Jésus le'n, fié kun ô le. Bé kpee ndia ufle kun yebue nun ke sua ba sa fié so'n su, bé nian sié'a swran nun lé.</verse>
				<verse number="42">Ndia so'n mantan kôkô le ti, le ye bé siéé Jésus-o, afin o ti Juif'm bé wun buabuale tyen.</verse>
			</chapter>
			<chapter number="20">
				<verse number="1">Monnen'n b'o ti lé motyue'n i tyen ba klikli'n, Marie b'o fin Magdala'n woo ndia'n su lo nglemun nde kpa ke lika'n nian titiman'n, o wuun ke ba yi yebue'n b'o ô ndia'n i anuan'n nun'n.</verse>
				<verse number="2">O wanndi kô tôô Simon Pierre nin Jésus sonnzonfue nga Jésus klôé kpa'n, o sé bé ke: Ba yi é Min'n i fuen'n ndia'n nun, é si'a lika nga bé yilii'n.</verse>
				<verse number="3">Ke Pierre nin Jésus sonnzonfue so'n béh fitéh ko ndia'n su lo'n, bé nnyon'n bé wanndi,</verse>
				<verse number="4">sannge kun'n wanndi kpa tra Pierre, o dun mmua dyuu ndia'n su lo.</verse>
				<verse number="5">O kpe i nyin asé o wuun tannin tanmué'm bo bé gua le'n, sannge wa wlu'a lo.</verse>
				<verse number="6">Simon Pierre b'o ka sien'n o dyu le, o wlu ndia'n nun, o wuun tanmué'm bo bé gua le'n,</verse>
				<verse number="7">nin tannin nga bé fa kataa Jésus ti'n, ba bubu nun o gue i ngunmin.</verse>
				<verse number="8">Ye Jésus sonnzonfue ng'o dun mmua dyuu ndia'n su le'n, i kusu wluu loo. Ke o wunniin'n, o lafi su ke Jésus a tyen,</verse>
				<verse number="9">afin bé nian wu'an Nyanmien Nde nga bé klelii ke, san Jésus tyenh'n i wle.</verse>
				<verse number="10">Ye bé saa bé sin bé oo bé awlôo.</verse>
				<verse number="11">Sannge Marie dyin ndia'n i anuan'n nun le, o sun. Ke oh sunh'n, o kpe i nyin asé niaan ndia'n nun lo.</verse>
				<verse number="12">Oh niaanh… ange nnyon ye, tannin ufué ô bé wun! Bé ti kan Jésus fuen'n laa le'n, kun ti i ti lika lo ye kun ti i dya ngua lo.</verse>
				<verse number="13">Ye bé usee i ke: ?Mmô, nzu ti ye a suon? O sé bé ke: Ba fa min Min'n i fuen'n, n si'a lika nga bé yilii'n.</verse>
				<verse number="14">Ke o kaan so b'oh kpeh i nyin'n, oh niaanh… swran ye o dyin'n, sannge wa wu'en i wle ke Jésus-o.</verse>
				<verse number="15">Ye Jésus use i ke: ?Mmô, nzu ti ye a suon? ?A kunnde wan? O bu i ke fiéfue nion, o sé i ke: Ndya, se wo ye a lafi'n, klé min lika nga a kô yilii'n man n kô fa.</verse>
				<verse number="16">Jésus sé i ke: Marie! O kpee i nyin o sé i hébreu nun ke: Rabbouni. Rabbouni'n ti dunman bo bé fa fle bé ninngé kléfue mun.</verse>
				<verse number="17">Ye Jésus sé i ke: Nanh kan min, afin n nian fu'a n Si wun lo ka. Sannge ko n niaan'm bé sin kô sé bé ke, nh fuh ko min nin amun é Si'n b'o ti min nin amun é Nyanmien'n i wun lo.</verse>
				<verse number="18">Marie b'o fin Magdala'n o wa kan klé Jésus sonnzonfue'm bé ke o wuun é Min'n, ye o kan nde ng'o kan klélii'n kléé béo.</verse>
				<verse number="19">Lé kunngba so'n i nnosua nun, Juif'm bé wun sre ti i sonnzonfue'm bé nyiin bé sin anuan. Sa so'n yôli monnen'n b'o ti lé motyue'n i tyen ba klikli'n. Jésus wluu lo o dyran bé afien le, o sé bé ke: Anh gua amun wla asé!</verse>
				<verse number="20">Ke o kaan so'n, o fe i sa'n nin i nven nun'n kléé bé. Ke é Min'n i sonnzonfue'm bé wunniin'n, bé klun dyoli.</verse>
				<verse number="21">Ye o sé bé ékun ke: Anh gua amun wla asé! Ke n Si fa sunmaan min'n, n kusu nh fah sunman amun so.</verse>
				<verse number="22">Ke o kaan nde so'n, o fitaa bé su nan wa sé bé ke: Anh so Nyanmien Wawe'n nun.</verse>
				<verse number="23">Bé nga an yatyi bé wun sa'n tye bé'n, Nyanmien yatyih tye bé, ye bé nga an yatyi'a bé wun sa'n tye'a bé'n, bé wun sa lie'n kah bé wun.</verse>
				<verse number="24">Ke Jésus beh i sonnzonfue'm bé wun le'n, wuun Thomas bo bé flee Nda'n b'o ti bé blu-nin-nnyon'n bé nun kun'n, o nu'an le wié.</verse>
				<verse number="25">I so'n ti, bé nga'm bé séé i ke: Ya wun é Min'n. Sannge o sé bé ke: Se man wu'en i sa klun kpengbe ôsu'n, se man fa'a n sama a wla'a kpengbe ôsu so'n nun'n, ye se man fa'a n sa a wle'e i nven nun lie'n i ôsu nun'n, n fe'e mlonmlon.</verse>
				<verse number="26">Ke o dii lé motyue'n, Jésus sonnzonfue'm bé ô sua lo ékun, Thomas nin bé ye bé ô leo, ba nyin bé sin anuan, sannge Jésus wluu lo o dyran bé afien le, o sé bé ke: Anh gua amun wla asé!</verse>
				<verse number="27">Ye o sé Thomas ke: Fo o sama'n bla, nian n sa'n, fo o sa'n bla wa ékun fa wla n nven nun lie'n i ôsu'n nun, nanh yô swran b'o lafi'a sa suo, sannge lafi su!</verse>
				<verse number="28">Ye Thomas sé i ke: Min Min Nyanmien Kpli!</verse>
				<verse number="29">Ye Jésus sé i ke: A wun min'n ti ye a lafi suo, sannge bé nga ba wu'an min bo bé lafii su'n, bé lie su ti yé!</verse>
				<verse number="30">Jésus yii atre kpanngban kpa ékun i sonnzonfue'm bé nyrun bo ba kle'a bé fluwa nga nun.</verse>
				<verse number="31">Sannge ke o yô nan amuan lafi su ke Jésus ti Christ Nyanmien Wa'n, i ti ye bé kleli ngaa, ye se an lafi su'n, i ti amunh nyanh nguan.</verse>
			</chapter>
			<chapter number="21">
				<verse number="1">Ke o yôô so'n, i sin Jésus fe i wun kléé i sonnzonfue mun ékun Tibériade fete'n nuan lo. Anh nian i wun wafa ng'o yi kléé bé'n ye.</verse>
				<verse number="2">Simon Pierre, nin Thomas bo bé flee Nda'n, nin Nathanaël b'o fin Cana Galilée men'n nun'n, nin Zébédée mma mun ye Jésus sonnzonfue nnyon ékun bé ô lika kun.</verse>
				<verse number="3">Simon Pierre sé bé ke, o su ko lala guale. Bé sé i ke: É nin o éh koh. Bé fité bé kô fuu alie'n nun oli, sannge ba nya'an liké fi kongue so'n.</verse>
				<verse number="4">Ke alie'n wa tyen'n, Jésus ô nzué'n i nuan'n su le, sannge i sonnzonfue'm bé si'a ke io.</verse>
				<verse number="5">Jésus usaa bé ke: ?Gbanflen mun amuan nya'an dyué'n wié? Bé waan, Een.</verse>
				<verse number="6">O sé bé ke: Anh gua lala'n alié'n i fama su, amunh nyanh wié. Bé guali, kpekuun dyué'n i kpanngban'n ti bé kwle'e i tyuen kun.</verse>
				<verse number="7">Ye sonnzonfue nga Jésus klôé'n o sé Pierre ke: É Min nion! Ke Simon Pierre tii ke é Min'n, o fe i trale'n bleblee i bô, afin i wun ti kplen, nan wa to nzué'n nun.</verse>
				<verse number="8">I sonnzonfue nga'm bé nin alié'n ye bé baa. Bé tyuen lala'n, dyué son nun kpa ye bé baa, afin bé nin tyéndyé'n mantan, o dyu mètre ya.</verse>
				<verse number="9">Ke bé dyrali'n, béh niaanh… sin ye, dyué ô su ye kpaun ô le.</verse>
				<verse number="10">Jésus sé bé ke: Anh fa dyué'n bo an fin i trale'n wié bla.</verse>
				<verse number="11">Simon Pierre fuu alié'n nun, o yi lala'n gue i asé, dyué dandan ya-ablénun-nin-nsan ô nun, o nin i sonle so'n ngba, lala'n wa timan.</verse>
				<verse number="12">Jésus sé bé ke: Anh bla'a di liké. Sannge i sonnzonfue'm bé nun kun sa a tre'e i awlen a use'e i ke: ?O waan? afin bé ngba bé si ke bé Min nion.</verse>
				<verse number="13">Jésus wunngé le o fa kpaun'n nin dyué'n maan.</verse>
				<verse number="14">Ke Jésus tyennin'n, i kpe nsan su b'o fe i wun klé i sonnzonfue mun'n ye.</verse>
				<verse number="15">Ke bé wiéé liké'n di'n, Jésus usa Simon Pierre ke: ?Jean wa Simon, a klô min tra bé nga mun? O sé i ke: Een. Nannan, a si ke n klô o. Ye Jésus sé i ke: Nian m bua mma'm bé lika!</verse>
				<verse number="16">O use i ékun ke: ?Jean wa Simon, a klô min? Pierre sé i ke: Een. Nannan, a si ke n klô o. Jésus sé i ke: Nian m bua'm bé lika.</verse>
				<verse number="17">O use i kpe kun ékun ke: ?Jean wa Simon, a klô min? I kpe nsan su lie'n b'o uselii'n, o yôli Pierre ya ye o sé ke: Nannan, a si sa'n kwlaa, a si ke n klô o. Jésus sé i ke: Nian m bua'm bé lika.</verse>
				<verse number="18">Nanwle, ke a te yô gbanflen'n, o bobo a fo o kplô'n tyi o bô, a ko lika nga a klô'n, sannge ke a kô yô kpenngben'n, ah tinngeh o sa'n swran wié ye oh foh o kplô'n tyi o bôo, oh foh o ko lika nga a klôman'n.</verse>
				<verse number="19">O keen i so ke o fa klé wule nga Pierre wa wu b'o man Nyanmien nyanh komin'n. Ke i nuan toli'n, o sé i ke: Su n su.</verse>
				<verse number="20">Pierre kpe i nyin o wuun Jésus sonnzonfue ng'o klôé kpa'n bo ke béh dih liké'n o kisa Jésus wué nun, o usee i ke: ?Nannan, wan ye oh foh o man swran mun'n?</verse>
				<verse number="21">Ke Pierre wunniin'n, o use Jésus ke: ?Nannan, ye nga li?</verse>
				<verse number="22">Ye Jésus sé i ke: ?Se n klô ke o tran le lélé mon o fa dyu m bale'n, o nde ô nun? O li, su n su.</verse>
				<verse number="23">O man nde so'n truu é niaan'm bé nun ke i waan i sonnzonfue so'n su wuman. Sannge Jésus a sé'a Pierre ke o su wuman, i waan, se o klô ke o tran le mon o fa dyu i bale'n, i nde nu'an nun.</verse>
				<verse number="24">I sonnzonfue kunngba so'n ye o kan liké so'm bé nde ye o klee béo. O man é si ke nde ng'o kannin'n ti nanwle.</verse>
				<verse number="25">Jésus yôô liké wié mun ékun kpanngban kpa, bo m bu i ke, se bé waan béh kleh bé kunngunngun'n, i so fluwa'm bé su so'an men'n nun.</verse>
			</chapter>
		</book>
		<book number="44">
			<chapter number="1">
				<verse number="1">Théophile, n fluwa klikli'n nun n kleli i kwlaa nga Jésus bôô i yôle nin i kléle bô'n,</verse>
				<verse number="2">lélé fa dyu tyen nga Nyanmien men i su fa oo nyanmien su lo'n. Jésus man Nyanmien Wawe'n dun mmua kléé bé b'o faa bé b'o sunmaan bé'n, liké nga bé yô'n, nan wa o.</verse>
				<verse number="3">Ke o wun nyrennen b'o wuli'n, o fe i wun kléé bé wéiin kpa wafa kpanngban nun ke wa tyen. Ke o fe i wun klé bé so lé ablanan'n, o kan Nyanmien siéle'n i nde klé bé.</verse>
				<verse number="4">Ke Jésus nin bé béh dih liké'n, o séé bé ke: Nanh an tu amun bô Jérusalem wa, anh minnde liké nga é Si Nyanmien séé ke oh yôh'n, bo ye n ken i nde kléé amun'n.</verse>
				<verse number="5">Afin Jean yôô swran'm bé baptême nzué'n nun, sannge amun lie'n, o di lé nnyon kun'n Nyanmien wa fe i Wawe'n yô amun baptême.</verse>
				<verse number="6">Ke bé ti yiaa le'n, bé use i ke: ?Nannan, ble nga nun ye a wa siésié Israël famien diwle'n ékuon?</verse>
				<verse number="7">O séé bé ke: Tyen so'n nin ble so'n bo é Si bobo siéli'n, o ti'a amun nde su.</verse>
				<verse number="8">Sannge ke Nyanmien Wawe'n kô ba amun wun'n, oh tinh amun, an wa kan min nde Jérusalem wa, Judée men wunmuan'n nun, o nin Samarie lo lélé fa dyu asie'n i awiélie.</verse>
				<verse number="9">Ke i nuan toli bo bé nien'n, Nyanmien meen i su, ye nyanmien blé kun ketee i su bé nyrun.</verse>
				<verse number="10">Ke bé te nian nyanmien su lo ke oh fuh ko'n, béh niaanh… swran nnyon ye, bé wun trale'n ti ufué, bé dyin bé wun le, bé usaa bé ke:</verse>
				<verse number="11">?Galiléefue mun, nzu ti ye an dyin wa nian nyanmien su lo soo? Jésus bo Nyanmien men i su oo nyanmien su lo amun nyrun wa'n, o wa ba ékun ke an wunniin ke o fa oli'n sa.</verse>
				<verse number="12">Bé fin ôka bo bé fle i Olive Ôka'n b'o mantan Jérusalem b'o dyu sabbat b'o ti bé tyen te'n, i tyen kun atin'n (*f31*) su lo bé saa bé sin Jérusalem.</verse>
				<verse number="13">Ke bé dyuu lo'n, bé fuu nglô sua bo Pierre, nin Jean, nin Jacques, nin André, nin Philippe, nin Thomas, nin Barthélemy, nin Matthieu, nin Jacques Alphée wa'n, nin Simon b'o ô bé bo bé fle bé akpuéfue'n bé nun'n, nin Jude, Jacques wa'n, bé tran nun'n, i nun.</verse>
				<verse number="14">Bé nin bla mun, nin Marie Jésus nin'n, ye niaan bian mun bé kwlaa bé bô yôô kun, bé nin Nyanmien bé kôkô yale. Yale kôkôle so'n dii bé mlonmlon.</verse>
				<verse number="15">I tyen so'n nun Pierre dyaôô aniaan bo bé yiali bo bé dyu bo ya-ablaon kun'n bé afien, o sé ke:</verse>
				<verse number="16">Nnya mun, Nyanmien Nde nga i Wawe'n fa wlee David nuan bo bé kleli i ke, Judas o wa yô bé nga bé wa tra Jésus'n bé nyrun dunfue'n, san oh kpenh su.</verse>
				<verse number="17">Judas ti é nun kun, bé felii ke o di dyunman kunngba nga é di ye'n wié.</verse>
				<verse number="18">Ke bian so'n fa sika ng'o nyenniin i sa te yôle'n nun'n tôô asie kun'n, o to utuu i nyin asé, i ku'n kpukéli, ye i klun ninngé'm bé guali.</verse>
				<verse number="19">Jérusalemfue'n kwlaa bé sii sa so'n nun, o man bé fle asie so'n bé anien'n nun ke Hakeldamah bo i bô yele mmôdya asie.</verse>
				<verse number="20">Afin bé klee Psaume fluwa'n nun ke: «Man i awlô'n bô, Nanh man swran fi tran nun!» Ye bé klee ékun ke: «Man swran ufle fe i dyunman'n!»</verse>
				<verse number="21">I so'n ti, man swran kun uka é man é kan Jésus i tyenle nde'n. Sannge man swran so'n yô swran bo,</verse>
				<verse number="22">ke Jean yô é Min Jésus baptême bo é nin i é wlanwlan'n, bé sunman é titi fa dyuu tyen nga Nyanmien felii é afien'n, bé nun kun.</verse>
				<verse number="23">Bé fa Joseph bo bé flee Barsabbas bo i dunman ng'o nannan su ékun'n yele Justus'n, nin Matthias bé nnyon'n dyraan bé nyrun le.</verse>
				<verse number="24">Ye bé kan klé Nyanmien ke: Nannan Nyanmien Kpli, o bo a si swran'n kwlaa bé akunndan'n, swran nnyon nga, klé é bé nun kun nga a felii'n,</verse>
				<verse number="25">mon o fa dyunman nga Judas yatyi oli i bobo lika'n, ye sunmanle nga Jésus fa sunmaan Judas'n, o fa sunmen.</verse>
				<verse number="26">Bé tuu foto, foto'n too Matthias su ye bé fe ukaa swran blu-nin-kun nga Jésus sunmaan bé'n bé suo.</verse>
			</chapter>
			<chapter number="2">
				<verse number="1">Ke Pentecôte'n (*f32*) dyuli'n, bé kwlaa bé yiali lika kun.</verse>
				<verse number="2">Ke bé ti le'n, kpekuun bé ti liké kun ngan, o fin nyanmien su lo o kpla ke aunngban sa, o wluu sua nga bé ô nun'n, i nun.</verse>
				<verse number="3">Béh niaanh… liké wié bo bé ti ke sin taaman sa'n bé ye, bé kpatyikpatyii nun bé trantran bé kwlaa bé ti su.</verse>
				<verse number="4">Nyanmien Wawe'n too bé su, o fa bé katyi i lie mlonmlon, kpekuun bé su kan anien ufle wié bo Wawe'n fa wla bé nuan ke bé kan'n.</verse>
				<verse number="5">I nun so'n nun, Juif'm bo bé srô Nyanmien'n bo bé fin menmen'n kwlaa bo bé ô asie'n su wa'n bé nun'n, bé ô Jérusalem le.</verse>
				<verse number="6">Ngannien so'n ti swran kpanngban kpa bé wa yiaa le, ke bé kwlaa bé tii nde nga bé kan'n bé bobo bé anien'n nun'n, bé wun blibli bé.</verse>
				<verse number="7">O fu bé nun, o bô bé nuan ye bé séé ke: ?Ai! bé kwlaa nga bé idyo ye'n, nanh Galiléefue muon?</verse>
				<verse number="8">?O yô se ye man é kwlaa é ti é bobo é anien'n bé nuan nuon?</verse>
				<verse number="9">Afin é wié fin Parthes, Mèdes, Élam, Mésopotamie, Judée, Cappadoce, Pont, Asie,</verse>
				<verse number="10">Phrygie, Pamphyile, Égypte, Libye i bué ng'o mantan Cyrène lo'n, ye Rome. É wié ti Juif, ye é wié kusu ti swran bo bé katyii Juif.</verse>
				<verse number="11">É wié fin Crète, ye Arabie, sannge kusu Nyanmien i abônuan sa b'o yôli'n bo bé su kan'n, é kwlaa é ti é bobo é anien'n nun!</verse>
				<verse number="12">O bôô bé kwlaa bé nuan, bé wu'an sa nga bé yôo, ye bé usa bé wiéngu ke: ?Nzu sa yele nga?</verse>
				<verse number="13">Sannge wié'm bé yô bé finfin bé sé ke: Nzan ye ba non bé ku a yio.</verse>
				<verse number="14">Ye Pierre nin i wiéngu blu-nin-kun'n bé dyaôlio, o sé bé ke: Amun Juif mun, nin amun kwlaa bo an tran Jérusalem wa'n, anh sié amun su tié min nde'n kpa, nan amuan wun i wle!</verse>
				<verse number="15">É bo é ô ye'n, é ti'a nzanbôefue ke an bui'n sa, afin lika'n te yô nglemun.</verse>
				<verse number="16">Sannge sa nga Nyanmien nuan idyofue Joël kannin'n ye wa yô ye'n, o sé ke:</verse>
				<verse number="17">«Nyanmien waan: Anh nian, sa nga tyen wié lélé ke men'n oh koh i bué nuan'n, m ma yô'n ye: Nh fah n Wawe'n man swran'n kwlaa, Amun wa yasua nin amun mma mmla'm bé idyoh n nuan, Amun mma gbanflen'm béh wunh liké aôlia nun, Ye amun si ngbenngben'm bé tyenh lalie.</verse>
				<verse number="18">Ye tyen so'n nun nh fah n Wawe'n man N swran mma mun, yasua ô, bla ô, Béh idyoh n nuan.</verse>
				<verse number="19">Nh yôh abônuan sa nyanmien'n su lo, Ye nh yih atre asie'n su wa, Béh wunh mmôdya nin sin nin sin wensren dan.</verse>
				<verse number="20">Wia'n katyih blé tuun, Ye anglô'n, kusu oh katyih ke mmôdya sa, I sin nan amun Min'n i tyen dan [bo bé ken i nde'n], wa dyu.</verse>
				<verse number="21">Ble so'n nun swran kwlaa ng'o fle I min'n ke o déé'n, oh fitéh nun.»</verse>
				<verse number="22">Israëlfue mun, anh tié nde nga kpa! Amun bobo an si ke Jésus b'o fin Nazareth'n, o ti swran kun bo Nyanmien man o yô sa kéklééklé nin abônuan sa, ye o yi atre amun nyrun wa b'o klé ke o dyin i sin.</verse>
				<verse number="23">Ke Nyanmien bobo dun mmua buu i akunndan b'o sié i ke bé fa bian so'n man swran mun'n, amun man bé bo bé sro'a Nyanmien'n bé bôbôlii waka'n su, bé kunniin.</verse>
				<verse number="24">Wié'n feli, Nyanmien délii i sa nun, o tyenniin, yele ke wié'n kwle'e i sié.</verse>
				<verse number="25">Afin David kennin i nde ke: «N wunnin ke min Min'n wô n nyrun le titi, Yele ke o ô n fama su o man min wun usu'a min.</verse>
				<verse number="26">Sa nga ti ye n klun ti dyowa, bo nde nga n kan'n klé ke n klun ti dyowa nion. N wla'n b'o ô o su'n ti n di aladyé,</verse>
				<verse number="27">Afin a su yatyi'a min blolo lo, Ye a su yatyi'a o Swran'n ke o kplo.</verse>
				<verse number="28">A kléé min nguan atin'n, Se a ba min wun le'n, n klun dyoh dan kpa.»</verse>
				<verse number="29">Nnya mun, amun kafle, anh sié amun su man n kan é nannan David nde wéiin n klé amun. O wuli, bé siélii, i ndia'n te ô wa lélé nde.</verse>
				<verse number="30">Ke o ti Nyanmien nuan idyofue b'o si ke o te i nda ke, «o man i ôsufue'm bé nun kun wa tren i bia'n su'n,»</verse>
				<verse number="31">i so'n ti, ke oh kanh nde'n, o bôô Christ i tyenle nde'n su ke Nyanmien a yatyimen blolo lo, ye o men i fuen'n wa kploman.</verse>
				<verse number="32">Jésus so'n ye Nyanmien tyenniin nion, o yôô é kwlaa é nyrun.</verse>
				<verse number="33">Ke i si Nyanmien men i su siéé i fama su'n, o fee i Wawe'n b'o séé ke oh fah man'n, o fa menniin, ye o faa liké nga amun wuin bo an ti'n maan swran muon.</verse>
				<verse number="34">Afin David bobo a fu'a nyanmien su lo, sannge i waan: «É Min Nyanmien'n séli min Min lie'n ke: Tran asé n fama su,</verse>
				<verse number="35">Lélé m man ah tioh o kpofue'm bé su.»</verse>
				<verse number="36">I so'n ti man Israël ôsufue'n kwlaa bé si kpa ke Jésus so'n bo an bôbôlii waka'n su'n, i ye Nyanmien siéé ke o ti é Min nin Christ nion.</verse>
				<verse number="37">Ke bé tii nde so'n o yô bé ya, nan ba usa Pierre nin i wiéngu mun ke: ?Nnya mun, éh yôéh se?</verse>
				<verse number="38">Ye Pierre séé bé ke: Anh katyi amun nzuen'n man bé yô amun kwlakwlakwla amun baptême Jésus-Christ dunman nun, man Nyanmien yatyi sa nga an yôlii'n tye amun, ye o fe i Wawe'n man amun.</verse>
				<verse number="39">Afin liké ng'o séé ke oh yôh'n, i waan oh yôh man amun, nin amun mma mun, nin bé kwlaa bo bé ô mmua bo é Min Nyanmien'n o wa fle bé'n.</verse>
				<verse number="40">Ye Pierre kan nde fanunfanun kléé bé, o yiyi nun wéinwéin, o tu bé fo dan kpa ke, bé yi bé wun adyulisufue tete nga'm bé nun.</verse>
				<verse number="41">Bé bo bé fe i nde'n su'n, bé yôô bé baptême, tyen so'n nun swran bo bé dyu bo akpi-nsan kun bé ukaa bé su.</verse>
				<verse number="42">Bé fa bé bo Jésus sunmaan bé'n bé nde'n su kpa, bé tran aniaan tranle, bé di liké lika wle, bé nin Nyanmien bé kôkô yale tititi.</verse>
				<verse number="43">Abônuan sa bo bé bo Jésus sunmaan bé'n bé yô'n nin atre bo bé yi'n, o yô swran'n kwlaa bé srô.</verse>
				<verse number="44">Bé kwlaa bo bé lafi Christ su'n, bé tran lika wle, bé gua bé ninngé'n kwlaa lika wle.</verse>
				<verse number="45">Bé yô bé asie nin bé bô ninngé'm bé ate, bé fe i sika'n tye bé kwlakwlakwla, nan ba fa ti bé wun nyanman nun.</verse>
				<verse number="46">Ye tyen kwlaa bé bô ti kun bé yia Nyanmien sua dan'n nun, bé yô aklunyé, bé ko awlô'm bé nun bé di liké lika wle. Ke béh dih bé alie so'n, bé klun ti dyowa dan kpa,</verse>
				<verse number="47">bé manman Nyanmien, bé wun yô swran'n kwlaa bé fe ye tyen kwlaa é Min Nyanmien'n fa bé bo bé fité nun'n uka bé su.</verse>
			</chapter>
			<chapter number="3">
				<verse number="1">Lé kun Pierre nin Jean bé su ko Nyanmien sua dan'n nun nnosua wia'n nun bé nin Nyanmien bé yale kôkôle do'n su.</verse>
				<verse number="2">Ke oh yôh so'n, bé su fa bian kun bo bé wulii folefue'n su ba. Tyen kwlaa bé fe wa sié Nyanmien sua dan'n i anuan bo bé flee Klaan'n nun ke o sre liké bé nga béh wluh Nyanmien sua dan'n nun'n bé sa nun.</verse>
				<verse number="3">Ke o wuun Pierre nin Jean ke bé su wlu lo'n, o sree bé liké.</verse>
				<verse number="4">Pierre nin Jean bé nieen siin ye Pierre sé i ke: Nian é kpa.</verse>
				<verse number="5">Ye o niaan bé siin, o bu i ke bé su wa men liké wié.</verse>
				<verse number="6">Sannge Pierre sé i ke: Dyete ufué'n nin sika okwle'n lie'n n le'a wié, sannge liké nga n le'n nh fah man o. Jésus-Christ b'o fin Nazareth'n i dunman nun, dyaô nanti!</verse>
				<verse number="7">O soo i sa fama'n, o meen i su. I ôsu kunngba'n nun kpekuun i dya ngbabua'n nin i dya komin'n ba yô kpa,</verse>
				<verse number="8">o dyaô waka nantili. O nin bé nanti wluu Nyanmien sua dan'n nun, o tu kpen, o manman Nyanmien.</verse>
				<verse number="9">Swran'n kwlaa bé wun ke o su nanti o manman Nyanmien.</verse>
				<verse number="10">Ke bé wuun i wle ke i ye o tran Nyanmien sua dan'n i anuan Klaan nun, o sre liké'n, i dyuédyué yôle'n bôô bé nuan, bé wun blibli bé.</verse>
				<verse number="11">Ke o kpotyi'a Pierre nin Jean'n, swran'n kwlaa bé nuan bô bé wun, bé wanndi oo bé wun lo ala bo bé flee Salomon'n i bô lo.</verse>
				<verse number="12">Ke Pierre wuun i so'n, o sé swran'm bé ke: ?Amun Israëlfue mun, nzu ti ye sa nga bô amun nuaan? ?Nzu ti ye an nian é siin soo, ke é bobo é fanngan nun annze é Nyanmien srôle ti ye man bian nga a nantio?</verse>
				<verse number="13">Abraham, nin Isaac, nin Jacob bé Nyanmien'n, é nannan'm bé Nyanmien'n, o man i Swran Jésus nyaan nyrun. I ye an fe maan swran mun, ye ke Pilate waan, oh yatyih i nun'n, amuan kpli'an su, an yii i blô nion.</verse>
				<verse number="14">An yili Nyanmien i Swran'n nin Nanwlefue'n i blô, an kpataa swran kunfue'n i ti ke bé yatyi i nun man amun.</verse>
				<verse number="15">An man bé kuun swran ng'o man nguan'n, sannge Nyanmien tyenniin. Sa so'n yôô é bobo é nyrun.</verse>
				<verse number="16">Jésus dunman nun o nin i su bo é lafi'n ye man bian nga an sii b'o dyin ye'n, o nyaan fanngaan. Jésus su bo é lafi'n ti ye man o kwla nantili amun kwlaa amun nyrun wa nion.</verse>
				<verse number="17">Aniaan mun, n si ke sa nga amun nin amun sukpen mun an yôli'n, an si'a nun ti ye an yôlio.</verse>
				<verse number="18">Sannge Nyanmien yôô i so nan nde ng'o man i nuan idyofue'n kwlaa bé dun mmua keen laa ke i Christ'n (*f1*) o wa wun nyrennen'n o kpen su.</verse>
				<verse number="19">O man anh katyi amun nzuen'n, ye anh sa amun sin Nyanmien wun, man o yatyi sa nga an yôlii'n tye amun mlonmlonmlon, nan ble ng'o ba lo'n é Min Nyanmien'n o man amun wla gua asé,</verse>
				<verse number="20">ye oh sunmanh Christ (*f1*) b'o dun mmua séé ke oh fah man amun'n amun wun wa, yele Jésus.</verse>
				<verse number="21">Ke é ô ye'n lie'n, béh treh i nun lélé san oh dyuh ble nga Nyanmien yôh ninngé'n kwlaa bé ufle ékun'n. O men i nuan idyofue'm bé dun mmua keen i so laa.</verse>
				<verse number="22">Moïse séé ke: «Amun Min Nyanmien'n o wa fa amun niaan'm bé nun kun sié i nuan idyofue ke o siéé min'n sa man amun'n, nde kwlaa ng'o kan klé amun'n, amunh fah su.</verse>
				<verse number="23">Sannge swran ng'o fa'a Nyanmien nuan idyofue so'n i nde'n, béh kuinh, oh dyaôh le.»</verse>
				<verse number="24">Ke o fin Samuel ble su'n Nyanmien nuan idyofue'n kwlaa bo bé kannin nde'n, bé kaan tyen ng'o ô ye'n i nde.</verse>
				<verse number="25">An ti Nyanmien nuan idyofue'm bé anunman, ye sa nga Nyanmien séé ke oh yôh man é nannan mun'n, bo i ti o séé Abraham ke, «i ôsufue'm bé ti o wa yô asie'n sufue'n kwlaa bé yé'n,» an wô nun wié.</verse>
				<verse number="26">Ke Nyanmien fe i swran'n siélii so'n, amun sin ye o sunmeen kliklio, ke o yô amun yé, nan amun kwlaklwaklwa an yatyi amun nzuen tete'n.</verse>
			</chapter>
			<chapter number="4">
				<verse number="1">Ke Pierre nin Jean bé nuan te ô swran'm bé nde kan kléle'n su'n, Nyanmien nyrun dyranfue'm bé nin Nyanmien sua dan'n i sukpen'n nin Sadducéfue'm (*f5*) bé baa le.</verse>
				<verse number="2">Ke bé wuun ke bé su klé swran'm bé liké'n, o yôô bé ya kpa yele ke, ke béh kanh Jésus nde'n, bé sé bé ke swran'm bé tyen.</verse>
				<verse number="3">Bé tra bé siéé bé bisua lo lélé alie tyennin, afin ke oh yôh so'n, wuun alie a san.</verse>
				<verse number="4">O nin i so'n ngba bé nga bé tili nde so'n bé sunman bé faa su, bé yasua'm bé dyu bo akpi-nnun kun.</verse>
				<verse number="5">Ke alie tyennin'n, Juif'm bé sukpen, nin kpenngben, nin mmla kléfue mun,</verse>
				<verse number="6">ye Anne b'o ti Nyanmien nyrun dyranfue dan'n, nin Caïphe, nin Jean, nin Alexandre, ye bé kwlaa bo bé fin Nyanmien nyrun dyranfue dandan'm bé ôsu nun'n, bé yiaa Jérusalem le.</verse>
				<verse number="7">Ke bé kô fa Pierre nin Jean bali'n, bé dyraan bé bé afien le, bé usa bé ke: ?O yô se ye an kwla yô sa ngaa? ?Ye wan dunman nun ye an yôlio?</verse>
				<verse number="8">Ye Pierre bo Nyanmien Wawe'n siéé'n, o sé bé ke:</verse>
				<verse number="9">Nvlé kpen nin awlô bô kpenngben mun, se nde amunh usah é sa kpa bo é yô maan bian folefue nga'n, o nin ke o yôli b'o man o yôô dyuédyué'n</verse>
				<verse number="10">man amun nin Israëlfue'n kwlaa an si kpa ke Jésus-Christ b'o fin Nazareth bo an bôbôé waka'n su bo Nyanmien tyenniin'n, i dunman nun ye bian nga a yô dyuédyué b'o dyin amun nyrun wa nion.</verse>
				<verse number="11">Jésus so'n ye o ti: «Yebue bo amun sua kplanfue mun an yii blô nion, I ye wa katyi yebue kpa b'o tra sua'n i tyondyo'n i asé nion.»</verse>
				<verse number="12">I kunngba tye ye o kwla dé swraan, yele ke Nyanmien a sié'a swran ufle fi men'n nun wa bo i dunman nun é kwla fité nuon.</verse>
				<verse number="13">Ke bé wuun ke Pierre nin Jean bé ti yakpa'n, o bôô bé nuan, afin bé si ke ba di'a l'école, bé ti ti blé nunfue, bé ti'a swran dan. Bé si ke bé nin Jésus ye bé trannion.</verse>
				<verse number="14">Ye ke bé wuun bian b'o yôô dyuédyué'n ke o dyin Pierre nin Jean bé wun le'n, ba nya'an nde fi a kanman.</verse>
				<verse number="15">Ke dyole difue'm bé maan bé atin ke bé dyaô kan'n, bé wuun bé wun,</verse>
				<verse number="16">bé sé ke: ?Éh yôh minnien nga'm bé se? Afin Jérusalemfue'n kwlaa bé si nun wéiin ke sa nga bé yôli'n ti dan kpa, o man é kwla fia'a su.</verse>
				<verse number="17">Sannge ke é klô'a ke nde so'n tru o i nyrun'n, man é idyo bé nan é sé bé ke, ke o fin nde'n, nanh man bé kan nde so'n klé swran fi dunman so'n nun kun.</verse>
				<verse number="18">Ye bé flee bé, nan ba sé bé ke, nanh man bé bô Jésus dunman'n kun, ye nanh man bé klé liké Jésus dunman nun kun mlonmlon.</verse>
				<verse number="19">Pierre nin Jean bé usa bé ke: ?Se Nyanmien wun ke é nyin yi amun bo é nyin yimen'n, o ti kpa? Anh bu nian,</verse>
				<verse number="20">nanwle, é kwla yatyi'a liké nga é wunniin'n nin nde nga é tili'n i kanle.</verse>
				<verse number="21">Bé kannvuun bé ékun, nan ba yatyi bé nun. Swran'm bé ti bé si'a fo nga bé fa tu béo, yele ke bé kwlaa bé manman Nyanmien sa so'n ti.</verse>
				<verse number="22">Bian so'n i nantile'n yôô abônuan, afin wa di afue b'o tra ablanan.</verse>
				<verse number="23">Ke bé yatyii bé nun'n, bé oo bé wiéngu'm bé sin, nan ba kan sa kwlaa nga Nyanmien nyrun dyranfue dandan nin kpenngben'm bé kan kléé bé'n ba klé bé.</verse>
				<verse number="24">Ke bé tili'n, bé kwlaa bé maan bé nen'n su bé sé Nyanmien ke: É Si, o bo a yii nglô, nin asie, nin dyénvié'n, nin ninngé'n kwlaa b'o ô le'n,</verse>
				<verse number="25">wo ye man o Wawe'n fo o nde'n wlaa é nannan David o swran'n i nuan b'o kenniin ke: «?Nzu ti ye nvlé wié nunfue'm bé plan soo, Ye swran'm bé bu sinnzin akunndan soo?</verse>
				<verse number="26">Asie'n su famien'm bé dyaôli, Ye kpenngben'm bé yiali, bé bô yôô kun É Min Nyanmien'n nin i Christ'n (*f1*) bé wun.»</verse>
				<verse number="27">Nanwle, Hérode nin Ponce Pilate nin bé bo bé ti'a Juif'n bé nin Israëlfue'm bé bô yôô kun o swran Jésus bo a guee i su ngô ke o yô famien'n, i wun klo nga su wa,</verse>
				<verse number="28">ke béh yôh kwlaa nga o bobo Nyanmien Kpli'n a dun mmua buu i akunndan ke bé yô'n.</verse>
				<verse number="29">Nannan Nyanmien Kpli, nian é wlanwlanle bo bé wlanwlan yéo, i so'n ti sien'n yô mon o swran'm bé kan o nde'n yakpa su.</verse>
				<verse number="30">Tinnge o sa'n tukpatyefue'm bé wun, man bé yô dyuédyué, yi atre, ye yô abônuan sa o swran Jésus i dunman nun.</verse>
				<verse number="31">Ke bé kan nde so'n klé Nyanmien wiéli'n, lika nga bé yiaa nun'n kédyéli, Nyanmien Wawe'n fuu bé kwlaa, nan ba kan Nyanmien nde'n yakpa su.</verse>
				<verse number="32">Swran kaka nga bé lafii Christ su'n, bé bô yôô kun, bé akunndan'n ti kun. Bé nun wié fi sé'a ke i ninngé'm bé ti i ngunmin lie, sannge liké ng'o ti swran kun lie'n, o ti bé kwlaa bé lie.</verse>
				<verse number="33">Bé bo Jésus sunmaan bé'n bé kan é Min Jésus tyenle nde'n Nyanmien fanngan nun. Bé kwlaa bé yôô bé wun yé dan kpa.</verse>
				<verse number="34">Afin bé nun wié fi mia'an liké fi wun, bé kwlaa nga bé le fié'n nin sua'n bé yô bé ate. Sika nga bé nyen'n,</verse>
				<verse number="35">bé fa ble bé bo Jésus sunmaan bé'n. Sika nga swran kun sa mien i wun'n, o ba, bé fa men.</verse>
				<verse number="36">Joseph, Lévi ôsufue kun b'o fin Chypre men'n nun'n, bo bé bo Jésus sunmaan bé'n bé toen Barnabas bo i bô yele Tyityi Wla'n,</verse>
				<verse number="37">o le fié kun, o yôô i ate, o fe i sika'n blee bé bo Jésus sunmaan bé'n.</verse>
			</chapter>
			<chapter number="5">
				<verse number="1">Sannge bian kun bo bé fle i Ananias'n o nin i yi Saphira bé yôô bé asie wié ate,</verse>
				<verse number="2">o fe i sika'n i bué siéli, i yi si nun, nan wa fe i ônga'n wa kô man bé bo Jésus sunmaan bé'n.</verse>
				<verse number="3">Pierre usee i ke: ?Ananias, nzu ti ye a fo o wun maan Satan (*f6*) b'o man a bua atô klé Nyanmien Wawe'n, bo a fa asie'n i sika i bué siélio?</verse>
				<verse number="4">?Ke o ô le bo a nian yômen i ate'n, o ti'o o lie? ?Ye ke a yôô i ate'n, i sika'n ti'o o lie? ?Nzu ti ye a bu akunndan ke nga saa? Nanh swran ye a bua atô so'n klé io, sannge Nyanmieon.</verse>
				<verse number="5">Ke Ananias tii nde so'n, o toli nan wa wu. Bé kwlaa bo bé tii sa so'n, sre kuun bé dan kpa.</verse>
				<verse number="6">Ngbanflen'm bo bé ô le'n bé dyaôli, bé tyityii i fuen'n, nan ba fe i a kô siéé.</verse>
				<verse number="7">Ke o tye kan b'o wa di do nsan'n i yi bali, o wluu lo, sannge o si'a sa nga wa yô loo.</verse>
				<verse number="8">Pierre sé i ke: Sa nga m ma uso o ye'n, di i nanwle klé min. ?Asie'n bo an tolii'n i sika'n i ngba ye? Ye i waan: Een, i ngbaa.</verse>
				<verse number="9">Ye Pierre sé i ke: ?Nzu ti ye amun bô yôô kun bo an kan é Min'n i Wawe'n niaan? Nian anuan nun le, bé nga bé kô siéé o wun'n bé ye bé wlu wa leo, bé wa fo o kusu ko wié.</verse>
				<verse number="10">O ka le too i ôsu kunngba'n nun nan wa wu. Ke ngbanflen'm bé wluu lo'n bé wuun ke o la le wa wu, bé fe nan ba kô siéé i wun'n i wun le.</verse>
				<verse number="11">Asonunfue'n kwlaa o nin bé kwlaa nga bé tii nde so'n, sre kuun bé dan kpa.</verse>
				<verse number="12">Bé bo Jésus sunmaan bé'n bé yi atre, bé yô abônuan sa kpanngban, bé yô swran'm bé yé. Bé kwlaa bé bô ti kun bé gua Salomon ala'n bô le.</verse>
				<verse number="13">Swran ufle fi a kwla tre'e i awlen a wlu'a bé nun, sannge bé yi bé aye dan kpa.</verse>
				<verse number="14">Yasua nin bla kpanngban kpa bo bé lafi é Min'n su'n bé uka bé su titi.</verse>
				<verse number="15">Abônuan sa'm bo bé yô bé'n ti, swran'm bé fa tukpatyefue mun bé wa sié bé te'm bé nun o nin be'm bé su atin nuan le, nan se Pierre sinh le'n, i wawe'n gua wié'm bé su.</verse>
				<verse number="16">Swran kpanngban kpa kusu bé fin klo nga bé mantan Jérusalem le'n bé su bé bali. Ke béh bah'n bé nin tukpatyefue mun nin bé nga asie usu a satyi bé'n, bé nin bé bali, nan bé kwlaa ba yô dyuédyué.</verse>
				<verse number="17">I so'n yôô Nyanmien nyrun dyranfue dan'n nin i minnien Sadducéfue'n (*f5*) kwlaa bé ya, bé nyin tyi bé bo Jésus sunmaan bé'n,</verse>
				<verse number="18">bé traa bé wla bé bisua.</verse>
				<verse number="19">Sannge kongue é Min Nyanmien'n i ange kun baa bisua le o wa tiké bé anuan, o yii bé, o sé bé ke:</verse>
				<verse number="20">Anh wo kô dyran Nyanmien sua dan'n nun lo, anh kan nguan nga i nde'n kwlaa klé swran mun.</verse>
				<verse number="21">Ké bé tii nde so'n, nglemun nde kpa'n bé wluu Nyanmien sua dan'n nun lo, ye bé too liké kléle'n suo. Ke Nyanmien nyrun dyranfue dan'n nin i minnien'm bé dyuu le'n, bé yiaa dyole difue dandan nin Israël kpenngben'n kwlaa, nan ba sunman swran ke bé kô fa Pierre nin Jean bisua lo bla.</verse>
				<verse number="22">Ke Nyanmien sua dan'n nun sôndya'm bé dyuu lo'n, ba wu'an bé bisua lo. Bé saa bé sin, bé wa kan klé bé ke:</verse>
				<verse number="23">É wun ke, anuan'n i nun ti tôwa ye bisua sôndya'm bé ô bé ôsu'n nun anuan'm bé nyrun le, sannge ke é tikéé sua ba nga bé o nun'n i anuan'n, ya wu'an swran fi lo.</verse>
				<verse number="24">Ke Nyanmien sua dan'n i sukpen'n o nin Nyanmien nyrun dyranfue dandan'm bé tii nde so'n, bé akunndan sanngannin bé ti, afin bé wu'an ke sa so'n o wa yô dyuo.</verse>
				<verse number="25">Swran wié wa tii bé kle ke: Anh nian, minnien'm bo an wlaa bé bisua'n, bé ô Nyanmien sua dan'n nun lo bé su klé swran'm bé liké.</verse>
				<verse number="26">Ye Nyanmien sua dan'n i sukpen'n o nin sôndya'm bé oli, sre bo kun bé swran'm bé wun'n ti, bé fa bé baa amannien su, afin se ba yô'a bé so'n, o tyeman nan swran'm ba fin bé yebue.</verse>
				<verse number="27">Ke bé fa bé dyuu le'n, bé dyraan bé dyole difue'm bé nyrun le. Ye Nyanmien nyrun dyranfue dan'n wusa bé ke:</verse>
				<verse number="28">?Ya wla'a amun su nun kpa ke, nanh man an klé liké bian so'n i dunman nun kun?</verse>
				<verse number="29">Sannge nian, amuan fa amun nde so'n ba tru, Jérusalem klo'n nun, an klô ke amunh fah bian so'n i wié nde'n gua é su!</verse>
				<verse number="30">É nannan'm bé Nyanmien'n tyennin Jésus bo an séndéé waka'n su an kunniin'n.</verse>
				<verse number="31">Nyanmien fe siéé i fama su ke o yô é Atin Kléfue nin é Ti Défue, o man Israël'm bé kwla katyi bé nzuen'n, nan Nyanmien yatyi sa nga bé yôlii'n tye bé.</verse>
				<verse number="32">É nin Nyanmien Wawe'n b'o fa maan bé bo bé nyin yii'n, é ti sa so'n nun lalôfue.</verse>
				<verse number="33">Ke bé tii nde so'n, ya kuun bé dan kpa, i so'n ti, bé waan bé kun bé.</verse>
				<verse number="34">Sannge Pharisifue kun bo bé flee Gamaliel b'o ti mmla i sifue dan bo swran'n kwlaa bé bu i swran'n, o dyaôô dyole difue'm bé nyrun, o sé ke, man minnien so'm bé dyaô kan.</verse>
				<verse number="35">Nan wa sé bé ke: Israël mun, anh nian amun wun kpa sa nga an su wa yô minnien nga mun'n.</verse>
				<verse number="36">Afin o nian tyeman, Theudas dyaô yôô i wun swran dan, nan swran bo bé dyu bo ya-nnan kun'n, ba su i su. Bé kunniin, ye bé kwlaa nga bé su i su'n bé sanndili, wié fi a kaman.</verse>
				<verse number="37">I lie'n i sin, ke béh kah swran'n, Judas Galiléefue'n dyaôli, o wlawlaa swran kpanngban o man bé su i su. Bé kuun i kusu wié, nan bé kwlaa nga bé su i su'n ba sanndi.</verse>
				<verse number="38">I so'n ti, nh kanh klé amun ke, nanh an yô bé sa fi kun, anh yatyi bé nun man bé o, afin se sa nga nin dyunman nga fin swran'n oh satyih,</verse>
				<verse number="39">sannge se o fin Nyanmien sakpa'n, an kwla satyimen. Anh nian amun wun, nanh an kunnde Nyanmien nuan! Bé fee i nde'n su,</verse>
				<verse number="40">nan ba fle bé bo Jésus sunmaan bé'n. Ke bé bôô bé nin nyantiaan'n bé wla bé su nun ke, nanh man bé kan nde Jésus dunman nun kun, nan ba yatyi bé nun.</verse>
				<verse number="41">Ke béh dyaôh dyole difue'm bé nyrun le'n, bé klun ti dyowa yele ke bé si ke, bé nyin bo bé gue i asé Jésus dunman nun'n o ti kpa, afin Nyanmien ye o siéé i soo.</verse>
				<verse number="42">Tyen kwlaa bé yatyi'a Jésus-Christ dyasin fe'n i bôle o nin i kléle Nyanmien sua dan'n nun nin awlô'm bé nun.</verse>
			</chapter>
			<chapter number="6">
				<verse number="1">Ble so'n nun ke Jésus sonnzonfue'm béh treh'n, Juif'm bo bé idyo Grec'n bé kan bé bo bé idyo Hébreu'n bé nde, yele ke tyen kwlaa ke béh tyeh alie'n, bé bu'a bé angbôti mmla'm bé akunndan.</verse>
				<verse number="2">Swran blu-nin-nnyon bo Jésus sunmaan bé'n bé yiee i sonnzonfue nga mun kwlaa, nan ba sé ke: Ke é yatyi Nyanmien nde kanle'n é kô tye alie'n, o ti'e i nuan su.</verse>
				<verse number="3">I so'n ti, nnya mun, anh kpa amun nun swran nsô bo bé bô bé dunman kpa, bo Nyanmien Wawe'n sié bé, bo bé si ngwlele kpa'n, man é fa dyunman so'n man bé.</verse>
				<verse number="4">É lie'n, é nin Nyanmien éh kôkôh yale, ye éh kenh i nde'n tititi.</verse>
				<verse number="5">Nde so'n yôô swran'n kwlaa bé fe. Bé kpaa Étienne b'o lafi Jésus su kpa bo Nyanmien Wawe'n siéé'n, nin Philippe, nin Prochore, nin Nicanor, nin Timon, nin Parménas, ye Nicolas b'o fin Antioche b'o katyii Juif'n.</verse>
				<verse number="6">Bé fa bé kléé bé bo Jésus sunmaan bé'n. Ke bé sree Nyanmien ke o dyran bé sin'n, bé fa bé sa fuaa bé su.</verse>
				<verse number="7">Nyanmien nde'n truli, ye Jésus sonnzonfue'm bé tree dan kpa Jésus lo. Nyanmien nyrun dyranfue kpanngban kpa bé fa nde bo Christfue'm bé fa su'n i su wié.</verse>
				<verse number="8">Nyanmien man Étienne yôô klun-ufuéfue kpa ye o tinniin. Ke oh yôh abônuan sa b'oh yih atre'n, o yô swran'm bé yé.</verse>
				<verse number="9">Bé bo bé fle bé Aladyéfue'm (*f33*) bé Nyanmien sia nun swran wié'm bé nin Cyrènefue, nin Alexandrefue, nin Cilicie nin Asiefue wié mun bé nin Étienne wa sii akplôwa,</verse>
				<verse number="10">sannge bé kwlaa kpalômen i nde'n, afin Nyanmien Wawe'n ye o men i ngwlele b'o fa idyo nion.</verse>
				<verse number="11">Bé maan swran'm bé adi ke bé sé ke, bé bobo bé tii nde ng'o kan satyi Moïse nin Nyanmien bé dunman'n.</verse>
				<verse number="12">Bé wlawlaa swran, nin kpenngben, nin mmla kléfue mun, ye bé wa tre fa oo dyole difue dandan'm bé dyasuo.</verse>
				<verse number="13">Bé man swran wié'm bé dyran bé nyrun le bé toen suen sé ke: Bian nga kan Nyanmien lika ng'o ô ye'n nin mmla'n bé satyile nde titi,</verse>
				<verse number="14">afin é tii i nuan nun ke Jésus Nazarethfue so'n o wa satyi lika ng'o ô ye'n, ye oh katyih liké nga Moïse kléé é ke é yô'n.</verse>
				<verse number="15">Dyole difue'n kwlaa bo bé ti le'n bé nieen siin, i nyrun'n katyii bé nyrun ke ange'm bé lie'n sa.</verse>
			</chapter>
			<chapter number="7">
				<verse number="1">Nyanmien nyrun dyranfue dan'n usaa Étienne ke: ?Sa so'n yôô so sakpa?</verse>
				<verse number="2">Ye Étienne sé i ke: Min niaan nin n si mun, an tié! I nun nga é nannan Abraham te ô Mésopotamie lo'n, Nyanmien Kpli yi i wun klélii, i sin nan wa kô tran Charran lo,</verse>
				<verse number="3">o séé i ke, «o dyaô i men'n nun nin i ôsufue'm bé wun le, o o men nga o wa kléé'n nun.»</verse>
				<verse number="4">Ye o tuu i bô Chaldéefue'm bé men'n nun, o kô traan Charran. Ke i si wuli'n, Nyanmien fe le baa men nga an tran nun ye'n nun.</verse>
				<verse number="5">Wa me'en i asie bo kaan sa men so'n nun b'o tran suo. Ke o nian nya'an ba'n, o séé i ke, «oh fah men so'n men i nin i anunman mun.»</verse>
				<verse number="6">Nyanmien séé i ke, «i anunman'm bé wa yô aôfue nvlé wié nun, béh fah bé katyi bé kanga, béh kléh bé nyrennen afue ya-nnan,</verse>
				<verse number="7">sannge nvlé nga bo bé kô yô bé kanga'n, Nyanmien séé ke, o nin bé ye bé kaan, i sin béh dyaôh men so'n nun, bé wa sui lika nga nun wa.»</verse>
				<verse number="8">Nyanmien kléé Abraham ke o wle i mma'm bé klen b'o klé ke o nin bé bé di anuanse. I so'n ti ye ke o wu Isaac b'o dii lé motyue'n, o wle i klen nion. Isaac kusu wlaa Jacob klen, nan Jacob kusu a wla é nannan blu-nin-nnyon'n bé klen.</verse>
				<verse number="9">É nannan'm bé nyin tyii Joseph, nan ba yô i ate, bé fe oo Égypte, sannge Nyanmien dyreen i sin.</verse>
				<verse number="10">O dé i afe'n kwlaa nun, o man o nyaan nyrun Égypte famien Pharaon'n i nyrun, o wun ke o ti ngwlelefue, nan wa fe i a sié Égypte men'n o nin i awlô'n i sukpen.</verse>
				<verse number="11">Awé kpeen Égypte men wunmuan'n nin Canaan men'n nun. Nyrennen'n yôô dan, é nannan'm bé nya'an liké kaan sa bé diman.</verse>
				<verse number="12">Ke Jacob tii ke alie ô Égypte lo'n, o sunmaan é nannan'm bé lo kun.</verse>
				<verse number="13">I kpe nnyon su lie'n b'o sunmaan bé'n, Joseph fe i wun kléé i niaan mun, nan Pharaon a si ôsu nga Joseph fin nun'n.</verse>
				<verse number="14">Ye Joseph séé i niaan'm bé ke bé kô fe i si Jacob nin i ôsufue'n kwlaa bo bé dyu swran ablésônin-nnun'n man bé bla.</verse>
				<verse number="15">Jacob oo Égypte, lo ye o nin é nannan'm bé kwlaa bé wulio.</verse>
				<verse number="16">Bé fa bé oo Sichem lo, bé kô siéé bé ndia bo Abraham fa dyete ufué tôé Hémor mma'm bé sa nun'n nun.</verse>
				<verse number="17">Ke nde nga Nyanmien kan kléé Abraham'n o wa kpen su'n, é nvlé'n treli Égypte lo o yôô dan,</verse>
				<verse number="18">«lélé o fa tôô famien ufle bo bé siéé Égypte'n su bo wa si'a Joseph'n.»</verse>
				<verse number="19">Famien so'n laka é nannan mun, o yô bé tete kpa, o man bé guaa bé mma'm bé blô.</verse>
				<verse number="20">I nun so'n nun ye bé wuu Moïseo. Ba so'n ti klaan, Nyanmien klôé. O dii anglô nsan i si awlô lo.</verse>
				<verse number="21">Ke bé yii i blô'n, Pharaon wa bla'n fe katyi i bobo klun ba.</verse>
				<verse number="22">Égyptefue'm bé kléli Moïse bé ngwlele'n kwlaa, o si idyo kpa, ye o ti swran wakawaka.</verse>
				<verse number="23">Ke o dii afue ablanan'n, akunndan wié bee i klun ke o kô nien i niaan Israël'm bé ôsu.</verse>
				<verse number="24">O wuun bé nun kun bo Égyptefue kun su yôé tete, o dyren i sin bôô Égyptefue'n, o tuu i niaan'n i klunngbo'n.</verse>
				<verse number="25">O bu i ke i niaan'm bé wa wun i wle ke i ti ye Nyanmien man béh nyanh bé tio, sannge ba wu'en i wle.</verse>
				<verse number="26">Ke i alie tyennin'n, o fité bé suo, bé ngunminngunmin'n bé su di utré, i waan oh kpatah bé. O sé bé ke: ?An ti niaan, nzu ti ye an di utréo?</verse>
				<verse number="27">Sannge ng'o kwle i wiéngu kun'n, o suu i bô, o use i ke: «?Wan ye o fo siéé é sukpen nin é dyole difueo?</verse>
				<verse number="28">?A wa kun min ke anunman a kuun Égyptenien'n sa?»</verse>
				<verse number="29">Nde so'n ti Moïse wanndi kô traan Madian men'n nun, nan wa wu ba yasua nnyon lo.</verse>
				<verse number="30">Ke o dii afue ablanan'n ange kun fitéé i nyrun ôka'n bo bé flee Sinaï'n i aawle'n nun, sin taaman b'o ô waka kpuye kun su'n nun.</verse>
				<verse number="31">Ke Moïse wunniin'n, o bôô i nuan, ke i waan oh wunngéh lo oh nienh kpa'n, o tii é Min Nyanmien'n i nen,</verse>
				<verse number="32">o sé ke: «Min ye n ti o nannan'm bé Nyanmien nion, n ti Abraham, nin Isaac, nin Jacob bé Nyanmien.» Moïse wun usulii, wa kwla tre'e i awlen a nienmen.</verse>
				<verse number="33">É Min Nyanmien'n sé i ke: «Yi o ngbabua'n, yele ke asie nga a dyin su'n o ti n lie.</verse>
				<verse number="34">N wuun n swran'm bo bé ô Égypte lo'n bé nyrennen bo bé wuin'n, n tili bé ôtôle'n, n dyra baa bé déle. I so'n ti, bla man n sunmon Égypte lo.»</verse>
				<verse number="35">Moïse so'n bo Israël'm ba kpli'en i su ke o sié bé'n, bo bé usee i ke, «Wan ye o fe siéé bé sukpen nin bé dyole difue'n,» i ye Nyanmien sunmeen ke o yô bé sukpen nin bé défueo, ange b'o man o fitéli i nyrun waka kpuye nun b'o kan nde klélii'n ti.</verse>
				<verse number="36">I ye o déé bé Égypte lo nion. O yô abônuan sa, o yi atre Égypte lo, nin Dyénvié Okwle'n nun, nin blô lo afue ablanan.</verse>
				<verse number="37">Moïse so'n ye o kan kléé Israël mma'm bé ke: «Nyanmien wa fa bé niaan'm bé nun kun sié i nuan idyofue ke o fe siéli'n sa man bé,» nion.</verse>
				<verse number="38">I ye ke é nannan'm bé yiaa blô lo'n, o kan nde nga ange'n kan klélii Sinaï Ôka'n su lo'n kléé bé nion. Ye Nyanmien meen nde bo lélé nde bé te di su, ke o kan klé amun.</verse>
				<verse number="39">Sannge é nannan'm ba fe'e i nde'n su, bé keen i bô, ye bé nyin traan Égypte lo,</verse>
				<verse number="40">nan ba sé Aaron ke: «Kpe amuen'm bé ba man é, man bé dun mmua é nyrun, afin Moïse so'n b'o fa é Égypte lo bali'n, é si'a liké nga wa yô io.»</verse>
				<verse number="41">I tyen so'n nun bé yôô nannin ba kun, nan ba soe, bé klun dyoli liké so'n bo bé yôli'n ti.</verse>
				<verse number="42">Nyanmien katyi i sin sii bé, i so'n ti, bé soo nyanmien su lo ninngé mun. Afin bé klelii Nyanmien nuan idyofue'm bé fluwa'n nun ke: «?Israël anunman mun, ke an wô blô lo afue ablanan'n, Min ye an maan min nnen, an tyee min liké nion?</verse>
				<verse number="43">Nanh mion, sannge Moloch (*f34*) i tannin sua'n, O nin amuen Rephan (*f34*) i nzraama'n ye an sualio. Bé ti liké bo an yôô bé an so bé! N kusu m ma fa amun ko Babylone i sin mmua lo.»</verse>
				<verse number="44">Ke é nannan'm bé ô blô lo'n, bé le tannin sua b'o klé ke Nyanmien nin bé ô le. Moïse yôli i wafa nga Nyanmien klélii ke o yô'n.</verse>
				<verse number="45">Ke é nannan'm bé nyannin sua so'n, bé fali nan Josué a fa bé a o nvlé nga Nyanmien fuaan bé bé nyrun'n bé nun. O kaa le lélé fa dyuu David ble su.</verse>
				<verse number="46">Nyanmien klô David sa, ye David sreli i ke o men i atin man o kplan lika kun man i b'o ti Jacob Nyanmien'n mon o tran nun.</verse>
				<verse number="47">Sannge Salomon ye o wa kplaan sua kun meen io.</verse>
				<verse number="48">Sannge Nyanmien Kpli bo liké fi nu'en i sin'n, o tra'an sua bo swran sa yô'n nun, afin bé klelii Nyanmien nuan idyofue'n i fluwa'n nun ke:</verse>
				<verse number="49">«Nglô lo'n ti m bia, Ye asie'n ti aaba bo n takataka n dya nun. É Min Nyanmien'n sé ke: ?Nzu sua ye an kwla kplan man mion? ?Ye nin fan ye nh déh wunmieon?</verse>
				<verse number="50">?I kwlaa so'n ti'a n sa nuan?»</verse>
				<verse number="51">Nyin kékléfue mun bo amun awlen'n nin amun su'm bé ti ke bé bo bé ti'a Juif'm bé lie'n sa, an kpalô Nyanmien Wawe'n i nde'n titi ke amun nannan'm bé yôli'n sa.</verse>
				<verse number="52">?Nyanmien nuan idyofue ônin ye amun nannan'm ba klé'a bé yaleo? Bé kunnin bé nga bé dun mmua kaan Nanwlefue'n i bale nde'n, i ye an fe maan swran mun bo bé kunniin nion.</verse>
				<verse number="53">Amun ye ange'm bé fa mmla'n blee amuon, sannge amuan faman.</verse>
				<verse number="54">Ke bé tii nde so'n, bé faa ya dan kpa, bé trili.</verse>
				<verse number="55">Sannge Étienne bo Nyanmien Wawe siéé'n, o niaan nyanmien su lo siin, o wuun ke Nyanmien Kpli'n yi i wun nglô nyannyannyan, ye Jésus dyin Nyanmien'n i fama su.</verse>
				<verse number="56">Ye o sé ke: Anh nian, n wun nyanmien su lo ke o ti tikéwa, ye i b'o katyii Swran'n o dyin Nyanmien fama su.</verse>
				<verse number="57">I so'n ti, bé tannin bé su'n bé kpan kéklé kpa, ye bé kwlaa bé too i su,</verse>
				<verse number="58">bé tyueen oo klo'n sin lo, bé finfin i yebue. Ye lalôfue'm bé yi bé trale'n guee gbanflen kun bo bé flee Saul'n i bô le ke o nian su.</verse>
				<verse number="59">Ke béh finfinh Étienne yebue'n, o sé é Min'n ke: Nannan Jésus, wa fa min!</verse>
				<verse number="60">Kpekuun o kôtôli, nan wa kpan kéklé kpa ke: Nannan, sa nga bé yô min ye'n, nanh fa sié o klun. Ke i nuan too tye'n, ye o kaa nuon. Saul sa ô Étienne kunle'n nun wié.</verse>
			</chapter>
			<chapter number="8">
				<verse number="1">Lé kunngba so'n ye bé bôô asonunfue'm bo bé ô Jérusalem lo'n bé yale kléle dan'n i bôo. Bé kwlaa bé sanndi oo Judée nin Samarie men'n nun, san bé bo Jésus sunmaan bé'n, bé tye ye bé kaa leo.</verse>
				<verse number="2">Bé bo bé srô Nyanmien'n bé wié'm bé siéé Étienne, nan ba suin dan kpa.</verse>
				<verse number="3">Sannge Saul lie'n, o satyi asonun'n, o ko awlô'm bé nun, o tra yasua nin mmla mun, o man bé wla bé bisua.</verse>
				<verse number="4">Bé bo bé sanndili'n bé ko klo'm bé su bé kan Nyanmien nde'n.</verse>
				<verse number="5">Philippe oo Samarie klo kun su, o kan Christ nde'n klé lofue mun.</verse>
				<verse number="6">Ke swran'm bé ti nde b'o kan'n, bo bé wun atre b'o yi'n, bé kwlaa bé sié bé su tié i nde'n kpa.</verse>
				<verse number="7">Afin asie usu b'o satyi swran'n bé kpan kéklé kpa, bé dyaô swran kpanngban bé su, ye bubuwafue nin tyetyewafue kpanngban bé yô dyuédyué.</verse>
				<verse number="8">Klo so'n sufue'm bé klun dyoo dan kpa.</verse>
				<verse number="9">Bian kun ô klo so'n su, bé flee Simon, o yi atre o bô Samariefue'm bé nuan, o yô i wun swran dan.</verse>
				<verse number="10">Swran'n kwlaa bé tié i nde'n kpa, bé ngbléwangbléwa ô, bé nga bé le'a nyrun ô, bé sé ke: Nyanmien Kpli'n ye o tiin io.</verse>
				<verse number="11">Bé fa bé wun menten, yele ke atre b'o soo bé yile su lalaa'n, o te bô bé nuan.</verse>
				<verse number="12">Sannge ke Philippe kan Nyanmien siéle'n nin Jésus-Christ i nde'n kléé bé'n, bé lafii i su, nan yasua nin mmla'm ba yô baptême.</verse>
				<verse number="13">Simon bobo lafii i su wié. Ke o yôô baptême'n, o kpotyi'a Philippe kun. Ke o wuun atre b'o yi'n nin sa kéklééklé b'o yô bé'n, o bô i nuan.</verse>
				<verse number="14">Ke bé bo Jésus sunmaan bé'n bo bé ô Jérusalem lo'n, bé tii ke Samariefue'm ba fa Nyanmien nde'n su'n, bé sunmaan Pierre nin Jean bé wun lo.</verse>
				<verse number="15">Ke bé dyuu lo'n, bé séé Nyanmien ke o fe i Wawe'n man bé.</verse>
				<verse number="16">Afin o nian to'a bé nun wié fi su ka, baptême bo bé yôé é Min Jésus dunman nun'n i kunngba tye ye ba yô béo.</verse>
				<verse number="17">O man Pierre nin Jean bé fa bé sa fuaa bé su, nan Nyanmien a fe i Wawe'n wa man bé.</verse>
				<verse number="18">Ke Simon wuun ke bé bo Jésus sunmaan bé'n bé fa bé sa fua bé su nan wa fe i Wawe'n waa man bé'n, o maan bé sika, o sé ke:</verse>
				<verse number="19">Anh tin min wié, man swran nga n fa n sa fue i su'n Nyanmien Wawe'n to i su wié.</verse>
				<verse number="20">Ye Pierre sé i ke: Man a nin o sika'n bé o nyrennen lika'n nun lo, yele ke a bui ke a kwla fa sika tô Nyanmien liké b'o fa tye'n.</verse>
				<verse number="21">Nde nga, o lie nu'an nun, ye a su nya'an liké fi nun, afin wo akunndan'n ti'a kpa Nyanmien nyrun.</verse>
				<verse number="22">O man katyi wo akunndan so'n ye kpata é Min Nyanmien'n o klun akunndan te so'n ti, wiénuon oh yatyih,</verse>
				<verse number="23">afin n wun ke klunwi'n nin sa tete'n wa kun o.</verse>
				<verse number="24">Ye Simon sé bé ke: Amun bobo anh kpata é Min Nyanmien'n man min, nanh man sa nga an ken i nde'n i wié fi to n su.</verse>
				<verse number="25">Ke bé kan sa nga Nyanmien yô maan bé'n, bo bé kan é Min'n i nde'n wiéli'n, bé saa bé sin Jérusalem. Ke béh koh'n bé bôô dyasin fe'n Samarie klo sunman su.</verse>
				<verse number="26">É Min'n i ange kun kan kléé Philippe ke, o dyaô o ngua lo bué'n su atin b'o fin Jérusalem lo ko Gaza aawle'n nun lo'n su.</verse>
				<verse number="27">O dyaô oli, oh niaanh… Éthiopie bian salie kun b'o ti Candace Éthiopie famien bla'n i swran dan'n, b'o nien i ninngé kpakpa'm bé su'n ye. O baa Jérusalem Nyanmien sole.</verse>
				<verse number="28">Ke oh koh'n, o ti i kakaklôlô'n nun o su kanngan Nyanmien nuan idyofue Ésaïe i fluwa'n nun.</verse>
				<verse number="29">Nyanmien Wawe'n séé Philippe ke, o mantan kakaklôlô'n lo.</verse>
				<verse number="30">Philippe wanndi mantaan Éthiopie bian'n lo, o wun ke o su kanngan Nyanmien nuan idyofue Ésaïe i fluwa'n nun, ye o use i ke: ?Nde nga a kenngen le'n, a si i bô?</verse>
				<verse number="31">O sé i ke: Se swran a klé'a min'n, oh yôh se ye nh sih i bôo? Ye o flee Philippe ke o fu wa tran asé i wun le.</verse>
				<verse number="32">Nyanmien nde nga bé kleli'n b'o kanngan'n ye: «Bé fe oo ke bua bo bé fe ko nnen kunwle lo sa, Ke bua gbanflen bo ke béh kpekpeh i ndre'n o kpanman sa, O uké'e i nuan.</verse>
				<verse number="33">Ke bé guee i nyin asé'n, ba di'e dyole, ?Wan ye o wa bô i ôsufue'm bé dunman di dyole ékuon? Afin bé meen i lie'n wié asie'n su.»</verse>
				<verse number="34">Ye bian salie'n kpe i nyin usaa Philippe ke: ?Kafle, wan wun nde ye Nyanmien nuan idyofue'n keen soo? ?I bobo wun ndeo, annze swran ufleo?</verse>
				<verse number="35">Ye Philippe fa Nyanmien Nde nga bé kleli'n i nun nde so'n o fa kan Jésus i dyasin fe'n klélii.</verse>
				<verse number="36">Ke béh koh bé nyrun'n, bé tôô nzué, ye bian'n waan: ?Nian, nzué ye ô ye'n, nzu ye man n kwla yô'a baptêmeon?</verse>
				<verse number="37">[Philippe sé ke: Se a lafi nde nga n kan kléé wo'n su kpa'n, a kwla yô. Bian'n sé ke: N lafi su ke Jésus-Christ ti Nyanmien Wa.]</verse>
				<verse number="38">O man bé dyraan kakaklôlô'n, ye bé nnyon'n bé dyraa nzué'n nun, nan wa yôé baptême.</verse>
				<verse number="39">Ke bé fin nzué'n nun fitéli'n, é Min Nyanmien i Wawe'n man Philippe su oli, bian'n wa wu'en kun. Ke bian'n koh'n i klun ti dyowa kpa.</verse>
				<verse number="40">Bé wuun Philippe kusu Azot lo. Ke o fin le'n, o kan nde klo kwlaa b'o sin bé su'n bé su lélé o fa dyuu Césarée.</verse>
			</chapter>
			<chapter number="9">
				<verse number="1">Ke oh yôh so'n, wuun Saul te wla é Min'n i sonnzonfue'm bé sre ke oh kunh bé, i so'n ti, o oo Nyanmien nyrun dyranfue dan'n i wun lo,</verse>
				<verse number="2">o sre i ke o men i Nyanmien sua nga bo bé ô Damas lo'n bé wun fluwa, nan se o tô swran wié lo'n, se yasua ô, bla ô, bo bé fa nde su'n oh tyih bé ba Jérusalem.</verse>
				<verse number="3">Ke oh koh b'o wa dyu Damas lo'n, kpekuun nyanmien'n kpadya piaa guee i su.</verse>
				<verse number="4">O toli, o tii swran kun nen, o sé i ke: ?Saul, Saul, nzu ti ye a klé n yale soo?</verse>
				<verse number="5">Ye o use i ke: ?Nannan, bé fle o se? Ye o sé ke: Min Jésus-o, min ye a klé n yale nion.</verse>
				<verse number="6">Sannge dyaô wlu klo'n nun, bé wa klé o liké nga a wa yô'n.</verse>
				<verse number="7">Bé bo bé ko i sunmanle'n, bé dyin le bé too amulé, bé tili nen so'n, sannge o wu'an asé. Bé tre i sa bé fe oo Damas lo.</verse>
				<verse number="8">Saul dyaôli, i nyin'n gua su, sannge o wu'an asé. Bé tre i sa bé fe oo Damas lo.</verse>
				<verse number="9">O dii lé nsan, o wu'an asé, o di'a liké, o no'an nzué.</verse>
				<verse number="10">Ke oh yôh so'n, Jésus i sonnzonfue kun ô Damas le, bé fle i Ananias. O wuun é Min'n aôlia nun, o flelii. Ananias séé ke: Nannan, man srô!</verse>
				<verse number="11">Ye é Min'n sé i ke: Dyaô ko atin bo bé flee i Séiin'n su Judas awlô lo, kô nian Saul b'o fin Tarse'n i ôsu. O nin Nyanmien bé su kôkô yale.</verse>
				<verse number="12">O wuun bian kun bo bé fle i Ananias'n aôlia nun, o wluu lo, o fe i sa fue i su nan o wun asé.</verse>
				<verse number="13">Ananias sé ke: Nannan, n tili tete kwlaa nga bian so'n yôô o swran mun Jérusalem lo'n, swran sunman bé nuan nun,</verse>
				<verse number="14">ye Nyanmien nyrun dyranfue dandan'm bé meen i atin ke, swran kwlaa b'o bô o dunman klo nga su wa'n, o tyii!</verse>
				<verse number="15">Sannge é Min'n sé i ke: Ko, afin bian so'n, man fe ke o di n dyunman, nan o bô n dunman'n nvlé wié'm bé nun, famien nin Israël mma'm bé nyrun,</verse>
				<verse number="16">ye m ma klé i nyrennen kwlaa ng'o wa wuin n dunman nun'n.</verse>
				<verse number="17">Ananias oli, ke o dyuu awlô lo'n, o fe i sa'n fuaa Saul su, o sé i ke: Min niaan Saul, ke ah bah'n, é Min Jésus b'o fitéé o nyrun atin'n nun lo'n o sunmaan min ke m ma tiké o nyin nan Nyanmien Wawe'n fa o katyi i lie mlonmlon.</verse>
				<verse number="18">I ôsu kunngba so'n nun liké wié ke dyué wun bui sa fin i nyin su toli, nan wa wun asé.</verse>
				<verse number="19">O dyaôli nan ba yô i baptême. Ke o dii liké'n, o nyaan wunmien ékun. O dii lé nnyon kun Jésus sonnzonfue'm bé wun Damas le,</verse>
				<verse number="20">kpekuun o su kan Jésus nde Nyanmien sua'm bé nun, ke Jésus ti Nyanmien Wa.</verse>
				<verse number="21">Bé kwlaa nga bé ti i nde'n, o bôô bé nuan, bé sé ke: ?Nenh i ye o klé bé bo bé bô dunman so'n bé nyrennen Jérusalem lo nion? ?Wa baman wa ke o wa tyi bé ko Nyanmien nyrun dyranfue dandan'm bé dyasu?</verse>
				<verse number="22">Sannge nde kanle'n si Saul wun ye i nde'n kwla bé, ke oh kanh ke Jésus ti Christ'n (*f1*), b'oh yiyih nun klé Juif'm bo bé tran Damas lo'n, bé le'a nde fi ke'en kun.</verse>
				<verse number="23">Ke o dii lé nnyon kun'n, Juif'm bé tyityii ke béh kunh Saul,</verse>
				<verse number="24">sannge Saul tii bé ndyityie so'n. Bé sese klo'n i anuan'm bé nun kongue nin wia nun ke béh kuinh.</verse>
				<verse number="25">Sannge kongue i sonnzonfue'm bé fe wlaa gbôgbô kun nun dyre klo i wun nga bé sili'n i sin lo.</verse>
				<verse number="26">Ke Saul dyuu Jérusalem lo'n, i waan oh feh i wun mantan Jésus sonnzonfue mun, sannge bé kwlaa bé srôé, bé lafi'a su ke wa yô Jésus sonnzonfue sakpa.</verse>
				<verse number="27">Sannge Barnabas fe bé oo bé bo Jésus sunmaan bé'n bé wun lo, o kan kléé bé ke Saul wuun é Min'n atin'n nun, o nin i idyoli, o kan nde yakpa su Jésus dunman nun Damas lo.</verse>
				<verse number="28">Ke o fin tyen so'n nun'n, o nin bé wlan Jérusalem klo'n nun, bé ko bé ba,</verse>
				<verse number="29">ye o kan nde é Min'n dunman nun yakpa su. Ye o kan nde klé Juif'm bo bé idyo Grec'n, bé si akplôwa, bé sofue mun ye bé klô ke béh kuinh nion.</verse>
				<verse number="30">Ke aniaan'm bé tii i so'n, bé fe oo Césarée, nan bé man wa o Tarse.</verse>
				<verse number="31">Asonunfue'm bo bé ô Judée, nin Galilée, nin Samarie men wunmuan'n nun lo'n, bé le aladyé, asonun'n ko i nyrun. Ke bo asonunfue'm bé srô é Min'n bo Nyanmien Wawe'n dyran bé sin'n, bé tre.</verse>
				<verse number="32">Ke Pierre wlanwlan lika kwlaa nun'n, lé kun o oo Nyanmien i swran bo bé ô Lydda lo'n bé wun lo wié.</verse>
				<verse number="33">O tôô bian kun bo bé fle i Énée'n lo, o ti bubuwafue o le i be'n su, ke o bubuli'n wa di afue motyue.</verse>
				<verse number="34">Pierre séé i ke: Énée, Jésus-Christ a yô o dyuédyué, dyaô se o be'n. Nan i ôsu kunngba'n nun wa dyaô.</verse>
				<verse number="35">Ke Lydda nin Saron lofue'n kwlaa bé wunniin'n, bé fa bé wun maan é Min'n.</verse>
				<verse number="36">Jésus sonnzonfue bla kun ô Joppé lo, bé flee Tabitha, Grec nun yele Dorcas, bo i bô yele wannzannin. O ti klun ufuéfue kpa ye o yô yalefue'm bé yé.</verse>
				<verse number="37">Ke Pierre ô Lydda lo'n, bla so'n too tukpatye, o wuli, bé wunnzinniin, bé le nglô sua ba kun nun.</verse>
				<verse number="38">Lydda mantan Joppé. Ke Jésus sonnzonfue'm bé tii ke Pierre ô le'n, bé yi swran nnyon oo i sin ke bé kô sé i ke o bla trelele.</verse>
				<verse number="39">Pierre a sisi'e i bô, o nin bé oli. Ke o dyuu lo'n, bé fe oo nglô sua'n nun lo. Angbôti mmla'm bé kwlaa bé bee i wun le, bé fa trale nin trale dandan nga Dorcas wuu bé ke i nyin te ô su'n, klélii, wuun bé sun.</verse>
				<verse number="40">Pierre man swran'n kwlaa bé fitéli, o kôtôli, o kôkô kléé Nyanmien, nan wa kpe i nyin fuen'n i wun lo, o sé ke: Tabitha, dyaô! Ke o tiké i nyin b'o wuun Pierre'n, o dyaô traan asé.</verse>
				<verse number="41">O uti i sa'n meen i su. I sin o flee Nyanmien swran nin angbôti mmla mun, o fe kléé bé ke wa tyen.</verse>
				<verse number="42">Joppéfue'n kwlaa bé tii sa so'n, o man swran kpanngban bé lafii é Min'n su.</verse>
				<verse number="43">Pierre dii lé nnyon kun Joppé lo Simon b'o ti kplô usufue'n i awlô lo.</verse>
			</chapter>
			<chapter number="10">
				<verse number="1">Bian kun ô Césarée lo, bé flee Corneille, o ti sôndya akpasua bo bé fle i Italie akpasua'n i sôndya ya-kunsukpen.</verse>
				<verse number="2">O nin i awlôfue'm bé ngba bé srô Nyanmien. O yô yalefue'm bé yé kpa, o kôkô yale klé Nyanmien tititi.</verse>
				<verse number="3">Lé kun nnosua wia'n nun o wuun Nyanmien i ange kun aôlia nun, o wluu i awlô lo, o flelii.</verse>
				<verse number="4">Ye Corneille nieen siin, sre kuin, o use i ke: ?Nannan, nzuo? Ye ange'n sé i ke: O liké bo a sre Nyanmien'n, o ti, ye yé bo a yô yalefue mun'n, o wuin, i so'n ti, i wla ô o su.</verse>
				<verse number="5">O man sunman swran Joppé lo man bé kô yia Simon bo i dunman ng'o nannan su'n yele Pierre'n, mon o bla.</verse>
				<verse number="6">O siké Simon kplô usufue'n bo i awlô'n wô dyénvié'n nuan le'n.</verse>
				<verse number="7">Ke ange'n b'o kan nde kléé Corneille'n woli'n, o flee i swran'm bé nun nnyon, ye i sôndya bo bé menten'n bé nun kun b'o srô Nyanmien'n.</verse>
				<verse number="8">Ke o kan nde so'n kwlaa kléé bé'n, o sunmaan bé Joppé lo.</verse>
				<verse number="9">Ke i alie tyennin'n, bo bé ô atin'n nun béh koh'n bo bé mantaan klo nuan lo'n, Pierre fuu sua ti gbagblagba'n su ke o kô kôkô yale klé Nyanmien, wuun wia'n su wa dyran.</verse>
				<verse number="10">Awé kunniin, ye i waan, bé kunnde liké men. Ke béh tonh'n, liké too i su ke o su tyen lalie sa.</verse>
				<verse number="11">O wuun nyanmien su lo tikéwa, liké kun ti ke tannin dan sa, bé tre i nuan nnyon'n, o kan asé ba asie wun.</verse>
				<verse number="12">Nnen wafawafa'n kwlaa bo bé le dya nnan'n, o nin nga bé tyuen bé wun asé'n, ye anunman wafawafa'n kwlaa bé ô nun.</verse>
				<verse number="13">O tii swran kun nen, o sé i ke: Pierre, dyaô, kun bé di.</verse>
				<verse number="14">Ye Pierre séé ke: N-n! Nannan, liké kain nin liké tete ke nga sa'n, n nian fa'a wié n nian wla'a n nuan nun lé.</verse>
				<verse number="15">Ye o tii nen so'n i kpe nnyon su, o sé i ke: Liké nga Nyanmien bu i ke o ti kpa'n, nanh bu i ke o ti kain.</verse>
				<verse number="16">O yôô so lélé kpe nsan, i sin bé man liké so'n su oo nyanmien su.</verse>
				<verse number="17">Ke Pierre wu'an aôlia nun liké so'n b'o wunniin'n i wle, b'oh buh i akunndan'n, kpekuun swran bo Corneille sunmaan bé bo bé su kunnde Simon awlô'n, bé ye bé dyin anuan nun'n.</verse>
				<verse number="18">Bé flee swran bé use i ke: ?Wa ye Simon bo bé flee Pierre'n sikéo?</verse>
				<verse number="19">Ke Pierre su bu aôlia nun liké so'n i akunndan'n, Nyanmien Wawe'n séé i ke:</verse>
				<verse number="20">Nian, swran nsan bé su kunnde o. Dyaô, dyra, nanh bu i sin akunndan lélé, a nin bé o, m bobo min ye n sunmaan béo.</verse>
				<verse number="21">O man Pierre dyrali, nan wa sé swran so'm bé ke: Swran nga an kunndee'n yele min. ?Nzu sa su ye an balio?</verse>
				<verse number="22">Bé sé i ke: Nyanmien i ange kun séé Corneille sôndya ya sukpen'n b'o ô Césarée lo'n ke o fle o, nan a bla, a wa kan nde wié kléé. O ti swran nanwlefue b'o srô Nyanmien, Juif nvlé'n kwlaa nun bé bô i dunman kpa.</verse>
				<verse number="23">Pierre man bé wluu lo, o sikéé bé. Ke alie tyennin'n, o dyaôli nan o nin bé a o. Joppé le aniaan wié'm bé oo i sunmanle.</verse>
				<verse number="24">Ke i alie tyennin bo bé dyuu Césarée lo'n, Corneille nin i ôsufue nin i dyanvue kpakpa b'o yiaa bé i lika lo'n, bé su minnde bé.</verse>
				<verse number="25">Ke Pierre wluu awlô lo'n, Corneille dyaô kpee i atin, o kôtô i bô.</verse>
				<verse number="26">Sannge Pierre uti i sa'n, o sé ke: Dyaô, swran yele min.</verse>
				<verse number="27">Ke o nin i béh idyoh'n, o wluu lo nan wa wun swran kpanngban bo bé yiaa le'n.</verse>
				<verse number="28">O séé bé ke: An si ke Juif'm bé nin bé bo bé ti'a Juif'n bé sa'an nun, ye bé ko'a bé wun, sannge Nyanmien kléé n ke, nanh man n sé swran fi ke o ti'a swran annze ke o ti swran finfinfue.</verse>
				<verse number="29">I so'n ti ye ke bé kô yiaa min'n, man katyi'a n nuan ye m bali nion. I so'n ti, anh kan sa ti bo an yiaa min'n.</verse>
				<verse number="30">Ye Corneille séé i ke: Lé kun, nnosua wia'n nun n wô n sua lo bo nh kôkôh yale klé Nyanmien'n, nh niaanh… bian kun bo i wun trale'n ti nyennyennyen kpa'n ye, o wa dyraan min nyrun le. Ke o yôô so'n, i lé nnan ye.</verse>
				<verse number="31">O séé n ke: Corneille, o liké bo a sre Nyanmien'n, o tili, ye yé bo a yô yalefue mun'n, i wla ô su.</verse>
				<verse number="32">O man sunman swran Joppé lo man bé kô yia Simon bo bé flee Pierre'n, b'o siké Simon kplô usufue bo i awlô'n wô dyénvié'n nuan le'n, ke o bla.</verse>
				<verse number="33">Kpekuun ye n sunmaan swran ke bé kô yia o, o man o bale'n yô n fe. I so'n ti, é kwlaa é yiaa Nyanmien nyrun wa ke éh tiéh nde kwlaa nga é Min Nyanmien'n kan kléé wo ke a kan klé yé'n.</verse>
				<verse number="34">Ye Pierre kusu séé ke: Nanwle, man wun i wle ke Nyanmien lie'n, o kpa'a swran nun,</verse>
				<verse number="35">sannge nvlé'n kwlaa nun swran ng'o srôé, b'o yô i klun sa'n, i klun dyo i wun.</verse>
				<verse number="36">O fe i nde'n blee Israël mma mun, ye o kan aladyé bo bé wa nyen Jésus-Christ b'o ti swran'n kwlaa bé Min'n i ti'n i nde kléé bé.</verse>
				<verse number="37">An si sa ng'o yôô Galilée men'n nun b'o truu Judée men wunmuan'n nun'n. Ke Jean kan baptême yôle nde'n wiéli'n,</verse>
				<verse number="38">Nyanmien fe i Wawe'n maan Jésus b'o fin Nazareth'n, o tinniin, o ko lika'n kwlaa o yô swran'm bé kpa, o yô bé kwlaa bo asie usu'm bé si Satan'n klé bé yale'n bé dyuédyué, afin Nyanmien dyin i sin.</verse>
				<verse number="39">Sa kwlaa b'o yôô bé Juif'm bé klo kanngan'm bé su nin Jérusalem lo'n, o yôô é nyrun. Bé bôbôlii waka'n su bé kunniin.</verse>
				<verse number="40">I lé nsan su Nyanmien tyenniin, o man o fe i wun kléli,</verse>
				<verse number="41">sannge swran ngba a wunmen, san é nga Nyanmien dun mmua siéé é ke é wuin'n, bo ke a tyennin'n, é nin i é di liké'n, é ye é wunnin io.</verse>
				<verse number="42">Ye Jésus kaléé é tyinndyin kpa ke é kan klé swran mun ke, i bobo ye Nyanmien siéli ke o di bé nga bé nyin ô su'n nin bé nga bé wuli'n bé nde nion.</verse>
				<verse number="43">Nyanmien nuan idyofue'n kwlaa bé keen i nde ke swran kwlaa ng'o lafi i su'n, i dunman nun Nyanmien yatyih i wun sa'n tyee.</verse>
				<verse number="44">Ke Pierre nuan te ô nde'n su'n, Nyanmien Wawe'n too bé kwlaa bo bé tié i nde'n bé su.</verse>
				<verse number="45">Ke Juif'm bo bé lafi Jésus su bo bé nin Pierre bali'n, bé wun ke Nyanmien fe i Wawe'n maan bé bo bé ti'a Juif'n bé wié'n, o bôô bé kwlaa bé nuan.</verse>
				<verse number="46">Afin bé wuun ke bé su kan anien wié mun ye bé manman Nyanmien.</verse>
				<verse number="47">Ye Pierre maan nde'n su ékun ke: ?Bé nga Nyanmien fe i Wawe'n maan bé ke é lie'n sa'n, é kwla sé bé ke, nanh man bé yô bé baptême nzué'n nun?</verse>
				<verse number="48">O séé ke bé yô bé baptême Jésus-Christ dunman nun. Ye bé sree i ke o di lé nnyon kun bé wun le.</verse>
			</chapter>
			<chapter number="11">
				<verse number="1">Bé bo Jésus sunmaan bé'n bé nin é niaan bo bé ô Judée lo'n, bé tii ke bé bo bé ti'a Juif'n ba fa Nyanmien nde'n wié.</verse>
				<verse number="2">Ke Pierre dyuu Jérusalem le'n, Juif'm bo bé lafi klen wlale'n su'n bé fe oo aamien, bé idyolii, bé sé ke:</verse>
				<verse number="3">A wluu bé bo bé wla'a klen'n bé awlô, a nin bé dii liké!</verse>
				<verse number="4">Ye Pierre wlee i nuan nde'n nuon, o sé bé ke:</verse>
				<verse number="5">Ke n wô Joppé le bo nh kôkôh yale klé Nyanmien'n, liké too n su, n wuun liké kun aôlia nun. O ti ke tannin dan sa, bé tre i nuan nnyon'n, o fin nyanmien su lo o kan asé dyu min wun le.</verse>
				<verse number="6">Ke nh nienh siin kpa'n, n wuun nnen wafawafa'n kwlaa bo bé le dya nnan'n, blô nnen, nin nnen nga bé tyuen bé wun asé'n, ye anunman mun.</verse>
				<verse number="7">N tii swran kun nen, o sé n ke: Pierre, dyaô, kun bé di.</verse>
				<verse number="8">Ye n séé ke: N-n, Nannan, liké kain nin liké tete ke nga sa'n n nian fa'a wié n nian wla'a n nuan nun lé.</verse>
				<verse number="9">Ye n tii swran so'n i nen'n ékun nyanmien su lo, o sé ke: Liké nga Nyanmien bu i ke o ti kpa'n, nanh bu i ke o ti kain.</verse>
				<verse number="10">O yôô so lélé kpe nsan, i sin bé man liké so'n kwlaa su oo nyanmien su ékun.</verse>
				<verse number="11">Kpekuun swran nsan bo Césaréefue'm bé sunmaan bé ke bé wo n sin'n, bé ye bé dyin awlô'n bo é ô nun'n, i anuan'n nun ye'n.</verse>
				<verse number="12">Nyanmien Wawe'n sé n ke min nin bé o, nanh m bu i sin akunndan lélé. Aniaan nsien nga bé ô ye'n bé ye bé kô sunmaan min Césarée lo Corneille awlô loo.</verse>
				<verse number="13">Ke é dyuu lo'n, o ken i wafa nga ange'n fa yi i wun klélii i awlô lo'n, kléé yé. Ange'n séé i ke o sunman swran Joppé lo man bé kô yia Simon bo i dunman ng'o nannan su'n yele Pierre'n.</verse>
				<verse number="14">O wa kan nde nga se a nin o awlôfue'n kwlaa an fa su'n, an wa nyan amun ti'n klé o.</verse>
				<verse number="15">Ke n wlaa n nuan nde'n nun bo nh kanh'n, Nyanmien Wawe'n too bé su ke é lie'n too é su i bôbôle nun'n sa.</verse>
				<verse number="16">Ke o yôô so'n ye n wla kpeen nde nga é Min'n kannin'n suo, o sé ke: «Jean yôô swran'm bé baptême nzué'n nun, sannge amun lie'n, Nyanmien wa fe i Wawe'n yô amun baptême.»</verse>
				<verse number="17">Ke é lafii é Min Jésus-Christ su'n, liké nga Nyanmien fa maan yé'n, o fe i kunngba'n maan bé wié. ?I so'n ti, wan yele min bo n kwla sé Nyanmien ke nanh mon o yôo?</verse>
				<verse number="18">Ke bé tii nde so'n, o man bé too nun, ye bé yi Nyanmien aye, bé sé ke: Se o ti so'n, wuun Nyanmien man bé bo bé ti'a Juif'n bé kusu ba katyi bé nzuen'n nan bé nyan nguan wié.</verse>
				<verse number="19">Ke bé kuun Étienne'n, bé nga bé klé bé yale i wié'n sin'n, bé sanndi oo lélé Phénicie, nin Chypre, nin Antioche, bé ka'an Nyanmien nde klé'a swran fi, san Juif'm bé ngunmin tye.</verse>
				<verse number="20">Sannge bé nun swran wié'm bé fin Chypre nin Cyrène, bé baa Antioche, bé kan nde klé Grec mun wié, ye bé bô é Min Jésus i dyasin fe'n kléé bé.</verse>
				<verse number="21">É Min'n dyran bé sin, ye bé bo bé fa bé nde'n su bo bé kpee bé nyin é Min'n i wun'n bé sonnin.</verse>
				<verse number="22">Ke Jérusalem asonunfue'm bé tii bé ngan'n, bé sunmaan Barnabas Antioche lo.</verse>
				<verse number="23">O ti swran kpa, Nyanmien Wawe'n siéé, ye o lafi Nyanmien su kpa. Ke o dyuu lo b'o wuun yé dan nga Nyanmien yôô bé'n, i klun dyoli, o tu bé kwlaa bé fo ke bé fa bé wla gua é Mun'n su, ye bé dyran kéklé. Ye swran kpanngban kpa bé fa bé wun maan é Min'n.</verse>
				<verse number="24"></verse>
				<verse number="25">Nan Barnabas a o Tarse Saul yiale.</verse>
				<verse number="26">Ke o wunniin'n, o fe oo Antioche. Bé dii afue wunmuan kun asonun so'n nun, bé ko bé anyia'm bé bô, bé klé swran kpanngban kpa bé liké. Antioche lo ye bé bôô Jésus sonnzonfue'm bé flele ke Christfue'n i bôo.</verse>
				<verse number="27">Ble so'n nun Nyanmien nuan idyofue wié'm bé fin Jérusalem bé baa Antioche le.</verse>
				<verse number="28">Bé nun kun bo bé fle i Agabus'n, o dyaôli nan Nyanmien Wawe'n man sé ke, awé dan kpa o wa kpen men wunmuan'n nun. Claude ble su ye awé so'n kpennion.</verse>
				<verse number="29">Jésus sonnzonfue'n kwlaa bé bô yôô kun ke swran'n kwlakwla bé fa liké nga bé sa dyu su'n, bé fa kô man aniaan nga bé ô Judée lo'n man bé fa ti bé wun nyaan nun.</verse>
				<verse number="30">Bé yiyi bé fa maan Barnabas nin Saul ke bé fa kô man lo kpenngben mun.</verse>
			</chapter>
			<chapter number="12">
				<verse number="1">Ble so'n nun famien Hérode dyaô asonunfue wié'm bé yale kléle su.</verse>
				<verse number="2">O man bé fa kaka kuun Jean niaan bian Jacques.</verse>
				<verse number="3">Ke o wuun ke i so'n yôô Juif'm bé fe'n, o traa Pierre ékun. Kpaun bo bé gua'a nun ayré'n (*f19*) i tyen dile'n nun ye sa so'n yôlio.</verse>
				<verse number="4">Ke o trelii b'o wle bisua'n, o fe wle sôndya blu-nin-nsien bo bé bubu bé nun nnannan'n bé sa nun ke bé nien i su, o ô i klun ke, se Pâque'n sin'n, oh feh dyren nzra nun.</verse>
				<verse number="5">I so'n ti, sôndya'm bé nian Pierre su kpa bisua'n nun, sannge asonunfue'm bé sre Nyanmien titi ke o nien i su.</verse>
				<verse number="6">Lé kunngba nga Hérode waan ke alie tyeon, oh fah Pierre dyren nzra nun'n, kongue so'n nun bé tyii nin dyroko nnyon, o la sôndya nnyon bé afien lafili, gladi difue'm bé kusu bé dyin anuan'n nun le bé nian bisua'n su.</verse>
				<verse number="7">Béh niaanh… é Min Nyanmien i ange kun ye, sua ba nga bé ô nun'n, i nun kpadya wauun. Ange'n fiin Pierre nven su nan wa tinngé. O sé i ke: Dyaô waka! Ye dyroko'm bé fin i sa gualio.</verse>
				<verse number="8">Ange'n sé i ékun ke: Fo o kplô'n tyi o bô, ye wlo o ngbabua'n. Ye o yôlio. O sé i ékun ke: Klo o kôndrô'n, su n su.</verse>
				<verse number="9">Ye Pierre fité suu i suo, o yôé lalie nun, o si'a ke wéiin nuon.</verse>
				<verse number="10">Ke bé buu gladi difue klikli'n nin i nnyon su'n bé wun bo bé dyuu blale anuan bo bé sin nun wlu klo'n nun'n i wun le'n, anuan so'n bobo tiké i wun maan bé. Bé fitéli, bé fa atin kun su bé oo bé nyrun. Ke bé kpeen atin kun su'n, ye ange'n yatyii le olio.</verse>
				<verse number="11">Ke Pierre nyin su titilii'n, o sé ke: Man wun i wle sien'n ke é Min'n ye o sunmeen i ange'n, ye wa'a dé min Hérode nin sa kwlaa nga Juif'm bé waan bé fa yô min'n, i nuon.</verse>
				<verse number="12">Ke oh buh i akunndan ko'n, o dyuu Jean bo i dunman ng'o nannan su'n yele Marc'n, i nin Marie i awlô lo, swran bo louun kpa bé yiaa lo bé su kôkô yale klé Nyanmien.</verse>
				<verse number="13">Ke oh bôbôh anuan'n, afannien kun bo bé flee Rhode'n o bee i nianle.</verse>
				<verse number="14">Ke o tii Pierre nen'n, i wun b'o blii'n ti wa tiké'a anuan'n, o wanndi kô séé bé ke: Pierre dyin anuan'n sin le.</verse>
				<verse number="15">Ye bé sé i ke: ?O kpa'n… liké su wa yô woo? Sannge o dyran su ke, i sakpaa. Ye bé sé ke: I angeo.</verse>
				<verse number="16">Ke oh yôh so'n, wuun Pierre te bôbô anuan'n. Ke bé tikéli bo bé wunniin'n, o bôô bé nuan kpa.</verse>
				<verse number="17">O fe i sa bôô bé nuan, nan wa kan liké nga é Min'n yôli b'o yilii bisua'n nun'n wa klé bé. Ye o sé bé ke: Anh kô kan klé Jacques nin aniaan mun. I sin o fité oo lika ufle.</verse>
				<verse number="18">Ke alie tyennin'n, sôndya'm bé wun usu bé dan kpa, yele ke bé si'a lika nga Pierre a oo.</verse>
				<verse number="19">Ke Hérode man bé kunndelii bo ba wunmen'n, o usaa sôndya mun, nan wa sé ke bé kun bé. I sin o fin Judée o oo Césarée o kô traan lo.</verse>
				<verse number="20">Hérode nin Tyre nin Sidonfue'm bé diman. Sannge klo fa nnyon so'n bé bô yôô kun bé oo i lika lo. Ke bé wuun Blastus b'o nian bé famien'm bé awlô su'n i wun'n, bé oo Hérode kpatale, afin bé alie'n kwlaa fin i men'n nun.</verse>
				<verse number="21">Bé siéli tyen kun, ke tyen so'n dyuli'n, Hérode wle i famien trale'n, o wa treen i bia'n su, o kan nde kléé bé.</verse>
				<verse number="22">Swran'm bé kpan sé ke: Nyanmien su lo liké wié ye o su idyoo, nanh swraan!</verse>
				<verse number="23">I ôsu kunngba'n nun é Min Nyanmien i ange kun man tukpatye wié too i su, kakaa'm bé lôli i wun nan wa wu, yele ke wa tu'a Nyanmien kpli.</verse>
				<verse number="24">Sannge é Min'n i nde'n tre tititi.</verse>
				<verse number="25">Ke Barnabas nin Saul bé wiéé sa nga ti ye bé oli'n i yô'n, bo bé fin Jérusalem le béh koh'n, bé fa Jean bo i dunman ng'o nannan su'n yele Marc'n woli.</verse>
			</chapter>
			<chapter number="13">
				<verse number="1">Asonun ng'o ô Antioche lo'n Nyanmien nuan idyofue nin liké kléfue'm bé ô nun, Barnabas, nin Siméon bo bé flee Niger'n, nin Lucius b'o fin Cyrène'n, nin Madaën b'o nin Hérode b'o sié nvlé'n i bué'n bé kaan nun bé tran awlô kun nun'n, ye Saul.</verse>
				<verse number="2">Lé kun ke béh kpeh sre nun bo béh yôh asonun'n, Nyanmien Wawe'n séé bé ke: Anh fa Barnabas nin Saul man min, man bé di dyunman nga ti ye n flee bé'n.</verse>
				<verse number="3">Ke bé kpe sre nun bo bé nin Nyanmien kôkô yale wiéli'n, bé fa bé sa fuaa bé su, nan ba man bé atin ke bé wo.</verse>
				<verse number="4">O man Nyanmien Wawe'n fa bé oo Séleucie, bé fa mméli le bé oo Chypre.</verse>
				<verse number="5">Ke bé dyuu Salamine'n, bé kan Nyanmien nde Juif'm bé Nyanmien sua'm bé nun. Bé nin Jean ye bé koo, i ye o uka béo.</verse>
				<verse number="6">Ke bé kpee men so'n bo nzué sin yie'n, bo bé dyuu Paphos'n, bé tôô atre yifue kun bo bé flee Bar-Jésus'n lo. O ti Juif, o ton i wun suen ke o ti Nyanmien nuan idofue.</verse>
				<verse number="7">O ti Sergius Paulus ngwlelefue'n b'o sié men so'n i minnien'm bé nun kun. Sergius Paulus man bé flee Barnabas nin Saul, i waan oh tiéh Nyanmien nde'n wié.</verse>
				<verse number="8">Sannge Élymas bo i dunman'n i bô yele atre yifue'n, o nin bé sii akplôwa, i waan oh satyih Sergius Paulus so'n i ti nun, nan nanh mon o fa Nyanmien nde'n su.</verse>
				<verse number="9">Ye Saul bo bé fle i kusu Paul'n, bo Nyanmien Wawe'n siéé'n, o nien siin,</verse>
				<verse number="10">o sé ke: Asie usu'm bé si Satan wa, gble'n nin ndrunmun'n wa kun o kpô! Liké kwlaa ng'o ti kpa'n a klômen. ?A yatyi'a é Min Nyanmien'n i nde nanwle'n i nun atô buale'n?</verse>
				<verse number="11">Nian, i sa su wa kan o. Ke o fin nde'n n wa katyi anyansifue lé nnyon kun, a su wu'an wia'n. Bé dya ôsu kunngba'n nun le kpekuun lika'n dun i nyrun tuun, o kpe i wun wa, o kpe i wun wa, o kunnde swran ke o tre i sa.</verse>
				<verse number="12">Ke Sergius Paulus wuun sa so'n, é Min'n i nde'n bo bé klé'n o bôô i nuan kpa, nan wa lafi su.</verse>
				<verse number="13">Paul nin i wiéngu'm bé fu mméli nun Paphos le bé oo Perge b'o ô Pamphilie men'n nun'n su. Jean nin bé kpatyili, nan wa o Jérusalem ékun.</verse>
				<verse number="14">Ke bé fin Perge le'n, bé oo Antioche b'o ô Pisidie men'n nun'n su. Sabbat b'o ti Juif'm bé tyen te'n bé wluu Nyanmien sua'n nun bé tran asé.</verse>
				<verse number="15">Ke bé wiéé mmla'n nin Nyanmien nuan idyofue'm bé fluwa'n i kanngan'n, Nyanmien sua sukpen'm bé sunmaan swran ke bé kô sé bé ke: Nnya mun, kpenngben'm bé waan: Se an le afotue nde wié bo an klô ke amunh kanh klé swran mun'n, anh kan.</verse>
				<verse number="16">Ye Paul dyaôlio, o men i sa su, o sé ke: Israël mun nin amun bo an srô Nyanmien'n, anh tié!</verse>
				<verse number="17">Israël'm bé Nyanmien'n faa é nannan mun bé kô tran Égypte men'n nun. Ke bé ô lo'n, o man bé treli, bé nvlé'n yôô dan. I sin o dé bé kéklé su men so'n nun.</verse>
				<verse number="18">O tre i awlen niaan bé lika afue ablanan blô lo.</verse>
				<verse number="19">Ke o nunnuun nvlé nsô Canaan men'n nun'n, o fa bé men'n maan bé</verse>
				<verse number="20">afue b'o dyu bo ya-nnan-ablénun kun. I sin o man bé dyole difue mun lélé fa dyuu Nyanmien nuan idyofue Samuel ble su.</verse>
				<verse number="21">Ye bé waan, Nyanmien sié bé su famien. Nan wa fa Kis b'o fin Benjamin ôsu'n nun'n, i wa Saül a man bé, o siéé bé afue ablanan.</verse>
				<verse number="22">Ke Nyanmien tui famien'n su'n, o fa David siéé i ôsu. O ken i nde ke: «N wuun ke Isaï i wa David ti min awlen su swran, i lie'n, liké kwlaa nga n sé i ke o yô'n, oh yôh.»</verse>
				<verse number="23">I ôsu'n nun ye Nyanmien man bé wuu Jésus b'o ti Israël'm bé Ti Défue nion, afin o dun mmua séé bé ke oh yôh.</verse>
				<verse number="24">Ke Jésus nian baman'n, Jean kan kléé Israël'm bé kwlaa ke bé katyi bé nzuen'n man bé yô bé baptême.</verse>
				<verse number="25">Ke Jean wiéé i lie'n yô'n, o sé ke: «Swran nga an bu i akunndan'n, nenh i yele min, o ô sien o su ba, min nin i ngbabua nyanman'n i nyanndyile fataman.»</verse>
				<verse number="26">Nnya mun, amun bo an ti Abraham anunman'n, o nin amun nga an srô Nyanmien'n, é ye bé fa ti déle nde nga blee yéo.</verse>
				<verse number="27">Jérusalemfue'm bé nin bé sukpen mun ba si'a Jésus, ye Nyanmien nuan idyofue'm bé nde bo bé kenngen sabbat b'o ti bé tyen te'n kwlaa'n, ba wu'en i wle, o man ke bé di i dyole bo bé buu i fo'n, bé yôô sa nga bé kenngen nde so'n nun ke béh yôh'n.</verse>
				<verse number="28">Ba wu'an nde fi bo bé dyran su kun io, sannge bé sree Pilate ke o kuin.</verse>
				<verse number="29">Ke bé yôô sa kwlaa nga bé klelii i wun nde'n nun'n, bé yi i waka'n su bé kô siéé yebue ndia'n nun.</verse>
				<verse number="30">Sannge Nyanmien man o tyennin.</verse>
				<verse number="31">O fe i wun kléé bé bo bé nin i fin Galilée oo Jérusalem'n tyen bo louun kpa, bé ye bé wuun sa so'n nun ye bé kan nde so'n klé swran muon.</verse>
				<verse number="32">É lie'n, é su bô dyasin fe'n klé amun, dyasin so'n yele sa nga Nyanmien waan oh yôh man é nannan mun'n, bo ke o tyennin Jésus'n, o yô maan é bo é ti bé anunman'n. Afin bé klee Psaume nnyon nun ke: «A ti n Wa, Ndeken ye n wuu woo.»</verse>
				<verse number="33"></verse>
				<verse number="34">Nyanmien waan oh tyenh, o man o su wu'a kun. O keen laa ke: «Liké kpa nga n sé ke nh yôh man David sakpa'n, nh yôh man amun.»</verse>
				<verse number="35">I so'n ti o ken Psaume i lika ufle ke: «A su yatyi'a o Swran'n i le ke o kplo.»</verse>
				<verse number="36">David lie'n, ke i nyin ô su'n, o yô Nyanmien klun sa, o wuli, o tôô i nannan'm bé lo, o kploli.</verse>
				<verse number="37">Sannge swran nga Nyanmien tyenniin'n, wa kploman.</verse>
				<verse number="38">I so'n ti, Nnya mun, man an si ke: I dunman nun ye bé kan é wun sa nga Nyanmien yatyi tye yé'n i nde kléé amuon.</verse>
				<verse number="39">Sa nga ke an fa Moïse mmla'n su'n amuan nya'an amun ti bé nun'n, sien'n swran kwlaa nga bé lafi Christ su'n, béh nyanh bé ti sa so'm bé nun.</verse>
				<verse number="40">I so'n ti, anh sasa amun wun, nanh man sa nga bé kleli i nde Nyanmien nuan idyofue'm bé fluwa'n nun'n o to amun su, bé klee ke:</verse>
				<verse number="41">«Swran finfin yôfue mun, anh nian sa nga, Oh bôh amun nuan, man amun awlô'n bô. Afin amun ble su m ma yô sa kun. Sa so'n, se swran kan klé amun'n, an su lafi'a su.»</verse>
				<verse number="42">Ke bé fin Nyanmien sua'n nun béh fitéh'n, bé sree bé ke bé kan nde kunngba'n klé bé sabbat b'o ti bé tyen te'n b'oh bah lo'n.</verse>
				<verse number="43">Ke anyiafue'm bé sanndili'n, Juif kpanngban bé nin bé bo bé katyii Juif'n, bé suu Paul nin Barnabas bé su, bé nin bé kôkô yale, ye Paul'm bé wla bé fanngan bé sé bé ke, Nyanmien i kpa b'o yô bé'n ti, bé fa bé wla gue i su.</verse>
				<verse number="44">Ke bé sabbat so'n dyuli'n, klofue'm bé kpanngban lika bé yiali ke béh tiéh Nyanmien nde'n.</verse>
				<verse number="45">Ke Juif'm bé wuun swran so mun'n, bé fa bé nyin tyii Paul nin Barnabas, bé nin Paul si akplôwa, bé kpalô i nde'n, bé kpe i nzôwa.</verse>
				<verse number="46">Sannge Paul nin Barnabas bé tra bé awlen bé kan klé bé wéiin ke: Amun ye bé waan, é dun mmua kan Nyanmien nde'n klé amuon, sannge ke amuan faman'n, bo an bu ke anannganman nguan'n nin amun fataman'n, i so'n ti, éh kpeh é nyin ko bé bo bé ti'a Juif'n bé sin.</verse>
				<verse number="47">Afin ke é Min Nyanmien séé é ke é yô soo, o sé ke: «N fa o siéé ke a yô ke wia'n sa, a kpadya nvlé'm bé nyrun, Ye wo ti swran'm béh nyanh bé ti lélé fa dyu asie'n i awiélie.»</verse>
				<verse number="48">Ke bé bo bé ti'a Juif'n bé tii i so'n bé klun dyoli, bé laa é Min Nyanmien'n i asé i nde'n ti, ye bé kwlaa nga Nyanmien fali bé ke bé nyan anannganman nguan'n, bé faa su.</verse>
				<verse number="49">Bé kô kaan é Min'n i nde'n men wunmuan so'n nun.</verse>
				<verse number="50">Sannge Juif'm bé wlawlaa bla nga bé katyii Juif bo bé le dunman'n, bé nin klo kpenngben mun, ye bé bôô Paul nin Barnabas bé yale kléle bôo, bé fuaan bé bé akpasua lie'n su.</verse>
				<verse number="51">Paul nin Barnabas bé kpukpuu bé dya wun ndutré'n gue bé wun, nan ba oo Iconium.</verse>
				<verse number="52">Jésus i sonnzonfue'm bo bé ô Antioche le'n, Nyanmien Wawe'n sié bé, bé klun ti dyowa dan kpa.</verse>
			</chapter>
			<chapter number="14">
				<verse number="1">Ke Paul nin Barnabas bé dyuu Iconium lo'n, bé wluu Juif'm bé Nyanmien sua'n nun ékun, bé kan Nyanmien nde kpa, o man Juif nin Grec kpanngban bé faa su.</verse>
				<verse number="2">Sannge Juif nga bé kaa le bo ba fa'a bé nde'n su'n, bé satyi é niaan'm bé wun, ye bé wlawlaa bé bo bé ti'a Juif'n ke bé yô bé tete.</verse>
				<verse number="3">Paul nin Barnabas bé tyee Iconium le louun, bé kan é Min'n i nde yakpa su. Ke o man bé yi atre bo bé yô abônuan sa'n, o klé ke i kpa yôle nde nga bé kan'n ti nanwle.</verse>
				<verse number="4">Klofue'm bé buu bé wun nun, wié'm bé dyin Juif'm bé sin, wié'm bé kusu bé dyin bé bo Jésus sunmaan bé'n bé sin.</verse>
				<verse number="5">Ke bé bo bé ti'a Juif'n, bé nin Juif nin bé sukpen'm bé trili ke béh yôh bé te, béh finh bé yebue'n,</verse>
				<verse number="6">Paul nin Barnabas bé wun i wle, bé wanndi kô fiaa Lycaonie men'n nun klo wié bo bé fle bé Lystre nin Derbe'n, o nin lika nga bé mantan bé le'n bé nun.</verse>
				<verse number="7">Bé bô dyasin fe'n klo so'm bé su.</verse>
				<verse number="8">Bian kun ô Lystre, i dya'm bé ti'a kpa, bé wu i folefue, o nian nanti'a lé. O ti le,</verse>
				<verse number="9">o tii Paul nde b'o kan'n. Ke Paul nien siin b'o wuun ke o lafi su ke Nyanmien kwla yôé dyuédyué'n,</verse>
				<verse number="10">o sé ke: Dyaô dyran o dya'n su séiin! O dyaôô waka, kpekuun o su nanti.</verse>
				<verse number="11">Ke swran'm bé wuun sa nga Paul yôli'n, bé kpaan Lycaonie anien'n nun ke: Nyanmien su lo ninngé bo bé so bé'n, bé ye ba katyi swran ba dyra ba ba é wun wa ye'n.</verse>
				<verse number="12">Bé fleli Barnabas Zeus, ye Paul kusu Hermès (*f35*) yele ke i ye o kan nde nion.</verse>
				<verse number="13">Zeus bo i sua'n wô klo tiwa le'n, i nyrun dyranfue'n faa nannin tôla mun o nin waka nyre bo bé sren nyanman su'n bali klo'n i anuan'n nun le, o nin swran'm bé waan, béh soh bé.</verse>
				<verse number="14">Ke Barnabas nin Paul bo Jésus sunmaan bé'n, bé tii nde so'n, bé titi bé wun trale'n nun, bé wanndi wluu swran'm bé nun, bé kpan bé su ke:</verse>
				<verse number="15">?Nnya mun, nzu ti ye an yô soo? Nanh an so é, é kusu é ti swran ke amun sa, ye é su bô dyasin fe'n klé amun nan an yatyi liké ngbenngben nga'm bé yôle, an kpe amun nyin Anannganman Nyanmien b'o yii nglô nin asie, nin dyénvié'n, ye liké kwlaa b'o ô men'n nun'n i wun.</verse>
				<verse number="16">Lalafue nun o yatyii nvlé'n kwlaa man bé yô bé bobo bé klun sa.</verse>
				<verse number="17">O nin i so'n ngba, wa yatyi'e i wun nglô yile sa kpakpa b'o yô bé'n bé nun, o man nzué'n to, amun fié'm bé yô yé, o man amun alie kpanngban, ye o man amun klun dyo.</verse>
				<verse number="18">Ke bé sé bé ke, nanh man bé so bé'n, o ka kaan, wuun ba kpli'an su.</verse>
				<verse number="19">Kpekuun Juif wié bo bé fin Antioche nin Iconium'n bé bali, bé satyi swran'm bé ti nun, nan ba fin Paul yebue. Ke bé bu i ke wa wu'n, bé tyueen kô yi klo'n sin lo.</verse>
				<verse number="20">Sannge Jésus sonnzonfue'm bo bé ô Lystre le'n, bé sin yielii nan wa dyaô a se i sin klo lo ékun. Ke alie tyennin'n o nin Barnabas bé oo Derbe.</verse>
				<verse number="21">Bé kaan Nyanmien nde klo so'n su, bé nyaan swran kpanngban bé klé bé liké, nan ba katyi Jésus sonnzonfue. I sin bé saa bé sin Lystre nin Iconium ye Antioche,</verse>
				<verse number="22">bé wla asonunfue'm bé fanngan, bé tu bé fo ke bé lafi Nyanmien su kpa, ye bé sé bé ékun ke: San éh wunh nyrennen dan kpa nan ya kwla dyu Nyanmien men'n nun.</verse>
				<verse number="23">Bé siésié bé asonun'm bé kpenngben. Ke bé kpe sre nun bo bé séé Nyanmien ke o dyran bé sin'n, bé fa bé wlaa é Min'n bo bé lafi i su'n, i sa nun.</verse>
				<verse number="24">I sin bé kpe Pisidie men'n bé dyuu Pamphyile men lie'n nun.</verse>
				<verse number="25">Ke bé kaan Nyanmien nde Perge le'n, bé oo Attalie.</verse>
				<verse number="26">Ke bé wié dyunman nga bo i ti ye Antioche lo bé fa bé wlaa Nyanmien sa nun ke o dyran bé sin'n, i di'n, bé fuu mméli'n nun Attalie le bé oo Antioche.</verse>
				<verse number="27">Ke bé dyuu lo'n, bé yiaa asonunfue mun, bé kan sa kwlaa nga Nyanmien yô maan bé'n, o nin ke o yôli b'o man bé nga bé ti'a Juif'n bé lafi Jésus su wié'n kléé bé.</verse>
				<verse number="28">Bé tyee Jésus sonnzonfue'm bé wun le louun kan.</verse>
			</chapter>
			<chapter number="15">
				<verse number="1">Swran wié'm bé fin Judée, bé wa séé é niaan'm bé ke, se ba wla'a bé klen ke Moïse kléé bé ke bé yô'n sa'n, bé su fité'a nun.</verse>
				<verse number="2">Ke Paul nin Barnabas bé kpalô bé nuan, bo bé nin bé sii akplôwa dan'n, i sin bé bu akunndan bé waan, Paul nin Barnabas nin bé nun wié mun bé o Jérusalem, bé bo Jésus sunmaan bé'n bé nin kpenngben'm bé dyasu, bé kô kan nde so'n.</verse>
				<verse number="3">Asonunfue'm bé guaa bé atin, bé sin Phénicie nin Samarie bé kan ke o yôli b'o man bé bo bé ti'a Juif'n bé katyii Christfue'n kléé bé, o man é niaan'm bé kwlaa bé klun dyoo dan kpa.</verse>
				<verse number="4">Ke bé dyuu Jérusalem lo'n, asonunfue'm bé nin bé bo Jésus sunmaan bé'n, bé nin kpenngben'm bé soo bé nun, nan ba kan sa kwlaa nga Nyanmien yô maan bé'n, ba klé bé.</verse>
				<verse number="5">Pharisifue (*f4*) bo bé faa Nyanmien nde'n su'n bé wié dyaôli, bé sé ke: Man bé wla bé bo bé ti'a Juif'n bé klen, bé fa Moïse mmla'n su.</verse>
				<verse number="6">Bé bo Jésus sunmaan bé'n, bé nin kpenngben'm bé yiali ke béh dih nde so'n.</verse>
				<verse number="7">Ke bé si akplôwa lélé bo bé too nun'n, Pierre dyaô séé bé ke: Nnya mun, an si ke laa Nyanmien yii min ke n kô bô dyasin fe'n klé bé bo bé ti'a Juif'n, nan bé fa su.</verse>
				<verse number="8">Nyanmien b'o si swran'n kwlaa bé awlen'n nun'n, o fe i Wawe'n maan bé ke o fa maan yé'n sa, b'o klé ke wa so bé nun.</verse>
				<verse number="9">Wa bu'a é kpa tra'a bé, afin Jésus su bo bé lafi'n ti, Nyanmien man bé wun sa'n kwlaa wiéli.</verse>
				<verse number="10">?Se o ti so'n, nzu ti ye an kunnde Nyanmien nuan, bo an fa tro bo é nin é nannan mun ya kwle'e sua'n, sua Jésus sonnzonfue muon?</verse>
				<verse number="11">Nanh man é yô so, afin é bu i ke é Min Jésus i yé dan b'o yô yé'n bo i ti ye é fitéé nun'n, i kunngba'n ti ye bé fitéé nun wiéo.</verse>
				<verse number="12">Bé kwlaa nga bé yiaa le'n, bé guaa bliin, bé sié bé su Paul nin Barnabas bo béh kanh atre nin abônuan sa bo Nyanmien yô maan bé bo bé ti'a Juif'n bé nun'n klé bé'n su.</verse>
				<verse number="13">Ke bé nuan toli'n, ye Jacques kusu dyaô séé bé ke: Nnya mun, anh tié!</verse>
				<verse number="14">Simon kan i kpale klikli bo Nyanmien niaan bé bo bé ti'a Juif'n bé ôsu b'o fa bé nun nvlé kun nan i dunman tren i su'n kléé é.</verse>
				<verse number="15">Nde so'n o nin Nyanmien nuan idyofue'm bé nde'n ti kun, afin bé klee ke:</verse>
				<verse number="16">«É Min Nyanmien'n sé ke: I so'n i sin, mh bah, nh kplanh David awlô'n b'o bôli'n ékun, Ye i lika ng'o satyili'n nh kplenh ufle, nh yôéh kpa. Nan swran nga bé ka le'n, o nin bé bo bé ti'a Juif'n, Bo n dunman'n wô bé su'n, béh kpeh n sin atin. Ke o fin alulua'n, é Min Nyanmien'n man swran'm bé si sa so'n.»</verse>
				<verse number="17"></verse>
				<verse number="18"></verse>
				<verse number="19">I so'n ti, m bu i ke bé bo bé ti'a Juif'n bo ba katyi Nyanmienfue'n, nanh man é mian bé.</verse>
				<verse number="20">Sannge man é kle bé fluwa ke nanh man bé di amuen su, nanh man bé kunnde bla b'o ti'a bé yi annze bian b'o ti'a bé wun'n, ye nanh man bé di nnen b'o wu i sa su'n, o nin nnen mmôdya.</verse>
				<verse number="21">Afin ke o fin lalafue nun'n, swran'm bé ô klo'n kwlakwla su bé kan Moïse nde'n, yele ke bé kenngen sabbat b'o ti bé tyen'n kwlaa Nyanmien sua'm bé nun.</verse>
				<verse number="22">Ke o yôô so'n, bé bo Jésus sunmaan bé'n, bé nin kpenngben nin asonunfue'n kwlaa bé bu i akunndan ke béh kunndeh swran wié mun uka Paul nin Barnabas bé su, béh sunmanh bé Antioche. Bé faa Jude bo bé flee Barsabbas'n nin Silas bo é niaan'm bé lafi bé su'n,</verse>
				<verse number="23">bé maan bé fluwa, bé klee nun ke: É bo Jésus sunmaan yé'n, é nin kpenngben mun, éh kleh fluwa nga ble amun bo an ti é niaan Antioche, nin Syrie, ye Cilicie lo'n, bo an ti'a Juif'n, éh yôh amun liké.</verse>
				<verse number="24">É tii ke swran wié bo bé fin é wun wa bo nanh é ye é sunmaan bé'n, bé kô kan nde b'o bô amun wla, bé sanngan amun akunndan.</verse>
				<verse number="25">I so'n ti, é bu i akunndan, é nen see su ke éh kunndeh swran uka Barnabas nin Paul bo é wla ô bé su kpa'n, éh sunmanh bé amun wun lo.</verse>
				<verse number="26">Barnabas nin Paul so'n bé fa bé wun maan wié'n, é Min Jésus-Christ ti.</verse>
				<verse number="27">I so'n ti, é sunmaan Jude nin Silas, bé bobo bé wa kan nde nga é kleli wa'n klé amun.</verse>
				<verse number="28">Afin Nyanmien Wawe'n bu i ke o ti kpa ke nanh man é fa nde fi uka liké ng'o ti tyinndyin'n su man amun, ye é kusu é bui so,</verse>
				<verse number="29">yele ke nanh an di amuen su, o nin nnen mmôdya, o nin nnen ng'o wu i sa su'n, ye nanh an kunnde bla b'o ti'a amun yi annze bian b'o ti'a amun wun'n. Se an nian amun wun sa so'm bé lika'n, o ti kpa. Man Nyanmien nian amun su.</verse>
				<verse number="30">Ke bé guaa bé atin'n, ye bé olio. Ke bé dyuu Antioche lo'n, bé yiaa swran mun, nan ba fa fluwa'n ba man bé.</verse>
				<verse number="31">Bé kanngaan fluwa so'n, o dyoo bé klun bé wla bo bé man wa gua asé'n ti.</verse>
				<verse number="32">Jude nin Silas bo bé bobo bé ti Nyanmien nuan idyofue'n bé kan nde kpanngban, bé maan bé niaan'm bé afotue, bé wla bé fanngan.</verse>
				<verse number="33">Ke bé dii lé nnyon kun'n, bé sree bé atin, bé maan bé, bé yô bé bla nde, ye bé oo bé bo bé sunmaan bé'n bé wun loo.</verse>
				<verse number="34">[Sannge Silas kaa lo.]</verse>
				<verse number="35">Paul nin Barnabas bé kaa Antioche lo, swran kpanngban bé ukaa bé su, bé bô é Min'n i dyasin fe'n, bé yiyi nun klé bé.</verse>
				<verse number="36">Ke o dii lé nnyon kun'n, Paul séé Barnabas ke: Man é kô nian é niaan nga bé ô klo kwlaa nga é kaan é Min'n i nde bé su'n bé ôsu, nan é wun ke bé ti dyu'n.</verse>
				<verse number="37">Barnabas waan bé fa Jean bo i dunman ng'o nannan su'n yele Marc'n,</verse>
				<verse number="38">sannge ke Marc katyii bé Pamphylie lo o see i sin, bo wa kô uka'a bé'n, i so'n ti, Paul waan nanh man bé fe o kun.</verse>
				<verse number="39">Akplôwa dan kpa too bé afien, i agualie su bé titii nun, Barnabas faa Marc, bé fu mméli nun bé oo Chypre.</verse>
				<verse number="40">Paul kusu faa Silas. Ke é niaan'm bé fa bé wlaa é Min Nyanmien'n sa nun ke o dyran bé sin'n, ye bé olio.</verse>
				<verse number="41">O wlanwlan Syrie nin Cilicie, o wla asonunfue'm bé fanngan.</verse>
			</chapter>
			<chapter number="16">
				<verse number="1">Paul oo lélé dyuu Derbe nin Lystre. O wuun Jésus sonnzonfue kun Lystre lo, bé flee Timothée. O ti Juif bla kun b'o lafi Jésus su'n i wa, i si'n ti Grec.</verse>
				<verse number="2">É niaan'm bo bé ô Lystre nin Iconium lo'n bé bô i dunman kpa.</verse>
				<verse number="3">Paul waan oh feh ko, sannge Juif'm bo bé ô lika so'n nun'n bé ti o wlee klen, afin bé kwlaa bé si ke i si'n ti Grec.</verse>
				<verse number="4">Ke béh sinh klo'm bé su'n, bé kan bé bo Jésus sunmaan bé'n bé nin kpenngben bo bé ô Jérusalem bé ngalie'n klé bé ke bé fa su.</verse>
				<verse number="5">Asonun'm bé lafi Nyanmien su kpa, ye swran'm bé gua nun tititi.</verse>
				<verse number="6">Nyanmien Wawe'n séé bé ke, nanh man bé kan Nyanmien nde Asie men'n nun, o man bé siin Phrygie nin Galatie men'n nun.</verse>
				<verse number="7">Ke bé mantaan Mysie men'n, bé waan béh koh Bithynie men'n nun, sannge Jésus Wawe'n wa ma'an bé atin.</verse>
				<verse number="8">O man bé san Mysie nuan bé dyuu klo'n bo bé flee Troas'n su.</verse>
				<verse number="9">Kongue Paul wuun aôlia nun liké, o wuun Macédoine bian kun o dyin le, bian so'n sree kpa ke o sin Macédoine o wa uka bé.</verse>
				<verse number="10">Ke Paul wuun liké so'n, kpekuun é buabua é wun ke éh koh, afin é wuun i wle ke é Min'n ye o flee é ke é kô bô dyasin fe'n Macédoine loo.</verse>
				<verse number="11">Ke é fuu mméli nun Troas le'n, bé oo Samothrace trélélé, ke alie tyennin'n é oo Néapolis.</verse>
				<verse number="12">É fin le, é oo Philippe b'o ti Macédoine i akpasua nga é dyuli su klikli'n i klo dan bo Rome ye o sié'n su. É dii lé nnyon kun klo so'n su.</verse>
				<verse number="13">Sabbat b'o ti Juif'm bé tyen te'n, é oo klo'n sin lo nzué ba kun nuan, é bu i ke lo ye bé nin Nyanmien bé kôkô yaleo. Ke é traan asé'n, é kan nde klé mmla'm bo bé yiaa le'n.</verse>
				<verse number="14">Bla kun b'o srô Nyanmien'n o ô le, bé flee Lydie, o fin klo'n bo bé flee Thyatire'n su, o yô tannin kpakpa bo i nyin ti ke bé wle kôndrô bui nun sa'n i ate. O sié i su é nde'n su, é Min'n man i akunndan tran nde bo Paul kan'n su, nan o fa su.</verse>
				<verse number="15">Ke bé yôô i nin i ôsufue'm bé baptême'n, o fle é, o sé ke: Se an bu n ke man lafi é Min'n su sakpa'n, an bla é kô sié liké. O dyraan su kpa.</verse>
				<verse number="16">Ke éh koh lika nga bé nin Nyanmien kôkô yale lo'n, afannien kun b'o ti wunnzué yifue'n, bo i wunnzué yile so'n nun o nyan sika kpanngban men i min mun'n, o baa é atin kpale.</verse>
				<verse number="17">O su é nin Paul é su, o kpan sé ke: Minnien nga'm bé ti Nyanmien Kpli bo liké fi nu'en i sin'n i swran mun bé su kan sa nga bé yô nan ba nyan bé ti'n i nde klé amun.</verse>
				<verse number="18">O yô i so titi, o flaan Paul, lé kun lie'n o kpe i nyin séé bla so'n i liké'n b'o su i su'n ke: Jésus-Christ dunman nun, nanh su bla nga su kun. Nan wa tu i wun bé dya ôsu kunngba'n nun.</verse>
				<verse number="19">Ke afannien so'n i min'm bé wuun ke liké ng'o yô bo bé fa nyan sika'n, o kwla yô'e i kun'n, bé fa Paul nin Silas oo gua su lo klo kpenngben'm bé dyasu.</verse>
				<verse number="20">Bé kusu bé fa bé kô maan dyole difue mun, bé sé bé ke: Juif nga'm ba satyi é klo'n,</verse>
				<verse number="21">bé klé liké ng'o ti'a é bo é ti Romefue'n é nzuen mlonmlon bo é yôman'n.</verse>
				<verse number="22">Ye klo'n sufue'm bé kusu bé dyaôô bé wuon. Ke dyole difue'm bé man bé yii bé wun trale'n, bé sé bé ke bé bô bé.</verse>
				<verse number="23">Ke bé sa tii bé kpa'n, bé wla bé bisua, bé sé bisua sukpen'n ke o nian bé su kpa.</verse>
				<verse number="24">Ke bé kan nde so'n klélii'n, o fa bé wla bisua'n klun mmua lo, nan wa bô bé kpaun.</verse>
				<verse number="25">Kongue afien Paul nin Silas bé nin Nyanmien bé kôkô yale, bé tô Nyanmien manmanle dyué, bisuafue nga'm bé tili.</verse>
				<verse number="26">Kpekuun asie'n wa kédyé dan kpa, o man bisua'n kédyéli ye anuan'm bé tikéli, nan bisuafue'n kwlaa bé liké nga bé fa tyii bé'n ba flô a gua.</verse>
				<verse number="27">Ke bisua sukpen'n kpiti tinngéli, b'o wuun ke anuan'm bé ti tikéwa'n, o bu i ke bisuafue'n kwlaa ba waandi, o tyuen i kaka'n, i waan oh kunh i wun.</verse>
				<verse number="28">Ye Paul kpaan kéklé kpa ke: Nanh yô o wun liké fi, é kwlaa é ô wa.</verse>
				<verse number="29">Ye bisua sukpen'n man bé meen kannin, o wanndi wluu Paul nin Silas bé sin lo nin aunwusue, o kôtô bé bô.</verse>
				<verse number="30">O fa bé fité wéiin nun lo, o usa bé ke: ?Nnya mun, nzu ye n yô nan man fité nuon?</verse>
				<verse number="31">Ye bé sé i ke: Lafi é Min Jésus su, ye a nin o ôsufue mun amun wa fité nun.</verse>
				<verse number="32">Ye bé kan é Min'n i nde'n kléli i nin bé kwlaa nga bé ô i awlô lo'n.</verse>
				<verse number="33">O fa bé kô mianmian bé kannin'n kongue so'n, kpekuun bé yôô i nin i awlôfue'n kwlaa bé baptême.</verse>
				<verse number="34">O fa bé wluu i sua lo, o man bé liké. Nyanmien su b'o nin i ôsufue'n kwlaa bé lafili'n ti, bé klun dyoo dan kpa.</verse>
				<verse number="35">Ke alie tyennin'n, dyole difue'm bé sunmaan sôndya mun ke bé kô sé bisua sukpen'n ke o yatyi minnien so'm bé nun.</verse>
				<verse number="36">Ye bisua sukpen'n kô kan nde so'n kléé Paul, o sé ke: Dyole difue'm bé sunmaan swran ke bé yatyi amun nun, o man sien'n, anh fité wo, man Nyanmien kô sunman amun.</verse>
				<verse number="37">Sannge Paul séé sôndya'm bé ke: ?É bo é ti Romefue, bo ba usa'a é sa fi, bo bé man bé bôô é nzra nun bé wla é bisua'n, ye bé wa yatyi é nun nvialie nuon? É su kpli'an su. Man bé bobo bé wa yatyi é nun.</verse>
				<verse number="38">Sôndya'm bé kô kan nde so'n kléé dyole difue mun. Ke bé tii ke bé ti Romefue'n, sre kuun bé.</verse>
				<verse number="39">Bé kô kpataa bé, nan ba yatyi bé nun, bé sre bé ke bé dyaô bé klo'n su.</verse>
				<verse number="40">Ke bé fin bisua lo fitéli'n, bé oo Lydie lika lo, bé wuun é niaan'm bé wun, bé maan bé afotue, nan ba o.</verse>
			</chapter>
			<chapter number="17">
				<verse number="1">Bé sin Amphipolis nin Apollonie, bé dyuu Thessalonique, kan Juif'm bé Nyanmien sua kun ô le'n.</verse>
				<verse number="2">Paul wluu lo, o ti i nzuen, o yôé so titi. O nin bé kan Nyanmien Nde nga bé kleli'n i wun nde sabbat b'o ti bé tyen te'n. O fa sabbat tyen nsan</verse>
				<verse number="3">o tu nde so'n i bô kléé bé wéiin ke Christ i nyrennen wunle'n, o nin i tyenle'n o ti su. Ye o sé bé ke: Jésus bo n ken i nde klé amun'n, i ye o ti Christ nion.</verse>
				<verse number="4">Paul nde'n kwlaa bé wié mun, o man bé fa bé wun menten i nin Silas, ye Grec kpanngban bo ba katyi Nyanmienfue'n, bé nin bla sunman bo bé le dunman kpa'n, bé fa bé wun mantaan bé wié.</verse>
				<verse number="5">Sannge Juif'm bé fa bé nyin tyii Paul nin Silas. Bé kô tuu swran wié bo bé le'a liké yôman'n, bé kô yia swran kpanngban bé too klo'n su, ye auyé'n te klo'n nuon. Bé too Jason i awlô'n su, ke béh trah Paul nin Silas kô nzra nun lo.</verse>
				<verse number="6">Ke ba tô'a bé le'n, bé traa Jason nin é niaan wié mun, bé fa bé oo dyole difue'm bé dyasu, bé sé ke: Minnien'n bo bé satyi men wunmuan'n, bé ye ba ba wa'n, Jason a siké bé.</verse>
				<verse number="7">Bé yô sa nga César waan, nanh man bé yô'n, ye bé waan, famien kun ékun ô le, bé flee Jésus.</verse>
				<verse number="8">Nde so'n bôô klo'n sufue nin bé kpenngben'm bé wla,</verse>
				<verse number="9">lélé san Jason nin i wiéngu mun bé wlaa bé aôwa, nan ba yatyi bé nun.</verse>
				<verse number="10">Kpekuun é niaan'm bé man Paul nin Silas bé oo Bérée kongue. Ke bé dyuu lo'n, bé wlu Juif'm bé Nyanmien sua'n nun,</verse>
				<verse number="11">Juif so'm bé nzuen'n ti kpa tra Thessalonique lie mun, bé fa Nyanmien nde'n su ndende, tyen kwlaa bé fa Nyanmien Nde nga bé kleli'n nin nde nga Paul kan klé bé'n, bé sunnzun nian se o ti kun ô.</verse>
				<verse number="12">Be nun kpanngban bé nin Grec mmla'm bo bé le dunman'n bé nun louun, ye yasua'm bé kusu bé fa bé nde'n su.</verse>
				<verse number="13">Sannge ke Thessalonique Juif'm bé tii ke Paul su kan Nyanmien nde Bérée lo'n, bé wa wlawlaa swran mun.</verse>
				<verse number="14">Kpekuun é niaan'm bé man Paul oo dyénvié'n nuan lo, sannge Silas nin Timothée bé kaa le.</verse>
				<verse number="15">Bé nga bé oo Paul sunmanle'n, bé o lélé dyuu Athènes. Ke béh sah bé sin'n, o maan bé ngalie ke bé sé Silas nin Timothée ke bé bla trelele.</verse>
				<verse number="16">Ke Paul minndeh bé Athènes le'n, amuen kpanngban b'o wun bé klo'n su'n ti i awlen kpe i klun.</verse>
				<verse number="17">O man o nin Juif nin bé bo ba katyi Nyanmienfue'n, bé kan nde Nyanmien sua'n nun. Ye tyen kwlaa bé b'o nin bé yia gua'n su'n, o nin bé kan nde.</verse>
				<verse number="18">Fluwa sifue dandan wié'm bo bé fle bé épicurefue nin stoïquefue'n bé nin Paul kaan nde. Bé wié'm bé sé ke: ?Fiaifue nga i wannze? Ye wié'm bé sé ke: O su kan nvlé wié'm bé amuen nde. Sa ti bo bé ken i so'n yele ke o kan Jésus nde nin swran'm bé tyenle nde.</verse>
				<verse number="19">Bé tre fa oo bé dyole diwle bo bé fle i Aréopage'n nun lo, bé use i ke: ?Liké ufle so'n bo a ken i nde'n, é kwla si i bô?</verse>
				<verse number="20">Nde nga a ken le'n, é nian ti'e lé.</verse>
				<verse number="21">Yele ke Athènesfue'm bé nin aôfue bo bé tran le'n, bé yô'a liké fi, san nde nga ba dyu su'n bé tiéle nin bé kanle.</verse>
				<verse number="22">Paul dyin swran'm bo bé ô Aréopage le'n bé nyrun, o sé ke: Athènesfue mun, n wun ke an klô ninngé'm bé sole dan.</verse>
				<verse number="23">Afin, ke nh sinh'n, n wun ninngé bo an so bé'n, ye n wuun liké sowle kun bo an klee su ke: Liké wié bo é simen'n, i lieo. Liké nga an soe sannge an simen'n, i nde ye m ma kan klé amun nion.</verse>
				<verse number="24">Nyanmien b'o yii men'n, o nin i nun liké'n kwlaa'n, b'o ti nglô lo nin asie'n bé Min'n, o tra'an sua bo swran kplan men'n nun.</verse>
				<verse number="25">I b'o man swran'n kwlaa nguan, b'o man bé dé wunmien'n, b'o man bé liké'n kwlaa'n, i sa mia'an liké fi wun bo se swran'm bé sui'n, bé kwla yô men io.</verse>
				<verse number="26">Swran kwlaa ng'o yii bé'n, bé ôsu'n ti kun. O yii bé ke bé tran asie'n su, o sié bé afue nga bé di'n i nuan, ye o dya nvlé kun nin kun bé awe.</verse>
				<verse number="27">Nyanmien yôô i so ke bé kunndee, wiénuon, se bé fuafua bé saa béh wuinh, afin o nin é nun wié fi nu'an mmua.</verse>
				<verse number="28">I ye o man é nguaan, i ti ye é ô le bo é kwla kan é wuon. Nde so'n ye amun dyué kpefue wié'm bé kannin nion, bé sé ke: É kusu é ti i wa wié.</verse>
				<verse number="29">O man se é ti Nyanmien mma mun'n, nanh man é bu i ke Nyanmien Kpli'n nin liké nga swran'm bé bobo bé fa bé akunndan bé yô'n, sika okwle nin dyete ufué bo bé ton'n, o nin yebue bo bé se'n, bé ti kun.</verse>
				<verse number="30">I nun'n bo swran'm bé wu'an sa wle'n, sa nga bé yôli'n, Nyanmien a fa sié'e i klun, sannge sien'n, o kan klé swran ti blé'n kwlaa ke bé katyi bé nzuen'n.</verse>
				<verse number="31">Yele ke wa sié tyen kun bo se tyen so'n dyu'n, o man béh fah swran'n kwlaa bo bé ô men'n nun'n, ba swran b'o siélii'n i dyasu, oh dih dyole so'n wéinwéin. Ke Nyanmien tyennin swran so'n, o ti nzolie b'o klé swran'n kwlaa ke o siélii dyole difue sakpa.</verse>
				<verse number="32">Ke bé tii ke o su kan swran nga bé wuli'n bé tyenle nde'n, wié'm bé yôé finfin, ye wié'm bé sé ke: É wa tié o nde so'n tyen ufle ékun.</verse>
				<verse number="33">Ke o yôô so'n ye Paul fin bé nun le fitélio.</verse>
				<verse number="34">Sannge bé wié'm bé fa bé wun menten, bé fe i nde'n su. Bé wié yele Denys b'o ti bé bo bé di dyole Aréopage lo'n bé nun kun, ye bla kun bo bé flee Damaris'n, o nin swran wié mun ékun.</verse>
			</chapter>
			<chapter number="18">
				<verse number="1">I sin Paul fin Athènes oo Corinthe.</verse>
				<verse number="2">O wuun Juif bian kun b'o fin Pont'n bo bé fle i Aquilas'n lo, o nin i yi Priscille, bé fin Italie men'n nun dyuu le o nian tyeman, yele ke Claude waan, Juif'n kwlaa bé dyaô Rome. O oo bé awlô lo.</verse>
				<verse number="3">O nin bé bé dyunman'n ti kun, i so'n ti, o kô sikéé bé. Ye bé di dyunman lika wle, afin bé dyunman'n bo bé di'n yele tannin sua kpale.</verse>
				<verse number="4">Sabbat b'o ti Juif'm bé tyen te'n kwlaa, Paul kan nde klé Juif nin Grec mun Nyanmien sua'n nun, o yiyi nun wéiin klé bé.</verse>
				<verse number="5">Sannge ke Silas nin Timothée bé fin Macédoine bali'n, Paul fe i wun maan Nyanmien nde kanle'n mlonmlon. O kan klé Juif'm bé wéiin ke Jésus ye o ti Christ nion.</verse>
				<verse number="6">Ke Juif'm bé kpalô i nde'n bo bé kpe i nzôwa'n, o kpukpuu i trale'n nun, o sé bé ke: Se an mlin'n, amun bobo amun ndeo. Min nde nu'an nun! Ke o fin nde'n, nh koh bé bo bé ti'a Juif'n bé sin.</verse>
				<verse number="7">Ke o fin le'n, o oo bian kun bo bé flee Titius Justus'n b'o srô Nyanmien'n, bo i awlô'n mantan Nyanmien sua'n le'n i lika lo.</verse>
				<verse number="8">Sannge Crispus Nyanmien sua sukpen'n, o nin i awlôfue'n kwlaa bé lafii é Min'n su. Ye Corinthefue kpanngban bo bé tii Paul nde'n, bé faa Nyanmien nde'n su nan ba yô baptême.</verse>
				<verse number="9">Lé kun kongue é Min'n séé Paul aôlia nun ke:</verse>
				<verse number="10">Kan min nde'n, nanh sre kun wo, nanh yatyi, yele ke n dyin o sin, swran fi su fe'e i sa ka'an o, afin n le swran kpanngban klo nga su.</verse>
				<verse number="11">Paul dii afue kun anglô nsien le, o klé bé Nyanmien nde.</verse>
				<verse number="12">I nun'n bo Gallion sié Achaïe'n, Juif'n kwlaa bé bô yôô kun bé dyaô Paul wun, bé fe fa oo dyole diwle lo, bé sé ke:</verse>
				<verse number="13">Bian nga wlawla swran mun ke bé su Nyanmien wafa kun b'o nin mmla'n nun lie'n bé ti'a kun.</verse>
				<verse number="14">Ke Paul waan oh ukéh i nuan'n, Gallion sé Juif'm bé ke: Se o yôô sa wié b'o ti'e i nuan su'n, annze se o yôô sa te wié'n, san amun Juif mun amun nde'n i tiéle bo tye ye nh tiéoh.</verse>
				<verse number="15">Sannge se an sii akplôwa nde wié su ô, dunman wié su ô, amun bobo amun mmla wié su ô, o ti amun bobo amun nde. N klô'a ke m bua nde so'n nun.</verse>
				<verse number="16">Ye o kaan bé bô dyole diwle leo.</verse>
				<verse number="17">Ye bé kwlaa bé too Sosthène Nyanmien sua sukpen'n i su, bé bôé dyole diwle'n i nyrun le, sannge Gallion wa nie'en bo ngben.</verse>
				<verse number="18">Paul traan le ékun louun, i sin o sre aniaan'm bé atin, nan o nin Priscille nin Aquilas ba fu mméli nun ba o Syrie. O taa Nyanmien nda, o man bé yii i ti'n Cenchrées le nan ba o.</verse>
				<verse number="19">Ke bé dyuu Éphèse lo'n, Paul yatyi bé le, o wluu Nyanmien sua lo, o nin Juif mun kôkô yale.</verse>
				<verse number="20">Bé sree i ke o di lé nnyon kun bé wun le.</verse>
				<verse number="21">Sannge wa kpli'an su, o kalé bé, o sé bé ke: Se Nyanmien di su'n, mh bah wun amun wun ékun. O fu mméli nun Éphèse le oo Césarée.</verse>
				<verse number="22">Ke o dyuu lo'n, o oo Jérusalem asonunfue'm bé ôsu nianle, i sin o oo Antioche.</verse>
				<verse number="23">Ke o dii lé nnyon kun le'n, o tu i bô oo Galatie nin Phrygie akpasua lie'n su, o wla asonunfue'n kwlaa bé fanngan.</verse>
				<verse number="24">Juif bian kun b'o fin Alexandrie'n bo bé fle i Apollos'n o baa Éphèse le. O ti swran b'o si idyo kpa, ye o si Nyanmien Nde nga bé kleli'n kpa.</verse>
				<verse number="25">O si é Min'n i nde'n kpa, o ti wakawakafue, o kan Jésus nde'n ye o klé swran'm bé liké wéiin, sannge Jean i baptême kunngba tye ye bé yôô io.</verse>
				<verse number="26">O kan nde yakpa su Nyanmien sua'n nun. Ke Priscille nin Aquilas bé tili'n, bé fe oo bé awlô lo bé klé i Nyanmien nde'n wéinwéin kpa.</verse>
				<verse number="27">Ke Apollos waan oh koh Achaïe'n, aniaan'm bé wlee i fanngan, ye bé kle fluwa maan lo asonunfue mun ke bé so i nun kpa. Ke o dyuu lo'n, o uka bé bo bé lafi Nyanmien su i yé dan b'o yôli bé'n ti.</verse>
				<verse number="28">Afin o kpalô Juif'm bé nde'n yakpa su nzra nun, ye o kan klé bé wéiin ke bé klee Nyanmien Nde'n nun ke Jésus ye o ti Christ nion.</verse>
			</chapter>
			<chapter number="19">
				<verse number="1">Ke Apollos ô Corinthe lo'n, Paul kusu wlanwlan Asie men'n nun, o dyuu i klo'n bo bé fle i Éphèse'n su.</verse>
				<verse number="2">O wuun Jésus sonnzonfue wié mun lo, o usaa bé ke: ?Ke an lafii Jésus su'n, amuan nyan Nyanmien Wawe'n? Ye bé sé i ke: É nian ti'e lé mlonmlon ke Nyanmien Wawe ô le.</verse>
				<verse number="3">Ye o usa bé ékun ke: ?Baptême ônin ye bé yôô amuon? Bé sé i ke: Jean baptême lie nion.</verse>
				<verse number="4">Ye Paul sé bé ke: Jean baptême b'o yô'n o klé ke swran'm ba katyi bé nzuen'n. O sé swran'm bé ke bé lafi swran ng'o wa be i sin'n su. Swran so'n yele Jésus.</verse>
				<verse number="5">Ke bé tii nde so'n, bé yôô bé baptême é Min Jésus dunman nun.</verse>
				<verse number="6">Paul fe i sa fuaa bé su, Nyanmien Wawe'n too bé su, kpekuun bé su kan anien wié mun, ye bé kan nde nga Nyanmien fa wlaa bé nuan'n.</verse>
				<verse number="7">Yasua so'm bé dyu bo blu-nin-nnyon kun.</verse>
				<verse number="8">Paul ko Nyanmien sua lo, o kan nde klé bé yasua su. O yô é so anglô nsan, o nin bé kôkô Nyanmien siéle'n su yale, o tutu i bô wéiin klé bé nan bé wun i wle.</verse>
				<verse number="9">Sannge bé wié'm bé yôô nyin kéklé, bé fa'a su, ye bé ken nzra'n nun ke é Min'n i nde'n o ti'a nde bo bé fa suo. Ye Paul dyaôô bé wun le, o fa asonunfue mun oo bé ngunmin, o klé bé liké tyen kwlaa Tyrannus i école sua'n nun.</verse>
				<verse number="10">O yôô i so lélé afue nnyon, o man swran kwlaa nga bé tran Asie lo'n, se bé ti Juif ô, annze Grec ô, bé kwlaa bé tii é Min'n i nde'n.</verse>
				<verse number="11">Nyanmien man Paul yô sa kéklééklé bo bé wafa'n ti ngunmin,</verse>
				<verse number="12">lélé o man bé fa tannin nin mouchoir nga bé ô Paul wun'n bé fa kô man tukpatyefue mun, bé tukpatye'n wié, ye bé bo asie usu su bé su'n, o dyaô bé wun.</verse>
				<verse number="13">Juif wlanwlanfue wié mun bo bé fuan asie usu'n, bé waan béh fah é Min Jésus dunman'n fuan asie usu b'o su swran'm bé su'n, bé sé bé ke: Anh dyaô le, Jésus bo Paul ken i nde'n, i dunman nun!</verse>
				<verse number="14">Nyanmien nyrun dyranfue dan Scéva i wa yasua nsô mun ye bé yô sa so nion.</verse>
				<verse number="15">Lé kun lie'n ke béh yôh'n, liké'n séé bé ke: ?N si Jésus, ye n si Paul kusu, sannge amun lie'n, an fin nin?</verse>
				<verse number="16">Ye bian bo liké so'n su i su'n, o too bé su, o kwlaa bé, o yô bé tete kpa lélé ke bé fin sua lo béh fitéh'n, bé wun ti kplôkplôwa bé wun ti kplen.</verse>
				<verse number="17">Juif nin Grec'n kwlaa bo bé tran Éphèse lo'n, bé tii sa so'n, sre kuun bé kwlaa, ye é Min Jésus dunman'n fuli.</verse>
				<verse number="18">Bé nga bé faa Nyanmien nde'n su'n, bé kpanngban bé wa di sa nga bé yôli'n i nanwle nzra'n nun.</verse>
				<verse number="19">Swran tinwafue bo bé yô abônuan sa mun'n bé nun kpanngban bé fa bé fluwa mun bali, bé yraa bé swran'n kwlaa bé nyrun le, bé bu i sika'n niannin, o dyu dyete ufué akpiakpi-ablénun.</verse>
				<verse number="20">É Min'n i fanngan nun, i nde'n treli, o man swran'm bé katyi ke nga sa.</verse>
				<verse number="21">Ke sa so'n yôô so'n, i sin Paul bu akunndan ke oh sinh Macédoine nin Achaïe nan oh koh Jérusalem. I waan, se o dyu lo'n, san oh dyuh Rome lo.</verse>
				<verse number="22">O man Timothée nin Éraste bo bé uke'n bé duun mmua Macédoine lo, ye i bobo kaa Asie men'n nun le kan.</verse>
				<verse number="23">Ble so'n nun é Min'n i nde'n ti ndengan dan kpa toli. Tonmienfue kun bo bé flee Démétrius'n, o fa dyete ufué ton Artémis i sua, o man adyuin difue'm bé nyan sika dan kpa.</verse>
				<verse number="24">O yiaa bé nin bé wiéngu dyunman difue mun, o sé bé ke: Nnya mun, an si ke é nyan é sika dyunman nga nun.</verse>
				<verse number="25">O yiaa bé nin bé wiéngu dyunman difue mun, o sé bé ke: Nnya mun, an si ke é nyan é sika dyunman nga nun.</verse>
				<verse number="26">An wun ke Paul wlawla swran kpanngban Éphèse klo'n su wa, nanh wa ngunmion, sannge Asie men wunmuan'n nun o man bé ti nun satyi. An ti i ke o sé swran'm bé ke, liké ng'o ti swran sa nuan liké'n, o fata'a ke bé soe.</verse>
				<verse number="27">Sa so'n, nanh ke é dyunman'n bo bé wa sé ke o ti'a kpa'n i ngunmin tio, sannge o tyeman nan ba satyi Artémis amuen bla dan'n i sua'n, ye Artémis bobo bo Asiefue'm bé nin men nunfue'n kwlaa bé soe'n, i nyrun b'o le'n oh wiéh.</verse>
				<verse number="28">Nde so'n ti ya kuun bé dan kpa, bé kpan sé ke: Éphèsefue'm bé Artémis'n ti kpli!</verse>
				<verse number="29">Klo'n sufue'n kwlaa bé kédyé nun bé yô ôyô-ôyô, bé bô yôô kun, bé tra Paul sunmanfue Gaïus nin Aristarque bo bé ti Macédoinefue'n bé waandi kplukplukplu bé fa bé oo bé anyia sua'n nun lo.</verse>
				<verse number="30">Paul waan oh koh lo wié, sannge Christfue'm ba kpli'en i su.</verse>
				<verse number="31">Asie men'n nun awa dyunman difue kaklaakla wié'm bo bé ti i dyanvue'n, bé yii swran ke bé kô sre i kpa ke, nanh man o wlu anyia sua'n nun lo.</verse>
				<verse number="32">Swran'm bé yô ôyô-ôyô, wié ken i lie ko wa, wié kusu ken i lie ko wa, bé nun kaka kpa bé si'a sa ti bo bé yiali'n bobo.</verse>
				<verse number="33">Bé bo bé yiaa le'n bé nun wié kan nde kléé Alexandre, Juif'm bé sui dyran bé nyrun le, o men i sa'n su, i waan oh kanh nde klé swran mun.</verse>
				<verse number="34">Sannge ke bé wuun i ke o ti Juif'n, bé kwlaa bé kpan lélélé o wa dé di do nnyon, bé sé ke: Éphèsefue'm bé Artémis'n ti kpli!</verse>
				<verse number="35">Ke o yôô so'n, klo'n su fluwa klefue'n guaa swran'm bé asé, o usa bé ke: ?Éphèsefue mun, wan ye o si'a ke Éphèse klo'n nian Artémis amuen bla dan'n i sua'n nin i ba b'o fin nyanmien su toli'n bé likaa?</verse>
				<verse number="36">Nde so'n bé kwla kpalômen, i so'n ti, anh muan amun nuan, anh fa amun nyinma bé nian, nanh an kpli yô liké fi.</verse>
				<verse number="37">Afin minnien nga'm bo ba ka'an é amuen bla'n i tyilie'n, bo kusu ba satyi'e i dunman'n, an fa bé bali.</verse>
				<verse number="38">O man se Démétrius nin i wiéngu dyunman difue'm bé nin swran wié le nde'n, dyole dile tyen'n nin dyole difue'm bé ô le, man bé sanman!</verse>
				<verse number="39">Se sa ufle ô le bo amun waan amunh kanh'n, tyen nga kpenngben'm bé ti yia'n, anh kô kan.</verse>
				<verse number="40">Nde sa nga é su yôé ye'n, se ya nia'an é wun kpa'n, o tyeman nan ba sé ke é su yô nyin kéklé, afin é wu'an sa kun bo é kwla dyran su éh séh ke, i ti ye é yialio.</verse>
				<verse number="41">Ke i nuan toli'n, ye o man swran'm bé sanndilio.</verse>
			</chapter>
			<chapter number="20">
				<verse number="1">Ke swran'm bé yatyii ôyô-ôyô yôle'n, Paul yiaa Christfue mun, o maan bé afotue, o kaléé bé, nan wa o Macédoine.</verse>
				<verse number="2">O wlanwlan men so'n nun, o man lofue'm bé afotue kpanngban sa sunman su, nan wa o Grèce.</verse>
				<verse number="3">O dii le anglô nsan, ke i waan o wa fa mméli ko Syrie'n, b'o tii ke Juif'm ba tyityi i wun nde'n, o bu akunndan ufle ke oh seh i sin Macédoine.</verse>
				<verse number="4">I sunmanfue mun yele Pyrrhus b'o fin Bérée'n i wa Sopater, nin Aristarque, nin Secondus bo bé fin Thessalonique'n, nin Gaïus b'o fin Derbe'n, nin Timothée, ye Tychique nin Trophime bo bé fin Asie men'n nun'n.</verse>
				<verse number="5">Bé duun mmua é nyrun kô minnde é Troas lo.</verse>
				<verse number="6">É kusu, ke kpaun bo bé gua'a nun ayré'n (*f19*) i tyen'n sinnin'n, é faa mméli Philippe le. Ke é dii lé nnun'n, é tôô bé Troas nan ya di lé nsô le.</verse>
				<verse number="7">Monnen bo se alie tyen'n Paul koh'n, é yiali ke éh dih liké éh fah communion. Paul kan nde kléli bé bo bé yiali le'n lélé fa dyu lika mlunnuen nun.</verse>
				<verse number="8">Sua nga é yiaa nun'n ti nglô sua, kannin kpanngban kpa ô nun.</verse>
				<verse number="9">Ke oh yôh so'n, gbanflen kun bo bé fle i Eutychus'n o ti fenêtre nun, nde bo Paul kan tyeli'n ti, lafile'n felii, o lafili. O fin nglô sua'n i nsan su toli, ke béh menh i suo, wa wu.</verse>
				<verse number="10">Paul dyrali, o le i su, o tô i sa blelii, o sé bé ke: Anh gua amun wla asé, i nyin te ô su.</verse>
				<verse number="11">Ke o fu lo ékun'n, o bubu kpaun nun dili, i sin o nin bé kôkô yale lélé alie'n fa tyennin, nan wa o.</verse>
				<verse number="12">Ke béh fah gbanflen'n ba bo i nyin ô su'n, o man bé wla'n guaa asé dan kpa.</verse>
				<verse number="13">É kusu, é dun mmua fa mméli'n é oo Assos, lo ye é kô faa Paulo. Afin ke o nin é di siéé su soo, yele ke i bobo waan oh nantih i dya.</verse>
				<verse number="14">Ke o tôô é Assos le'n, é fe mméli'n nun, nan ya o Mytilène.</verse>
				<verse number="15">Ke é fin le'n, é oo é nyrun, ke alie tyennin'n, é saan Chio wun. Ke alie tyen ékun'n, é sii Samos, ye ke alie tyen ékun'n, é dyuu Milet.</verse>
				<verse number="16">Paul bu akunndan ke oh sanh Éphèse wun, yele ke o klô'a ke o tye Asie men'n nun. I so'n ti, i waan oh kenh i wun dyu Jérusalem nan se Nyanmien di su'n Pentecôte'n tô i lo.</verse>
				<verse number="17">Sannge ke é ô Milet le'n, Paul yii swran ke bé kô yia Éphèse asonun kpenngben mun.</verse>
				<verse number="18">Ke bé bali'n, o séé bé ke: Ke o fin tyen bo n dyuu Asie men'n nun wa'n, an si tranle wafa kwlaa nga min nin amun trannin'n.</verse>
				<verse number="19">Ke nh dih min Min'n i dyunman'n, min nyin yii, n nyinmuen gua, n wun nyrennen kpa min wun nde bo Juif'm bé tyityi'n ti.</verse>
				<verse number="20">An si ke sa kwlaa b'o kô yô amun kpa'n man fia'a wié fi su amun wun. N ken i kwlaa kléé amun, n yiyi nun wéiin klé amun nzra nun nin awlô'm bé nun.</verse>
				<verse number="21">N kan kléé Juif nin Grec mun ke bé yatyi nyin kéklé yôle'n Nyanmien su nan bé nyin yii, ye bé lafi é Min Jésus su.</verse>
				<verse number="22">Sien'n Nyanmien Wawe'n b'o mian min'n ti, n su ko Jérusalem, n si'a sa ng'o wa to n su loo.</verse>
				<verse number="23">Sannge klo kwlaa nga n dyu su'n, Nyanmien Wawe'n bô su klé n ke, se n dyu lo'n béh wlah n sua, nh wunh nyrennen.</verse>
				<verse number="24">Sannge m bu'a min wun liké fi, n yô so nan man wanndi a dyu n dyuwle, nan man wié dyunman nga é Min Jésus fa wlaa n sa nun ke n yô'n i yô. Dyunman so'n yele ke n kan yé dan nga Nyanmien yôô yé'n i nde.</verse>
				<verse number="25">Anh nian, amun kwlaa nga n sinnin amun su, bo n kan Nyanmien siéle nde kléé amun'n, n si ke an su wu'an min kun.</verse>
				<verse number="26">I so'n ti, ndeken nh kanh klé amun kpa ke, amun nun swran ng'o mlin'n, i bobo ndeo, min nde nu'an nun.</verse>
				<verse number="27">Afin n kan Nyanmien i klun sa'n kwlaa kléé amun, man fia'a wié fi su amun wun.</verse>
				<verse number="28">I so'n ti, anh nian amun bobo amun wun kpa, ye anh nian bua fa nga Nyanmien Wawe'n fa amun siéé bé su'n bé su kpa, ye anh ta Nyanmien i Asonun'n b'o fe i bobo wa'n tôli'n.</verse>
				<verse number="29">N si ke, ke n kô wo'n, gbôklô wlefue'm bé wa wlu amun nun, béh satyih bua fa so'n.</verse>
				<verse number="30">Ye amun nun swran wié'm bé wa dyaô, béh kanh nde b'o ti'e i nuan su'n, bé fa laka Christfue mun nan bé su bé su.</verse>
				<verse number="31">I so'n ti, anh nian amun wun kpa, nanh amun wla fi ke, man yatyi'a amun kwlakwlakwla amun afotue manle afue nsan kongue nin wia'n nun. Ke nh yôh so'n, n nyinmuen gua.</verse>
				<verse number="32">Sien'n nh fah amun wla é Min'n sa nun, ye nh fah yé dan bo Nyanmien yôô yé'n i nde'n yatyi amun sa nun. O man amunh kwlah dyran tyinndyin, ye kusu o kwla fa liké ng'o sié maan swran kwlaa ng'o ti i lie mlonmlon'n man amun.</verse>
				<verse number="33">Min nyin a blô'a swran fi i dyete ufué, nin i sika okwle, nin i trale'm bé wun.</verse>
				<verse number="34">Amun bobo an si ke, m bobo n saa ye n fa di dyunman ye n nyan liké kwlaa ng'o mian min nin m minnien mun nion.</verse>
				<verse number="35">N yô i so n fa klé amun nan amun kusu an di dyunman so, nan an wuka bé bo bé le'a wunmien'n. Anh bu é Min Jésus bobo i nde b'o kannin'n i akunndan, o séé ke: Se a tye swran liké'n, o ti kpa tra ke bé tye o liké'n.</verse>
				<verse number="36">Ke i nuan toli'n, o nin bé kwlaa bé kôtôli, nan o nin Nyanmien ba kôkô yale.</verse>
				<verse number="37">Bé kwlaa bé nyinmuen guali, bé tô bé sa blelii.</verse>
				<verse number="38">Sa ng'o bô bé wla tre i kwlaa'n yele ke o séé bé ke, bé su wu'en kun. Nan ba kô sunmen lélé a dyu mméli'n nun lo.</verse>
			</chapter>
			<chapter number="21">
				<verse number="1">Ke é nin bé tii nun'n, é fuu mméli'n nun oo Cos trélélé, ke i alie tyennin'n, é dyuu Rhodes, ke é fin le'n, é oo Patara.</verse>
				<verse number="2">É tôô mméli kun b'o ko Phénicie'n le, é wlu nun oli.</verse>
				<verse number="3">Ke é wuun Chypre'n, é yatyii be su, é oo Syrie bué lie'n su, ke é dyuu Tyr bo le ye bé wa yi mméli'n nun tro'n, é dyrannin.</verse>
				<verse number="4">É tôô Christfue'm bé le, é dii bé wun le lé nsô. Nyanmien Wawe'n séé bé ke bé sé Paul ke, nanh man o o Jérusalem.</verse>
				<verse number="5">Sannge ke é dii lé nsô so'n, é tuu é bô le. Bé nin bé yi nin bé mma'm bé kwlaa bé kô sunman é lélé bé kpee klo'n. É kôtôô dyénvié'n nuan le, é nin Nyanmien é kôkô yale.</verse>
				<verse number="6">I sin, ke bé yôô é bla nde'n, é kô wluu mméli'n nun, ye bé kusu bé saa bé sion.</verse>
				<verse number="7">Ke é fin Tyr bo é dyuu Ptolemaïs'n, é nzué'n su wlanle'n wieli. É kô yôô é niaan'm bé liké, nan ya di lé kun bé wun le.</verse>
				<verse number="8">Ke alie tyennin'n é dyuu Césarée, é kô siké Philippe dyasin fe bôfue'n i awlô lo, o ti swran nsô bo bé siéé bé Jérusalem lo'n bé nun kun.</verse>
				<verse number="9">O le ba bla nnan bo bé nian dya'a bian, bé idyo Nyanmien nuan.</verse>
				<verse number="10">Ke é ô le bo é dii lé nnyon kun'n, Nyanmien nuan idyofue kun bo bé fle i Agabus'n o fin Judée baa é wun le.</verse>
				<verse number="11">O faa Paul bô kplô'n, o fa tyii i bobo i dya nin i sa ye o sé ke: Nyanmien Wawe'n waan: Swran ng'o le kplô nga'n, ke Juif'm bé wa tyi ke nga sa Jérusalem lo, ye béh feh man bé bo bé ti'a Juif'n.</verse>
				<verse number="12">Ke é tii nde so'n, é nin lefue mun é sree Paul ke, nanh mon o o Jérusalem'n.</verse>
				<verse number="13">Ye Paul séé bé ke: ?Nzu ti ye an sun man min wun yô n nyeiin soo? N si so, nanh ke yile ngunmin ye béh tyih mion, sannge se bé kun min bobo é Min Jésus ti Jérusalem lo'n, o ti'a sa.</verse>
				<verse number="14">Ke i waan o kpli'an su'n, é yatyii i nde, ye é sé ke: Sa nga é Min'n waan oh yôh'n, mon o yô!</verse>
				<verse number="15">Ke é dii lé nnyon kun le'n, é wlaa é tro mun, é oo Jérusalem.</verse>
				<verse number="16">É nin Césarée le Christfue wié mun ye é koo, bé waan, se é dyu lo'n, béh fah é kô siké Chyprefue kun bo bé flee Mnason b'o ti Christfue wa tye'n, i awlô.</verse>
				<verse number="17">Ke é dyuu Jérusalem lo'n, o yôô é niaan'm bé fe, bé so é nun kpa.</verse>
				<verse number="18">Ke alie tyennin'n, é nin Paul é oo Jacques awlô lo, asonun kpenngben'm bé kusu bé baa le wié.</verse>
				<verse number="19">Paul yôô bé liké, nan wa kan sa kwlaa nga Nyanmien yô maan bé bo bé ti'a Juif'n i dyunman dile'n ti'n wa klé bé.</verse>
				<verse number="20">Ke bé tii nde so'n, bé yii Nyanmien aye, nan ba sé i ke: É niaan bian, a wun Juif akpiakpi bo ba lafi Jésus su'n, bé kwlaa so'n bé le mmla'n i wun awlen.</verse>
				<verse number="21">Bé tii ke a kan klé Juif'm bo bé tran bé bo bé ti'a Juif'n bé men'n nun'n bé ke, nanh man bé fa Moïse mmla'n su kun, nanh man bé wla bé mma'm bé klen, ye nanh man bé fa é nannan'm bé nzuen'n su kun.</verse>
				<verse number="22">Swran'm bé wa ti ke w'a ba sakpa. ?É yô i se?</verse>
				<verse number="23">I so'n ti, liké nga é wa klé wo'n, yô. Swran nnan bé ô wa, ba ta Nyanmien nda sa wié ti.</verse>
				<verse number="24">Fa bé nan anh kô bô amun wun asô bôle'n bô, man bé yi bé ti'n nan fe i kale'n. Se a yô so'n, swran'n kwlaa béh sih ke o wun nde nga bé kan bo bé tili'n, o ti'a nanwle, sannge o kusu a fa mmla'n su wié.</verse>
				<verse number="25">Sannge bé bo bé ti'a Juif'n bo ba lafi Jésus su'n bé lie'n, é buu sa nga bé yôô o ti kpa'n i akunndan, nan ya kle bé fluwa ke, nanh man bé di amuen su, nanh man bé di nnen mmôdya, ye nanh man bé di nnen ng'o wu i sa su'n, nanh man bé kunnde bla b'o ti'a bé yi'n, annze bian b'o ti'a bé wun'n.</verse>
				<verse number="26">Ke alie tyennin'n, Paul faa swran so mun, o nin bé bé kô bôô bé wun asô bôle'n i bô, nan wa o Nyanmien sua dan'n nun lo. O kléé bé tyen nga bé wun asô bôle'n oh wiéh'n, bo béh kunkunh bé nnen nga bé fa bô bé wun asô'n.</verse>
				<verse number="27">Ke lé nsô'n o wa wié'n, Asie men'n nun Juif'm bé wuun Paul Nyanmien sua dan'n nun, bé wlawlaa swran mun nan ba tre.</verse>
				<verse number="28">Bé kpan sé ke: Israël mun, anh yô é yé! Anh nian bian'n b'o kan nde lika'n kwlaa b'o kan Israël nin mmla'n, nin lika ng'o ô ye'n bé wun nde klé swran'n kwlaa'n, i ye. O fa Grec wié mun wluu Nyanmien sua dan'n nun bobo, o man wa satyi Nyanmien sua'n.</verse>
				<verse number="29">Afin lé kun bé wuun Paul nin Trophime b'o fin Éphèse'n klo'n nun, i so'n ti, bé bu i ke Paul wa fe i a wlu Nyanmien sua dan'n nun.</verse>
				<verse number="30">Klo wunmuan'n kédyéli, swran'm bé fin wa bé fin wa, bé wa traa Paul bé tyuen Nyanmien sua dan'n nun fitéli, kpekun ye bé nyinnyiin anuan muon.</verse>
				<verse number="31">Ke bé waan bé wa kun Paul'n, nde so'n too sôndya akpi sukpen'n i su nun ke Jérusalemfue'n kwlaa ba tri.</verse>
				<verse number="32">Kpekuun o fa sôndya nin sôndya ya sukpen mun, ye bé yatyii Paul bôleo.</verse>
				<verse number="33">O wunngéé Paul wun le nan wa tre, o man bé tyii nin dyroko nnyon, ye o usa bé swran wafa ng'o ti'n, o nin sa ng'o yôli'n.</verse>
				<verse number="34">Swran'm bé wié bé kpan kan nde fa kun ye wié'm bé kusu bé kan nde ufle, ôyô-ôyô so'n ti o wu'an nde so'n i wle, ye i waan bé fe o sôndya'm bé nglô sua'n nun lo.</verse>
				<verse number="35">Ke Paul fuu escalier'n su tye'n, ye sôndya'm bé men i su fa olio, swran'm bé sanngbanle bo ba sanngban'n ti.</verse>
				<verse number="36">Afin swran'n kwlaa bé kpan su bé su, bé sé ke: Bé kuin!</verse>
				<verse number="37">Ke bé fa Paul bo bé wa wlu sôndya'm bé nglô sua'n nun lo'n, o séé sôndya akpi sukpen'n ke: Yatyi, man n kan nde wié klé o. Ye o usa Paul ke: ?A ti Grec'n?</verse>
				<verse number="38">?Égyptenien bo kôkô nun wa o man swran'm bé dyaôô kpenngben'm bé wun, b'o kô fa swran kunfue akpi-nnan oo blô lo'n, nenh i yele o?</verse>
				<verse number="39">Ye Paul sé ke: Juif yele min, n fin Tarse, Cilicie i klo kan kun su ba yele min. Nh sreh o, yatyi man n kan nde klé swran mun.</verse>
				<verse number="40">Sôndya akpi sukpen'n o meen i atin. Ke Paul dyin escalier'n su le'n, o men i sa'n su, ke bé guaa bliin'n o sé bé hébreu nun ke:</verse>
			</chapter>
			<chapter number="22">
				<verse number="1">Min niaan nin n si mun, anh sié amun su tié nde bo m ma kan klé amun'n.</verse>
				<verse number="2">Ke bé tii ke o su idyo hébreu'n, bé guaa bliin dan kpa, nan Paul a sé ke:</verse>
				<verse number="3">Juif yele min, bé wuu min Tarse Cilicie men'n nun, sannge klo nga su wa ye n nyinnion, Gamaliel kléé min é nannan'm bé mmla'n wéinwéin kpa. Laa n le Nyanmien wun awlen dan kpa, ke amun kwlaa an lee nde'n sa.</verse>
				<verse number="4">Swran nga bé fa nde nga su'n, n klé bé yale lélé n kun wié, ye n tyi bé nun wié, yasua ô, bla ô, n wla bé bisua.</verse>
				<verse number="5">Nyanmien nyrun dyranfue dan'n o nin kpenngben'm bé ti n lalôfue. N déé é niaan nga bé ô Damas lo'n bé wun fluwa bé sa nun, ke nh koh lo nan nh tyih bé nga n tô bé lo'n, nh fah bé ba Jérusalem nan bé wa tu bé fo.</verse>
				<verse number="6">Ke nh koh bo m ma dyu Damas lo'n, bo wia'n o wa dyran'n, kpekuun nyanmien'n kpadya piaa guaa n su.</verse>
				<verse number="7">N toli ye n tii swran kun nen, o sé n ke: ?Saul, Saul, nzu ti ye a klé n yale soo?</verse>
				<verse number="8">N wusee i ke: Nannan, bé fle o se? Ye o sé n ke: Min Jésus bo n fin Nazareth nion, min ye a klé n yale nion.</verse>
				<verse number="9">Bé bo bé nin min ko'n, bé wuun lika'n b'o kpadya so'n, sannge ba ti'a swran b'o kan nde klé min'n, i nen'n.</verse>
				<verse number="10">Ye n wusee i ke: ?Nannan, nzu ye a klô ke n yôo? Ye o sé n ke: Dyaô ko Damas, se a dyu lo'n, bé wa klé o liké kwlaa nga n waan a yô'n.</verse>
				<verse number="11">Lika'n i kpadyale wauun so'n ti n wu'an asé, o man bé bo bé nin min ko'n, bé traa n sa nan man kwla dyu Damas lo.</verse>
				<verse number="12">Bian kun ô klo so'n su, bé fle i Ananias, o srô Nyanmien kpa, o fa mmla'n su, Juif kwlaa nga bé ô le'n bé bô i dunman kpa.</verse>
				<verse number="13">O baa min wun le, o séé n ke: Min niaan Saul, nian! Ke o séé n so tye'n, kpekuun man wun asé, nh niaanh… ye o dyin'n.</verse>
				<verse number="14">O sé ke: É nannan'm bé Nyanmien'n, o faa o sié ke a si i klun sa'n, a wun Nanwlefue'n, ye a ti i nuan nde'n.</verse>
				<verse number="15">Afin nde nga a tili'n, nin liké nga a wunniin'n, a wa kan klé swran'n kwlaa.</verse>
				<verse number="16">?Nzu ye a te minndee sien nion? Dyaô man bé yô o baptême i dunman nun, mon o yatyi o wun sa'n tye o.</verse>
				<verse number="17">Ke n woo Jérusalem lo ékun bo nh kôkôh yale klé Nyanmien i sua dan'n nun'n, liké too n su ke n su tyen lalie sa,</verse>
				<verse number="18">n wuun é Min'n, o sé n ke: Kan o wun ndende dyaô Jérusalem wa, afin bé su fa'a min nde'n bo a kan'n.</verse>
				<verse number="19">Ye n sé i ke: Nannan, bé bobo bé si ke n ko Nyanmien sua'm bé nun, m man bé bô bé bo bé lafi o su'n, bé wla bé bisua.</verse>
				<verse number="20">Ye i nun'n bo béh kunh Étienne o nde kanfue'n, m bobo n wô i bô, n dyran bé sin, min ye n nian bé bo bé kuin'n, bé trale'm bé suo.</verse>
				<verse number="21">Ye o sé n ke: Ko, m ma sunman o mmua bé bo bé ti'a Juif'n bé sin.</verse>
				<verse number="22">Bé tiéé i nde'n lélé dyu nde nga su, nan ba kpan sé ke: Swran ke nga sa'n bé kuin! Nanh man bé yatyi i le!</verse>
				<verse number="23">Ye bé kpannin, bé yi bé trale'n guali, bé tru ndutré'n.</verse>
				<verse number="24">Ye sôndya akpi sukpen'n i waan bé fa Paul wlu sôndya'm bé nglô sua'n nun lo bé bôé, mon o kan sa ti bo bé kpen i su'n.</verse>
				<verse number="25">Ke bé man Paul lali b'o tinnge i wun kpa'n bo bé waan bé wa bôé'n, o usaa sôndya ya sukpen b'o ô le'n ke: ?Romefue kun bo bé nian use'e i sa'n, an kwla to i su bôé?</verse>
				<verse number="26">Ke sôndya ya sukpen'n tii nde so'n, o kô sé sôndya akpi sukpen'n ke: Sae ye a su kunnde i leo. Bian so'n ti Romefue.</verse>
				<verse number="27">O man sôndya akpi sukpen'n bali, o sé Paul ke: Sa nga m ma uso o le'n, di i nanwle klé min. ?A ti Romefue? Ye o sé ke: Een.</verse>
				<verse number="28">Ye i waan: N kusu n ti Romefue, n yii sika dan kpa ye n katyilio. Ye Paul sé i ke: Min nin n lie'n kusu fin min awulie'n nun.</verse>
				<verse number="29">Ke o yôô so'n, kpekuun bé bo bé be i sa usale'n, ba tyuen bé wun. Ke sôndya akpi sukpen'n wuun ke Paul ti Romefue'n, sre kunniin kpa, afin o man bé tyilii.</verse>
				<verse number="30">Ke alie tyennin bo sôndya akpi sukpen'n waan oh wunh sa kpa nga ti ye Juif'm bé sanmaan Paul'n, o man bé nyanndyilii. O yiaa Nyanmien nyrun dyranfue dandan nin dyole difue dandan mun, o man bé dyraa Paul, o fe dyren bé afien le.</verse>
			</chapter>
			<chapter number="23">
				<verse number="1">Paul nian dyole difue mun siin, o sé ke: Nnya mun, min nzuen'n ti kpa Nyanmien nyrun lélé ye wa fa dyu nde'n, o man n klun ti'a min.</verse>
				<verse number="2">Ananias Nyanmien nyrun dyranfue dan'n, o sé bé nga bé menten le'n bé ke bé fin i nuan'n su.</verse>
				<verse number="3">Ye Paul sé i ke: Tale ufué, Nyanmien wa bô o! A ti le a dyran mmla'n su a di dyole, ke a sé ke bé bô min'n, o bobo a fa'a mmla'n su.</verse>
				<verse number="4">Bé nga bé menten le'n, bé sé ke: ?A su kpe Nyanmien nyrun dyranfue dan'n i nzôwa?</verse>
				<verse number="5">Ye Paul sé ke: N niaan mun, n si'a ke Nyanmien nyrun dyranfue dan nion, afin bé klee ke: «Nanh fa Nyanmien Kpli'n wua swran ng'o sié o nvlé'n.»</verse>
				<verse number="6">Ke Paul si ke bé bo bé yiaa le'n bé ti akpasua nnyon'n, akpasua kun ti Pharisifue (*f4*), ye kun ékun ti Sadducéfue'n (*f5*), o kpan dyole difue'm bé nyrun le ke: Nnya mun, n ti Pharisifue, Pharisifue'm bé wa yele min, n wla bo n fa gua swran nga bé wu'n bé tyenle nde'n su'n, i ti ye bé sanmaan mion.</verse>
				<verse number="7">Ke o kaan so'n, o too akplôwa Pharisifue nin Sadducéfue'm bé afien, nan swran'm ba bu nun.</verse>
				<verse number="8">Afin Sadducéfue'm bé waan, se swran wuo o su tyenman, ange'm bé nu'an le, ye swran le'a wawe, sannge Pharisifue'm bé waan, se swran wuo oh tyenh, ange'm bé ô le, ye swran le wawe.</verse>
				<verse number="9">O yôô ndengan dan kpa, ye Pharisifue'm bé nun mmla kléfue'm bé dyaôli, bé dyraan nun kéklé kpa, bé sé ke: Bian nga, é wu'an sa fi i wun. Wiénuon liké wié annnze ange wié a kan nde wié a kléé.</verse>
				<verse number="10">Ke ndengan'n yôô dan'n, sre kuun sôndya akpi sukpen'n, o bu i ke bé wa titi Paul nun, i so'n ti, o man sôndya'm bé dyra bé kô yii bé afien le bé fe fuu bé nglô sua'n su lo.</verse>
				<verse number="11">Ke o yôô so'n, i kongue é Min'n baa Paul wun le o sé i ke: Tra wo awlen, ke a kaan min nde'n Jérusalem wa'n, san ah kenh i kunngba'n Rome lo wié.</verse>
				<verse number="12">Ke alie tyennin'n, Juif'm bé tyityili, bé fa Nyanmien Kpli'n wuawua bé wun ke bé su di'a liké, bé no'an nzué lélé san béh kunh Paul.</verse>
				<verse number="13">Bé nga bé tyityi so'n, bé tra swran ablanan.</verse>
				<verse number="14">Bé oli bé kô tôô Nyanmien nyrun dyranfue dandan nin kpenngben mun, bé sé bé ke: Ya fa Nyanmien Kpli'n ya wuawua é wun ke é su di'a liké mlonmlon san éh kunh Paul.</verse>
				<verse number="15">I so'n ti, man amun nin dyole difue dandan mun, anh kô wun amun wun, nan an yô ke an klô ke amunh tiétiéh Paul i nde'n nun kpa sa. Anh kô sé sôndya akpi sukpen'n ke, o fe bla amun nyrun wa, é lie'n ya tanndan é wun, o su dyu'a wa bobo nan ya kuin.</verse>
				<verse number="16">Ke Paul i aôsua'n tii ke ba tyityi'n, o oo sôndya'm bé nglô sua'n nun lo, o kô séé Paul.</verse>
				<verse number="17">Paul flee sôndya ya sukpen'm bé nun kun, o sé i ke: Fa gbanflen nga ko sôndya akpi sukpen'n i wun lo, i waan oh kanh nde wié kléé.</verse>
				<verse number="18">Sôndya ya sukpen'n felii, bé oo sôndya akpi sukpen'n i wun lo, o sé i ke: Paul bo bé wlee bisua'n flee min, o sre n ke n fa gbanflen nga bla o wun wa, i waan oh kanh nde wié klé o.</verse>
				<verse number="19">Sôndya akpi sukpen'n tre i sa o fe oo aamien, o use i ke: ?Nzu nde ye o waan ah kanh klé mion?</verse>
				<verse number="20">Ye o sé i ke: Juif'm bé bô a yô kun ke ainman bé wa sre o nan a fa Paul o dyole difue dandan'm bé nyrun lo, béh yôh ke bé waan béh tiétiéh Paul i nde'n nun kpa sa.</verse>
				<verse number="21">Nanh kplin su, afin bé nga ba se i nyrun'n bé tra swran ablanan, ba fa Nyanmien Kpli'n ba wuawua bé wun ke bé su di'a liké, bé no'an nzué san béh kuinh. Ba wié tanndan, bé gua lo, wo ye bé su minnde woo.</verse>
				<verse number="22">Ke sôndya akpi sukpen'n maan gbanflen'n i atin b'oh koh'n, o wlee i su nun ke, nde ng'o kan klélii'n, nanh mon o kan klé swran fi.</verse>
				<verse number="23">Ke o yôô so'n, o flee sôndya ya sukpen'm bé nun nnyon, o sé bé ke: Man sôndya ya-nnyon bé nin sôndya nga bé fu nnen kpanngo'n bé nun ablésô, ye tyua tôfue ya-nnyon, bé tanndan, ye kongue'n do ngwlan su bé o Césarée.</verse>
				<verse number="24">Anh fa nnen kpanngo'n kun man Paul mon o fu su, nan o dyu Nannan Félix dyasu lo wetee.</verse>
				<verse number="25">O kle fluwa kun maan bé. Fluwa so'n nun o sé ke:</verse>
				<verse number="26">Nannan Félix, min Claude Lysias nh yôh o liké!</verse>
				<verse number="27">Bian ng'o ô ye'n, Juif'm bé trelii, o ka kaan bé wa kuin. Ke n tii ke o ti Romefue'n, min nin sôndya mun é baa le, n déé bé sa nun.</verse>
				<verse number="28">N klô ke nh wunh sa nga ti ye bé senmenniin'n i wle, i so'n ti, n fe kô man bé dyole difue dandan mun.</verse>
				<verse number="29">N wuun ke bé mmla'n i wun nde wié ti ye bé senmeen io, sannge ba wu'an sa nga bé dyran su bé kuin'n, annze bé wle suaa.</verse>
				<verse number="30">Juif'm ba tyityi ke béh kuinh, ke n tii i so tye'n, ye n fe ble oo, ye n séé i sanmanfue'm bé ke bé bobo bé wa kan bé nde'n o dyasu.</verse>
				<verse number="31">Sôndya'm bé yôô liké nga bé kan kléé bé ke bé yô'n, bé fa Paul oo kongue lélé Antipatris.</verse>
				<verse number="32">Ke alie tyennin'n, bé nga bé nanti bé dya'n bé saa bé sin bé nglô sua'n nun lo, ye bé nga bé fu nnen kpanngo'n bé fe olio.</verse>
				<verse number="33">Ke bé dyuu Césarée lo'n, bé fa fluwa'n maan kpenngben'n, ye bé fa Paul wlee i sa nuon.</verse>
				<verse number="34">Ke o kanngaan fluwa'n, o usa Paul men ng'o fin nun'n. Ke o tii ke o fin Cilicie'n,</verse>
				<verse number="35">o sé ke: Se bé nga bé sanmaan wo'n bé ba'n, n kô tié o nde'n. Ye o sé bé ke bé fe sié Hérode awlô lo.</verse>
			</chapter>
			<chapter number="24">
				<verse number="1">Ke o dii lé nnyon'n, Nyanmien nyrun dyranfue dan Ananias, nin kpenngben wié mun bé nin Tertulle b'o si idyo kpa'n, bé bali. Bé wa kan bé nin Paul bé nde'n kléé kpenngben'n.</verse>
				<verse number="2">Ke bé flee Paul'n ye Tertulle too nde'n i kanle suo, o sé ke: Nannan Félix, o ti ye man é le aladyé dan ngaa. Ke é wun é men'n i katyile klaan bo wa katyi'n o siéle bo a sié é kpa'n ti'n, o yô é fe, ye tyen kwlaa é yô o mô lika'n kwlakwlakwla.</verse>
				<verse number="3"></verse>
				<verse number="4">Nannan, éh yôh o kafle, é klô'a ke é tra o asé tye, i so'n ti, éh sreh o kpa ke a tié nde kaan nga é wa kan klé wo'n.</verse>
				<verse number="5">É wun ke bian nga ti'a kpa, o satyi Juif'm bo bé ô men wunmuan'n nun'n bé afien, ye o ti Nazarethfue'm bo bé ti Juif'm bé ngbatyie kun'n i sukpen.</verse>
				<verse number="6">I waan oh satyih Nyanmien sua dan'n bobo, ye é treli io. [É waan éh dyranh é mmla'n su di dyole so'n,</verse>
				<verse number="7">sannge Lysias b'o ti sôndya akpi sukpen'n o wa tete é sa o délii,</verse>
				<verse number="8">ye o sé i sanmanfue'm bé ke bé fa bé nde'n bla o dyasu wa.] Se o bobo a use'n, anh wunh sa nga ti ye é semenniin'n.</verse>
				<verse number="9">Juif'm bé dyraan su kpa ke nde so'n yôô so sakpa.</verse>
				<verse number="10">Ke kpenngben'n flee Paul ke o ken i nde lie'n, ye o wle i nuan i nde'n nuon, o sé ke: N si ke, ke a di dyole nvlé nga nun'n, wa di afue louun. O man, ke nh kanh min nde lie'n klé wo'n, n klun ti'a min.</verse>
				<verse number="11">N oo Jérusalem Nyanmien asé lala o nian tra'a lé blu lé nnyon, se a klô'n, usa swran ufle nian.</verse>
				<verse number="12">Ba wu'an min ke min nin swran wié su si akplôwa Nyanmien sua dan'n nun, ke n su wlawla swran mun Nyanmien sua'm bé nun nin klo'n nun.</verse>
				<verse number="13">Sa nga ti ye bé sanmaan min nde'n, ba wu'an sa fi bo bé kwla dyran su b'o klé ke bé nde'n ti nanwleo.</verse>
				<verse number="14">Nh kenh i nanwle wéiin klé o, n su n nannan'm bé Nyanmien'n i wafa nga bé flee ke ngbatyie'n, nde kwlaa nga bé klee mmla'n nin Nyanmien nuan idyofue'm bé nde'n nun'n, n fa su.</verse>
				<verse number="15">N lafi Nyanmien su ke swran kpa ô, swran te ô, béh tyenh, ye bé kusu bé lafi i so'n su wié.</verse>
				<verse number="16">I so'n ti ye man n kusu, m mian min nyin ke min awlen'n nun yô wéiin titi Nyanmien nin swran'm bé nyrun nion.</verse>
				<verse number="17">Ke n tuu m bô Jérusalem le b'o dii afue louun'n, n fa liké nga bé fa man yalefue nin liké nga bé fa man Nyanmien'n n fa blee n nvléfue mun.</verse>
				<verse number="18">I so'n su ye Asie men'n nun Juif wié'm bé wa tôô min Nyanmien sua dan'n nun bo man bô min wun asô nion. Swran kpanngban nu'en i bô, ye ndengan kusu a to'a nun.</verse>
				<verse number="19">Asie men'n nun Juif so'n se bé wuun sa wié min wun'n, bé ye bé ti i kanfueo, sannge ba baman.</verse>
				<verse number="20">O man bé nga bé ô ye'n, se bé wuun sa wié min wun ke n wô dyole difue dandan'm bé dyasu lo'n, man bé kan.</verse>
				<verse number="21">Se o ti'a kpanle bo tyen so'n nun n kpan sé bé ke, bé sanmaan min bé dyasu swran'm bé tyenle bo n lafi su'n ti'n, wuun bé le'a nde fi.</verse>
				<verse number="22">Félix b'o si nde nga Christfue'm bé fa su'n kpa'n, o maan bé atin ke bé o, o sé bé ke, se sôndya akpi sukpen Lysias ba'n, oh buh bé nde so'n.</verse>
				<verse number="23">O séé sôndya ya sukpen'n ke o nian Paul su, sannge nanh mon o mienmien, se i sifue'm bé be i ôsu nianle'n, o men i atin man o nin bé idyo.</verse>
				<verse number="24">Ke o dii lé nnyon kun'n, Félix nin i yi Drusille Juif bla'n bé bali, o man bé kô flee Paul, nan wa tié bé Christ-Jésus sulafile nde'n.</verse>
				<verse number="25">Sannge ke Paul su kan nanwle dile'n nin bé wun su nianle'n nin dyole dile b'o wa ba'n bé nde'n, sre kunnin Félix, nan wa sé ke: Nde lie'n ko, se n nyan n tio, tyen ufle n kô fle o.</verse>
				<verse number="26">O bu i ke Paul wa men i adi, i so'n ti, o ta Paul fle ke o bla man bé kôkô yale.</verse>
				<verse number="27">O yôé so lélé o dii afue nnyon. Ke Porcius Festus wa katyilii b'o klô ke oh yôh Juif'm bé klun sa'n, o yatyii Paul bisua'n nun le.</verse>
			</chapter>
			<chapter number="25">
				<verse number="1">Ke Fetus dyuu i dyunman'n su Césarée le'n, i lé nsan su o oo Jérusalem.</verse>
				<verse number="2">Nyanmien nyrun dyranfue dandan nin Juif kpenngben'm bé kô sanmaan Paul i dyasu. Bé tyityii ke béh kunh Paul, i so'n ti, bé sree Festus kpa ke o yô bé yé, o fe bla Jérusalem, man bé kô se i nyrun atin'n nun bé kuin.</verse>
				<verse number="3"></verse>
				<verse number="4">Festus séé bé ke, Paul ô bisua Césarée lo, o tye kaan, i bobo o wa ko lo.</verse>
				<verse number="5">O sé bé ékun ke: Man amun nun ngbléwa'm bé kô sunman min, se bé wun sa wié bian so'n i wun b'o ti'e i nuan su'n, bé kô kan.</verse>
				<verse number="6">Ke Festus dii lé motyue annze lé blu bé wun le'n, o oo Césarée ékun. Ke alie tyennin b'o oo dyole diwle lo b'o traan asé'n, o sunmaan swran ke bé kô fa Paul bla.</verse>
				<verse number="7">Ke bé fe dyuu le'n Juif'm bo bé fin Jérusalem bali'n, bé sin yielii nan ba toen i suen tete kpanngban kpa, bé kwla wu'en i nyin nan ba di i nanwle.</verse>
				<verse number="8">Ye Paul wlee i nuan i nde lie'n nuon, o sé ke: Man yô'a sa fi, man satyi'a Juif'm bé mmla nin Nyanmien sua dan'n, ye man di'a fo César wun.</verse>
				<verse number="9">Ke Festus waan oh yôh Juif'm bé klun sa'n, o usa Paul ke: ?A ko Jérusalem ke bé di o dyole'n n dyasu lo?</verse>
				<verse number="10">Ye Paul waan: César i dyole diwle'n kun ye, wa ye o ti n dyole diwle nion, afin o bobo a si wéiin kpa ke man di'a fo fi Juif'm bé wun.</verse>
				<verse number="11">Se n fonnin n yôô sa wié bo se bé yôo bé kun bé'n, bo i ti ye bé waan béh kunh min'n, n su sé'a ke nanh man bé kun min. Sannge se sa nga ti ye bé sanmaan min'n o ti'a nanwle'n, swran fi kwla fa'a min ma'an bé. Nh fah min nde lie'n ko César dyasu.</verse>
				<verse number="12">Ke Festus nin kpenngben'm bé wuun bé wun'n, o sé Paul ke: Ke o waan a fa o nde'n ko César dyasu'n, i so'n ti, lo ye a wa koo.</verse>
				<verse number="13">Ke o dii lé nnyon kun'n, famien'n bo bé fle i Agrippa'n o nin Bérénice bé baa Césarée le Festus wun wunle.</verse>
				<verse number="14">Ke bé tyee le kan'n, Festus kan Paul nde'n kléé famien'n, o sé ke: Félix yatyii bian kun bisua'n nun wa.</verse>
				<verse number="15">Ke n woo Jérusalem lo'n ye Nyanmien nyrun dyranfue dandan'm bé nin Juif kpenngben'm bé kan kléé mion, ke é dii dyole'n bé waan m bu i fo.</verse>
				<verse number="16">Ye n sé bé ke, swran kun bo bé senmen'n, sé o nin i sanmanfue'm bé nian dyran nian kanman'n, o ti'a Romefue'm bé nzuen ke bé fe i so swran'n man swran mun.</verse>
				<verse number="17">Ke i sanmanfue'm bé dyuu wa bo alie tyennin'n, man tran minndeman, n woo dyole diwle lo, ye n sunmaan swran ke bé kô fa bian so'n bla.</verse>
				<verse number="18">Ke i sanmanfue'm bé dyaôli'n, sa nga m bu i ke o yôli nan bé wa kan'n, nenh i ye bé kannion.</verse>
				<verse number="19">Sannge bé bobo bé Nyanmien nde'n, o nin Jésus wié b'o wuli bo Paul waan o tyennin'n, i su akplôwa ye bé nin i bé sio.</verse>
				<verse number="20">N lie'n, akplôwa nde so'n man wu'en i wafa bo n ken i suo, nan man sé i ke, se o klô ke oh oh feh i nde'n ko Jérusalem man bé di dyole so'n lo ô.</verse>
				<verse number="21">Sannge Paul waan oh feh i nde'n ko Nannan César dyasu, ye n kusu n séé ke, mon o tran bisua lo lélé san tyen nga n nyan n ti'n ye nh feh kô man Césaro.</verse>
				<verse number="22">Agrippa séé Festus ke: Se n kusu n ti bian so'n i nde'n wié'n, oh yôh n fe. Ye o sé ke: Ainman m man o wa kan, ah tih.</verse>
				<verse number="23">O man ke alie tyennin'n bo Agrippa nin Bérénice bé nin sôndya akpi sukpen'm bé nin klo'n su swran ngbléwa'm béh kôh wlu sua'n bo bé di dyole nun lo'n, bé yii bé famien'n nglô. Ye Festus man bé kô fa Paul balio.</verse>
				<verse number="24">O séé ke: Nannan Agrippa, o nin amun kwlaa bo an yiaa wa ye'n, bian ng'o dyin ye'n, i ye Juif'm bé kwlakwla bé fe i wun nde kô maan min Jérusalem lo nin wa nion, bé sre n kpa ke n kuin.</verse>
				<verse number="25">N lie'n, man wu'an ke o yôô sa fi bo i ti ye bé kun io, sannge i bobo waan oh feh i nde'n ko Nannan César dyasu, ye n kusu n waan, se n fe kô men'n, Nannan César dyasu, ye n kusu n waan, se n fe kô men'n, o ti kpa.</verse>
				<verse number="26">Sannge n wu'an nde kpa kun bo n dyran su, nh kle kô man Nannaan, i so'n ti ye man n fe baa amun kwla o nin Nannan Agrippa bobo nyrun wa nion, nan se é wié i sa usu'n, man kwla kle i wun nde wié'n ti.</verse>
				<verse number="27">Afin ke béh fah bisuafue kun ko lika ufle bo ba ka'an sa nga ti ye bé senmenniin'n, min nyrun i so'n ti'e i su.</verse>
			</chapter>
			<chapter number="26">
				<verse number="1">Agrippa séé Paul ke: Kon o nde'n. Ye Paul kpen le, o wlee i nuan i nde'n nuon, o sé ke:</verse>
				<verse number="2">Nannan Agrippa, o yô n fe kpa ndeken ke n kan sa nga ti ye Juif'm bé sanmaan min'n klé o.</verse>
				<verse number="3">Afin a si Juif'm bé nzuen'n kwlaa kpa o nin bé ndengan'n, i so'n ti, nh sreh o, yatyi tié min nde'n.</verse>
				<verse number="4">Ke bé wuu min bo n dyuu gbanflen'n, sa kwlaa nga n yôli min nvlé'n nun o nin Jérusalem wa'n, Juif'm bé kwlaa bé sii.</verse>
				<verse number="5">Bé si min wa tye kpa ke n ti Pharisifue bo bé ti é Nyanmien sule'n i akpasua kun bo bé fa Nyanmien mmla'n su tra bé kwlaa'n bé nun kun, se bé waan béh dih i nanwle'n, béh dih.</verse>
				<verse number="6">Liké nga Nyanmien séé é nannan mun ke oh yôh man bé bo n fa m wla'n gua su'n, i ti ye man n dyin wa ndeo.</verse>
				<verse number="7">Ke é nvlé blu-nin-nnyon'n bé su Nyanmien kongue nin wia'n nun bo bé yatyiman'n, bé lafi su ke Nyanmien wa yô liké kunngba so'n man bé. Nannan, sa so'n ti ye Juif'm bé sanmaan mion!</verse>
				<verse number="8">?Nzu ti ye an lafi'a su ke bé nga bé wuli'n Nyanmien kwla tyen béo?</verse>
				<verse number="9">N lie'n, n dyaôli kpa ke nh nunnunh Jésus b'o fin Nazareth'n i dunman'n su.</verse>
				<verse number="10">N yôli i so Jérusalem lo. Ke Nyanmien nyrun dyranfue dandan'm bé maan min atin'n, n wla Nyanmien i swran'm bé sunman bisua, ke bé waan béh kunh bé'n, n sa ô nun wié.</verse>
				<verse number="11">N ta bé fo tu Nyanmien sua'n kwlaa nun, n waan nh yôh so nan o fin bé nuan fité ke bé lafi'a Jésus su kun. Ya bo n fe bé wun dan kpa'n ti, n klé bé yale lélé fa dyu nvlé ufle nun.</verse>
				<verse number="12">I so'n ti, ke Nyanmien nyrun dyranfue dandan'm bé maan min atin, n waan n su ko Damas bé fanngan nun.</verse>
				<verse number="13">Nannan, ke nh koh bo wia'n dyrannin'n, n wuun nyanmien'n o kpadya piaa gua min nin bé bo bé nin min ko'n é su, i kpadyale so'n tra wia'n.</verse>
				<verse number="14">É kwlaa é finnin asé, ye n tii swran kun nen o sé min hébreu nun ke: ?Saul, Saul, nzu ti ye a klé n yale soo? A su klé o wun yale ngben ke nannin b'o kpenten i dya si waka piémbié bo i kankanfue'n fa kenken'n sa.</verse>
				<verse number="15">N wusee i ke: ?Nannan, bé fle o se? Ye o séé ke: Min Jésus-o, min ye a klé n yale nion.</verse>
				<verse number="16">Sannge dyaô dyran, nian sa nga ti bo n yi min wun klé wo'n ye, man fa o a sié ke a yô n dyunman difue, ye a kan liké nga a wunniin'n, nin min wun bo m ma fa klé o ékun'n, klé swran mun.</verse>
				<verse number="17">M ma dé o Juif nin bé nga bé ti'a Juif'n bo m ma sunman o bé sin'n bé sa nun.</verse>
				<verse number="18">Nh sunmonh o ke a tiké bé nyin, ke bé dyaô aôsin'n nun, bé bla wéiin nun, bé dyaô Satan sa nun, bé bla Nyanmien sin, nan o yatyi bé wun sa'n tye bé, ye liké nga bé nga bé lafi n su'n bo i ti ye bé katyi n lie'n bé nyen'n béh nyanh bé lie.</verse>
				<verse number="19">Nannan Agrippa, ke n wuun aôlia nun liké so'n b'o fin nyanmien su lo'n, man katyi'a n nuan.</verse>
				<verse number="20">N dun mmua kan nde kléé Damasfue mun, i sin Jérusalemfue mun, ye Judée men wunmuan'n nun, ye bé nga bé ti'a Juif'n ke bé katyi bé nzuen'n, nan bé sa bé sin Nyanmien wun, ye bé yô sa b'o klé ke ba katyi bé nzuen'n.</verse>
				<verse number="21">Nian sa ti bo Juif'm bé too n su Nyanmien sua dan'n nun bé waan béh kun min'n ye.</verse>
				<verse number="22">Sannge Nyanmien b'o dyran n sin'n ti ye man man tran lélé wa dyu ndeo, n kan nde klé swran ngbléwa mun, nin bé nga bé le'a nyrun'n. Sa bo Nyanmien nuan idyofue'm bé nin Moïse bé séé ke o wa yô'n man ka'an nde ufle fi a uka'a su, sen i kunngba tye ye n kaan.</verse>
				<verse number="23">Nde so'n yele ke Christ wa wun nyrennen, ke o dun mmua kô tyen bé bo bé wuli'n bé nyrun'n, oh kanh klé Juif mun nin bé bo bé ti'a Juif'n ke lika'n wa tyen.</verse>
				<verse number="24">Ke Paul nuan to ô nde'n su'n, Festus kpan séé i ke: Paul, o ti a satyi! A suan ninngé'n lélé o man o ti a satyi!</verse>
				<verse number="25">Ye Paul séé ke, Nannan Festus, nanh ke n ti a satyi tio, sannge nde nanwle nin ngwlele nde ye n kaan.</verse>
				<verse number="26">Nannan Agrippa b'o ô ye'n o si sa so'n nun, o man ke nh kanh kléé'n, n klun ti'a min, afin n si wéiin ke o si sa so'n kwlaa nun, yele ke i wié fi a yô'a nvialie nun.</verse>
				<verse number="27">?Nannan Agrippa, a lafi Nyanmien nuan idyofue'm bé nde'n su? N si ke a lafi bé su.</verse>
				<verse number="28">Ye Agrippa séé Paul ke: O ka kaan a wa katyi min awlen'n man nh yôh Christfue.</verse>
				<verse number="29">Ye Paul sé i ke: Nh sreh Nyanmien ke, se nde ô, se tyen wié ô, nanh mon o yô o kunngba, sannge amun kwlaa bo an tié min nde nde'n, an katyi ke min sa, sannge nanh ke bé tyi amun ke n lie'n saa.</verse>
				<verse number="30">Ke famien'n, nin Festus, nin Bérénice, nin bé bo bé ô le'n bé dyaôli béh koh'n,</verse>
				<verse number="31">bé sé bé wiéngu ke: Bian so'n, wa yô'a sa fi b'o nin kunle nin bisua wlale fataa.</verse>
				<verse number="32">Ye Agrippa séé Festus ke: Bian so'n, se wa sé'a ke oh feh i nde'n ko César dyasu'n, wuun bé kwla yatyi i nun.</verse>
			</chapter>
			<chapter number="27">
				<verse number="1">Ke bé waan é wa fu mméli nun wo Italie'n, bé fa Paul nin bisuafue wié mun wlaa César i sôndya'm bé nun ya sukpen kun bo bé flee Julius'n i sa nun.</verse>
				<verse number="2">Mméli kun b'o fin Adramytte b'o wa dyrandyran klo nga bé ô Asie men'n nun tyéndyé lie'n bô'n bé su'n, i nun ye é fu olio. É nin Aristarque Macédoinefue'n b'o fin Thessalonique'n ye é koo.</verse>
				<verse number="3">Ke alie tyennin'n é dyuu Sidon, Julius yô Paul kpa, o men i atin ke o o i dyanvue'm bé wun man bé men i liké ng'o mien i sa'n.</verse>
				<verse number="4">Ke é fin le'n, é kô saan men'n bo bé flee Chypre bo nzué'n sin yie'n i bué nga aunngban'n si'an lo ngbôkô'n, afin aunngban'n fin é nyrun lo ye o baa.</verse>
				<verse number="5">Ke é kpee Cilicie nin Pamphylie dyénvié'n, é dyuu Lycie men'n nun klo kun bo bé flee Myra'n su.</verse>
				<verse number="6">Sôndya ya sukpen'n wuun mméli kun le, o fin Alexandrie o su ko Italie, nan o man ya fu nun.</verse>
				<verse number="7">É oo bleble é dii lé nnyon kun, é fee dan kpa nan ya kpé nun Cnide. Ke bo aunngban'n ti é kwla dyranman'n, é oo é nyrun, ke éh sinh Salmoné bué lie'n su'n, é saan men'n bo bé flee Crète bo nzué'n sin yie'n i bué nga aunngban'n si'an lo ngbôkô'n.</verse>
				<verse number="8">Ke é fe dan kpa ékun bo é seen i wun'n, é dyuu lika bo bé flee Wafu Nglanman'n bo Lasée klo'n menten le'n i nun.</verse>
				<verse number="9">Ke é tye nzué'n su bo nglemun tyile dan'n sinnin'n, nzué'n su lika kole'n yôô kéklé kpa. I so'n ti, Paul bô su kléé bé ke:</verse>
				<verse number="10">Nnya mun, kole nga éh koh ye'n, n wun ke oh yôh te dan kpa, mméli'n nin i nun tro'n béh satyih, ye oh yôh kéklé é bobo é sa nun wié.</verse>
				<verse number="11">Sannge sôndya ya sukpen'n fe i wla guaa mméli'n ifue'n nin i kanfue'n bé su tra Paul nde lie'n.</verse>
				<verse number="12">Wafu so'n ti'a kpa bo wawa nun ke aunngban'n fita dan'n bé kwla tran leo, i so'n ti, bé bo bé ô mméli'n nun'n bé kpanngban lika bé waan bé tu bé bô le o Phénix se bé kwla dyu lo'n man bé tran le wawa so'n nun. O ti Crète i wafu kun b'o ô wia atolie bué lie'n su, bo aunngban'n fita'a le dan.</verse>
				<verse number="13">Ke éh koh wia atolie lo'n aunngban fefe wié fin é be su lo bali. Liké nga bo bé waan béh yôh'n, bé bu i ke o wa yô yé, i so'n ti, bé maan blale'n bo bé fa dyran mméli'n su, nan ya san Crète tyéndyé lie'n bô.</verse>
				<verse number="14">Sannge ke o tyee kan'n, aunngban dan kpa bo bé fle i Euraquilon'n o fin men'n bo nzué'n sin yie so'n nun lo bali, o fita dan kpa.</verse>
				<verse number="15">O fa mméli'n wlan nzué'n i nyin su, é nin aunngban'n ya kwla kpliman, nan ya kpe é wun ya katyi é sin a sii, ye é katyii é wun i sa nuon.</verse>
				<verse number="16">Ke éh sinh men kaan kun bo bé flee Clauda bo nzué'n sin yie'n i wun le'n, é fee dan kpa nan ya kwla tra alié mma'n.</verse>
				<verse number="17">Ke bé man su yii mméli'n nun'n, bé fa nyanman tyityii mméli'n i afien. Sre kun bé ke mméli'n o wa kô taka Syrte i aunnyan dan'n nun, i so'n ti, bé kaan mméli'n i tannin dan'n i asé ye bé yatyii bé wun aunngban'n i sa nuon.</verse>
				<verse number="18">Ke alie tyennin'n, aunngban'n lôô é nyin dan kpa, nan ba gua mméli'n nun tro'n wié nzué'n nun.</verse>
				<verse number="19">I lé nsan su bé yi mméli'n i wun ninngé mun guaa bé nzué'n nun.</verse>
				<verse number="20">É dii tyen louun kpa, é wu'an wia'n nin nzraama, aunngban'n fita kéklé kpa, o man é wla a tra'an su kun ke éh fitéh nun.</verse>
				<verse number="21">O tyee kpa é di'a liké. Ye Paul dyaô dyraan bé nyrun le o sé bé ke: Nnya mun, se o ti ke an faa nde nga n kan kléli amun Crète lo'n su'n, ke nanh man é tu é bô le'n, wuun ninngé nga'm ba satyiman, ye ya wu'an é nyrun ke nga sa.</verse>
				<verse number="22">O man sien'n, nh sreh amun, anh tra amun awlen, amun nun wié fi su wuman, san mméli'n i kunngba tye ye oh satyioh.</verse>
				<verse number="23">Nyanmien bo n ti i lie bo n sui'n, i ange kun baa min wun nde kongue, o sé n ke:</verse>
				<verse number="24">Paul, nanh man sre kun o, afin kannze o yô see… san ah dyuh César nyrun lo. Nian, o ti, bé kwlaa nga a nin bé ô mméli'n nun'n, Nyanmien man béh nyanh bé ti.</verse>
				<verse number="25">I so'n ti, anh tra amun awlen, afin n lafi Nyanmien su ke oh yôh sa ng'o kan kléé min'n.</verse>
				<verse number="26">Sannge aunngban'n oh fah é kô yi men wié bo nzué'n sin yie'n nun.</verse>
				<verse number="27">Aunngban'n fa é bô nvaka dyénvié nga bé fle i Adriatique'n su lé blu lé nnan, ke lika'n buu nun'n, mméli'n nun dyunman difue'm bé bu ke é su wa tô asie wié.</verse>
				<verse number="28">Bé sunnzuun nzué'n i bô, bé wun ke o ti mètre ablasan-nin-nsien. Ke é oo é nyrun kan'n, bé sunnzuun i ékun, bé wun ke o ka mètre ablaon-nin-nsô.</verse>
				<verse number="29">Ke sre kun bé bo bé bu i ke é wa fu yebue wié su'n, i so'n ti, bé tôô mméli'n i blale nnan bo bé fa dyren'n guaa mméli'n i sin lo, nan ba yra bé nuan ke alie'n tyen nde-nde.</verse>
				<verse number="30">Mméli'n nun dyunman difue'm bé waan béh wanndih. Bé kpe gble ke bé su tô mméli'n i nyrun blale'n bo bé fa dyren'n gua nzué'n nun, nan béh yih alié mma'n mméli'n nun yii nzué'n nun.</verse>
				<verse number="31">Ye Paul séé sôndya ya sukpen'n nin sôndya mun ke: Se swran nga'm ba tra'an mméli'n nun'n, an su fité'a nun.</verse>
				<verse number="32">Ye sôndya'm bé kpekpe alié mma'n i nyanman mun nan wa o.</verse>
				<verse number="33">Ke éh minndeh ke alie tyen'n, Paul sree swran'n kwlaa ke bé di liké, o sé bé ke: Ke an minnde ke amunh wunh sa so'n i agualie'n, i lé blu lé nnan ye, an di'a liké.</verse>
				<verse number="34">I so'n ti, nh sreh amun, anh di liké, afin se an di'n ye amunh nyanh nguaan. Amun nun wié fi i ti ndre kun sa su mlinman.</verse>
				<verse number="35">Ke i nuan toli'n, o fa kpaun, o la Nyanmien asé bé kwlaa bé nyrun le, o bubuu nun, ye o ka suo.</verse>
				<verse number="36">Bé kwlaa bé wla guaa asé, nan bé kusu ba di liké.</verse>
				<verse number="37">É bo é ô mméli'n nun'n é ti swran ya-nnyon-ablésô-nin-nsien.</verse>
				<verse number="38">Ke bé ku yili'n, bé gua awié'n nzué'n nun nan mméli'n wa yô fôkôfôkô.</verse>
				<verse number="39">Ke alie tyennin'n, bé wu'an lika'n i wle, sannge bé wun dyénvié i sama kun bo i nuan ti aunnyan, ye bé bu i akunndan ke se bé kwla fa su'n, béh fah mméli'n ko lo.</verse>
				<verse number="40">Bé nyanndyili blale'n bo bé fa dyran mméli'n gua bé nzué'n nun, ye tebua dandan bo bé fa kan mméli'n, bé nyanndyili bé kusu. Ke bé maan mméli'n i tannin kaan b'o ô i nyrun le'n su'n, bé mon o klé i ti aunnyan'n su lo.</verse>
				<verse number="41">Sannge bé kô fuu aunnyan b'o ô nzué nnyon'n bé anyia'n su'n su, mméli'n i nyrun'n mlon aunnyan'n nun, kpekuun o kwla tu'e i bô kun. Nzué i bôle kéklé'n ti, i sin'n satyili.</verse>
				<verse number="42">Sôndya'm bé waan béh kunh bisuafue mun, nan ba we'a nzué'n ba wanndiman.</verse>
				<verse number="43">Sannge ke sôndya ya sukpen'n klô ke oh déh Paul'n ti, wa kpli'an su ke bé kun bé. Ye o sé bé nga bé si nzué we'n bé ke bé dun mmua to nzué'n nun o tyéndyé'n su lo,</verse>
				<verse number="44">nan bé wié'm bé uti waka bué nin mméli buébué'm bé nun o fa bé wo. Ke bé yô so ye bé kwlaa bé fitéé nuon, liké fi a yô'a bé.</verse>
			</chapter>
			<chapter number="28">
				<verse number="1">Ke é fitéé nun so'n bo liké fi a yô'a yé'n, é tii ke bé fle men bo nzué'n sin yie so'n Malte.</verse>
				<verse number="2">Lefue'm bé ti'a é anien, sannge bé kpa bo bé yôô yé'n, i wunsu a sonman. Nzué toli dan kpa, ayre ô nun, i so'n ti, bé troo sin dan kun, nan ba fle é kwlaa i wun le.</verse>
				<verse number="3">Paul kô isaisa nwaka kéé, ke i waan oh gueh sin'n su'n, kpekuun sin'n i nyaan'n ti, onda kun fin nun a fité, o ke i sa'n o séndé su.</verse>
				<verse number="4">Ke lefue'm bé wuun onda so'n ke o séndé i sa'n su'n, bé sé bé wiéngu ke: Bian so'n ti swran kunfue sakpa, afin ke o fin nzué'n nun fitéli'n, ninngé'm bé bu ke, se o ka le'n, o ti'e i nuan su.</verse>
				<verse number="5">Sannge Paul kpenteen wuô so'n yi sin'n nun, liké fi a yômen.</verse>
				<verse number="6">Swran so'm bé bu i ke o wa wun, annze o wa wu kpekun, sannge ke bé nien lélé bo bé wun ke liké fi a yômen'n, bé katyii bé akunndan'n bé sé ke liké wiéo.</verse>
				<verse number="7">Lika wié mantan le, o ti bian bo bé flee Publius'n, b'o ti men so'n i sukpen'n i lie, o soo é nun o siké é kpa, é dii le lé nsan.</verse>
				<verse number="8">Ayre guee i si'n i wun, o dyé mmôdya, o mon o la. Paul wluu lo, o kôkô kléé Nyanmien, o fe i sa fue i su, nan wa yôé dyuédyué.</verse>
				<verse number="9">Ke bé wuun i so'n men so'n nun le tukpatyefue wié'm bé bali nan wa yô bé dyuédyué.</verse>
				<verse number="10">Bé dii é nennen dan kpa, ke é tu é bô le éh koh'n, bé maan é liké ng'o kô mian yé'n.</verse>
				<verse number="11">Ke é dii anglô nsan men bo nzué'n sin yie so'n nun le'n, é fuu mméli kun b'o fin Alexandrie'n b'o kaa le wawe nun'n i nun. Bé fle i Yasua Nda Nnyon.</verse>
				<verse number="12">Ke é dyuu Syracuse'n, é dii le lé nsan.</verse>
				<verse number="13">Ke é fin le'n, é saan tyéndyé'n bô, nan ya dyu Reggio. Ke alie tyennin bo aunngban'n fin é sin lo bali'n, é dii lé nnyon nan ya dyu Pouzzoles.</verse>
				<verse number="14">É tôô é niaan wié'm bé le, bé sre é ke é di lé nsô bé wun le. Ke é fe i so ye é fa oo Rome nion.</verse>
				<verse number="15">Ke é niaan nga bé ô Rome lo'n bé tii é ngan'n, bé ba é atin kpale lélé bé dyuu klo'n bo bé fle i Appius'n i gua'n bô nin lika nga bé fle i Aôfue Sikéwle Sua Nsan'n nun le. Ke Paul wuun bé'n, i wla'n guaa asé nan wa la Nyanmien asé.</verse>
				<verse number="16">Ke é dyuu Rome lo'n, bé maan Paul atin ke o nin sôndya'n b'o nien i su'n, bé tran bé ngunmin.</verse>
				<verse number="17">I lé nnan su, Paul fleflee Juif kpenngben mun, ke bé ti yiali'n, o sé bé ke: nnya mun, man yô'a Juif'm bé sa fi, man yô'a sa fi b'o satyi é nannan'm bé dunmaan, sannge bé wlaa m bisua Jérusalem lo, nan ba fa min a ble Romefue mun.</verse>
				<verse number="18">Bé usaa min nde, bé waan béh yatyih min nun, yele ke ba wu'an ke n yôô sa fi bo min nin kunle fataa.</verse>
				<verse number="19">Ke Juif'm ba kpli'an su'n, n kusu n waan, san nh fah min nde so'n ba César dyasu, nanh ke min nvlé'n i sanmanle ô n klun tio.</verse>
				<verse number="20">Sa so'n ti ye n waan nh wunh amun wun, nan nh kanh klé amuon, afin liké nga Israël'm bé wla ô su'n i ti ye bé fa dyroko ng'o ô ye'n tyii mion.</verse>
				<verse number="21">Ye bé séé i ke: ya nya'an fluwa fi b'o fin Judée b'o kan o wun ndeo, ye é niaan'm bo bé fin lo bali'n bé nun wié fi a sé'a ke o tii o wun nde, kusu bé nun wié fi wa ka'an o wun nde a klé'a é.</verse>
				<verse number="22">Sannge é klô ke é si akunndan ng'o ô o klun'n, afin é si ke bé kan swran nga bé fa nde so'n su'n bé wun nde lika'n kwlaa.</verse>
				<verse number="23">Bé kléé Paul tyen kun, ye bé sunman bé wa tôé i sikéwle le. Ke oh yiyih nde so'n nun'n, o kan Nyanmien siéle nde'n klé bé, ye o fa Moïse mmla'n nin Nyanmien nuan idyofue'm bé nde'n klé bé wéiin kpa ke Jésus nde'n ti nanwle. O yôô i so nglemun lélé fa dyu nnosua.</verse>
				<verse number="24">Bé wié'm bé fa nde b'o kannin'n su, sannge bé wié'm ba fa'a su.</verse>
				<verse number="25">Ke bé nuan a seman bo bé wa sanndi'n, o man Paul kan nde kpole kun ékun kléé bé, o sé ke: Nde nga Nyanmien Wawe'n man Nyanmien nuan idyofue Ésaïe kan kléé amun nannan mun'n, o ti nanwle,</verse>
				<verse number="26">o sé ke: «Ko swran so'm bé sin, sé bé ke: Amun wa ti i kpa, sannge an su wu'en i wle lé. Amun wa nien kpa, sannge an su wunmen mlonmlon.</verse>
				<verse number="27">Afin swran so'm ba tri, Ba bu bé su nun waka, ba muanmuan bé nyin Nan bé nyinma'n wa wunmen, bé su'n wa timan, Ba wunmen i wle, Ye ba sa'a bé sin min wun nan man yô'a bé dyuédyué'n ti.»</verse>
				<verse number="28">I so'n ti, man amun si ke Nyanmien i swran'm bé ti déle nga bé fa man bé bo bé ti'a Juif'n, bé lie'n, bé wa fa su.</verse>
				<verse number="29">[Ke i nuan toli bo Juif'm béh koh'n, bé si i akplôwa dan kpa.]</verse>
				<verse number="30">Paul traan sua ng'o louéli'n nun afue nnyon.</verse>
				<verse number="31">Bé kwlaa nga bé be i wun wunle'n, o so bé nun. O kan Nyanmien siéle nde'n klé bé, ye o klé bé é Min Jésus-Christ i nde'n yakpa su, swran fi sé'e i ke, nan mon o kan.</verse>
			</chapter>
		</book>
		<book number="45">
			<chapter number="1">
				<verse number="1">M Paul, n ti Christ-Jésus i swran. Nyanmien flee min ke o sunman min. O yii min ke m bô i dyasin fe'n</verse>
				<verse number="2">b'o man i nuan idyofue'm bé ken i nde laa Nyanmien Nde nga bé kleli'n nun'n.</verse>
				<verse number="3">Dyasin fe so'n ti i Wa'n i nde. Ke o katyili swran'n, bé wui David ôsu'n nun,</verse>
				<verse number="4">ye i tyenle bo Nyanmien Wawe'n tyenniin'n o ti sa kéklé b'o yôli, o man bé si ke o ti i Wa sakpa. O ti é Min Jésus-Christ.</verse>
				<verse number="5">I ti ye Nyanmien bu n swraan, o sunmaan min ke n ken i nde'n klé nvlénvlé'n kwlaa i bobo dunmaan nun, nan bé lafi su ye bé nyin yii.</verse>
				<verse number="6">Amun bo Nyanmien flee amun ke an yô Jésus-Christ lie'n, an wô nun wié.</verse>
				<verse number="7">Nh fah fluwa nga ble amun bo an wô Rome lo bo Nyanmien klô amun b'o fle amun ke an katyi i lie mlonmlon'n. Man é Si Nyanmien nin é Min Jésus-Christ bé man an nyan yé, ye man amun wun dyo amun fouun!</verse>
				<verse number="8">Jésus-Christ ti n la min Nyanmien'n i asé amun nde bo n tili'n ti, afin bé kan amun Nyanmien sulafile nde'n men wunmuan'n nun.</verse>
				<verse number="9">Nyanmien bo min akunndan'n kwlaa ô i sule'n su'n, bo m bô i Wa'n i dyasin fe'n o si ke n kan amun nde kléé titi.</verse>
				<verse number="10">N sre i tyen kwlaa ke o man min atin klaan man n wo amun wun lo.</verse>
				<verse number="11">N klô ke nh wunh amun wun nan Nyanmien Wawe'n i liké nga n nyenniin'n, an nyan wié, nan an dyran kéklé.</verse>
				<verse number="12">Se n dyu amun wun lo bo é wla é wun fanngan Nyanmien su bo é lafi'n ti'n, oh yôh n fe dan.</verse>
				<verse number="13">Aniaan mun, m bu amun wun lo kole'n i akunndan tititi, ke mh bah nan nh nyanh n dyunman'n i nuan liké amun wun lo ke n nyen nvlé nga'm bé nun'n sa, sannge lélé nde n nian nya'an n ti.</verse>
				<verse number="14">Swran kwlaa nga bé nyin a ti ô, bé nga bé nyin nian timan ô, bé nga bé si fluwa ô, bé nga bé si'a fluwa ô, bé dyasin fe bô kléle kale ô n su.</verse>
				<verse number="15">I so'n ti, n waan m ma kan dyasin fe'n klé amun Romefue mun amun kusu wié.</verse>
				<verse number="16">Dyasin fe'n ti nyannzuen ku'an min, afin i ye Nyanmien Kpli fa dé swran kwlaa nga bé lafi i su muon, Juif mun ye bé ti kliklio, i sin bé nga mun.</verse>
				<verse number="17">Dyasin fe so'n ye o klé é wafa nga Nyanmien fa bu swran swran kpa nion, i so'n fin swran i Nyanmien su b'o lafi'n, ye kusu o man swran lafi Nyanmien su kpa, afin bé klee ke: «Swran ng'o lafi Nyanmien su b'o man o katyi swran kpa'n, oh nyanh nguan.»</verse>
				<verse number="18">Srôle bo swran srô'a Nyanmien'n nin sa tete'n kwlaa b'o yô'n ti, Nyanmien klé é ke i ya'n wa dyasô. Bé sa tete yôle so'n ti, o man swran'm bé wu'an Nyanmien nde'n i nanwle.</verse>
				<verse number="19">Afin bé wun liké nga b'o man swran si Nyanmien'n i wle. Nyanmien bobo yi bé nglô wéiin kléé bé.</verse>
				<verse number="20">Swran nyinma wu'an Nyanmien'n, sannge ke o fin tyen ng'o yii men'n, liké kwlaa ng'o yô bé bo bé wun bé'n, o man bé wun i wle wéiin ke Nyanmien ô le, ye o kwla sa'n kwlaa yô. I so'n ti, bé le'a nde fi.</verse>
				<verse number="21">Afin bé si ke o ti Nyanmien, sannge o nin i so'n ngba bé yi'e i aye, bé le'e i asé. Bé akunndan kwlaa nga bé bu'n o yôô ngben, ye ngwlele bo bé simen'n ti, ba wu'an sa fi wle kun.</verse>
				<verse number="22">Bé bu bé wun ngwlelefue, o man bé katyii sinnglinfue.</verse>
				<verse number="23">Bé yatyi Anannganman Nyanmien Kpli'n le, bé yô ninngé mun, bé taka bé, bé so bé, swran ô, nnen ô, anunman ô, wuô ô.</verse>
				<verse number="24">I so'n ti, Nyanmien yii i sa bé su, o man bé yô sa tete kwlaa nga bé klô ke béh yôh'n, lélé o man bé yô bé bobo bé wun finfin.</verse>
				<verse number="25">Bé fa atô'n fa katyi Nyanmien nde b'o ti nanwle'n, bé fa bé wun man ninngé bo Nyanmien yii bé'n, bé so bé, bé yatyi i bobo le. I ye bé bô i dunman tititi nion. Mon o yô so!</verse>
				<verse number="26">I so'n ti, Nyanmien yii i sa bé su, o man bé kônvi so nyannzuen sa'm bé yôle, lélé o man bé mmla'm bé yatyi bian nna nga Nyanmien siéé i su'n, bé yô sa ng'o ti'e i su mlonmlon'n.</verse>
				<verse number="27">Yasua'm bé kusu bé yatyi bla nna nga Nyanmien siéé i su'n, bé wun yrayra bé bé wiéngu yasua'm bé kunndele'n nun, bé yô nyannzuen sa mun, o man bé nyan bé sa tete so'm bo bé yô'n i nuan akatua.</verse>
				<verse number="28">Ke bé nyin kpaa Nyanmien su'n, i kusu yii i sa bé su o man akunndan tete baa bé ti nun, o man bé yô sa b'o ti'e i su'n.</verse>
				<verse number="29">Sa tete yôle'n kwlaa kun bé kpô, bé ti swran te, bé kônvi ti kpli, bé klun yô wi, bé nyin tyi swran nin liké, bé kun swran, bé klô utré, bé ti gble, bé bu swran wun akunndan te, bé bla,</verse>
				<verse number="30">bé kan swran wun nde, bé kpo Nyanmien, bé kpe nzôwa, bé tu bé wun, bé di bé nuan, bé kpe sa tete ufle'm bé ba, bé nyin yi'a bé si nin bé nin mun,</verse>
				<verse number="31">bé wu'an sa wle, sa nga bé sé ke bé yô'n, bé yôman, bé klô'a bé ôsufue mun bobo, swran yô'a bé annvo.</verse>
				<verse number="32">Bé si ke bé klee Nyanmien mmla'n nun ke swran ng'o yô i so sa'n, o nin kunle fata, sannge bé yô, ye ke swran wié'm bé yô sa kunngba so'n, o yô bé fe.</verse>
			</chapter>
			<chapter number="2">
				<verse number="1">I so'n ti, amun kwlaa bo an bu swran fo'n, an le'a nde fi. Afin ke an bu swran fo bo an yô sa kunngba nga swran so'n yô'n, an bu amun bobo amun wun fo.</verse>
				<verse number="2">É si ke Nyanmien di bé nga bé yô i so sa'n bé dyole nanwle su.</verse>
				<verse number="3">?Amun bo an bu swran fo i so sa'n ti bo an yô sa kunngba'n, an bu ke Nyanmien su bu'a amun fo wié?</verse>
				<verse number="4">Nyanmien ti aklunyéfue dan kpa, o kpli'a sa wun, o kpli'a sa wun, o blu sa su. ?O nin i so'n ngba, an bu'e liké fi? ?An si'a ke Nyanmien yô kpa nan an katyi amun nzuen'n?</verse>
				<verse number="5">Amun nyin kéklé'n nin sa nga an yôli bo an yatyi'e i yôle'n, Nyanmien bu sié, o man oh fah amun wun ya kpa tyen nga i ya'n dyaô, bo éh wunh ke o di dyole nanwle su'n,</verse>
				<verse number="6">ye liké nga swran kun yôli'n, oh menh i nuan liké.</verse>
				<verse number="7">Bé nga bé tra bé awlen bé yô kpa, bo bé kunnde ke bé nyan nyrun bé bu bé swran, bo bé kunnde nguan'n, oh manh bé anannganman nguan.</verse>
				<verse number="8">Bé nga kusu bo bé bu bé bobo bé wun akunndan, bo bé bu'a swran ufle akunndan, bo bé fa'a nanwle nde'n su, bo sa te'n ye bé klôé'n, oh fah bé wun ya dan i awlen bo bé fite'n ti.</verse>
				<verse number="9">Bé kwlaa nga bé yô sa tete'n, yale kléle'n toh bé su, béh wunh nyrennen dan, Juif mun ye bé ti kliklio, i sin bé nga mun.</verse>
				<verse number="10">Sannge bé kwlaa nga bé yô kpa'n, Nyanmien man béh nyanh nyrun, béh buh bé swran, ye béh dih aladyé, Juif mun ye bé ti kliklio, i sin bé nga mun.</verse>
				<verse number="11">Afin Nyanmien lie'n, o kpa'a swran nun.</verse>
				<verse number="12">Bé kwlaa nga bé si'a Moïse mmla'n bo bé yô sa te'n, béh mlinh, sannge bé su dyra'an mmla'n su ye béh dih bé dyole nion. Sannge bé kwlaa nga bé si mmla'n bo bé yô sa te'n, béh dyranh mmla'n su ye béh dih bé dyole nion.</verse>
				<verse number="13">Nanh bé nga bé ti mmla'n ye bé ti swran kpa Nyanmien nyruon, sannge bé nga bé fa su'n bé ye Nyanmien buh bé swran kpaa.</verse>
				<verse number="14">Afin ke bé bo bé ti'a Juif'n bo bé si'a mmla'n bé yô sa nga bé klee mmla'n nun ke swran yô'n, kannze bé le'e i so mmla'n, sannge sa nga bé yô'n o klé ke bé le bé bobo bé mmla.</verse>
				<verse number="15">Ke bé yô so'n, o klé ke bé si sa nga bé klee mmla'n nun ke swran yô'n bé awlen'n nun lo. Sa wle bo bé wuin'n nin bé akunndan bo bé bu'n o man bé wun sa nga swran yô'n i wle, se o ti kpa ô, se o ti te ô.</verse>
				<verse number="16">Dyasin fe'n bo n kan'n, o klé ke bé wa wun i wle so tyen nga Nyanmien man Christ-Jésus wa nian sa nga swran'm bé yô fia'n, se o ti kpa ô, se o ti te ô.</verse>
				<verse number="17">Sannge amun, an fle amun wun Juif, an di mmla'n su, an fa Nyanmien di amun nuan,</verse>
				<verse number="18">an si sa ng'o yô Nyanmien fe'n, mmla'n nun an wun sa ng'o ti kpa'n,</verse>
				<verse number="19">an bu amun wun anyansifue'm bé kponman trafue, an yô amun wun ke kannin sa an kpadya bé bo bé ô aôsin'n nun'n bé nyrun,</verse>
				<verse number="20">an si ngwlele nin sa kwlaa b'o ti nanwle'n amun mmla'n ti. I so'n ti, an bu amun wun sinnglinfue'm bé fo tufue, nin bé bo bé ti ke ba kanngan mun sa'n bé ngwlele kléfue.</verse>
				<verse number="21">?Amun bo an klé swran wié'm bé liké'n, amun bobo an klé'a amun wun wié? ?Ye amun bo an sé ke, nanh man bé wua'n, an wuaman?</verse>
				<verse number="22">?Amun bo an sé ke, nanh bé kunnde bla bé yi bô annze bian bé wun bô'n, an bobo an yôman? ?Amun bo an kpo amuen'n, an wua'a liké amuen sua'n nun?</verse>
				<verse number="23">?Amun bo an fa mmla'n di amun nuan'n, ke an ton mmla so'n, an gua'a Nyanmien nyin asé?</verse>
				<verse number="24">Afin bé klelii ke: «Amun Juif mun amun ti, bé bo bé ti'a Juif'n bé satyi Nyanmien dunman.»</verse>
				<verse number="25">Nanwle, se an fa mmla'n su'n, klen wlale'n ti kpa, sannge se an fa'a su'n, klen wlale'n yô'a sa fi yé.</verse>
				<verse number="26">?O men i so'n ti, se swran nga ba wle'e i klen'n nan o fa mmla'n su'n, Nyanmien bu'e klen wlafue?</verse>
				<verse number="27">?Ye swran nga ba wle'e i klen sannge o fa mmla'n su'n, o sé'a ke amuan di fo? Afin an si mmla'n kwlaa, bé wlaa amun klen, sannge an ton mmla so'n.</verse>
				<verse number="28">Nanh bé kplô'n su Juif'n ye o ti Juif kpa nion, ye nanh bé kplô'n su klen wlale'n ye o ti klen wlale kpa nion,</verse>
				<verse number="29">sannge Juif kpa'n yele swran ng'o ti so i awlen'n nun'n, ye klen wlale kpa'n yele nga Nyanmien Wawe'n wle swran i awlen'n nun b'o fi'an mmla nga bé kleli'n nun'n. Nanh swran mun ye bé yi Juif kpa so'n i ayeo, Nyanmien bobo ye o yi i ayeo.</verse>
			</chapter>
			<chapter number="3">
				<verse number="1">?Se o ti so'n, ke bé sé ke bé ti Juif'n, nzu liké ye bé nyen b'o tra swran wié'm bé lie nion? ?Ye nzu liké ye bé nyen klen wlale'n nuon?</verse>
				<verse number="2">Liké'n kwlaa nun nga bé nyen'n tra swran wié'm bé lie'n. Afin bé ye Nyanmien fe i nde'n maan béo.</verse>
				<verse number="3">?O man é sé se? ?Se swran wié'm bé lafi'a Nyanmien su'n, i su bo bé lafiman'n ti, o man i nanwlefue b'o ti'n o katyi?</verse>
				<verse number="4">O su yô'a so mlonmlon! Kannze swran kwlaa bé yô atôfue'n, sannge Nyanmien lie'n, san nanwle ye o dio! Afin bé klee ke: «Ke a kan nde'n, béh wunh ke o nde'n yô fe, Ye ke bé di o dyole'n, o nde'n kwlah bé.»</verse>
				<verse number="5">?Se sa te nga é yô'n man bé wun ke Nyanmien ti kpa'n, é sé se? ?Ye se i ya'n dyaô'n, éh séh ke o ti'a kpa? — Kpo swran akunndan ye n fa ken i soo. —</verse>
				<verse number="6">O su yô'a so mlonmlon! ?Afin se Nyanmien di'a nanwle'n, o yô se ye o kwla di menfue'm bé dyoleo?</verse>
				<verse number="7">?Sannge se min atô'n o man bé wun wéiin kpa ke Nyanmien di nanwle b'o i nun o nyan dunman'n, o yô se ti ye bé te bu min sa te yôfueo?</verse>
				<verse number="8">?Ye nzu ti ye é sé'a ke: Man é yô sa tete nan i agualie'n o gua é kpaa? Swran wié'm bé satyi n dunman ke, ke n sé soo. Se bé sé ke swran so'm ba di fo'n, o ti su.</verse>
				<verse number="9">?Se o ti so'n, é yôé se? ?É Juif mun é ti kpa tra swran nga mun? O ti'a so mlonmlon! Afin ya dun mmua sé ke sa te'n wa ka swran'n kwlaa bé nun, Juif ô, swran wié mun ô.</verse>
				<verse number="10">Afin bé klee ke: «Swran kpa bo kun sa nu'an le, O le'a bé nun bo kun,</verse>
				<verse number="11">Bé nun kun sa wu'an sa wle, Bé nun kun sa fe'e i wun manta'an Nyanmien.</verse>
				<verse number="12">Bé kwlaa ba yatyi Nyanmien atin'n, bé kwlaa ba satyi, Bé nun wié fi yô'a sa kpa bo kun, O le'a bé nun bo kun.</verse>
				<verse number="13">Bé klun lo'n ti ke ndia bo ba tiké su'n sa, Bé fa bé nuan'n ye bé laka swran muon. Bé nuan nun nde'n ti ke wuô boyré sa.</verse>
				<verse number="14">Amuennwua'n nin nde tete'n wô bé nuan nun.</verse>
				<verse number="15">Ke bé ti swran kunle ngan'n bé dyraan o dyranman,</verse>
				<verse number="16">Lika kwlaa nga bé sin le'n, bé wun bé sa ôsu,</verse>
				<verse number="17">Bé si'a atin nga bé sin suo bé nyan aladyé'n.</verse>
				<verse number="18">Nyanmien ti'a liké fi bé nyrun, o man bé srômen.»</verse>
				<verse number="19">É si ke nde kwlaa ng'o ô mmla'n nun'n o ti bé nga bé di su'n bé lie, o man swran fi su kwla uke'e i nuan, sannge béh fah swran'n kwlaa ko Nyanmien dyasu.</verse>
				<verse number="20">Nyanmien su bu'a swran fi swran kpa i mmla'n su fale'n ti, afin mmla'n ti ye man bé si liké nga bé fle ke sa te nion.</verse>
				<verse number="21">Sannge sien'n Nyanmien klé é wafa ng'o fa bu swran swran kpa'n, b'o fi'an mmla'n nun'n, afin bé klee mmla'n nun ye Nyanmien nuan idyofue'm bé ken i nde ke,</verse>
				<verse number="22">Nyanmien bu bé kwlaa nga bé lafi Jésus-Christ su'n bé swran kpa, afin i nyrun swran fi kpa tra'a wié.</verse>
				<verse number="23">Afin swran'n kwlaa bé yôô sa te, o man anyrunnyan nga Nyanmien waan oh manh bé'n, o tô fuaan bé.</verse>
				<verse number="24">Sannge Nyanmien i klun-ufué dan'n ti o bu bé swran kpa, wa dé'a bé liké fi, Christ-Jésus b'o déli bé'n ti.</verse>
				<verse number="25">Ke o yô nan ya si ke Nyanmien ti kpa'n, o fa Jésus maan é ke é fa yi é ti te, nan ke bé kô kuin'n, bé bo bé lafi i su'n, sa te nga bé yôli'n, Nyanmien yatyi tye bé i mmôdya'n ti. Afin laa sa nga bé yôlii'n, o blu su.</verse>
				<verse number="26">Sannge ôle nga é ô ye'n, o klé é wafa ng'o fa bu swran swran kpa'n, afin o klé i wun ke o ti kpa ye o bu bé nga bé lafi Jésus su'n bé swran kpa.</verse>
				<verse number="27">?Se o ti so'n, nzu su ye é dyran fa di é nuaan? É le'e i so liké mlonmlon! ?Nzu ti ye é le'e i so liké nion? ?Mmla'n b'o man é si liké nga é yô'n tio? Tyetye, Nyanmien bo é lafi i su'n tio.</verse>
				<verse number="28">Afin é bu i ke, nanh mmla'n bo swran fa su'n ti ye Nyanmien bui swran kpaa, sannge i su b'o lafi'n ti ye o bui swran kpaa.</verse>
				<verse number="29">?Nyanmien'n ti Juif'm bé ngunmin bé lie? ?O ti'a bé nga bé ti'a Juif'n bé lie wié? O ti bé lie wié,</verse>
				<verse number="30">afin Nyanmien kunngba'n ye o bu bé nga bé lafi i su'n bé swran kpaa, se bé wlaa bé klen ô, se ba wla'a bé klen ô.</verse>
				<verse number="31">?Nyanmien su bo bé lafi so'n ti, o man é bu'a mmla'n i liké fi kun? É bu'e i so mlonmlon! Sien'n é bui liké dan tra laa'n.</verse>
			</chapter>
			<chapter number="4">
				<verse number="1">?Se o ti so'n, é kan é nannan Abraham i lie'n se? ?Nzu ye o nyennin io?</verse>
				<verse number="2">Afin se Nyanmien buli Abraham swran kpa i sa kpa b'o yôli'n ti'n, wuun o le liké b'o fa di i nuaan. Sannge o kwla di'e i nuan Nyanmien nyrun,</verse>
				<verse number="3">afin é kenngen Nyanmien Nde nga bé kleli'n nun ke: «Abraham lafii Nyanmien su, o man i su b'o lafi'n ti, o bulii swran kpa.»</verse>
				<verse number="4">Se swran kun di dyunman'n i kale nga bé fa tue'n bé bu'e i ke liké bo ba fa tye io, sannge i akatuaa.</verse>
				<verse number="5">Sannge swran ng'o yô'a liké fi, nan o lafi Nyanmien b'o bu swran b'o srô'a Nyanmien'n i swran kpa'n i su'n, o katyi swran so'n i swran kpa i su b'o lafi'n ti.</verse>
				<verse number="6">I kunngba'n David keen i ke, swran nga Nyanmien nie'en i nyôlie'n su ye o bui swran kpa'n, i lie su ti yé. O sé ke:</verse>
				<verse number="7">«Bé nga bé ton mmla'n bo Nyanmien yatyi tye bé'n B'o kata bé sa nga bé yôé'n su'n, bé lie su ti yé!</verse>
				<verse number="8">Swran nga é Min Nyanmien'n bu'e i sa b'o yôé'n i akunndan kun'n, i lie su ti yé!»</verse>
				<verse number="9">?Ye so'n, o ti bé nga bé wlaa bé klen'n, bé ngunmin bé lie, annze o ti bé nga ba wla'a bé klen'n bé kusu bé lie wié? Afin é sé ke: «Nyanmien su bo Abraham lafi'n ti o man o bui swran kpa.»</verse>
				<verse number="10">?Ke oh buih so'n, wuun o ti se? ?Ba wle i klen annze bé nian wle'e i klen? Wuun bé nian wle'e i klen.</verse>
				<verse number="11">Nyanmien dun mmua bui swran kpa i su b'o lafi'n ti, i sin ye bé wlee i kleon. O fa klen wlale so'n siéé Abraham nzolie b'o ti liké nga wa dun mmua yôé'n i lalôfue, nan Abraham yô bé kwlaa nga, kannze ba wla'a bé klen'n, bé Nyanmien su bo bé lafi'n ti, o bu bé swran kpa kusu wié'n, bé si.</verse>
				<verse number="12">Ye o ti bé nga bé wlaa klen bo bé lafi'a bé klen wlale'n ngunmin su, sannge bé nanti adyale kunngba nga Abraham nanti su'n ke o nian wla'a klen'n o lafi Nyanmien su'n, i su wié'n, bé si.</verse>
				<verse number="13">Nyanmien séé Abraham ke men'n oh yôh i nin i anunman'm bé lie. Nanh mmla'n b'o fa su'n ti ye o séé i soo, sannge i su b'o lafi b'o bui swran kpa'n ti ye o séé i soo.</verse>
				<verse number="14">Se bé nga bé di mmla'n su'n bé ye bé nyan liké nga Nyanmien séé ke oh fah man bé'n, wuun Nyanmien sulafile'n o ti ngben, ye liké ng'o séé ke oh yôh'n o keen ngben.</verse>
				<verse number="15">Mmla'n ye man swran kun Nyanmien yaa, afin se mmla'n nu'an le'n, bé tonman.</verse>
				<verse number="16">I so'n ti, liké nga Nyanmien waan oh fah man bé'n, o fa man bé i su bo bé lafi'n nin yé dan b'o yô bé'n ti, o man sa nga Nyanmien séé ke oh yôh'n, san oh yôh man Abraham anunman'm bé kwlaa. O tié i anunman nga bé di mmla'n su'n bé ngunmin bé lie, sannge o ti i anunman nga bé lafi Nyanmien su ke i b'o ti é kwlaa é nannan'n i lie'n sa'n, bé lie wié.</verse>
				<verse number="17">Afin bé klee ke: «M man ah yôh nvlé kpanngban kpa bé si.» Nyanmien b'o lafi i su'n b'o tyen swran nga wa wu'n, b'o bô liké nga bé nu'an le'n bé dunman ke liké bo bé ô le sa'n, i nyrun'n, o ti é si.</verse>
				<verse number="18">Abraham le'a liké fi b'o kwla fe i wla'n gua suo, kannze o ti so'n, o fe i wla'n guaa Nyanmien su, o lafi nde nga Nyanmien kannin'n su, o sé ke: «Ke o ôsu'n o wa tre ke nga sa.» O man o yôô nvlé kpanngban kpa bé si.</verse>
				<verse number="19">Ke bé wulii'n, o su wa di afue ya. Ke o bu ôké bo wa i ba wule bo wa sin'n i akunndan'n, o nin i so'n ngba, wa yi'e i wla'n Nyanmien su.</verse>
				<verse number="20">Ke o bu liké nga Nyanmien séé i ke oh yôh'n i akunndan'n, i akunndan'n yô'a nnyonnyon, sannge o dyran kéklé Nyanmien su b'o lafi'n ti, ye o menmen.</verse>
				<verse number="21">I wla ô su kpa ke liké nga Nyanmien séé i ke oh yôh'n, o kwla yô.</verse>
				<verse number="22">I so'n ti ye «i su b'o lafi'n ti, o bulii swran kpa nion.»</verse>
				<verse number="23">Nenh i ngunmin ti ye bé klelii ke, «o bulii swran kpa nion,»</verse>
				<verse number="24">sannge é bo é lafi Nyanmien b'o tyennin é Min Jésus'n b'o su wa bu é swran kpa wié'n i su'n, é lie ô nun wié.</verse>
				<verse number="25">Nyanmien yii i ke o wa wu sa nga é yôli'n ti, ye é swran kpa bule ti ye o tyennin io.</verse>
			</chapter>
			<chapter number="5">
				<verse number="1">I so'n ti, Nyanmien a bu é swran kpa i su bo é lafi'n ti, o man sien'n é Min Jésus-Christ ti, é nin i é afien a se.</verse>
				<verse number="2">I ye man é sii ke Nyanmien yô é yéo, i su bo é lafi'n ti, sien'n é su di yé so'n. Anyrunnyan bo Nyanmien waan oh manh é bo é nyin ô i sin'n ti, é wun blibli é.</verse>
				<verse number="3">Nenh i so ngunmin ti ye é wun blibli yéo, sannge sa ng'o to é su'n kusu o man é klun dyo ékun, afin é si ke nyrennen wunle'n man é katyi swran b'o tre i awlen,</verse>
				<verse number="4">ye é awlen trale so'n nun é yô yakpa, ye é yakpa so'n ti ye é fa é wla'n gua Nyanmien suo.</verse>
				<verse number="5">Ye é wla bo é fa gua Nyanmien su'n ti é nyin su gua'a asé, afin Nyanmien man i Wawe b'o fa maan yé'n klé é klôle dan nga Nyanmien fa klô yé'n é awlen'n nun wéiin.</verse>
				<verse number="6">Afin ke é bobo é nian kwla yô'a sa fi'n, ke ble nga Nyanmien siéli'n dyuli'n, bé nga bé srômen'n bé ti Christ wuli.</verse>
				<verse number="7">Ke swran kun wu swran kpa kun ti'n, i sofue'n nyanle ti kéklé, sannge wiénuon swran wié treh i awlen wu swran klunufuéfue kun ti.</verse>
				<verse number="8">Sannge Nyanmien klé é ke o klô é, afin ke é te ti sa te yôfue'n, é ti o man Christ wuli.</verse>
				<verse number="9">I so'n ti, se nde i mmôdya'n ti Nyanmien a bu é swran kpa'n, tyen nga Nyanmien i ya'n dyaô'n, i ti éh nyanh é ti kpe blu.</verse>
				<verse number="10">Afin se laa bo é ti Nyanmien i kpofue'n b'o fe i Wa'n siésié é afien'n, sien'n bo é nin i é afien a se'n, i Wa'n i nyin b'o ô su'n ti, oh déh é ti kpe blu.</verse>
				<verse number="11">Nanh é ti déle so'n ngunmin tio, sannge Nyanmien man é klun dyo é Min Jésus-Christ bo i fanngan nun ye é nin Nyanmien é afien a se sien'n ti.</verse>
				<verse number="12">I so'n ti, anh nian. Swran kun ti ye sa te yôle'n baa men'n nuon, ye sa te so'n ti ye man wié'n balio. I ti ye man wié'n wô swran kwlaa bé suo, afin bé kwlaa bé yô sa te.</verse>
				<verse number="13">Ke Nyanmien feh i mmla'n man'n, wuun sa te'n wô men'n nun wa, sannge ke mmla nu'an le'n, bé bu'a sa nga swran yô'n ke o ti te.</verse>
				<verse number="14">Sannge ke o fin Adam ble su lélé fa dyu Moïse ble su'n, kannze sa nga swran wié'm bé yôli'n o ti'a ke Adam b'o toon mmla'n i lie'n sa'n, sannge wié'n kwla bé kwlaa.</verse>
				<verse number="15">Sannge sa nga Adam yôli'n nin liké dan nga Nyanmien fa tye yé'n, bé dan seman. Nanwle, swran kpanngban ba wu swran kun i sa lie'n b'o yôli'n ti. Sannge yé nga Nyanmien yô yé'n i dan tre fatifati, ye liké ng'o fa tye swran kpanngban Jésus-Christ kusu i klunyé'n ti'n, i kpa tre.</verse>
				<verse number="16">Liké nga Nyanmien fa tye'n, o nin sa nga swran kun yôli'n, bé agualie ti'a kun. Afin sa nga swran kun so'n yôli'n o man Nyanmien bu swran'm bé fo, sannge kusu liké nga Nyanmien fa tye yé'n ti, o man o bu bé bo bé yôli sa te kpanngban kpa'n bé swran kpa.</verse>
				<verse number="17">Nanwle, swran kun i sa ng'o yôli'n ti, wié'n kwla swran'n kwlaa swran kunngba so'n ti. Sannge sa kpa nga Jésus-Christ kusu yôli'n ti dan kpa tre, afin bé kwlaa nga Nyanmien yô bé yé b'o katyi bé swran kpa'n, béh nyanh nguan béh dih famien Christ fanngan nun.</verse>
				<verse number="18">I so'n ti, ke Nyanmien fa swran kun i sa ng'o yôli'n i longle tyii swran'n kwlaa'n, i kunngba'n, swran kun i sa kpa ng'o yôli'n o man Nyanmien bu swran'm bé kwlaa bé swran kpa, o man béh nyanh nguan.</verse>
				<verse number="19">Ke swran kun i nyin kéklé'n ti o man swran kpanngban bé katyii sa te yôfue'n, swran kun kusu i ainyie'n ti, o man swran kpanngban béh katyih swran kpa.</verse>
				<verse number="20">Ke o yô nan sa tete'n wa son'n, i ti ye mmla'n wa kpen afien leo, sannge lika nga bé yô sa tete kpanngban le'n, le ye Nyanmien i aklunyé'n i nyin fité daan.</verse>
				<verse number="21">O man ke sa tete'n yô swran'm bé nzuen lélé o man bé wu'n, i kunngba'n Nyanmien i aklunyé'n o man sa kpa'n katyi bé nzuen lélé béh nyanh anannganman nguan é Min Jésus-Christ fanngan nun.</verse>
			</chapter>
			<chapter number="6">
				<verse number="1">?O man é sé se? ?É ka sa tete yôle'n su nan Nyanmien i aklunyé'n i nyin fité dan?</verse>
				<verse number="2">É su yô'e i so mlonmlon! ?Sa te'n, ke é wuli bo é nin i a bu'n, o yô se ye éh yôéh ékuon?</verse>
				<verse number="3">?An si'a ke é kwlaa nga bé yôô é baptême nan é nin Christ-Jésus é katyi swran wunmuan'n, ke o wuli'n é ô nun wié?</verse>
				<verse number="4">I so'n ti, ke é nin Christ wuli é baptême yôle so'n nun bo bé siéé é nin i'n, o man ke é Si Nyanmien Kpli tyenniin'n, é kusu éh tyenh éh nantih adyale ufle su.</verse>
				<verse number="5">Afin se é nin i katyi swran wunmuan é wié'n b'o ti ke i lie'n sa'n ti'n, i kunngba'n, é nin i éh katyih swran wunmuan é tyenle'n b'o ti ke i lie'n sa'n ti.</verse>
				<verse number="6">É si kpa ke bé bôbôli é wafa nga é ti laa'n nin i waka'n su, o yô so nan é nzuen tete'n o wié, nan nanh man sa tete'n yô é nzuen kun.</verse>
				<verse number="7">Afin ke swran'n kô wu'n i nde nu'an sa te yôle nun kun.</verse>
				<verse number="8">Se é nin Christ ye é wuli'n, é lafi su kpa ke é nin i ye éh tranh kusuo.</verse>
				<verse number="9">É si ke, ke Christ tyennin'n, o su wu'a kun, wié'n kwle'e kun.</verse>
				<verse number="10">Afin ke o wuli'n, o nin sa te'n bé buli mlonmlon, ye ôle ng'o ô le sien'n, o ô Nyanmien dunman nun.</verse>
				<verse number="11">I so'n ti, amun nin Christ-Jésus amun swran wunmuan bo amuan katyi'n ti, amun kusu anh bu amun wun ke an wuli, o man amun nin sa te'n amuan bu, ye an wô Nyanmien dunman nun.</verse>
				<verse number="12">I so'n ti, amun bo an wu'n, nanh an fa sa te'n tyityi amun ti kun, ye nanh an yô sa tete nga amun kônvi so bé'n.</verse>
				<verse number="13">Nanh an fa amun wunnen'n i bué kaan sa mon o yô sa te'n i dyunman liké, sannge amun bo an ti ke swran bo ba wu ba tyen sa'n, anh fa amun wun man Nyanmien, man amun wunmuan'n yô i dyunman liké b'o fa yô sa kpa.</verse>
				<verse number="14">An su fa'a amun wun ma'an sa te yôle'n, afin Nyanmien dyra'an mmla'n su ye o sié amun kuon, sannge o yô amun yé titi.</verse>
				<verse number="15">?Se o ti so'n, éh yôéh se? ?Ke Nyanmien dyra'an mmla'n su ye o sié é, b'o yô é yé titi'n, i so'n ti, éh yôh sa te? É su yô'e i so mlonmlon?</verse>
				<verse number="16">?An si'a ke sa an fa amun wun man swran kun, bo an katyi i swran, bo amun nyin yii'n, wuun an ti i kanga? O man an kwla fa amun wun man sa te yôle bo i agualie yele wié'n, annze Nyanmien i nyin yile bo i agualie yele swran i swran kpa katyile'n.</verse>
				<verse number="17">Nh yôh Nyanmien Kpli kwla ô, afin laa sa te'n ti amun nzuen, sannge sien'n amuan fa nde nanwle nga bé kléé amun'n su kpa.</verse>
				<verse number="18">Nyanmien déli amun ti nzuen tete'n nun, sa kpa'n ye wa katyi amun nzueon.</verse>
				<verse number="19">Klo swran bo amun ti bo amun awlen soman'n ti ye n fa swran akunndan ken i soo. Laa an fa amun wun maan sa tete yôle'n nin mmla tonle'n nan amunh yôh sa sukusuku mun, o man sien'n, anh fa amun wun man sa kpa yôle'n nan anh fah Nyanmien nzuen'n.</verse>
				<verse number="20">Afin i nun'n bo sa te'n ti amun nzuen'n, amun nde nu'an sa kpa yôle'n nun.</verse>
				<verse number="21">?Sa nga an yôô bé laa bo sien'n bé yô amun nyannzuen'n, nzu liké ye an nyen i nuon? Sa so'm bé agualie'n yele wié.</verse>
				<verse number="22">Sannge sien'n bo Nyanmien a dé amun ti nzuen tete'n nun bo amuan katyi i kanga'n, liké nga an nyen i nun'n yele Nyanmien nzuen bo an fa'n, bo i agualie yele anannganman nguan'n.</verse>
				<verse number="23">Afin sa te'n i akatua'n yele wié, sannge liké nga Nyanmien fa tye yé'n yele anannganman nguan'n bo é nyen é Min Christ-Jésus bo é nin i ya katyi swran wunmuan'n ti'n.</verse>
			</chapter>
			<chapter number="7">
				<verse number="1">Aniaan mun, an si nde nga m ma kan klé amun ye'n, afin an si mmla'n, an si ke, ke swran i nyin te ô su'n ye o di mmla'n suo.</verse>
				<verse number="2">I kunngba'n, bla nga wa dya bian'n, ke i wun'n i nyin te ô su'n, o di adya'n i nun mmla'n su, sannge se yasua'n wu'n, o di'a mmla'n b'o ô o nin i wun bé afien'n su kun.</verse>
				<verse number="3">I so'n ti, ke i wun'n i nyin te ô su'n, se o katyi yasua ufle i yi'n, béh fleeh bian kunndefue, sannge se i wun'n kô wu'n, o di'a mmla so'n su kun, o man se o dya bian ufle'n, o ti'a ke wa kunnde bian i wun bô.</verse>
				<verse number="4">N niaan mun, amun kusu, swran wunmuan bo amun nin Christ amuan katyi'n ti, amuan wu, o man amun nin mmla'n amuan bu, ye amuan yô swran ufle bo Nyanmien tyenniin'n i lie. Sa so'n yô so nan é yô sa kpa man Nyanmien.</verse>
				<verse number="5">Afin ke é nzuen'n te yô klo swran lie'n, mmla'n bo é di su'n ti, akunndan tete b'o ô é awlen'n nun'n o man é yô sa nga i agualie yele wié'n.</verse>
				<verse number="6">Sannge sien'n, é di'a mmla'n su kun yele ke ya wu, o man liké ng'o tra é nun laa'n, é nin i ya bu. I so'n ti, o man é su Nyanmien i sule wafa ufle nga i Wawe'n klé yé'n su, é sunmen i sule wafa laa lie nga bé klee mmla'n nun'n su kun.</verse>
				<verse number="7">?O man é sé se? ?É sé ke mmla'n ti sa te? O ti'a so mlonmlon! Afin se o ti'a mmla'n ti'n, n si'a ke sa te'n ti te, yele ke se o ti'a ke bé klee mmla'n nun ke: «Nanh o nyin blô swran liké su'n,» wuun n si'a liké nga bé flee ke bé nyin blô liké su'n.</verse>
				<verse number="8">Ke mmla kun so'n wô le'n, sa te b'o ti min nzuen'n ye man n nyin blô liké fanunfanun'n kwlaa su nion, afin se mmla'n nu'an le'n, bé bu'a sa te'n liké fi.</verse>
				<verse number="9">Laa bo n di'a mmla'n su'n, n wô le, sannge ke mmla kun so'n bali'n, ye man bé bu sa te'n liké</verse>
				<verse number="10">ye n wulio. Ye mmla kun so'n b'o ô le ke swran nyan nguan'n, n wuun ke o ti n wié liké.</verse>
				<verse number="11">Se n kwla sé ke sa te b'o ti min nzuen'n ti swran'n, wuun nh séh ke mmla kun so'n ti liké bo wa fa laka min a kun min.</verse>
				<verse number="12">I so'n ti, mmla wunmuan'n ti Nyanmien lie, ye mmla kun so'n kusu ti Nyanmien lie. Mmla kun so'n i siéle'n ti su, o ti kpa.</verse>
				<verse number="13">?O man liké ng'o ti kpa'n ye man n nyaan wié nion? O ti'a so mlonmlon! Se sa te'n ti swran'n, nh séh ke i ye o fa liké kpa so'n yô liké b'o man n nyaan wiéo, o man o klé ke sa te'n ti te. Ke oh yôh so'n, o fa mmla kun so'n klé wéiin ke sa te'n ti te sakpa.</verse>
				<verse number="14">É si ke mmla'n ti Nyanmien Wawe liké, sannge n lie'n, n ti klo swran, se sa te b'o ti min nzuen'n ti swran'n, nh séh ke ba yô min ate i sa nun.</verse>
				<verse number="15">Nanwle, sa nga n yô bé'n, n wu'en i wle, liké nga n klô ke nh yôh'n, nenh i ye n yôo, sannge liké nga n klô'a bé'n ye n yôo.</verse>
				<verse number="16">Se n yô liké nga n klô'a ke n yô'n, n wun ke mmla'n ti kpa.</verse>
				<verse number="17">I so'n nun, liké nga n yô'n, nanh min nyin fuo, sannge sa te b'o ti min nzuen'n, ye man n yôo.</verse>
				<verse number="18">Afin n si ke, klo swran bo n ti'n ti, min nzuen fi ti'a kpa, yele ke sa kpa yôle'n wô min awlen'n nun, sannge n kwle'e yô.</verse>
				<verse number="19">Sa kpa nga n klô ke nh yôh'n, n yôman, sannge sa nga n klô'a ke n yô'n, ye n yôo.</verse>
				<verse number="20">I so'n ti, se n yô liké nga n klô'a ke n yô'n, nanh min nyin fuo, sannge sa te b'o ti min nzuen'n ye man n yôo.</verse>
				<verse number="21">O man man sié i nzolie ke, tyen kwlaa ke n klô ke nh yôh sa kpa'n, kpekuun sa te'n dyin m bué.</verse>
				<verse number="22">Nyanmien mmla'n i sufale'n yô n fe min awlen'n nun,</verse>
				<verse number="23">sannge n wun ke sa ufle ô le. Min nzuen b'o man n yô sa te'n, o nin akunndan nga b'o man n klô ke n yô sa kpa'n, bé ti ke swran nnyon bo bé si akplôwa sa, lélé n fa tefue'n su, o man n katyi sa te yôfue mlonmlon.</verse>
				<verse number="24">Ééé, n ti nyrennenfue dan! ?Wan ye oh tuh min nzuen nga b'o man nh wuh'n, i suo?</verse>
				<verse number="25">Nyanmien Kpli kwla ô! afin i ye man é Min Jésus-Christ dé yéo. Ke n nian'n, n wun i bué kun ke min akunndan'n nun n fa Nyanmien mmla'n su, sannge i bué kun kusu n wun ke klo swran bo n ti'n ti, n yô sa te.</verse>
			</chapter>
			<chapter number="8">
				<verse number="1">O man sien'n bé nga bé nin Christ-Jésus ba katyi swran wunmuan'n, bé wun sa lie'n wa wié.</verse>
				<verse number="2">Afin Nyanmien Wawe'n klé sa ufle b'o man bé bo bé nin Christ-Jésus ba katyi swran wunmuan'n béh nyanh nguan. O man man nyan n ti sa te'n nin wié'n bé sa nun.</verse>
				<verse number="3">Liké nga Moïse mmla'n kwle'e i yô'n klo swran i nzuen'n ti'n, Nyanmien bobo yôli. Ke o man i bobo Wa'n katyi ke klo swran b'o yô sa te'n sa, b'o sunmenniin ke o yô te nnen'n, o klé ke sa te b'o ti klo swran nzuen'n ti te, o man se o wié'n, o ti su.</verse>
				<verse number="4">Nyanmien yôé so nan é bo é fa'a swran'm bé nzuen'n su kun'n, bo é yô sa nga Nyanmien Wawe'n klé é ke é yô'n, é yô sa kpa nga bé klee mmla'n nun ke é yô'n.</verse>
				<verse number="5">Afin bé nga klo swran nzuen'n te yô bé fe'n, klo swran ninngé'n ye o lô béo, sannge bé nga bé ti Nyanmien Wawe'n lie'n, i ninngé'n ye o lô béo.</verse>
				<verse number="6">Bé nga klo swran ninngé'n lô bé'n, béh wuh, sannge bé nga Nyanmien Wawe'n ninngé'n lô bé'n, béh nyanh nguan nin aladyé.</verse>
				<verse number="7">Afin bé nga klo swran ninngé'n lô bé'n, bé kpo Nyanmien, bé klô'a ke bé fa Nyanmien mmla'n su, ye kusu bé kwla fa'a su bobo.</verse>
				<verse number="8">Ye bé nga bé nzuen'n ti klo swran lie'n, Nyanmien klun dyo'a bé wun.</verse>
				<verse number="9">Sannge amun lie'n, se Nyanmien Wawe'n tran amun nun ke i awlô sa'n, amun nzuen'n ti'a klo swran lie kun, liké ng'o klé amun ke an yô'n, ye an yôo. Swran ng'o le'a Christ i Wawe'n o ti'e i lie.</verse>
				<verse number="10">Se an ti Christ i awlô'n, é wun i bué kun ke sa te'n ti, amuan wu, i bué kun kusu é wun ke, amun swran kpa b'o katyii amun'n ti, i Wawe'n o man amuan nyan nguan.</verse>
				<verse number="11">Se Nyanmien b'o tyennin Jésus'n i Wawe'n tran amun nun ke i awlô sa'n, i b'o tyennin Christ-Jésus so'n o man amun kusu bo amun wu'n, amunh yôh dyuédyué i Wawe b'o tran amun nun so'n ti.</verse>
				<verse number="12">I so'n ti, aniaan mun, é ti mianfue, sannge é ti'a mianfue ke é yô klo swran nzuen ngba kun.</verse>
				<verse number="13">Afin se an yô sa ng'o ti klo swran nzuen'n, amunh wuh. Sannge se Nyanmien Wawe'n i fanngan nun an wla amun nyôlie tete'm bé asé'n, amunh nyanh nguan.</verse>
				<verse number="14">Bé kwlaa nga bé fa atin nga Nyanmien Wawe'n klé bé'n su'n, bé ti Nyanmien wa.</verse>
				<verse number="15">Afin Nyanmien i Wawe'n b'o fa mannin amun'n, i lie'n o fa'a amun katyi'a kanga, o wla'a amun sre, sannge o fa amun katyi ke Nyanmien klun ba sa. I so'n ti, é kwla kpan fle Nyanmien ke: Baba!</verse>
				<verse number="16">Nyanmien Wawe'n klé é wéiin kpa é awlen'n nun ke é ti Nyanmien wa sakpa.</verse>
				<verse number="17">É ti i wa, o man liké ng'o sé ke oh fah men i swran mun'n, éh nyanh wié, ye kusu liké ng'o sé ke oh fah Christ'n, béh bôh é dunman nun wié, sannge san nyrennen kunngba ng'o wunniin'n, éh wunh wié, nan é nin i ya nyan nyrun.</verse>
				<verse number="18">Ke m bu anyrunnyan liké nga Nyanmien wa yi i nglô klé yé'n i akunndan'n, m bu'a nyrennen nga é wuin nde'n, i liké fi.</verse>
				<verse number="19">Liké kwlaa nga Nyanmien yii bé'n, bé wun blibli bé, bé minnde tyen nga Nyanmien wa yi i mma'm bé nglô'n.</verse>
				<verse number="20">Afin liké kwlaa ng'o yii bé'n, o sié bé ke bé satyi. Bé satyile so'n fi'an bé bobo, o fin i b'o siéli bé so'n. Sannge bé wla te ô i su,</verse>
				<verse number="21">yele ke tyen kun liké so'n kwlaa béh nyanh bé ti, bé su satyi'a kun, ye bé dunman'n teh nyrun nga Nyanmien mma'm béh nyenh tyen nga béh nyanh aladyé'n i nun wié.</verse>
				<verse number="22">É si ke, ke o fin lalaa lélé o fa dyu nde'n, liké kwlaa nga Nyanmien yii bé'n, bé ôtô, bé wun nyrennen ke bla bo wa tran awulie sa.</verse>
				<verse number="23">Nanh bé ngunmion, sannge é bo Nyanmien fe i Wawe'n b'o ti liké b'o wa fa man yé'n i nun klikli'n, é kusu é ôtô, é minnde tyen nga béh wunh ke é ti Nyanmien wa sakpa, b'o dé é, o katyi é wunnen nga'n.</verse>
				<verse number="24">Nyanmien su bo é lafi'n ti ye é si ke wa dé yéo. Sannge se swran i nyin ô liké bo bé waan béh fah men'n i sin'n, se o nyen'n, i nyin tre'en i sin kun. ?Wan ye se o nyan liké ng'o kunnde'n, i nyin te ô liké so'n i sin ékuon?</verse>
				<verse number="25">Se é nyin ô liké bo bé waan béh fah man é bo é nian wunmen'n, i sin'n, é tra é awlen é tran minnde.</verse>
				<verse number="26">É le'a fanngan, o man Nyanmien Wawe'n dyran é sin o uka é, afin é si'a liké nga é sre Nyanmien ke o fa man é b'o ti su'n. I Wawe'n bobo ôtô, o dyran é nuan o sre i man é.</verse>
				<verse number="27">Nyanmien b'o si swran'm bé awlen'n nun'n, o si akunndan ng'o ô i Wawe'n i klun'n, afin liké nga Nyanmien klô'n ye i Wawe'n sre man bé nga bé ti i lie muon.</verse>
				<verse number="28">É si ke sa kwlaa nga b'o yô'n, é bo é klô Nyanmien b'o flee é yele ke o bu é akunndan siéé laa'n, é kpa yôle ti ye o man sa so'm bé yôo.</verse>
				<verse number="29">Afin é bo Nyanmien dun mmua si yé'n, o siéé é ke é katyi ke i Wa'n ti'n sa, nan i Wa'n nyan niaan kpanngban, nan o yô bé nyrun kpen.</verse>
				<verse number="30">Bé ng'o siéé bé so'n, o flee bé, ye bé ng'o flee bé'n, o buu bé swran kpa, ye bé nga o buu bé swran kpa'n, o man bé nyaan nyrun ke i lie'n sa.</verse>
				<verse number="31">?Se o ti so'n, nzu nde ye é ken ékuon? ?Se Nyanmien yô é yé'n, wan ye o kwla yô é saa?</verse>
				<verse number="32">Nyanmien bo wa sié'e i sa i Wa'n su, b'o fe mannin é kwlaa é ti'n, oh fah liké'n kwlaa uka su man é i klun-ufué su.</verse>
				<verse number="33">?Wan ye o kwla satyi bé bo Nyanmien faa bé'n bé dunmaan? Nyanmien ye o bu bé swran kpaa.</verse>
				<verse number="34">?Wan ye o kwla sé ke ba di foo? Christ-Jésus ye o wulio, kusu o tyennin, o ô Nyanmien Kpli'n i fama su, o kpete man é.</verse>
				<verse number="35">?Klôle nga Christ fa klô yé'n, nzu liké ye man i nyin kwla tu é suo? se nyrennen ô, mianle ô, yale kléle ô, awé ô, se é wun kplen ô, se é dyin wié nuan ô, se béh kunh é ô.</verse>
				<verse number="36">Afin bé klee ke: «O ti bé fa é dyran wié'n nuan nglemun lélé nnsoua. Bé bu é ke bua bo bé su kô kuin sa.»</verse>
				<verse number="37">Kannze sa so'n kwlaa to é su'n, Jésus b'o klôô yé'n ti, é tra safunyren.</verse>
				<verse number="38">Afin n si kpa ke klôle nga Nyanmien fa klô é b'o man Jésus-Christ yi i nglô klé yé'n, liké fi man i nyin kwla tu'a é su. Se wié ô, nguan ô, ange mun ô, mmusu mun ô, baé ô, ble nga nun ninngé mun ô, tyen wié ninngé mun ô, nglô lo nin asie'n su wa ninngé mun ô, liké fi nu'an le b'o man i nyin kwla tu é suo.</verse>
				<verse number="39"></verse>
			</chapter>
			<chapter number="9">
				<verse number="1">Ke n sé ke awlabôe'n wô n su dan, ye min awlen'n kpe n klun'n, Christfue bo n ti'n ti, n di nanwle, Nyanmien Wawe'n kusu man n si n klun lo wéiin ke m bua'a atô.</verse>
				<verse number="2"></verse>
				<verse number="3">Afin se Nyanmien bô n sannzan bo min nin Christ é bu, nan n niaan'm bo min nin bé é ti nvlé kun'n bé nyan bé ti'n, nh séh Nyanmien ke o yô n so.</verse>
				<verse number="4">Bé ti Israëlfue, Nyanmien Kpli'n man bé katyii i wa, o nin bé trannin, o kléé bé liké ng'o sé ke oh yôh man bé'n, o fe i mmla'n maan bé, o kléé bé i sole wafa'n nin liké nga o wa yô'n.</verse>
				<verse number="5">Bé ti é nannan'm bé anunman, Christ kusu ke o katyii swran'n, ôsu so'n nun ye o balio. I ye o ti Nyanmien b'o sié liké'n kwlaaa, bé bô i dunman titi. Mon o yô so!</verse>
				<verse number="6">Nanwle, nanh ke nde nga Nyanmien kannin'n wa kwle'e i yô tio. Afin bé kwlaa nga bé fin Israël ôsu'n nun'n, nanh bé ngba ye bé ti Israëlfue kpaa.</verse>
				<verse number="7">I kunngba'n, ba kwlaa nga bé fin Abraham ôsu'n nun'n, nanh bé ngba ye bé ti i ôsufue kpaa, afin Nyanmien séé i ke: «Isaac ôsu lie'n ye béh buh bé ke bé ti o lieo.»</verse>
				<verse number="8">O man, nanh bé nga bé ti Abraham ôsufue bé awulie'n nun'n bé ye bé ti Nyanmien wa kpaa, sannge bé nga Nyanmien dun mmua sé ke bé wu bé'n, bé ye bé bu bé ke bé ti i wa kpaa.</verse>
				<verse number="9">Liké nga Nyanmien sé ke o wa yô'n ye: «Afue ékun biki sa mh bah ye Sara wa wu ba yasua kun.»</verse>
				<verse number="10">Ye kusu Rébecca nin é nannan Isaac bé wunnzeli nda.</verse>
				<verse number="11">Ke bé nian wu'a ba so mun bo bé nian si'a liké nga bé flee kpa nin te'n, Nyanmien séé Rébecca ke: «Ba kpenngbenfue'n oh suh i sinma'n.» O yôé so nan bé si ke o fa swran nga i bobo klô'n, o nia'an liké nga swran'm bé yô'n su ye o fa fa béo, sannge bé nga o fle bé'n bé ye o fa béo.</verse>
				<verse number="12"></verse>
				<verse number="13">Afin bé klee ke: «N klô Jacob, Sannge n kpo Ésaü.»</verse>
				<verse number="14">?O man éh séh se? ?É sé ke Nyanmien yô'a sa i nuan su? O ti'a so mlonmlon!</verse>
				<verse number="15">Afin o séé Moïse ke: «Swran nga n klô ke nh wunh i aunnvue'n, nh wunh i aunnvue, ye swran nga n klô ke nh sih i aunnvue'n, nh sih i aunnvue.»</verse>
				<verse number="16">I so'n fi'an liké nga swran klô'n nin liké ng'o mien i nyin yô'n, sannge o fin Nyanmien b'o si aunnvue'n.</verse>
				<verse number="17">Afin é kenngen Nyanmien nde nga bé kleli'n nun ke, Nyanmien séé Pharaon ke: «N siéli o famien ke n fa o n fa yi min wun nglô ke n kwla sa'n kwlaa yô, nan n dunman'n fu men wunmuan'n nun.»</verse>
				<verse number="18">O man é si ke swran ng'o klô ke oh wunh i aunnvue'n, o wun i aunnvue, ye swran ng'o klô ke oh kétééh'n, o kétéé.</verse>
				<verse number="19">Wiénuon swran wié wa usa n ke: ?Se o ti so'n, o yô se ti ye Nyanmien fa sa nga é yô'n gua é suo? Afin swran fi kwla kpalô'a Nyanmien nuan.</verse>
				<verse number="20">?O bo a usa so'n, a ti o lie se bo a yiyi Nyanmien nuan nuon? «?Liké nga bé fa ufa wu'n, o kwla use i ufue'n ke: O yô se ti ye a wuu n soo?»</verse>
				<verse number="21">?Se ufue'n o kwla fa'a fa tole kunngba'n wu'a se wafa ng'o klô'n, se o wui klaan ô, se o wu'e klaan kpa ô, o kwla yô'e so?</verse>
				<verse number="22">?Ye Nyanmien kusu yô'a swran mun ke se ufue'n yô i se mun'n sa? ?Se o klô ke swran'm bé si ke wa fa bé wun ya, ye o kwla sa kwlaa yô'n, ye se bé nga bé kun i ya bo bé nin kunle fata'n, o blu su'n, o kwla yô'e so?</verse>
				<verse number="23">?Se o yôé so ke o fe i yé dan b'o yô é i klun-ufué su'n klé yé'n, o kwla yô'e so? Afin é b'o wunnin é aunnvue'n é ti ke se klaan sa. O dun mmua siéé é ke é nyan nyrun.</verse>
				<verse number="24">É b'o fleli yé'n, nanh é Juif mun é ngunmin ye o flee yéo, sannge bé nga bé ti'a Juif'n bé ô nun wié.</verse>
				<verse number="25">É kenngen Osée fluwa'n nun ke Nyanmien sé ke: «Bé bo bé ti'a n swran'n, nh fleh bé n swran, Ye nvlé nga n klômen'n, nh fleh nvlé so'n nunfue mun n swran kpa.</verse>
				<verse number="26">Lika nga n séé lofue'm bé ke: An ti'a n swran'n, Béh fleh lofue mun Anannganman Nyanmien mma mun.»</verse>
				<verse number="27">Ésaïe kusu kaan Israël i nde, o kpan sé ke: «Kannze man Israël mma'm bé tre ke dyénvié nuan aunnyan sa'n, Bé nun kaan sa ye béh kah le, ye béh nyanh bé tio.</verse>
				<verse number="28">Afin sa nga é Min'n sé ke oh yôéh men'n nun'n, oh yôéh trelele, oh wiéh.»</verse>
				<verse number="29">Ésaïe kunngba'n keen laa ke: «Se é Min Anannganman Nyanmien Kpli'n Wa yatyi'a é ôsu kaan sa'n, Wuun éh yôh ke Sodome (*f36*) sa, Ye éh katyih ke Gomorrhe (*f36*) sa.»</verse>
				<verse number="30">?O man éh séh se? Bé bo ti'a Juif bo ba kunnde'a ke Nyanmien bu bé swran kpa'n, Nyanmien buu bé swran kpa i su bo bé lafili'n ti.</verse>
				<verse number="31">Sannge Israëlfue'm bo bé kunnde ke béh nyanh mmla kun béh fah su nan Nyanmien bu bé swran kpa'n, ba nyenmen.</verse>
				<verse number="32">?Nzu tio? Afin bé kunnde'a ke bé lafi Nyanmien su nan bé yô swran kpa, sannge bé bu ke bé yô swran kpa bé sa kpakpa bo bé yô bé'n bé ti. Bé dya kplaa yebue bo swran'm bé fin asé su'n,</verse>
				<verse number="33">bo bé kleli i wun nde ke: «Anh nian, nh fah yebue kun sié Sion (*f14*) lo, oh kplah swran'm bé dya, Yebue dan kun bo swran'm béh fin asé su. Sannge swran ng'o lafi i su'n, i nyin su gua'a asé.»</verse>
			</chapter>
			<chapter number="10">
				<verse number="1">Aniaan mun, n nuan bo n yra'n nin sa nga n fa sre Nyanmien ke o yô man Israëlfue mun'n yele ke bé fité nun.</verse>
				<verse number="2">N si bé kpa ke bé klô Nyanmien dan, sannge klôle so'n bo bé fa klôé'n, bé si'a su ngwlele.</verse>
				<verse number="3">Afin ke bé si'a liké wafa nga Nyanmien yô b'o bu swran swran kpa'n, bo bé bobo bé kunnde liké wafa nga bé yô nan ba yô swran kpa'n, o man ba fa'a Nyanmien lie'n su.</verse>
				<verse number="4">Afin bé kwlaa nga bé lafi Christ su'n, wa nunnun mmla i su fale wafa nga bé bu i ke se bé yô so'n ye béh yôh swran kpa'n.</verse>
				<verse number="5">Afin Moïse kaan mmla'n bo bé fa su ye bé yô swran kpa'n i nde ke: «Swran ng'o fa mmla'n su'n, oh nyanh nguan.»</verse>
				<verse number="6">Sannge se swran kpa yôle b'o fin Nyanmien su bo bé lafi'n ti swran'n, oh séh ke: «Nanh bu o klun lo sé ke: ?Wan ye oh koh nyanmien su loo?» — i bô klé ke bé kô fa Christ ba—,</verse>
				<verse number="7">annze: «?Wan ye oh dyrah kunman bo bé sié i bô'n nun loo?»— i bô klé ke bé kô fa Christ blolo lo ba—.</verse>
				<verse number="8">?O sé se? O sé ke: «Nyanmien nde'n wô o wun kôkô le, o ô o klun ye a kaan.» Nde so'n yele Nyanmien sulafile nde bo é kan'n.</verse>
				<verse number="9">Se o fité o nuan ke Jésus ti o Min'n, ye se a lafi su kpa ke Nyanmien tyenniin'n, ah fitéh nun.</verse>
				<verse number="10">Afin ke bé lafi su kpa'n, Nyanmien bu bé swran kpa, ye ke o fité bé nuan'n, bé fité nun.</verse>
				<verse number="11">Afin é kenngen Nyanmien Nde nga bé kleli'n nun, ke: «Swran kwlaa ng'o lafi i su'n, i nyin su gua'a asé.»</verse>
				<verse number="12">Yele ke o le'a Juif, o le'a Grec, bé kwlaa bé Min'n ti kun, o fe i ninngé kpakpa'n man bé kwlaa nga bé bô flee'n,</verse>
				<verse number="13">afin «swran kwlaa ng'o fle é Min Nyanmien'n oh fitéh nun.»</verse>
				<verse number="14">?Se ba du'an mmua lafi'e i su'n, oh yôh se ye béh fleh io? ?Ye se ba ti'e i dunman'n, oh yôh se ye béh lafih i suo? ?Ye se swran fi ke'en i nde klé'a bé'n, oh yôh se ye béh tioh?</verse>
				<verse number="15">?Se ba sunma'an swran'n, oh yôh se ye oh kenh i ndeo? Afin bé klee ke: «Bé bo bé ba dyasin fe bôle'n, Bé bale'n yô swran'm bé fe.»</verse>
				<verse number="16">Sannge bé ngba ba fa'a dyasin fe so'n su. Ésaïe ken ékun ke: «?Nannan, wan ye o lafi nde nga é kannin'n suo?»</verse>
				<verse number="17">I so'n ti, nde nga swran ti'n ye man o lafi Nyanmien suo, ye nde nga bé ti'n yele Christ nde bo bé kan'n.</verse>
				<verse number="18">N sé ke yiô: ?Ba timan? Bé tilii kpa, afin bé klee ke: «Bé kaan nde lika'n kwlaa, Ye bé tii bé nde'n men wunmuan'n nun.»</verse>
				<verse number="19">Sannge n sé ke yiô: ?Israëlfue'm bé kusu ba timan? Bé tili, Moïse dun mmua séé ke: «M man amun nyin tyih nvlé kun bo bé ti'a nvlé kpa'n, M man nvlé bo i nunfue'm bé si'a ngwlele'n, béh fitah amun awlen.»</verse>
				<verse number="20">Ésaïe kusu tre i awlen séé ke: «Bé nga ba fa'a bé wun a manta'an min'n, bé wuun min, Bé nga ba usa'a n wôsu'n, n yi min wun kléé bé.»</verse>
				<verse number="21">Sannge o kaan Israël'm bé nde ke: «N tre n sa nun nglemun lélé nnosua ke nh toh swran nyin kékléfue bo bé kpalô min nde'n bé nun.»</verse>
			</chapter>
			<chapter number="11">
				<verse number="1">O man n sé ke yiô: ?Nyanmien yii i swran'm bé blô? Tyetye! Afin n kusu n ti Israëlfue, n fin Abraham ôsu'n nun, Benjamin akpasua su.</verse>
				<verse number="2">Nyanmien swran'm b'o dun mmua sii bé'n, wa yi'a bé blô. ?Nyanmien Nde nga bé klee ke, Élie sanmaan Israëlfue mun Nyanmien dyasu'n, an si'a nde so'n? Bé klee nde so'n ke:</verse>
				<verse number="3">«É Min Nyanmien, bé kuun o nuan idyofue mun, ye bé bubuu o sowle mun, o ka n kunngba, ye bé kunnde n kunwle.»</verse>
				<verse number="4">?Sannge Nyanmien séé i se? O sé i ke: «N le swran akpi-nsô bo ba kôtô'a Baal (*f37*) bô.»</verse>
				<verse number="5">I kunngba'n, ke é ô ve'n kusu, bé ônga kaan kaa le bo Nyanmien faa bé i klun-ufué'n ti.</verse>
				<verse number="6">Nanh sa nga bé yôli'n ti ye o faa bé soo, sannge i klun-ufué'n ti ye o yôé soo. Afin se liké nga bé yô'n ti ye o fa bé'n, wuun nenh i klun-ufué'n tio.</verse>
				<verse number="7">Se o ti so'n, éh séh ke, liké nga Israëlfue'm bé kunnde'n, ba nyenmen, san bé kaan nga Nyanmien faa bé'n, bé ngunmin ye bé nyennin io. Sannge nde nga bé klee ke bé nga'm bé wa yô swran bo bé wu'an sa wle'n, ye wa kpen su ye'n. Bé klee ke: «Nyanmien man bé katyii ke swran bo bé akunndan nu'an le sa, Ye o man bé wu'an asé, Bé ti'a sa Lélé fa dyu nde.»</verse>
				<verse number="8"></verse>
				<verse number="9">Ye David sé ke: «Man bé tyen dile'n yô ke aya sa, Man o yô ke zo sa, bé to nun, nan bé nyan bé sa te'n i akatua!</verse>
				<verse number="10">Man bé nyin su dun bé, nanh man bé wun asé kun. Man bé komiansin klu tititi.»</verse>
				<verse number="11">O man n sé ke yiô: ?Ke bé to nun so'n, bé ka le mlonmlon? O ti'a so mlonmlon! Sannge ke bé yôli sa te'n, o man bé bo bé ti'a Juif'n ba nyan bé ti nan Juif'm bé nyin tyi bé.</verse>
				<verse number="12">Se Juif'm bé sa te yôle'n o yô men nunfue'm bé yé dan'n, ye se bé nvlé'n i bôle'n o yô bé bo bé ti'a Juif'n bé yé'n, wuun ke bé kô nyan bé ti mlonmlon'n, oh yôh wié'm bé yé kpe blu!</verse>
				<verse number="13">Amun bo amun ôsu'n ti'a Juif'n, amun ye n kan nde nga klé amuon. Nyanmien sunmaan min bé bo bé ti'a Juif'n bé sin, ye n fa dyunman so'n di n nuan.</verse>
				<verse number="14">N yô i so nan n nvléfue'm bé fa bé nyin tyi amun, nan bé nun wié'm bé nyan bé ti.</verse>
				<verse number="15">?Afin se bé asé siéle kan bo Nyanmien siéé bé'n o man men nunfue'm bé nin Nyanmien bé afien a se'n, ke o kô fa bé ékun'n, oh yôh se? O man bé nga bé wuli'n béh nyanh nguan!</verse>
				<verse number="16">Se kpaun bo bé ton'n bé dun mmua kpe Nyanmien lie'n (*f38*), wuun i wunmuan'n kwlaa ti i lie, ye se waka'n i bô'n ti Nyanmien lie'n, wuun i sama'n ti i lie.</verse>
				<verse number="17">Israël'm bé ti ke olive (*f39*) bo bé tali sa, bo bé kpekpe i sama'm bé wié. Amun bo an ti'a Juif'n an ti ke blô olive sa, bé kpe amun ta klo lie nga bé kpeli'n i bô'n su. O man nzué ng'o fin i bô'n nun'n o wlu amun nun wié, ye man an yô kpaa.</verse>
				<verse number="18">O man se o ti so'n, nanh an bu ke an ti kpa tra bé nga bé kpe bé guali'n. ?Nzu ti ye an tu amun wuon? Afin nanh amun ye an ti waka'n i bô nion.</verse>
				<verse number="19">Wiénuon swran wié wa sé ke: Bé kpekpee waka sama so'n nan béh fah min ta bé ôsu'n nun.</verse>
				<verse number="20">O ti so. Nyanmien bo bé lafi'e i su kpa'n ti ye bé kpekpee béo, o kusu, i su bo a lafi'n ti ye man a ô leo. Nanh tu o wun, sannge nion o wun kpa,</verse>
				<verse number="21">afin se Nyanmien a yatyi'a Juif'm bo bé ti ke olive i sama kpa sa'n bé le'n, o su yatyi'a Juif'm bo bé ti ke olive i sama kpa sa'n bé le'n, o su yatyi'a o le kusu.</verse>
				<verse number="22">I so'n ti, nian, Nyanmien ti kpa, ye kusu nde ng'o kan'n o le'a katyiwle. Ke a nien i bué kun'n a wun ke nde ng'o kan klé bé nga ba nia'an bé lika'n su kpa'n o le'a katyiwle, ye ke a nien i bué kun ékun'n a wun ke, se a yô ke o yô o kpa'n, oh yôh o kpa. Se a yô'e i so'n, oh kpeh o yi.</verse>
				<verse number="23">Ye Juif'm bé kusu se bé katyi bé lafi Nyanmien su'n, oh fah bé ta bé ôsu'n nun, afin Nyanmien kwle i so yô.</verse>
				<verse number="24">O bo a ti'a Juif'n, a ti ke blô olive sama sa, bé kpe o taa klo lie'n, o ti sa bo bé yôman. ?Se bé yô o so'n, wuun Juif'm bo bé ti klo olive kpa'n, nan bé lie sion?</verse>
				<verse number="25">Aniaan mun, ke o kô yô nan amuan bu'a amun wun ngwlelefue'n, n klô ke nh kanh sa ng'o ô ye'n bo Nyanmien yi'e nglô'n klé amun. Israël'm bé bué ba yô swran bo bé wu'an sa wle, béh kah le so lélé san bé nga bé ti'a Juif bo béh nyanh bé ti'n bé nuan'n wa dyu.</verse>
				<verse number="26">Ke o kô yô so'n, nde nga bé klelii ke Israël'm bé kwlaa béh nyanh bé ti'n, oh kpenh su. Afin bé klee ke: «Bé ti Défue'n finh Sion (*f14*), O man Jacob anunman'm bo bé srô'a Nyanmien'n béh srôéh.</verse>
				<verse number="27">Nian sa nga n sé bé ke nh yôh man bé Tyen nga nh yatyih sa nga bé yô min'n tye bé'n ye.»</verse>
				<verse number="28">Ke é nien i bué kun'n, é wun ke dyasin fe'n bo Juif'm ba fa'a su'n ti Nyanmien nin bé buli. I so'n yôô amun môaé sa. Sannge ke é nien i bué kun ékun bo é wun wafa nga Nyanmien fa swran'n, é wun ke bé nannan'm bé ti, bé ti Nyanmien i awlen su swran.</verse>
				<verse number="29">Afin ke Nyanmien fa liké man swran'n, ye ke o fle swran'n, o kôkô'e i sin.</verse>
				<verse number="30">Laa amun nyin yi'a Nyanmien a wun amun aunnvue.</verse>
				<verse number="31">I kunngba'n, aunnvue nga Nyanmien wuun amun'n ti, Juif'm bé yô nyin kéklé sien'n nan Nyanmien wun bé kusu bé aunnvue wié.</verse>
				<verse number="32">Ke o kô yô nan Nyanmien a wun swran'n kwlaa bé aunnvue'n, o bu bé kwlaa nyin kékléfue.</verse>
				<verse number="33">Iii, Nyanmien ti anyanbéunfue ô! O si ngwlele ô! O si sa'n kwlakwla kpa! ?Wan ye o si i klun lo akunndaan? ?Wan ye o wun sa ng'o yô bé'n bé wleo? Afin,</verse>
				<verse number="34">«?Wan ye o si akunndan nga é Min Nyanmien'n buli nion? ?Wan ye o klélii ngwleleo?</verse>
				<verse number="35">?Wan ye o dun mmua maan Nyanmien liké ti ye o men i wiéo?»</verse>
				<verse number="36">Liké kwlaa ng'o ô le'n o fiin, i ye man bé ô leo, ye i dunman nun ye bé ô leo. Man é yi i aye tititi. Mon o yô so!</verse>
			</chapter>
			<chapter number="12">
				<verse number="1">Aniaan mun, aunnvue dan bo Nyanmien wunnin yé'n ti, nh sreh amun kpa ke an fa amun wun men ke sraka bo bé dyre sa, b'o ti i lie mlonmlon, bo i klun dyo su, i ye o ti i sole wafa b'o ti suo.</verse>
				<verse number="2">Nanh an yô ke swran'm bo bé ô le nde'n bé sa, sannge man Nyanmien katyi amun akunndan'n nan an katyi mlonmlon. Ke o kô yô so'n, amunh wunh Nyanmien i klun sa'n i wle, amunh sih sa ng'o ti kpa, b'o dyo i klun, b'o man amun yôh kpa'n.</verse>
				<verse number="3">Yé dan nga Nyanmien yôli'n min'n ti, nh séh amun kwlakwla ke, nanh an bu amun wun swran dan tra wafa nga an ti'n su, sannge anh nian wafa nga Nyanmien man an lafi i su'n, se an lafi su kpa ô, ye man amun si wafa nga amun ti'n.</verse>
				<verse number="4">Swran ti wunmuan kun, sannge i wun ninngé'm bé sonnin, ye bé liké nga bé yô'n ti ngunminngunmin.</verse>
				<verse number="5">I kunngba'n, kannze é sonnin'n, é nin Christ ya katyi swran wunmuan, ye é kwlaa so'n ya yô kun.</verse>
				<verse number="6">Yé fanunfanun nga Nyanmien yô yé'n ti, i ninngé b'o fa man é bo é yô'n, bé ti ngunminngunmin. Se Nyanmien man é nun kun si i nuan idyo'n, mon o yôé ke o fa lafi su dyu'n sa.</verse>
				<verse number="7">Se o man swran kun ékun si swran'm bé lika nian'n, mon o nian bé lika. Swran nga kusu b'o man o si liké klé'n, mon o klé,</verse>
				<verse number="8">ye swran nga b'o man o si swran'm bé afotue man'n, mon o man. Swran ng'o man swran liké'n, mon o tu i klun yô, ye nga kusu b'o dyran swran'm bé nyrun'n, mon o nian su kpa yô, ye nga bo i waa n oh yôh swran yé'n, mon o yô i klun-ufué su.</verse>
				<verse number="9">Nanh amun swran klôle'n o yô amun nuan bui su. Se an wun liké kwlaa ng'o ti te'n, nanh an nian, sannge liké nga bé ti kpa'n, man bé lô amun.</verse>
				<verse number="10">Anh klô amun wun kpa ke swran nin i niaan sa, anh bu amun wiéngu swran.</verse>
				<verse number="11">Nanh an yô fuen, sannge anh yô kékléfue. Anh yô swran wakawakafue. Anh di é Min'n i dyunman'n kpa.</verse>
				<verse number="12">Amun nyin b'o ô é Min'n i sin'n ti, anh gua amun wla asé. Se sa to amun su'n, anh tra amun awlen. Amun nin Nyanmien anh kôkô yale titi, nanh amun kponzo.</verse>
				<verse number="13">Anh ti amun niaan Christfue'm bé wun nyanman nun. Anh yô aklunyéfue.</verse>
				<verse number="14">Bé nga bé klé amun yale'n, anh yra amun nuan ke Nyanmien nian bé su. Nanh an wua bé amuen, sannge anh sé Nyanmien ke o nian bé su.</verse>
				<verse number="15">Se swran kun i klun dyo'n, mon o yô amun fe, se swran kun sunh'n, mon o yô amun annvo.</verse>
				<verse number="16">Man amun nuan se. Nanh an bu akunndan dandan, se bé sé amun ke an di dyunman b'o ti'a dyunman kpa'n, anh di. Nanh an bu amun wun ngwlelefue.</verse>
				<verse number="17">Se swran yô amun te'n, nanh an yô i wié. Sa kwlaa nga amun yô'n, anh yô man swran'n kwlaa bé wun ke an ti kpa.</verse>
				<verse number="18">Anh yô liké kwlaa nga an yôo amun nin swran su ka'an nde'n.</verse>
				<verse number="19">N swran kpa mun, nanh amun sé ke amun bobo amunh tuh amun klunngbo'n, sannge anh yatyi man Nyanmien, afin bé klee ke: «É Min'n sé ke: Min ye n tu klunngbo nion, min ye nh tuah bé kaleo.»</verse>
				<verse number="20">O man, «Se awé kun o kpofue'n, men i liké, Se nzué wé kuin'n, men i nzué, Afin se a yô so'n, O ti ke senmlen ye a fa gue i ti su sa.» (*f40*)</verse>
				<verse number="21">Nanh man bé nga bé yô amun te'n bé kwla amun, sannge anh yô bé kpa lélé an kwla bé.</verse>
			</chapter>
			<chapter number="13">
				<verse number="1">Man swran'n kwlaa bé nyin ye ngbenngben mun, afin swran fi kwla di'a kpenngben bo nanh Nyanmien ye o sié io. Ye bé nga bé ô le nde bobo'n, Nyanmien ye o siéé béo.</verse>
				<verse number="2">O man swran ng'o dyaô bé wun'n, wuun wa yô nyin kéklé Nyanmien su. Bé nga bé yô nyin kéklé so'n, bé kpe bé bobo bé wun sae ba.</verse>
				<verse number="3">Se swran yô sa kpa'n, i klun ti'e ngbenngben'm bé nyrun, sannge swran ng'o yô sa te'n, i klun titii. ?A klô'a ke o klun titi o ngbenngben'm bé nyrun? Se a klô'e i so'n, yô sa ng'o ti kpa'n, ye béh yih o aye,</verse>
				<verse number="4">afin Nyanmien man bé nian o su ye man a yô kpaa. Sannge se a yô sa te'n, mon o klun titi o. Afin Nyanmien a sié'a bé le ngben, o siéé bé le ke bé tu i klunngbo, ye bé tu swran ng'o yô sa te'n i fo.</verse>
				<verse number="5">O man se amun nyin yi ngbenngben mun'n, o ti kpa. Nanh ke Nyanmien i klunngbo bo bé tu'n ngunmin tio, sannge kusu o klun lo bo a si ke se a yô soo o ti kpa'n tio.</verse>
				<verse number="6">I so'n ti ye man an su l'impôt nion, afin bé nga bé su l'impôt'n man bé'n, Nyanmien ye o sié bé ke bé di dyunman so nion.</verse>
				<verse number="7">Bé kale kwlaa ng'o ô amun su'n, anh tua man bé. Swran nga bé su l'impôt men'n, anh su men. Swran nga amun ninngé'm bé su sika'n ti i lie'n, anh yi men. Swran ng'o ti bo an srôé'n, anh srôé, ye ng'o ti bo an bui swran'n, anh bui swran.</verse>
				<verse number="8">Nanh man swran fi kale tran amun su, san amun wiéngu klôle ye o yô ke kale sa ye o tran amun suo. Afin swran ng'o klô i wiéngu'n, wuun wa wié mmla'n kwlaa su fa.</verse>
				<verse number="9">Afin ke bé sé ke: «Nanh kunnde bla o yi bô annze bian o wun bô, nanh kun swran, nanh wua, nanh mon o nyin blô o wiéngu i liké su'n,» se mmla wié ô le, se o ti se ti se ô, i kwlaa so'n bé bô i kpole sé ke: «Klô o wiéngu ke a fa klô o bobo o wun'n sa.»</verse>
				<verse number="10">Swran ng'o klô i wiéngu'n, o yô'e i te, o man swran ng'o klô swran'n, wuun wa wié mmla'n kwlaa su fa.</verse>
				<verse number="11">Amun bobo an si ble nga é ô nun ye'n, o man amun bo an ti ke swran b'o su lafi sa'n, amun tinngéle'n wa dyu, afin é ti nyanle'n wa mantan é kôkô a tre i nun nga é lafii Christ su'n.</verse>
				<verse number="12">Lika'n wa o wié, alie'n su wa tyen! I so'n ti, man é wla sa tete nga bé fa kongue kata bé nyin yô'n bé asé, ye man é fa ale ninngé nga bé fa kun ale wia nun'n é tanndan é wun.</verse>
				<verse number="13">Man é yô sa bo bé ti nanwle'n ke é ô wia klénglé kpa'n nun sa. Man é yatyi nzanbôe'n, nin nzanbôe nyôlie'n, ye bé wun wannzô yôle'n, bla nin bian kunndele'n, wlaka bôle'n, utré'n, nin swran nyin tyile'n.</verse>
				<verse number="14">Anh fa é Min Jésus-Christ yô ke amun nyren sa. Nanh an bu liké nga klo swran i kônvi soe'n i akunndan ke amunh yôh.</verse>
			</chapter>
			<chapter number="14">
				<verse number="1">Swran nga ke o lafii Christ su'n o nian wu'an sa ng'o yôo o ti su'n i wle'n, anh bui amun niaan, nanh amun nin i si akplôwa.</verse>
				<verse number="2">Anh nian, swran wié ô le'n o lafi su ke o kwla di liké'n kwlaa, sannge swran ng'o nian wu'an sa ng'o yôo o ti su'n i wle'n, alie ngunmin ye o dio, o di'a nnen.</verse>
				<verse number="3">Nanh man swran ng'o di liké'n kwlaa'n, o yô swran ng'o diman'n i finfin, ye nga kusu b'o diman'n, nanh mon o kan swran ng'o di'n i nde, afin Nyanmien bobo a so i nun.</verse>
				<verse number="4">?A ti o lie se bo a kon o niaan wié dyunman difue'n i wun ndeo? Se i nzuen ti kpa ô, se o ti'a kpa ô, nonh o ndeo, i min'n i ndeo. Oh yôh kpa, afin é Min'n kwla suen i bô mon o yô kpa.</verse>
				<verse number="5">Swran wié bu ke tyen'n wié ti kpa tra wié, sannge wié nyrun i kwlaa ti kun. I so'n ti, man swran kun wun liké ng'o yô'n i wle nan wa yô.</verse>
				<verse number="6">Swran ng'o sié tyen kun man é Min'n, é Min'n i akunndan b'o bu'n ti ye o sié i soo. Ye swran ng'o di liké'n kwlaa'n, é Min'n i akunndan b'o bu'n ti ye o dio, afin o la Nyanmien asé. Swran ng'o di'a liké ngba'n é Min'n i akunndan b'o bu'n ti ye o yôé soo, i kusu la Nyanmien asé.</verse>
				<verse number="7">Ôle nga é ô ye'n, é di'a é wun, o man se é wu'n, i ti'a é nde.</verse>
				<verse number="8">Se é wu ô, se é wuman ô, é Min'n i dunman nun ye é ô leo, o man se é wu ô, se é wuman ô, é ti é Min'n lie.</verse>
				<verse number="9">Ke o kô yô nan Christ wa yô bé nga bé wuli'n nin bé nga bé nyin ô su'n bé Min'n, o wuli, o tyennin.</verse>
				<verse number="10">?O kpa'n, a fin o lie nin bo a kon o niaan i wun nde, annze a yô i finfion? Afin bé wa fa é kwlaa ko Nyanmien dyasu.</verse>
				<verse number="11">Afin bé klee ke: «É Min Nyanmien sé ke: Ke n ti alulua'n, O man swran'n kwlaa bé wa kôtô m bô, O wa fité swran'n kwlaa bé nuan ke n ti Nyanmien.»</verse>
				<verse number="12">O man é kwlaa é wa kan sa nga é yôô bé'n klé Nyanmien.</verse>
				<verse number="13">I so'n ti, nanh man é kan é wiéngu wun nde kun, sannge anh bu akunndan, nanh an yô sa ng'o satyi amun niaan b'o man o yô sa te'n.</verse>
				<verse number="14">Swran wunmuan bo min nin é Min Jésus é ti'n ti, n si wéiin kpa ke liké kwlaa nga bé ô le'n, bé wié fi ti'a liké te, sannge se swran kun bu liké kun ke o ti'a kpa'n, wuun o ti'a kpa i nyrun.</verse>
				<verse number="15">Se liké nga a si ke sa a dio a sanngan o niaan i akunndan, nan a di'n, wuun wa yô'e ke swran ng'o klô swran'n o yô'n sa. Nanh man liké nga a di'n satyi swran nga ti ye Christ wuli'n.</verse>
				<verse number="16">Liké nga amun nyrun o ti kpa'n, nanh man amun dunman satyi su.</verse>
				<verse number="17">Nanh ke liké bo swran di'n nin nzan bo bé non'n ye o klé ke Nyanmien sié béo, sannge i Wawe'n b'o man swran katyi swran kpa, b'o man bé di aladyé, bo bé klun dyo'n ye o klé ke o sié béo.</verse>
				<verse number="18">Swran ng'o di Christ i dyunman'n ke nga sa'n, Nyanmien klun dyo i wun, ye swran'm bé bô i dunman.</verse>
				<verse number="19">I so'n ti, man é yô sa ng'o dyo é wiéngu klun b'o man é kwlaa éh yôh kpa'n.</verse>
				<verse number="20">Nanh man é satyi liké nga Nyanmien yôli'n liké bo é di'n ti. Nanwle, liké kwlaa nga bé di'n ti kpa, sannge se swran kun di liké nan o satyi i niaan'n, wuun wa yô'a sa kpa.</verse>
				<verse number="21">Liké nga se an yôo o ti kpa'n ye: Nanh an yô liké fi bo se amun yôo o satyi amun niaan, nnen dile ô, nzan nonle ô.</verse>
				<verse number="22">O sa wle bo a wuin so'n, mon o tran a nin Nyanmien amun afien. Swran ng'o wun liké ng'o yô'n i wle b'o wun ke se o yôo i klun su timen'n, i lie su ti yé!</verse>
				<verse number="23">Sannge swran ng'o wu'an liké ng'o di'n i wle kpa se o ti kpa ô, se o ti'a kpa ô, nan o di'n, Nyanmien wa sé ke wa di fo, yele ke liké ng'o yô'n, o wu'en i wle. Afin liké kwlaa nga bé yô bo bé wu'en i wle ke o ti kpa nan ba yô'n, o ti sa te.</verse>
			</chapter>
			<chapter number="15">
				<verse number="1">É bo é wun sa so'n i wle kpa'n, man é uka bé nga bé wu'en i wle kpa'n, nanh man é yô liké ng'o dyo é bobo é klun'n.</verse>
				<verse number="2">Man é kwlaa é yô liké ng'o dyo é wiéngu klun'n, i so'n nun é uke mon o yô kpa.</verse>
				<verse number="3">Afin Christ wa yô'a liké ng'o dyo i bobo i klun'n, yele ke bé klee ke: «Nzôwa nga bé kô fa kô kpe wo'n, bé fa kpee min.»</verse>
				<verse number="4">Nde kwlaa nga bé klee bé laa'n, bé kle i so ke bé fa klé é ngwlele, nan Nyanmien fe i nde so'n wla é fanngan, nan é tra é awlen, é fa é wla'n gue i su.</verse>
				<verse number="5">Man Nyanmien b'o wla swran fanngan b'o man bé tra bé awlen'n, o man amun akunndan'n yô kun ke Christ-Jésus bobo klé é ke é yô'n sa.</verse>
				<verse number="6">Man amun bô yô kun so nan amun kwlaa an yi é Min Jésus-Christ i Si Nyanmien'n i aye.</verse>
				<verse number="7">Anh fa amun wiéngu bu amun niaan ke Christ kusu fa amun buu i niaan'n sa, i so'n ba Nyanmien nyrunnyan.</verse>
				<verse number="8">N sé ke yiô: Jésus-Christ baa bé nga bé wla klen'n bé lika nianle, nan bé wun ke Nyanmien ti nanwlefue, ye oh yôh liké nga Nyanmien séé é nannan'm bé ke oh yôh man bé'n,</verse>
				<verse number="9">ye bé bo bé ti'a Juif'n bé kusu béh lah Nyanmien asé i aunnvue b'o wun bé'n ti. Afin bé klee ke: «I so'n ti, mh bôh o dunman bé nga bé ti'a Juif'n bé nyrun, Ye nh tôh dyué mh bôh fle o.»</verse>
				<verse number="10">Bé klee ékun ke: «Amun bo an ti'a Juif'n, anh wuka Nyanmien swran mun anh tô dyué.»</verse>
				<verse number="11">Ye: «Amun kwlaa bo an ti'a Juif'n, anh manman é Min Nyanmien'n Ye man swran'n kwlaa bé yi i aye.»</verse>
				<verse number="12">Ésaïe kusu séé ke: «Isaï i anunman'n oh bah, O wa dyaô sié bé nga bé ti'a Juif'n, I su ye béh fah bé wla'n guaa.»</verse>
				<verse number="13">Man Nyanmien bo é nyin ô i sin'n o man amun klun dyo, ye an di aladyé i su bo an lafi'n ti, nan Nyanmien Wawe'n i fanngan nun amun nyin tren i sin tititi.</verse>
				<verse number="14">N niaan mun, m bobo n lafi amun su kpa ke an ti klunufuéfue kpa, an wun sa'n kwlaa wle, ye an kwla tu amun wiéngu fo.</verse>
				<verse number="15">Kannze o ti so'n, ke n klee fluwa ye'n, n kan sa wié'm bé nde wéiin kléé amun nan amun wla kpen sa nga amuan dun mmua ti'n su. Yé dan bo Nyanmien yôô min</verse>
				<verse number="16">b'o sié min ke n di Christ-Jésus i dyunman bé nga bé ti'a Juif'n bé afien'n ti ye n kleli i soo. Ke mh bôh Nyanmien i dyasin fe'n, n yô i nyrun dyranfue nan nh fah bé nga bé ti'a Juif'n men, i Wawe'n man bé katyi i lie, o man i klun dyo bé wun.</verse>
				<verse number="17">Swran wunmuan bo min nin Christ-Jésus ya katyi'n ti, n kwla fa dyunman nga n di man Nyanmien'n, di n nuan.</verse>
				<verse number="18">N le'a nde fi n kanman, san nde nga Christ man n kan klé bé b'o man bé nyin ye Nyanmien'n,</verse>
				<verse number="19">ye sa kéklééklé, nin atre, nin abônuan sa bo Nyanmien Wawe'n i fanngan nun n yôli'n, i tye ye n kaan. Ke m bô Christ i dyasin fe'n kwlakwlakwla sa, Jérusalem bué lie'n su lélé fa dyuu Illyrie.</verse>
				<verse number="20">Ke o kô yô nan man saman swran wié dyunman lie ng'o bôô i bô'n su'n, i so'n ti, n waan lika nga bé nian ti'a Christ nde le lé'n, le ye mh bôh i dyasin fe nion.</verse>
				<verse number="21">Afin bé klee ke: «Bé nga ba ke'en i nde a klé'a bé'n, béh wuinh, Ye bé nga bé nian ti'e i nde lé'n, béh tih béh wunh i wle.»</verse>
				<verse number="22">Sa so'n ye o bô n kôkôwa titi ye man n nya'an n ti m ba'a amun wun lo nion.</verse>
				<verse number="23">Sien'n man wié n dyunman ng'o ô akpasua nga'm bé su'n di. Ke m bu amun wun lo kole akunndan'n, wa di afue nnyon kun.</verse>
				<verse number="24">I so'n ti, ke nh koh Espagne'n n klô ke mh bôh nun amun wun lo nan é yi awlalôe kan lé nnyon kun, nan an gua min atin klaan.</verse>
				<verse number="25">Sannge lé nnyon nga lie'n, n su ko Jérusalem Nyanmien swran'm bo bé ô lo'n, bé ukale.</verse>
				<verse number="26">Afin Macédoinefue'm bé nin Achaïefue'm ba bu akunndan ke béh yiyih sika nan bé fa kô man Nyanmien i swran bo bé ô Jérusalem lo'n bé nun nga bé ti yalefue'n.</verse>
				<verse number="27">Bé bobo ye bé buu i akunndan ke bé yôo, ye se bé yôé so'n, o ti su, afin Juif mun ye man bé nga bé ti'a Juif'n bé tii Nyanmien nde'n ye bé faa suo. O man so bé kusu bé man Juif'm bé liké'n, ba bô'a aôsuan.</verse>
				<verse number="28">Liké nga ti ye bé sunmaan min'n, se n wié i yô bo n wun ke ba fa sika so'n ba wla bé sa nun'n, nh kôh Espagne. Ke nh koh'n, mh bôh nun amun wun lo.</verse>
				<verse number="29">N si ke, ke n dyu amun wun lo'n, amunh wunh ke Christ dyin n sin dan.</verse>
				<verse number="30">[Aniaan mun,] nh sreh amun, anh nian é Min Jésus-Christ nin klôle nga Nyanmien Wawe'n man é klô é wun'n ti,</verse>
				<verse number="31">amun kusu amun nin min é dyran kéklé é sre Nyanmien ke o dé min bé nga bé lafi'a Nyanmien su Judée lo'n bé sa nun, ye liké nga n su fa kô man Nyanmien su Judée lo'n bé sa nun, ye liké nga n su fa kô man Nyanmien i swran mun Jérusalem lo'n, man bé so nun klaan.</verse>
				<verse number="32">Ye anh sre Nyanmien ékun, nan se o di su'n, ke n dyu amun wun lo'n, n klun dyo, ye n dé wunmien kan amun wun le.</verse>
				<verse number="33">Man Nyanmien b'o man swran di aladyé'n, o nian amun kwlaa amun su. Mon o yô so!</verse>
			</chapter>
			<chapter number="16">
				<verse number="1">N klô ke an si é niaan bla Phoebé, o ti Cenchrées lo asonunfue'm bé lika nianfue.</verse>
				<verse number="2">O man anh so i nun kpa é Min'n ti, ke Nyanmien i swran'm bé so bé wiéngu nun'n sa. Liké kwlaa ng'o mien i sa'n, anh yô men, afin nanwle, o tii swran kpanngban bé wun nyaan nun, ye o nian n kusu n lika kpa.</verse>
				<verse number="3">Nh yôh Prisca nin Aquilas bo bé ti n wiéngu Christ-Jésus i dyunman nun'n, bé liké.</verse>
				<verse number="4">N ti bé fa bé wun maan wié'n, i so'n ti, n la bé asé, ye bé nga bé ti'a Juif bo bé ti asonunfue'n bé kwlaa bé la bé asé wié.</verse>
				<verse number="5">Nh yôh asonunfue nga bé yia bé awlô le'n, bé liké. Nh yôh Épaïnète b'o fe i wun maan Christ Asie men'n nun lo klikli b'o ti n swran kpa'n, i liké.</verse>
				<verse number="6">Nh yôh Marie b'o dii dyunman dan man amun'n, i liké.</verse>
				<verse number="7">Nh yôh Andronicus nin Junias bo bé ti n wôsufue'n, bé liké. Bé ti n wiéngu bisuafue, bé nga Jésus sunmaan bé'n, bé bô bé dunman kpa. Bé dun mmua fa bé wun maan Christ, nan man fa min wun a men.</verse>
				<verse number="8">Nh yôh Ampliatus b'o ti n swran kpa é Min'n ti'n, i liké.</verse>
				<verse number="9">Nh yôh Urbain b'o ti é wiéngu Christ i dyunman nun'n, o nin Stachys n swran kpa'n, bé liké.</verse>
				<verse number="10">Nh yôh Apellès b'o ti Christfue kpa'n, i liké. Nh yôh Aristobule i awlôfue'm bé liké.</verse>
				<verse number="11">Nh yôh Hérodion b'o ti n wôsufue'n, i liké. Nh yôh Narcisse i awlôfue'm bo bé lafi é Min'n su'n, bé liké.</verse>
				<verse number="12">Nh yôh Mmô Tryphène nin Mmô Tryphose bo bé di dyunman man é Min'n, bé liké. Nh yôh Mmô Perside b'o ti é swran kpa'n, b'o dii dyunman kpa man é Min'n, i liké.</verse>
				<verse number="13">Nh yôh Rufus é Min'n i swran b'o ti kpa'n, o nin i nin b'o katyii min nin'n, bé liké.</verse>
				<verse number="14">Nh yôh Asyncrite, nin Phlégon, nin Hermès, nin Patrobas, ye Hermas, o nin é niaan nga bé nin bé ô le'n, bé liké.</verse>
				<verse number="15">Nh yôh Philologue, nin Julie, nin Nérée, nin i niaan bla, nin Olympas, o nin Nyanmien i swran'n kwlaa bo bé nin bé ô le'n, bé liké.</verse>
				<verse number="16">Se an wun amun wun'n, anh yô amun wiéngu liké. Christ i asonunfue'n kwlaa béh yôh amun liké.</verse>
				<verse number="17">Aniaan mun, nh sreh amun kpa, anh nian amun wun bé nga bé fa'a nde nga an faa su'n su, bo bé fa afien satyie'n wla amun afien, bo bé satyi swran ti nun'n bé lika. Nanh an fa amun wun mantan bé.</verse>
				<verse number="18">Afin swran wafa so mun, nanh Christ b'o ti é Min'n i dyunman ye bé dio. Bé bobo bé klun sa lie'n ye bé yôo. Bé kan nde fe, bé fa bé nuan laka bé nga bé nian wu'an sa wle'n.</verse>
				<verse number="19">Swran'n kwlaa bé sé ke an ti anyinyiefue. Ke an yô so'n, o dyo n klun, sannge n klô ke an yô ngwlelefue bo bé yô sa kpa, ye nanh man sa te bo kaan sa tran amun wun.</verse>
				<verse number="20">O tye kaan Nyanmien b'o man swran di aladyé'n, o man amunh tiah Satan (*f6*) su, amunh nunkuinh. Man é Min Jésus yô amun yé tititi!</verse>
				<verse number="21">Timothée b'o ti n wiéngu dyunman nun'n, nin Lucius, nin Jason, nin Sosipater, ye n wôsufue mun béh yôh amun liké.</verse>
				<verse number="22">Min Tertius bo Paul man n klee fluwa ye'n, ke é nin é Min'n é ti swran wunmuan'n ti, nh yôh amun liké.</verse>
				<verse number="23">N sikéfue Gaïus bo asonunfue'n kwlaa bé yie i awlô lo'n, oh yôh amun liké. Éraste klo'n su sika sunianfue'n nin é niaan Quartus béh yôh amun liké.</verse>
				<verse number="24">[Man é Min Jésus yô amun kwlaa amun yé tititi! Mon o yô so!]</verse>
				<verse number="25">Nyanmien Kpli kwla ô! Afin n dyasin fe'n nin Jésus-Christ i nde bo n kan'n, nin sa nga Nyanmien yi'e i nglô klé'a é laa bo sien'n ya wun i wle'n ti, o man an kwla dyran kéklé. Ke o fin men'n i bôbôle nun'n, Nyanmien fiaa sa so'n su,</verse>
				<verse number="26">sannge sien'n, fluwa nga i nuan idyofue'm bé kleli'n man ya wun i wle wéiin. Anannganman Nyanmien siéli i so nan bé kwlaa nga bé ti'a Juif'n bé lafi i su ye bé nyin yii.</verse>
				<verse number="27">Jésus-Christ ti man é yi Nyanmien Kpli bo ngwlelefue fi nu'en i sin'n i aye tititi! Mon o yô so!</verse>
			</chapter>
		</book>
		<book number="46">
			<chapter number="1">
				<verse number="1">M Paul bo Nyanmien fleli min yele ke o klô ke Christ-Jésus sunman min'n, min nin é niaan Sosthène,</verse>
				<verse number="2">éh kleh fluwa nga ble amun bo an ti Nyanmien i asonunfue Corinthe lo b'o flee amun ke an katyi i lie mlonmlon'n, swran wunmuan bo amun nin Jésus-Christ amuan yô'n ti, o nin bé kwlaa nga bé bô Jésus-Christ b'o ti é kwlaa é Min'n i dunman'n.</verse>
				<verse number="3">Man é Si Nyanmien nin é Min Jésus-Christ bé man an nyan yé, ye man amun wun dyo amun fouun!</verse>
				<verse number="4">Amun ti n la min Nyanmien'n i asé titi, yé b'o yôli amun Christ-Jésus ti'n ti.</verse>
				<verse number="5">Afin ke amun nin Christ amuan yô swran wunmuan'n, liké kpakpa'n kwlaa ti a sin a yia amun, an si i nde'n kwlaa kan, an wun i ninngé'n kwlaa bé wle.</verse>
				<verse number="6">O klé ke amuan fa Christ nde'n su kpa.</verse>
				<verse number="7">I so'n ti, ke amunh minndeh é Min Jésus-Christ i wun nglô yile tyen'n, Nyanmien i ninngé b'o fa man swran mun'n i wié fi su mia'an amun.</verse>
				<verse number="8">I ye man amunh dyranh tyinndyin lélé fa dyu i awiélieo, nan é Min Jésus-Christ i wun nglô yile tyen'n nun ba kputu'a amun.</verse>
				<verse number="9">Nyanmien b'o flee amun ke amun nin i Wa Jésus-Christ b'o ti é Min'n an di anuanse'n, o ti nanwlefue.</verse>
				<verse number="10">Aniaan mun, é Min Jésus-Christ ti nh sreh amun, man amun nuan se, nanh an bubu amun wun nun, sannge man amun akunndan'n nin amun nen'n yô kun.</verse>
				<verse number="11">Afin n niaan mun, n ti amun wun nde Chloé awlôfue'm bé nuan nun, ke nde ô amun afien.</verse>
				<verse number="12">Nde so'n yele ke amun nun wié sé ke: N lie'n, Paul lie yele min! wié waan: Apollos lie yele min! wié kusu waan: Céphas lie yele min! ye wié waan: N lie'n, Christ lie yele min!</verse>
				<verse number="13">?Bé kpekpee Christ nun? ?Paul ye bé bôbôé waka'n su amun tio? ?Ye Paul dunman nun ye bé yôô amun baptêmeon?</verse>
				<verse number="14">Ke nanh min ye n yôô amun baptême, bo san Crispus nin Gaïus bé tye ye n yôô bé baptême'n, o yô n fe kpa.</verse>
				<verse number="15">I so'n nun swran fi kwla sé'a ke n dunman nun ye bé yôô amun amun baptêmeon.</verse>
				<verse number="16">Bé nga n yôô bé baptême ékun'n yele Stéphanas nin i awlôfue mun, sannge bé nga'm bé lie'n, n wu'en i wle se n yôô bé nun wié baptême ô.</verse>
				<verse number="17">Nanh swran'm bé baptême yôle ti ye Christ sunmaan mion, Nyanmien nde kanle ti ye o sunmaan mion. Nde so'n i kanle'n, nanh ke n si ngwlele n si idyo tio. Se o ti so ti'n, wuun Christ waka'n su wule'n oh yôh ngben.</verse>
				<verse number="18">Afin Christ i waka'n su wule nde bo bé kan'n o ti sinnzin nde bé nga bé su mlin'n bé nyrun, sannge é nga é su fité nun'n, o klé é ke Nyanmien ti kpli.</verse>
				<verse number="19">Ye bé kleli nde wié ke: «M man ngwlelefue'm béh katyih sinnglinfue, Ye bé bo bé wun sa wle'n, bé su wu'an sa wle kun.»</verse>
				<verse number="20">?Ngwlele sifue'n wô nin? ?Mmla sifue'n wô nin? ?Ble nga nun bé bo bé kunnde ke béh sih sa'm bé bô'n bé ô nin? ?Swran nga bé ti ngwlelefue men nga nun'n Nyanmien bu'a bé sinnglinfue?</verse>
				<verse number="21">Nyanmien wun ke o ti kpa ke o fa sinnzin nde so'n dé bé nga bé fa su'n, afin Nyanmien b'o si sa'n kwlaa'n, o wun ke swran'm bé nin bé ngwlele bo bé sii'n, ba simen.</verse>
				<verse number="22">Juif'm bé waan, bé yi atre klé bé, ye Grec'm bé kunnde ngwlele.</verse>
				<verse number="23">Sannge é lie'n, Christ bo bé bôbôlii waka'n su, bo i nde kanle'n ti Juif'm bé ngasi'n, b'o ti bé bo bé ti'a Juif'n bé nyrun sinnzin nde'n, i nde ye é kaan.</verse>
				<verse number="24">Sannge é nga Nyanmien flee yé'n, se Juif ô, se Grec ô, Christ ti é si ke Nyanmien ti kpli, ye o si sa'n kwlaa.</verse>
				<verse number="25">Afin Nyanmien i sinnzin'n ti swran'm bé ngwlele, ye Nyanmien i fuen'n ti swran'm bé kéklé.</verse>
				<verse number="26">Aniaan mun, anh nian amun wafa nga an ti bo Nyanmien fa flee amun'n, bé bo swran'm bé bu bé ngwlelefue'n, nin swran dan'n, nin wléngbi'n ba soman amun nun.</verse>
				<verse number="27">Afin liké nga swran'm bé bu'a bé liké'n, bé ye Nyanmien fa gua ngwlelefue'm bé nyin aséo. Liké nga swran'm bé bu i ke bé kwla fa yô'a liké fi'n, bé ye Nyanmien fa gua kékléfue'm bé nyin aséo.</verse>
				<verse number="28">Liké nga swran'm bé bu'e liké kpa'n, nin liké nga bé yôé finfin'n, nin nga bé bu'e i ke o ô le'n, Nyanmien fa bé man liké nga bé ô le'n bé nya'an nyrun kun.</verse>
				<verse number="29">Nyanmien yôé so nan swran fi a di'e i nuan a klémen.</verse>
				<verse number="30">Afin i ye man amun nin Christ-Jésus amuan katyi swran wunmuaan, ye Christ ti é katyi ngwlelefue, o bu é swran kpa, é katyi i lie mlonmlon, ye o kpo é ti.</verse>
				<verse number="31">Afin bé klee ke: «Swran nga i waan oh dih i nuan'n, mon o fa é Min Nyanmien'n di i nuan.»</verse>
			</chapter>
			<chapter number="2">
				<verse number="1">Aniaan mun, i nun'n bo n woo amun wun lo'n, nanh ke idyole bo n si idyo, annze ngwlele bo n si ti ye n kan sa nga Nyanmien fiee swran'm bé nyrun'n klé amuon.</verse>
				<verse number="2">Afin n dun mmua buu i akunndan ke se n ko amun wun lo'n, n su ka'an nde fi, san Jésus-Christ o nin i waka'n su bo bé bôbôlii'n i nde'n tye ye nh kaanh.</verse>
				<verse number="3">Ke n woo amun wun lo'n, n kwla'a liké fi yô, sre kun min, min wun usu min dan kpa.</verse>
				<verse number="4">N idyole'n nin Nyanmien nde bo n ken i lo'n, o ti'a ngwlele nde bo se swran tio o fa suo, sannge o ti nde b'o yi Nyanmien Wawe'n nin i kwlale'n nglô.</verse>
				<verse number="5">N ken i so'n klé amun nan amuan fa'a amun wla a gua'a swran'm bé ngwlele bo bé si'n su, sannge amuan fa gue Nyanmien Kpli'n su'n ti.</verse>
				<verse number="6">Sannge ngwlele nde ye é kan klé swran bo bé nyin a ti muon. Ngwlele so'n fi'an é ble su, nin é wléngbi mun bo bé ble lie'n o wa wié'n.</verse>
				<verse number="7">Nyanmien i ngwlele b'o yi'e i nglô b'o fiee swran'm bé nyrun, b'o dun mmua sié maan é ke o ba é nyrun nyan ka nan wa yi men'n, i nde ye é kaan.</verse>
				<verse number="8">Men'n nun wléngbi'm bé wié fi ba simen, se o ti ke bé silii'n, wuun ba bôbô'a é Min'n b'o i nyrun yô srô'n waka'n su.</verse>
				<verse number="9">Sannge ba simen, afin bé klee ke: «Liké nga swran fi nyinma a wunmen, Bé su a timan, Bo i wun akunndan a ba'a bé klun'n Liké so'n ye Nyanmien yô meen i klôfue muon.»</verse>
				<verse number="10">É lie'n, Nyanmien man i Wawe'n yi liké so'n nglô kléli yé. Afin ke Nyanmien Wawe'n kunnde sa'n kwlaa bô'n, o si Nyanmien bobo i akunndan'n.</verse>
				<verse number="11">Swran si'e i wiéngu klun akunndan sen i bobo ye o si io ?Nenh io? I kunngba nion, swran fi si'a Nyanmien ninngé mun, san Nyanmien Wawe'n kunngba tye ye o si béo.</verse>
				<verse number="12">Afin é lie'n, akunndan nga swran'm bé bu'n, nenh i wié ye Nyanmien man é buo, sannge Nyanmien fe i Wawe'n maan é, ke é si liké kwlaa ng'o maan é i klun-ufué'n ti'n.</verse>
				<verse number="13">Ke éh kanh ninngé so'm bé nde'n, nanh liké nga ngwlelefue'm bé klé yé'n i so nde ye é kaan, sannge nga Nyanmien Wawe'n klé yé'n ye é kaan. I so'n nun é fa nde nga Nyanmien Wawe'n man yé'n é fa tu Nyanmien ninngé'm bé bô.</verse>
				<verse number="14">Swran ti blé'n b'o ô sa'n o fa'a Nyanmien Wawe ninngé'm bé su, afin bé ti i nyrun sinnzin liké, o kwla wu'an bé wle mlonmlon, afin san Nyanmien Wawe'n ye o klé swran ye man o wun bé wafa'n i wleo.</verse>
				<verse number="15">Swran nga Nyanmien Wawe siéé'n, i lie'n, o si sa ngbesungbesu'n kwlaa, sannge swran fi wu'en i wafa'n i wle.</verse>
				<verse number="16">Afin bé klee ke: «?Wan ye o si é Min'n i akunndan nion? ?Wan ye o klé i likéo?» Sannge é lie'n, é nin Christ é akunndan'n ti kun.</verse>
			</chapter>
			<chapter number="3">
				<verse number="1">Aniaan mun, nanh nde nga n kan klé bé nga Nyanmien mien Wawe'n sié bé'n ye n kan klé amuon, sannge nde nga n kan klé bé nga bé ti'a Christfue'n, nin bé nga bo ke bé yô Christfue'n bé te yô ke ba nonman sa'n, i kunngba'n ye n kan klé amuon.</verse>
				<verse number="2">Man ma'an amun alie, afin amun nian kwla'a liké di ka, ye lélé nde ke é sé ye'n, amun nian kwle'e di, nyonflen ye an te noon,</verse>
				<verse number="3">afin an te yô ke swran b'o ti'a Christfue sa. ?Ke amun nyin tyi amun wiéngu bo utré ô amun afien'n, an ti'a ke swran b'o ti'a Christfue sa? ?Ye nanh sa nga klo swran yô'n ye an yôo?</verse>
				<verse number="4">?Ke amun nun wié sé ke: N lie'n, Paul lie yele min, ye wié kusu waan: N lie'n, Apollos lie yele min'n, nanh klo swran nyôlie kpa ye an yôo?</verse>
				<verse number="5">Anh nian: ?Apollos ti nzu? ?M Paul kusu n ti nzu? É ti dyunman difue bo é nde bo é kannin'n ti ye an lafii Jésus suo.</verse>
				<verse number="6">É Min'n maan é dyunman ngunminngunmin, min ye n talio, Apollos kusu ye o guaa su nzuéo, sannge Nyanmien ye mon o yôô kpaa.</verse>
				<verse number="7">I so'n ti, swran ng'o ta'n nin swran ng'o gua su nzué'n bé le'a dunman, sannge Nyanmien b'o mon o yô kpa'n i ye o le dunman nion.</verse>
				<verse number="8">Swran ng'o ta'n nin ng'o gua su nzué'n, bé nnyon'n bé se, ke swran kun fa di i dyunman'n dyuli'n Nyanmien menh i nuan liké.</verse>
				<verse number="9">Afin é nin Nyanmien ye é di dyunman nion. An ti ke Nyanmien i fié sa, ye an ti ke i sua b'o su kplan sa.</verse>
				<verse number="10">Nyanmien klun-ufué'n ti man yô ke sua kplanfue b'o si sua kplan sa, n wlaa sua'n i bô asé, ye swran ufle su taka su. Sannge man swran ng'o taka su'n, o nien i wafa ng'o fa taka su'n i su kpa.</verse>
				<verse number="11">Afin swran fi kwla wla'a sua ufle bô asé kun, san Jésus-Christ bo Nyanmien fe wlaa sua'n i bô asé laa'n i tye.</verse>
				<verse number="12">I so'n ti, sua nga bé wle i bô asé'n, sé swran wié fa sika okwle ô, dyete ufué ô, yebue kpakpa ô, waka ô, idyré ô, awié dya ô, taka sua i bô so'n su'n,</verse>
				<verse number="13">liké nga swran kun yôli'n bé wa wuin. Afin dyole dile tyen'n nun sin man oh fitéh nglô, ye liké nga swran kun yôli'n béh fah sin gua su nian.</verse>
				<verse number="14">Se liké nga swran kun fa kplannin'n o ka le'n, béh yôéh mô.</verse>
				<verse number="15">Sannge se nga swran kun yôli'n o yra'n, wuun i sa a fua asé. I bobo ye oh nyenh i tio, sannge oh yôh ke o fin sin nun ye wa fité saa.</verse>
				<verse number="16">?An si'a ke an ti Nyanmien Kpli'n i sua bo i nun ye i Wawe'n traan?</verse>
				<verse number="17">Swran ng'o satyi Nyanmien Kpli'n i sua'n, oh satyih i sofue'n wié, afin Nyanmien i sua'n ti i ngunmin lie, amun ye an ti sua so nion.</verse>
				<verse number="18">Nanh man swran fi leke i wun, swran ng'o bu i wun ke o si sa'n, mon o yô i wun sinnglinfue, nan wa katyi ngwlelefue.</verse>
				<verse number="19">Afin swran'm bé ngwlele'n bo bé waan bé sii'n, o ti sinnzin Nyanmien nyrun. Afin bé klee ke: «Ngwlelefue'm bé bobo bé gble bo bé kpe'n ye Nyanmien fa tra béo.»</verse>
				<verse number="20">Ye bé klee ékun ke: «É Min'n si ngwlelefue'm bé akunndan'n. O si ke o ti ngben.»</verse>
				<verse number="21">I so'n ti, nanh man swran fi fa swran wié di tutré, afin swran nin liké'n kwlaa bé ti amun lie,</verse>
				<verse number="22">Paul ô, Apollos ô, Céphas ô, men nin ô, nguan ô, wié ô, liké nga bé ô le ke é sé ye nin ô, liké nga bé wa ba nin ô,</verse>
				<verse number="23">i kwlaa ti amun lie, an ti Christ lie, ye Christ kusu ti Nyanmien lie.</verse>
			</chapter>
			<chapter number="4">
				<verse number="1">I so'n ti, man swran'm bé si ke é ti Christ i ukafue bo é nian liké nga Nyanmien fiee swran'm bé nyrun'n bé su.</verse>
				<verse number="2">Kusu sa ng'o ti tyinndyin'n yele ke swran ng'o nian ninngé su'n, o yô swran kpa.</verse>
				<verse number="3">Se an bu min se ô, se dyole difue'm bé bu min se ô, n lie'n, o ti'a n liké fi, nanh m bobo ye n di min wun dyole nion.</verse>
				<verse number="4">N klun ti'a min sa fi nun, sannge nenh i so'n ti ye man min wun salio. É Min'n ye o ti n dyole difueo.</verse>
				<verse number="5">I so'n ti, nanh an dun mmua di swran fi dyole nan é Min'n wa ba, i ye sa kwlaa ng'o ô nvialie nun bo bé wunmen'n, o man béh wunh io, ye akunndan kwlaa ng'o ô swran klun'n, oh yih i nglô. Ke o kô yô so'n, liké nga swran kun yôli'n, Nyanmien yôh i mô.</verse>
				<verse number="6">Aniaan mun, ke nh kanh nde so'n, m bô min nin Apollos é dunman n fa klé amun sa nzolie, ke an nian é lie'n su an yô, ye nde nga bé kleli'n, an fa su. Nanh an fa swran kun bo an bui swran kpa tra kun'n fa di amun nuan.</verse>
				<verse number="7">?Wan ye o sé o ke a ti kpa tro o wiénguo? ?Nzu ye a le bo nanh Nyanmien ye o maan oo? ?Se i ye o maan wo'n, nzu ti ye a fa di o nuan ke o bobo o sa ti liké sa nion?</verse>
				<verse number="8">Ke é ô ye'n, liké kwlaa nga an kunnde'n, amuan nyen, amuan nyan amun wun! An su di famien é sin! Yôô, se an di famien'n, o yô é fe, man é kusu é di wié!</verse>
				<verse number="9">Afin m bui ke, Nyanmien a yô é bo Jésus sunmaan yé'n ke é nu'an swran nun sa. Ya katyi finfinfue swran nin ange'm bé nyrun ke swran bo bé su wa kuin sa.</verse>
				<verse number="10">Christ ti ya katyi sinnglinfue, sannge amun lie'n, swran wunmuan bo amun nin Christ amuan katyi'n ti, an ti ngwlelefue! É ti fuen, sannge amun lie'n, an ti kéklé! An le nyrun, sannge é lie'n, bé bu'e é swran!</verse>
				<verse number="11">Lélé nde awé nin nzué wé te kun é,</verse>
				<verse number="12">é wun ti kplen, bé bô é, é ti lalasinfue, é di dyunman é fa kpa nan ya nyan é nuan nun alie. Bé kpe é nzôwa, é yi ma'an bé, é bô bé môaé. Bé klé é yale, o son é nun.</verse>
				<verse number="13">Bé satyi é dunman, é te'a su. Swran'm bé nyrun ya katyi ke wla sa, é ti ke bé dya bô fa sa, lélé nde bé te bu é so.</verse>
				<verse number="14">Nanh ke amun nyin asé guale ti ye n klee nde so nion, sannge amun bo an ti n swran kpa'n, amun afotue manle tio.</verse>
				<verse number="15">Se an le swran akpi-blu bo bé klé amun Christ nde'n, sannge amun si'n ti kunngba tye, afin dyasin fe'n bo m bô kléli amun'n ti amun nin Christ-Jésus amuan katyi swran wunmuan, o man n ti amun si.</verse>
				<verse number="16">I so'n ti, nh sreh amun, anh nian liké nga n yô'n su, anh yô.</verse>
				<verse number="17">I ti ye man n sunmaan n swran kpa Timothée b'o ti Christfue kpa'n amun wun lo nion. I ye o wa bô wafa nga n fa fa Christ nde'n su'n bo n kléé asonun'n kwlaa nun'n su klé amun ékuon.</verse>
				<verse number="18">Amun nun wié mun an wunndunwunndun amun wun ke n su ba'a amun wun lo kun sa.</verse>
				<verse number="19">Sannge se Nyanmien di su'n, o tye kaan mh bah amun wun lo. Nanh bé nga bé wunndunwunndun bé wun so'n bé nde bo bé kan'n ngunmin ye m ma tio, sannge m ma wun bé yasua bo bé ti'n!</verse>
				<verse number="20">Afin nanh nde bo swran kan'n ye o fa yi Nyanmien siéle'n nglôo, sannge sa kéklé bo bé yô'n ye o yii nglôo.</verse>
				<verse number="21">?An klô ke n fa ngblé ye m bla amun wun loo, annze m bla wetee su b'o klé ke n klô amun, ônin ye an klôo?</verse>
			</chapter>
			<chapter number="5">
				<verse number="1">Bé tii lika'n kwlaa ke amuan fa bla nin bian kunndele'n amuan tyityi amun ti, lélé o man amun nun kun a dé i si yi'n. Bla kunndele wafa so'n, bé bo bé ti'a Christfue'n bobo bé yôman.</verse>
				<verse number="2">Ye an fa amun asonun'n di amun nuan! Sa so'n wa yô'a amun ya nan amuan yi swran b'o yô sa so'n amun nun!</verse>
				<verse number="3">N lie'n, kannze n nu'an lo'n, sannge min akunndan'n wô lo. Se o ti ke n wô lo'n, wuun é Min Jésus dunman nun m buu swran b'o yôô sa so'n i fo wa tye.</verse>
				<verse number="4">Se an yia é Min Jésus dunman nun'n, n dyin amun sin,</verse>
				<verse number="5">anh fa swran so'n wle Satan (*f6*) sa nun, mon o satyi i wunnen'n nan wa fité nun é Min'n i tyen'n nun!</verse>
				<verse number="6">Amun nuan dile so'n ti'e i su! ?An si'a ke kpaun ayré kaan'n bo bé fa gue i kpaun nzuen'n nun'n ye man i wunmuan'n wlaa?</verse>
				<verse number="7">Anh gua kpaun ayré laa'n i asé, nan an yô kpaun ufle. Afin an ti ke kpaun bo ba gua'a nun ayré sa, ye ba kun Christ b'o ti ke é Pâque (*f17*) bua sa'n.</verse>
				<verse number="8">Man é di tyen so'n, sannge nanh man é fa kpaun bo ayré laa'n wô nun b'o klé klunwi'n nin sa te yôle'n, é fa di. Sannge man é fa kpaun bo ba gua'a nun ayré'n é fa di, i ye o klé kpa yôle nin nanwle dile nion.</verse>
				<verse number="9">N fluwa laa lie'n nun n séli amun ke, nanh man nin bla nin bian kunndefue mun san nun.</verse>
				<verse number="10">Man sé'a amun ke nanh amun nin bla nin bian kunndefue bo bé ti'a Christfue'n, nin bé bo bé dé swran liké wué kéklé su'n, nin bé bo bé nyin yi'a liké'n, nin amuen sofue mun ye nanh amun nin bé di nion. Se o ti so'n, wuun san amunh dyaôh men'n nun mlonmlon.</verse>
				<verse number="11">Sannge nde nga n le bleli amun'n yele e, se swran kun sé i wun e o ti é niaan'n b'o ti bla annze bian kunndefue, annze o ti swran bo i nyin yi'a liké'n, annze o te so amuen'n, annze o ti nzôwa kpefue, annze o ti nzanbôefue, annze o dé swran liké wué kéklé su'n, i sofue'n ye n séé amun ke, nanh amun nin i san nun nion, ye nanh amun nin i di liké bobo.</verse>
				<verse number="12">?O yô se ye min nde kô tran bé bo bé nin é ti'a kun'n bé nde nuon? ?Nanh bé bo bé nin é ti kun'n ye amun nde tran bé nde nun nion?</verse>
				<verse number="13">Bé bo bé nin é ti'a kun'n, Nyanmien ye o nin bé le io. Anh an sa te yôfue so'n i bô amun nun le.</verse>
			</chapter>
			<chapter number="6">
				<verse number="1">?Ke amun nun kun nin kun bé nyan nde bo an yatyi Nyanmien mma'm bé le an fa ko bé bo bé ti'a Christfue'n bé dyasu'n, nyannzuen ku'an amun?</verse>
				<verse number="2">?An si'a ke Nyanmien mma mun ye bé wa di men'n nun dyole nion? ?Ye se amun ye amunh dih men'n nun dyole'n, an kwla ka'an nde kanngan nga mun?</verse>
				<verse number="3">?An si'a ke é dyasu ye béh fah ange'm bé nde'n baa? Se o ti so'n, an kwla kan nde kanngan b'o to'n kpe blu!</verse>
				<verse number="4">?Se o ti so'n, ke an nyan nde'n, nzu ti ye an fa ko bé bo bé le'a nyrun asonunfue'm bé nyrun'n bé dyasu?</verse>
				<verse number="5">N ken i so fa gua amun nyin asé! ?Ngwlelefue bo kun nu'an amun nun b'o kwla siésié i niaan Christfue'm bé afieon?</verse>
				<verse number="6">Christfue kun senmen i niaan bé bo bé lafi'a Christ su'n bé dyasu!</verse>
				<verse number="7">Ke amun nun kun kun bé sanman bé wun'n, nanwle, o ti amun nyin asé guale dan! ?Nzu ti ye sa nga bé yô amun'n o so'an amun nuon? ?Nzu ti ye an kpli'an su ke bé di amun luflé nion?</verse>
				<verse number="8">An kpli'an so'n su, sannge an yô amun bobo amun niaan'm bé te, an di bé luflé!</verse>
				<verse number="9">?An si'a ke sa tete yôfue'm bé su yô'a men nga Nyanmien siéé'n i nunfue mlonmlon? Nanh an laka amun wun, afin bla annze bian kunndefue, nin amuen sofue, nin yasua b'o kunnde bla i yi bô annze bla b'o kunnde bian i wun bô'n, nin yasua b'o kunnde i wiéngu yasua'n,</verse>
				<verse number="10">nin awiéfue, nin swran bo i nyin yi'a liké'n, nin nzanbôefue, nin nzôwa kpefue, nin swran b'o dé swran liké wué kéklé su'n, i so swran lie'n su yô'a men nga Nyanmien siéé'n i nunfue mlonmlon.</verse>
				<verse number="11">Ke laa amun nun swran wié'm bé ti soo. Sannge sien'n, Nyanmien a wunnzin amun, wa fa amun a katyi i lie mlonmlon, wa bu amun swran kpa é Min Jésus-Christ dunman nun, nin i Wawe'n i fanngan nun.</verse>
				<verse number="12">N kwla sa'n kwlaa yô, sannge liké ngba yô'a min wun sa yé, n kwla sa'n kwlaa yô, sannge n klô'a ke n fa min wun man liké fi mlonmlon.</verse>
				<verse number="13">Alie'n ti bé klun ôwié, ye bé klun'n kusu te alie'n i di guawle, sannge Nyanmien o wa satyi liké nnyon so'n. Bé wunnen'n kusu ti'a liké bo bé fa katyi bla kunndele nin bian kunndele likéo, sannge o ti é Min'n i lie, ye é Min'n kusu ti bé wunnen so'n i lie.</verse>
				<verse number="14">Nyanmien bo i fanngan nun ye é Min'n tyennin'n, o man éh tyenh wié.</verse>
				<verse number="15">?An si'a ke an ti Christ i wunnen'n i lika'n wié? ?N kwla fa Christ i wunnen so'n i bué fa katyi téklé bla kun lie? N kpla é!</verse>
				<verse number="16">?An si'a ke swran b'o nin téklé bla kun bé san nun'n, wuun ba katyi swran wunmuan? Afin bé klee ke «bé nnyon'n béh katyih swran wunmuan.»</verse>
				<verse number="17">I kunngba nion, swran b'o nin é Min'n katyi kun'n, bé wawe'n se.</verse>
				<verse number="18">Anh wla bla nin bian kunndele'n i asé. Sa te kwlaa bo swran yô'n o ti'a bé kplô nun nde, sannge swran ng'o kunnde bla annze bian'n, o yô i so sa lie'n gue i bobo kplô'n nun.</verse>
				<verse number="19">?An si'a ke amun wunnen'n ti Nyanmien i Wawe'n b'o fa maan amun b'o ô amun nun'n i sua, o man an di'a amun tiaun?</verse>
				<verse number="20">Afin o tôô amun gua kpan, i so'n ti, liké kwlaa nga amunh yôh'n anh yô man o be i nyrunnyan.</verse>
			</chapter>
			<chapter number="7">
				<verse number="1">Man é bu sa nga ti ye an ble n fluwa'n i akunndan. Se yasua nin bla ba si'a sua mlonmlon'n o ti kpa,</verse>
				<verse number="2">sannge ke o yô nan amuan kunnde'a bla i sukusuku'n, man yasua kun dya bla kun, ye bla kun dya bian kun.</verse>
				<verse number="3">Liké nga yasua yô men i yio o ti su'n, man o yô men, man bla'n kusu yô i so men i wun'n.</verse>
				<verse number="4">Bla'n sié'e i bobo wun, i wun'n ye o sié io, ye yasua'n kusu sié'e i bobo wun, i yi'n ye o sié io.</verse>
				<verse number="5">Se o ti'a ke amun nnyon'n amun bô a yô kun ke amunh fah ble kaan ke amun nin Nyanmien amunh kôkôh yale'n, nanh an kpe amun wun ainngba. Se ble so'n kô sin'n, anh kan bô nun, se wa yô'a so'n, o tyenman nan amun awlen bo an kwla traman'n ti, Satan (*f6*) a nyan amun.</verse>
				<verse number="6">Ke n sé so'n, nanh ke o ti mmla bo man siéo, sannge atin ye m man amuon.</verse>
				<verse number="7">Se swran'n kwlaa bé kwla yô ke n sa'n, o yô n fe, sannge se swran wié kwla yô ô, se wié kusu kwla yôman ô, Nyanmien ye o sié i kwlaa so nion.</verse>
				<verse number="8">N sé bé nga bé nian dya'a bla nin bian'n ye angbôti mmla mun bé ke yiô, bé lie'n se bé ka ke min sa'n, o ti kpa.</verse>
				<verse number="9">Sannge se bé kwla traman'n, man bé dya bla nin bian, afin se bé dya kun'n, o ti kpa tra ke bé kônvi tran bla nin bian su'n.</verse>
				<verse number="10">Ye bé nga bé dya bla nin bian'n, bé lie'n — nanh min ye n kannion, é Min'n ye o kannion — i waan, nanh man bla yre i wun'n.</verse>
				<verse number="11">Se o yre'n, mon o ka le, annze o se i sin i wun kunngba'n su lo. Ye nanh man yasua kusu yre i yi'n.</verse>
				<verse number="12">Bé nga'm bé lie'n — nanh é Min'n ye o kannion, min ye n kannion — se é niaan kun le bla b'o lafi'a Christ su'n, se bla so'n kplin su ke o nin i béh tranh'n, nanh mon o yre.</verse>
				<verse number="13">Ye se bla kun le bian b'o lafi'a Christ su'n, se bian so'n kplin su ke o nin i béh tranh'n, nanh mon o yre.</verse>
				<verse number="14">Afin Nyanmien so bian b'o lafi'a Christ su'n nun, i yi'n ti, ye o so bla b'o lafi'a Christ su'n nun, i wun'n b'o ti é niaan'n ti. O man Nyanmien so bé mma'm bé nun. Se o ti'a so'n, bé mma'm béh yôh ke guasu ba sa.</verse>
				<verse number="15">Sannge se yasua ô, se bla ô, b'o lafi'a Christ su'n i waan oh yreh i yi annze i wun'n, mon o yre, é niaan Christfue'n ti'a mianfue i so sa lie'n nun. Afin Nyanmien flee é ke é di anuanse.</verse>
				<verse number="16">?Mmô, se o ti ye man o wun'n oh nyenh i ti ô, a wun i wle se? ?Ndya, se o ti ye man o yi'n oh nyenh i ti ô, a wun i wle se?</verse>
				<verse number="17">Sannge sa ng'o ti tyinndyin'n yele ke man swran kun tran ke Nyanmien siélii'n sa, o nin i wafa ng'o ti bo Nyanmien fa flelii'n su. I so nde ye n ken i asonun'n kwlaa nuon.</verse>
				<verse number="18">Swran nga ke Nyanmien fleeh'n ba wle klen'n, men i kusu tran le so.</verse>
				<verse number="19">Se bé wla klen ô, se ba wla'a klen ô, o ti'a sa tyinndyin, sa ng'o ti tyinndyin'n yele Nyanmien mmla'm i su fale'n.</verse>
				<verse number="20">Wafa nga swran kun ti bo Nyanmien fa flelii'n, mon o ka su.</verse>
				<verse number="21">Ke oh fleh o bo a ti kanga'n, nenh i so'n yô o ya, sannge se a kwla yô man a katyi diéwa'n, yô.</verse>
				<verse number="22">Swran kun nga ke Nyanmien fleh'n o ti kanga'n, o katyi diéwa ba Min'n sa nun, i kunngba'n swran nga ke Nyanmien fleh'n o ti diéwa'n, o katyi Christ i kanga.</verse>
				<verse number="23">Nyanmien tôô amun gua kpan, i so'n ti, nanh an fa amun wun man swran man an katyi i kanga.</verse>
				<verse number="24">Aniaan mun, wafa nga swran kun ti bo Nyanmien fa felii'n, mon o fe i so tran Nyanmien sa nun.</verse>
				<verse number="25">Bla nga bé nian dya'a bian'n, bé lie'n, é Min'n wa ma'an min bé wun nde, sannge Nyanmien i aunnvue b'o si min b'o min swran'm bé kwla fa bé wla gua n su'n ti, nh kanh n lie ng'o ô n klun'n.</verse>
				<verse number="26">Ble nga i kéklé b'o wa yô'n ti, anh nian sa nga m bu i ke o ti kpa'n ye, se swran kun tran ke i wafa ng'o ti'n sa'n, o ti kpa.</verse>
				<verse number="27">Se a dyu bla'n, nanh kunnde ke a yre, se a nian dya'a bla'n, nanh kunnde ke a dya wié.</verse>
				<verse number="28">Sannge se a dya bla'n, a yô'a sa te, se talua kun dya bian'n, wa yô'a sa te. Sannge swran so'm béh wunh bé nyinsu, i so'n ti, n klô ke nh yih amun ti sa so'n nun.</verse>
				<verse number="29">Nnya mun, anh nian nde nga nh kanh klé amun'n ye, é nyrun a ka kôkô, i so'n ti, swran ng'o le bla'n, mon o yô ke o le'a bla sa.</verse>
				<verse number="30">Man bé nga bé su sun'n bé yô ke bé sunman sa, bé nga bé klun ti dyowa'n man bé yô ke bé klun ti'a dyowa sa, bé nga bé tô liké'n man bé yô ke bé le'a liké sa,</verse>
				<verse number="31">ye bé nga bé fa men'n nun ninngé'n yô bé wun sa yé'n, nanh man bé nyin blô i kunndele su ngbôkô, afin men ng'o ô ye'n o tyeman.</verse>
				<verse number="32">N klô'a ke an kôkô sa fi su. Swran ng'o le'a bla'n, é Min'n i ninngé'm bé akunndan ye o buo, o yô sa nga b'o man é Min'n i klun dyo i wun'n.</verse>
				<verse number="33">Swran ng'o le bla'n, men'n nun ninngé'm bé akunndan ye o buo, o yô sa nga b'o man i yi'n i klun dyo i wun'n,</verse>
				<verse number="34">o man sa nnyon so'n kennden. I kunngba'n, bla ng'o le'a bian'n, nin talua nga wa dya'a bian'n, ke o yô nan i wunnen'n nin i wawe'n ba yô Nyanmien lie'n, é Min'n i ninngé'm bé akunndan ye o buo, sannge bla ng'o le bian'n, men'n nun ninngé'm bé akunndan ye o buo, o yô sa nga b'o man i wun'n i klun dyo i wun'n.</verse>
				<verse number="35">Nanh amun nga suale ti ye n ken i soo, sannge amun yé yôle tio, nan amun yô kpa, ye ke amun nin é Min'n tranh'n, liké fi a sannga'an amun akunndan.</verse>
				<verse number="36">Se swran wié bu i ke se o yatyi i wa talua'n le b'o tre i bian dya su'n, o ti i nyin asé guale'n, se o bu i ke se o fe man biaan o ti kpa'n, mon o fe man. Se o yô so'n, o ti'a te.</verse>
				<verse number="37">Sannge swran ng'o tre i awlen ke i wa talua'n ka le nanh mon o dya bian'n, bo nanh ke swran ye o mienniin ke o yô i so'n, sannge i bobo klun su'n, se o yô so'n, o ti kpa.</verse>
				<verse number="38">I so'n ti, swran ng'o fe i wa talua'n man bian'n, o yô sa kpa, ye swran ng'o fe'e i lie'n ma'an bian'n, o yô kpa dan.</verse>
				<verse number="39">Ke bla kun i wun'n i nyin ô su'n, wuun ba bôé kpaun, sannge ke yasua'n kô wu'n, bian kun ng'o klô ke oh dyeh'n, o kwla dye, sannge man i bian adya so'n yô é Min'n i klun su.</verse>
				<verse number="40">Sannge m bu i ke, se o ka le'n o di aladyé tra ke o dya bian ékun'n. M bu i ke nde so'n kusu ti Nyanmien Wawe'n i klun su.</verse>
			</chapter>
			<chapter number="8">
				<verse number="1">Amuen nnen'n lie'n, é si ke é kwlaa é sii. Sannge sa sile so'n man swran tu i wun, sannge swran klôle'n o man swran yô swran.</verse>
				<verse number="2">Se swran kun bu i wun ke o wun sa wle'n, wuun o su leke i wun, o nian bu'e i bué kaan sa.</verse>
				<verse number="3">Sannge swran ng'o klô Nyanmien'n, Nyanmien si i sofue'n.</verse>
				<verse number="4">I so'n ti, nga b'o ti amuen nnen'n i dile i wun nde lie'n, é si ke amuen'n ti'a liké nanwle, ye kusu é si ke Nyanmien Kpli'n ti kunngba tye.</verse>
				<verse number="5">Kannze bé sé ke asie'n su wa nin nyanmien su lo ninngé'm bo bé so bé b'o sié bé'n bé sonnin'n,</verse>
				<verse number="6">sannge é lie'n, é Si Nyanmien Kpli'n ti kunngba tye. I ye o yii liké'n kwlaaa, i ti ye é ô leo. Ye é Min'n ti kunngba, yele Jésus-Christ, i ye Nyanmien man o yii liké'n kwlaa, i fanngan nun ye man é ô leo.</verse>
				<verse number="7">Sannge swran ngba sié i so. Afin amuen nde'n te ô wié'm bé klun, o man ke béh dih nnen'n, o yô bé ke amuen nnen ye bé su di saa. Ke bé wu'en i wle kpa'n ti, bé klun titi bé.</verse>
				<verse number="8">Nanh alie ti ye Nyanmien klun dyo é wuon. Se é di liké ô, se é di'a liké ô, Nyanmien klun b'o dyo é wun'n, o katyiman.</verse>
				<verse number="9">Sannge kusu anh nian amun wun kpa, nanh man liké nga an wun i wle ke sa an yôo o ti'a sa fi'n, o satyi bé bo bé wu'en i wle kpa'n.</verse>
				<verse number="10">?Afin se swran wié b'o nian wu'en i wle kpa'n o wun ke o bo a wun i wle'n a ô amuen sua'n nun a su di liké'n, i kusu kô di'a muen nnen so'n wié o dunman nun?</verse>
				<verse number="11">Ke o kô yô so'n, o sa wle wunle so'n man o niaan b'o wu'en i wle bo Christ wuli i ti'n oh mlinh!</verse>
				<verse number="12">Ke an yô amun niaan bo bé wu'en i wle'n bé te so'n b'o man bé akunndan sanngan'n, Christ ye an yô i te so nion.</verse>
				<verse number="13">I so'n ti, se nnen ye n kô di n kô satyi n niaan'n, n su di'e kun lé nan man satyi'a n niaan'n.</verse>
			</chapter>
			<chapter number="9">
				<verse number="1">?N di'a min wun? ?Christ a sunma'an min? ?Man wu'an é Min Jésus? ?Nanh amun ye an ti é Min'n i dyunman bo n di'n, i nun liké nion?</verse>
				<verse number="2">Se swran wié'm bé bu i ke, nanh Christ ye o sunmaan min'n, sannge amun lie'n, an si so, afin amun ye an klé wéiin ke é Min'n ye o sunmaan min ke n ken i nde nion.</verse>
				<verse number="3">Nde nga n fa te bé bo bé usa n sa'n bé su'n ye.</verse>
				<verse number="4">?Se an siké yé'n, o ti'e i su?</verse>
				<verse number="5">?Se é dya bla bo bé ti Christfue'n, nan é fa bé ko ke bé bo Jésus sunmaan bé'n, bé nin é Min'n i niaan mun nin Céphas bé lie'n sa'n, o ti'e i su?</verse>
				<verse number="6">?Min nin Barnabas é ngunmin tye ye se é yatyi é dyunman lie'n, o tié i suo?</verse>
				<verse number="7">?Wan ye o ô sôndya nun b'o tu'e i bobo wun kaleo? ?Wan ye o di fié b'o di'a su likéo? ?Wan ye o ta nnen b'o nonmen i nonnoon?</verse>
				<verse number="8">?Swran'm bé nzuen'n su e n nian n ken i soo? ?O nu'an mmla'n nun so wié?</verse>
				<verse number="9">Afin Moïse klee i mmla'n nun ke: «Nannin ng'o bô awié'n, nanh bé tyityi i nuan.» ?Nannin'm bé akunndan ye Nyanmien buli,</verse>
				<verse number="10">annze é bobo é ti ye o keen i soo? Een, é ti ye o keen o soo. Swran ng'o di fié'n i wla ô su ke oh nyanh liké, ye swran ng'o bô awié'n, i wla ô su ke oh nyanh wié.</verse>
				<verse number="11">?I so'n ti, se é klé amun Nyanmien ninngé mun, nan se é sé amun ke an man é amun ninngé'm bé wié'n, ya bô aôsuan?</verse>
				<verse number="12">?Se swran wié'm bé kwla sé amun ke an man bé liké'n, nanh é lie sion? Sannge é lie'n, kannze é kwla yô i so bobo'n, ya yô'a i so. I kwlaa son é nun, yele ke é klô'a ke é bô Christ i dyasin fe'n i kôkôwa.</verse>
				<verse number="13">?An si'a ke bé nga bé di dyunman Nyanmien sua dan'n nun'n i nun ninngé'n ye bé fa ta bé wuon, ye bé nga bé tran Nyanmien nyrun'n bé nyan bé ninngé lie'n nga bé fa man Nyanmien'n nun?</verse>
				<verse number="14">Kusu ke é Min'n sié i soo, i waan bé nga bé kan dyasin fe'n bé nyan bé ninngé lie'n dyasin fe'n i kanle'n nun.</verse>
				<verse number="15">Sannge liké kwlaa nga se n waan nh yôoh n kwla yô'n, man yômen i wié fi. Kusu nanh ke n wan, bé yôé so man min ti ye n klee fluwa so nion. Se n wu'n, o yô n fe tra ke swran wié yô man nde nga n kannin'n yô atô'n.</verse>
				<verse number="16">Dyasin fe'n i kanle'n ti'a liké bo n fa manman min wuon, afin bé siéé n ke n kan, o man se n kanman'n, min wun dyo'a min.</verse>
				<verse number="17">Se m bobo min ye n kô kunnde dyunman so'n ke nh dih'n, wuun béh tuah n kale, sannge ke nanh m bobo ye n kunnde ke nh dih'n, o ti ke dyunman bo ba sre n ke n di sa.</verse>
				<verse number="18">?Se o ti so'n, nzu ye nh nyenh i nuon? Ke nh kanh dyasin fe'n bo n dé'a liké fi, bo n yô'a, i ye o ti min akatua nion.</verse>
				<verse number="19">Kannze swran fi sié'a min'n, sannge ke n kô yô nan man nyan swran kpanngban'n ti, man katyi min wun kanga.</verse>
				<verse number="20">Ke n kô yô nan man nyan Juif mun'n, se n dyu bé sa. Kannze m bobo n di'a Moïse mmla'n su'n, ke n kô yô nan man nyan bé bo bé di su'n, se n dyu bé nun'n, n yô min wun ke bé sa.</verse>
				<verse number="21">Ke n kô yô nan man nyan bé bo bé di'a Moïse mmla'n su'n, se n du bé sa. Kannze n yô so'n nanh ke n di'a Nyanmien mmla'n su mlonmlon tio, n di Christ lie'n su.</verse>
				<verse number="22">Ke n kô yô nan man nan bé nga bé nga bé nan wu'an Nyanmien nde'n i wle kpa'n, n yô min wun ke bé sa. Swran wafa'n kwlaa bo n tô bé'n, ke n kô yô nan man dé bé'n, n yô nin yô i kwlaa so'n dyasin fe'n ti, nan liké kwlaa nga bé nyen dyasin fe'n ti'n, n lie a tran nun wié.</verse>
				<verse number="23">N yô i kwlaa so'n dyasin fe'n ti, nan liké kwlaa nga bé nyen dyasin fe'n ti'n, n lie a tran nun wié.</verse>
				<verse number="24">?An si'a ke bé nga bé wanndi si akplôwa'n bé kwlaa bé wanndi, sannge bé nun kun ye o nyen io? Amun kusu ke o yô nan amuan nyen'n, an wanndi so.</verse>
				<verse number="25">Bé kwlaa nga bé si ngôndi tule ô, bee kwlaa so'n se bé klô ke béh nyenh'n, bé nian bé wun su kpa liké'n kwlaa nun. Bé yôé so kunnde bé dunman, sannge dunman so'n tyeman. Sannge é yôé so é kunnde dunman b'o wiéman.</verse>
				<verse number="26">I so'n ti, n lie'n, n wanndi, sannge n wanndi'a ngben, n tô tyolieo o tô fuanman.</verse>
				<verse number="27">Ke n kô yô nan m bo n kaan nde klé swran mun'n, ba sé'a n ke n nu'an bé nun wié'n, n nian min wun su kpa n tra min awlen lélé o si min wun.</verse>
			</chapter>
			<chapter number="10">
				<verse number="1">Aniaan mun, n klô ke an si ke é nannan'm bé kwlaa bé traan nyanmien blé'n i bô, bé kwlaa bé kpee dyénvié'n bé dya nun.</verse>
				<verse number="2">Ke bé wluu dyénvié'n nin nyanmien blé'n nun'n, o ti ke bé baptême yôle sa, o man bé nin Moïse bé katyii swran wunmuan.</verse>
				<verse number="3">Alie kunngba b'o fin Nyanmien sa nun'n, ye bé kwlaa bé dio,</verse>
				<verse number="4">ye nzué kunngba b'o fin yebue b'o su bé su'n nun, yebue so'n yele Christ.</verse>
				<verse number="5">Sannge Nyanmien klun a dyo'a bé kpanngban liké bé wun, oman bé fuen'n kaa blô.</verse>
				<verse number="6">Sa so'n b'o too bé su'n o ti sa b'o fa klé é ke, nanh man é nyin tran sa tete'm bé su ke bé lie'n sa.</verse>
				<verse number="7">Nanh an yô amuen sofue ke bé klelii ke bé nun wié'm bé yôli'n sa, bé klee ke: «Swran so'm bé tran asé bé di liké, bé non nan, ye bé dyaô kan ngôwa.»</verse>
				<verse number="8">Nanh man é kunnde bla ke bé nun wié'm bé yôli b'o man bé nun akpiakpi ablaon-nin-nsan bé wuu lé kunngba'n sa.</verse>
				<verse number="9">Nanh man é kunnde é Min'n i nuan ke bé nun wié'm bé kunndeli b'o man wuô'm bé kunnin bé'n sa.</verse>
				<verse number="10">Nanh an idyo amun kônviabô ke bé nun wié'm bé idyoli b'o man wié'n too bé nun o nunnuun bé'n sa.</verse>
				<verse number="11">Sa so'n b'o too bé su'n o klé sa b'o wa ba'n, ye bé klee bé ke béh fah tu é bo ya dyu men'n i bué nuan'n, é fo.</verse>
				<verse number="12">I so'n ti, swran ng'o bu ke wa dyran kpa'n, mon o nien i wun kpa nan wa toman!</verse>
				<verse number="13">Sa kwlaa ng'o to amun su'n, nanh amun ngunmin ye o to amun suo. É kwla fa é wla'n kwlaa gue Nyanmien su, afin o kpli'an su ke sa ng'o so'an amun nun'n o to amun su. I so'n ti, se sa to amun su'n, o man o son amun nun, yele ke o yô sa nga b'o man an kwla fité nun'n.</verse>
				<verse number="14">I so'n ti, n swran kpa mun, anh wla amuen sole'n i asé.</verse>
				<verse number="15">Nde nga n kan'n, n kan klé amun bo an ti ngwlelefue'n, i so'n ti amun bobo anh bu bé nian.</verse>
				<verse number="16">?Ke éh nonh communion nzan'n bo é la Nyanmien asé'n, Christ mmôdya'n ti'a é kwlaa é lie? ?Ke éh bubuh communion kpaun'n nun bo éh dih'n, Christ wunnen'n ti'a é kwlaa é lie?</verse>
				<verse number="17">Kannze é sonnin'n, kpaun kunngba so'n ti ya katyi swran wunmuan, afin kpaun kunngba so'n ye é ngba é yia su é dio.</verse>
				<verse number="18">Nian Israëlfue mun ke bé nzuen'n tio. ?Bé bo bé di nun bo bé fa so Nyanmien'n, Nyanmien sole so'n ti'a bé kwlaa bé lie?</verse>
				<verse number="19">?I so'n ti, ke n ken i so'n, n waan, nnen bo bé fa so amuen'n ti liké dan? ?Annze amuen'n bobo ti liké dan?</verse>
				<verse number="20">Bé ti'a liké fi. Nanwle, nun nga bé fa so amuen'n, mmusu mun ye bé fa so béo, nanh Nyanmien ye bé fa so io. I so'n ti, n klô'a ke amun nin mmusu mun di.</verse>
				<verse number="21">An kwla no'an é Min'n i klôwa'n nun, nan amun kunngba'n amuan non mmusu'm bé lie'n nun. Ye amun nin é Min'n kwla wla'a asa, nan amun kunngba'n amun nin mmusu mun amuan wla asa.</verse>
				<verse number="22">?Éh kanh é Min'n i ya? ?É le wunmien tre?</verse>
				<verse number="23">É kwla sa'n kwlaa yô, sannge liké ngba yô'a é wun sa yé, é kwla sa'n kwlaa yô, sannge nenh i ngba ye man swran yô swraan.</verse>
				<verse number="24">Nanh man swran fi bu i bobo wun akunndan, sannge mon o bui i wiéngu akunndan.</verse>
				<verse number="25">Liké kwlaa nga bé yô i ate guabô lo'n, an di, nanh an wusa nun, nan amun klun a titi'a amun,</verse>
				<verse number="26">afin é Min'n lie yele asie'n nin i su ninngé'n kwlaa.</verse>
				<verse number="27">Se swran b'o ti'a Christfue'n fle amun ke an kô di liké'n, se an ko'n, liké kwlaa ng'o fa dyin amun bô'n, anh di, nanh an wusa nun, nan amun klun a titi'a amun.</verse>
				<verse number="28">Sannge se swran wié sé amun ke: Bé fa nnen so'n soo amuen'n, séle bo swran so'n sé amun ke bé fa so amuen'n, nin i klun b'o wa titii'n ti, nanh an di.</verse>
				<verse number="29">Nde nga n ken ye'n, nanh ke amun bobo amun klun titile tio, swran so'n lie tio. Swran wié usah ke: ?Nzu ti ye n liké lie nga n kwle i yô'n, swran wié'm bé klun titile'n ti, n kwla yô'e kuon?</verse>
				<verse number="30">?Se liké nga n di bo n si ke o fin Nyanmien'n, bo i ti n le i asé'n, nzu ti ye bé satyi n dunmaan?</verse>
				<verse number="31">I so'n ti, se amunh dih liké ô, amunh nonh nzué annze nzan ô, se amunh yôh liké wié ô, anh yô i kwlaa so'n i nuan su man Nyanmien nyan nyrun.</verse>
				<verse number="32">Nanh an satyi Grec nin Juif min, nin Nyanmien i Asonun'n.</verse>
				<verse number="33">Anh nian liké nga n yô'n su. Liké kwlaa nga n yô'n, n waan nh yôh nan o dyo swran'n kwlaa bé klun, m bu'a m bobo min wun akunndan, sannge ke o yô nan bé kpanngban lika ba nyan bé ti'n, m bu bé akunndan.</verse>
			</chapter>
			<chapter number="11">
				<verse number="1">Ke n nian liké nga Christ yô'n su n yô'n, amun kusu anh nian nga n yô'n su, anh yô.</verse>
				<verse number="2">Amun mô, yele ke amun wla ô n su titi, ye nde nga bé fa maan min bo n kusu n fa maan amun'n, an fa su kpa.</verse>
				<verse number="3">Sannge kusu n klô ke an wun i wle kpa ke Christ ye o sié blaa, ye Nyanmien kusu sié Christ.</verse>
				<verse number="4">Yasua kwlaa nga ke oh kôkôh yale klé Nyanmien annze oh idyoh Nyanmien nuan asonun'n nun'n, o kete i ti'n, o gua Christ b'o siéé'n i nyin asé.</verse>
				<verse number="5">Sannge kusu bla kwlaa nga ke oh kôkôh yale klé Nyanmien annze oh idyoh Nyanmien nuan asonun'n nun'n, o kete i ti'n, o gua yasua b'o siéé'n i nyin asé. Se o yôé so'n, o ti ke wa yi i ti'n kplékékpléké sa.</verse>
				<verse number="6">O man se bla kun kete i ti'n, mon o kpekpe i ti'n su. Sannge se bé kpekpe bla i ti'n annze bé yii kplékékpléké o ti nyannzuen'n, mon o kete i ti.</verse>
				<verse number="7">Sannge yasua b'o man bé wun wafa nga Nyanmien ti'n nin i nyrunnyan'n, se o kete i ti'n, o ti'e i su. Ye bla kusu ba yasua i nyrunnyan,</verse>
				<verse number="8">afin nanh bla ye Nyanmien fa yii yasuaa, sannge yasua ye o fa yii blaa.</verse>
				<verse number="9">Nanh bla ti ye o yii yasuaa, sannge yasua ti ye o yii blaa.</verse>
				<verse number="10">I so'n ti, man bla fa liké, b'o klé ke yasua siéé'n kete i ti ange'm bé ti.</verse>
				<verse number="11">Kannze o ti so bobo'n, é bo é nin Christ ya katyi swran wunmuan'n, yasua di'e i tiaun, ye bla kusu di'e i tiaun.</verse>
				<verse number="12">Afin Nyanmien fa yasua yii bla, bla kusu ye o wu yasuaa, sannge i kwlaa fin Nyanmien</verse>
				<verse number="13">?Amun bobo anh bu bé nian, se bla kun kôkôh yale klé Nyanmien asonun'n nun bo wa kete'e i ti'n, o ti i nuan su?</verse>
				<verse number="14">?Swran'm bé nyrun, se yasua kun sié i ti ndre'n tennden'n, o ti'a nyannzuen?</verse>
				<verse number="15">?Sannge se bla kun sié i ti ndre'n tennden'n, o be'e i nyrunnyan? Afin bla ti ndre tennden'n bé fa meen ke o fa kete i ti.</verse>
				<verse number="16">Nde nga n ken ye'n, se swran nga i waan oh sih i akplôwa'n, mon o si ke é nin Nyanmien i asonunfue mun é le'e i wafa ufle bo é yôo.</verse>
				<verse number="17">N yi'a amun aye nde nga m ma kan klé amun ye'n su, afin ke an yia'n, sa nga an yôé sien'n, o ti'a kpa,</verse>
				<verse number="18">afin n tii i ke, ke an yia asonun'n nun'n, an bubu nun, ye m bu i ke oh yôh so,</verse>
				<verse number="19">afin san amun wun nun bubule so'n nun ye éh wunh swran nga bé ti kpa sakpa nion.</verse>
				<verse number="20">I so'n ti, ke an yia'n, nanh é Min'n i alie lie'n su ye an yiaa,</verse>
				<verse number="21">afin ke amunh dih'n, an kpli di, awé kun wié, wié kusu a bô.</verse>
				<verse number="22">?An le'a awlô bo an di liké loo? ?Annze Nyanmien i asonun'n i finfin ye amunh yôoh? ?Amunh guah yalefue'm bé nyin asé? ?Nzu nde ye n kan klé amuon? ?N yi amun aye? Sa so'n lie'n, n su yi'a amun aye.</verse>
				<verse number="23">Afin sa nga é Min'n fa klé amuon. Nnosua kunngba nga bé fa é Min Jésus maan swran mun'n, o faa kpaun,</verse>
				<verse number="24">ke o laa Nyanmien asé'n, o bubu nun, o sé ke: Kpaun ng'o ô ye'n ti min wunnen, o ti amun lie. Anh yôé ke nga n yôé ye'n sa, man amun wla kpen n su.</verse>
				<verse number="25">Ke bé wiéé liké'n di'n, o faa klôwa nga nun'n o ti min mmôdya b'o man amun nin Nyanmien amunh dih anuanse. Tyen kwlaa nga amunh nonh nun'n, anh yôé ke nga n yôé ye'n sa, man amun wla kpen n su.</verse>
				<verse number="26">O man tyen kwlaa nga amunh dih kpaun nga bo amunh nonh klôwa nga nun'n, an bô é Min'n i wié nde'n su lélé mon o fa dyu i bale.</verse>
				<verse number="27">I so'n ti, swran kwlaa ng'o yô sa b'o ti'e i nuan su'n b'o di kpaun nga o non é Min'n i klôwa'n nun'n, o satyi é Min'n i wunnen'n nin i mmôdya'n.</verse>
				<verse number="28">O man swran kwlaa nga i waan oh dih kpaun nga oh nonh klôwa nga nun'n, mon o dun mmua nien i bobo wun kpa,</verse>
				<verse number="29">afin swran nga ke oh dih oh nonh'n, o bu'a é Min'n i wunnen'n liké fi'n, o kpe sae men i bobo wun.</verse>
				<verse number="30">I so'n ti ye man tukpatyefue nin tyetyewafue'm bé soon amun nun, ye amun nun louun ba wu nion.</verse>
				<verse number="31">Se é bobo é nian é wun'n, é Min'n su wu'an fo é wun.</verse>
				<verse number="32">Sannge ke o yô nan wa bu'a é nin men'n nunfue mun é fo kunngba'n, se o wun fo é wun'n, o tu é fo.</verse>
				<verse number="33">I so'n ti, n niaan mun, tyen nga an yia ke amunh dih liké'n, anh minnde amun wiéngu.</verse>
				<verse number="34">Ke o yô nan amuan kpe'a sae a ma'an amun wun anyia so'n nun'n, man swran nga awé kuin'n o dun mmua di liké i awlô lo. Sa nga'm bé lie'n, se n dyu loo n kô kan.</verse>
			</chapter>
			<chapter number="12">
				<verse number="1">Aniaan mun, n klô ke an wun Nyanmien Wawe'n i ninngé b'o fa man swran mun ke bé yô'n i wle.</verse>
				<verse number="2">An si ke i nun'n bo an te so amuen'n an su amuen'n bo bé idyoman'n bé su.</verse>
				<verse number="3">I so'n ti, nh kanh klé amun ke, se swran kun idyo Nyanmien Wawe'n fanngan nun'n, o kwla fa'a Nyanmien wua'a Jésus! kusu se swran kun idyo'a Nyanmien Wawe'n i fanngan nun'n, o kwla sé'a ke Jésus ti i Min.</verse>
				<verse number="4">Nyanmien i ninngé b'o fa man swran mun ke bé yô'n bé ti fanunfanun, sannge i Wawe'n ti kunngba,</verse>
				<verse number="5">dyunman'n ti fanunfanun, sannge é Min'n ti kunngba,</verse>
				<verse number="6">i dile'n ti fanunfanun, sannge Nyanmien kunngba'n ye man bé yô i kwlaa so nion.</verse>
				<verse number="7">Nyanmien Wawe'n i liké b'o fa man swran mun ke bé fa uka bé wu'n, swran kun nin kun lie'n ti'a kun.</verse>
				<verse number="8">Afin Nyanmien Wawe'n man swran'n wié ngwlele o fa kan nde, ye i Wawe kunngba'n man swran'n wié kusu wun sa wle o kan klé swran wié mun.</verse>
				<verse number="9">Wawe kunngba'n man swran'n wié kusu awlen o fa lafi Nyanmien su, ye i Wawe kunngba'n ye man swran'n wié kusu yô tukpatyefue'm bé dyuédyuéo.</verse>
				<verse number="10">O man wié'm bé yô sa kéklééklé, wié idyo Nyanmien nuan wié si liké nga bé ti Nyanmien lie'n nin nga bé ti'e i lie'n bé ngbatyie, wié kan anien wafawafa, wié katyi anien b'o timan'n.</verse>
				<verse number="11">Wawe kunngba'n ye o fa liké so'n man bé kwlaa ke i klun klô'n sa ye man bé yôo.</verse>
				<verse number="12">Swran ti wunmuan kun, sannge i wun ninngé'm bé sonnin. I wun ninngé'm bé soon so, sannge i kwlaa so'n ye bé flee swran nion. Ke Christ kusu ti soo.</verse>
				<verse number="13">Afin Nyanmien fe i Wawe'n yôô é baptême, se Juif ô, Grec ô, kanga ô, diéwa ô, o man é kwlaa ya katyi swran wunmuan, ye i Wawe'n ti é kwlaa é lie.</verse>
				<verse number="14">Nanwle, swran i wun ninngé'n ti'a kunngba, o sonnin.</verse>
				<verse number="15">?Se bé dya sé ke: Ke bo n ti'a bé sa'n ti, n ti'a bé wunnen'n wié'n, so'n b'o sé'n ti, nanh bé wunnen'n wiéo?</verse>
				<verse number="16">?Se bé su sé ke: Ke bo n ti'a bé nyinma'n ti, n ti'a bé wunnen'n wié'n, so'n b'o sé'n ti, nanh bé wunnen'n wiéo?</verse>
				<verse number="17">?Se bé wunnen wunmuan'n ti nyinma'n, béh yôh se ye béh tih saa? ?Se bé fa bé wunnen wunmuan'n ti sa'n, béh yôh se ye béh tih nvaan?</verse>
				<verse number="18">O ti'a so, sannge Nyanmien siésiéé swran i wun ninngé mun ke i klun klô'n sa.</verse>
				<verse number="19">?Se bé wunnen wunmuan'n ti tunndrunndun kunngba'n, bé kwla flee swran?</verse>
				<verse number="20">O ti'a so, sannge bé wun ninngé'n b'o sonnin'n ye man bé fle swran i swran nion.</verse>
				<verse number="21">Bé nyinma kwla sé'a bé sa ke: N kunnde'a o wa!</verse>
				<verse number="22">O ti'a so mlonmlon, afin é lika nga é bu i ke o yô'a liké fi'n, o yô liké.</verse>
				<verse number="23">Ye é wun ninngé'm bo é bu'a ke bé ti é wunnen'n wié'n, bé ye bé lô yéo, ye é lika nga bé wun io, o ti'a klaan'n, o lô é, é kata su,</verse>
				<verse number="24">sannge é lika ng'o ti klaan'n, é yô'e i so. Ke Nyanmien yili swran'n, i wunnen'n le'e i bué nuan, o man i lika nga bé bu'e i liké fi'n, i ye o lô Nyanmien kpaa.</verse>
				<verse number="25">O yôô i so nan bé wunnen b'o ti wunmuan kun'n, wa kpatyi'e i wun bué, sannge i lika'n kwlaa bé uka bé wun.</verse>
				<verse number="26">Se é lika kun yô é ya'n wuun é wunnen'n kwlaa yô é ya, ye se bé kannvun é lika kun'n, o yô é fe kpa.</verse>
				<verse number="27">An kwlaa an ti Christ i wunnen, swran kun ti i lika'n kun.</verse>
				<verse number="28">Ke Nyanmien siéé swran'm bé so asonun'n nuon. Bé nun klikli'n yele bé b'o sunman bé'n, i nnyon su'n yele bé nga bé idyo i nuan'n, i nsan su'n, yele bé nga bé klé ninngé'n. Bé sin lie'n yele bé nga bé yô sa kéklééklé'n, bé nga bé yô tukpatyefue'm bé dyuédyué'n, bé nga bé yô swran yé'n, bé nga bé di kpen'n, bé nga bé kan anien wafawafa'n.</verse>
				<verse number="29">?Bé ngba ye o sunman béo? ?Bé ngba bé idyo i nuan? ?Bé ngba ye bé klé ninngéo?</verse>
				<verse number="30">?Bé ngba bé yô sa kéklééklé? ?Bé ngba ye bé yô swran dyuédyuéo? ?Bé ngba bé kan anien wié mun? ?Bé ngba bé si anien bo bé timan'n i katyi?</verse>
				<verse number="31">Man amun nyin blô Nyanmien ninngé b'o fa man swran mun ke bé yô'n bé nun kpakpafue'm bé su dan kpa. Kusu m ma klé amun liké nga se an yôo o ti kpa tre i ngba'n.</verse>
			</chapter>
			<chapter number="13">
				<verse number="1">Kannze man n kan anien wafawafa nin ange'm bé lie'n bobo, se n klô'a swran'n, wuun n ti ke aaba b'o te gléingléin'n sa, nin aaba nde b'o te gblaungblaun'n sa.</verse>
				<verse number="2">Man n yô Nyanmien nuan idyofue, man n si sa nga Nyanmien fiee swran'm bé nyrun'n i ngba, ye man n wun sa'n kwlaa wle, ye se n lafi Nyanmien su kpa bobo b'o man n kwla sé ôka'm bé ke bé tu bé bô wo'n, sannge se n klô'a swran'n, wuun man yô'a liké fi.</verse>
				<verse number="3">Man n fa n sa nun ninngé'n kwlaa n fa ta yalefue mun, ye n fa m bobo nannan su nan n nyan su dunman, se n klô'a swran'n, o yô'a sa fi yé ma'an min.</verse>
				<verse number="4">Swran b'o klô swran'n o tre i awlen swran wun, swran b'o klô swran'n, o yô aklunyé, i nyin blô'a swran liké su, swran b'o klô swran'n, o di'a tutré, o tu'e i wun,</verse>
				<verse number="5">i nzuen ti kpa, o bu'e i bobo wun akunndan, o fa'a ya finfin, o fa'a sa sié'e i klun,</verse>
				<verse number="6">sa te'n yô'e i fe, nanwle dile'n ye o yô i fi.</verse>
				<verse number="7">Sa'n kwlaa son i nun, sa'n kwlaa nun o lafi Nyanmien su, i wla ô i su, o tre i awlen sa'n kwlaa nun, o si'a afe.</verse>
				<verse number="8">Swran b'o klô swran'n, o klôé gue i ti nin i bô. Sannge Nyanmien nuan idyole ô, anien wié'm bé kanle ô, sa wle wunle ô, béh wiéh,</verse>
				<verse number="9">afin nanh sa ngba ye é wun i wleo, Nyanmien nuan nde'n i bué kaan sa ye é kaan, afin é si'e i ngba.</verse>
				<verse number="10">Sannge ke bé kô nyan liké ng'o ti klonnglon'n, béh guah buébuéfue'n blô.</verse>
				<verse number="11">Ke n ti bakan'n, n idyo bakan idyole, m bu bakan akunndan, n kan bakan nde, sannge ke min nyin tili'n, n yatyii bakan nyôlie'n.</verse>
				<verse number="12">Ble nga é ô nun ye'n, é wun sa'm bé ke é nyrun bo é nien kpôngbô nglannglan nun'n sa, sannge ke tyen so'n kô dyu'n, éh wunh bé wle wéiin. Ble nga é ô nun ye'n, n wu'an sa ngba wle, sannge ke tyen so'n kô dyu'n, nh wunh i ngba wle kpa ke Nyanmien kusu si min kpa'n sa.</verse>
				<verse number="13">Sien'n, liké nsan ng'o ka le'n bé ye, Nyanmien su lafile, é wla bo é fa gue Nyanmien su'n, nin klôle bo é fa klô Nyanmien nin swran'n, sannge bé nun dan'n yele Nyanmien nin swran bé klôle.</verse>
			</chapter>
			<chapter number="14">
				<verse number="1">Man swran klôle'n yô tyinndyin amun sa nun. Man amun nyin blô Nyanmien Wawe'n i ninngé b'o fa man swran mun ke bé yô'n bé su dan kpa, sannge man Nyanmien nuan idyole'n lô amun tre i ngba.</verse>
				<verse number="2">Afin swran ng'o idyo anien wié'n o kan klé'a swran, Nyanmien ye o kan klé io, yele ke swran timan. Ye Nyanmien Wawe'n ye man o kan sa nga swran'm bé wu'en i wle'n i ndeo.</verse>
				<verse number="3">Sannge swran ng'o idyo Nyanmien nuan'n, o kan nde klé swran mun, o man bé yô swran, o man bé afotue, o gua bé awlen su nzué.</verse>
				<verse number="4">Swran ng'o idyo anien wié'n, o man i bobo yô swran, swran ng'o idyo Nyanmien nuan'n, o man asonun'n yô kpa.</verse>
				<verse number="5">N lie'n, se amun kwlaa an idyo anien wié mun'n, o yô n fe, sannge ng'o yô n fe kpa'n yele ke an idyo Nyanmien nuan. Se swran ng'o idyo anien wié mun'n b'o katyi'a nde so'n man asonunfue'm bé timan nan ba yô kpa'n, swran ng'o idyo Nyanmien nuan'n ti dan tre.</verse>
				<verse number="6">?Aniaan mun, anh nian, se m ba amun wun lo bo n kan anien wié mun'n, se n ka'an nde wié bo Nyanmien kan kléli min'n klé'a amun'n, se n kan nde bo an nya'an ngwlele nun'n, se n idyo'a Nyanmien nuan klé'a amun'n, ye se n klé'a amun liké fi'n, nzu yé ye o yôo?</verse>
				<verse number="7">?Nian, se ninngé bo bé bô bé'n se kété ô, se aluku ô, se bé bô b'o fité'a kpa'n, oh yôh se ye béh sih dyué bo bé fa tô nion?</verse>
				<verse number="8">?Se o ti ale su'n, bo klensin'n te sukusuku'n, oh yôh se ye yasua'm béh tih, béh tanndanh bé wuon?</verse>
				<verse number="9">?I kunngba'n, amun kusu, se an kan nde b'o ti sukusuku'n, oh yôh se ye béh sih nde nga an kan nion? An kan gue le ngben.</verse>
				<verse number="10">Kannze anien wafawafa'm bé soon men'n nun'n, i wié fi nu'an le bo swran wié timaan.</verse>
				<verse number="11">I so'n ti, se n ti'a nde bo swran kun kan'n i bô'n, n ti ke nvlé wié nunfue sa i nyrun, ye i kusu ti ke nvlé wié nunfue sa min nyrun.</verse>
				<verse number="12">Amun lie'n kusu, ke amun nyin blô Nyanmien Wawe'n i ninngé b'o fa man swran mun ke bé yô'n bé su'n, anh mian amun nyin anh yô ninngé so'm bé kpa, man asonun'n yô kpa.</verse>
				<verse number="13">I so'n ti, swran ng'o idyo anien wié'n, mon o sre Nyanmien ke o kwla katyii.</verse>
				<verse number="14">Afin se n kan nde klé Nyanmien anien wié nun'n, nde bo n kan'n Nyanmien ye o fa wla n nuan ye n kaan, sannge n wu'an sa fi wle nde so'n nun.</verse>
				<verse number="15">?Ke o ti ke nga sa'n, nh yôéh se Se o ti so'n, ke nh kanh nde klé Nyanmien'n, nde ng'o fa wla n nuan ke n kan'n, ye nh kaanh, sannge kusu nh wunh i wle ye nh kaanh. Dyué nga Nyanmien fa wla n nuan ke n tô'n, ye n tôo, sannge kusu nh wunh i wle ye nh tôoh.</verse>
				<verse number="16">?Se wa yô'a so'n, se Nyanmien Wawe'n man a yi i aye anien wié nun so'n, oh yôh se ye swran b'o wu'an sa so'n wle'n oh soh o Nyanmien asénna'n su ke: Mon o yô soo? afin o ti'a nde nga a kan'n.</verse>
				<verse number="17">Nanwle, o Nyanmien asénna so'n ti kpa, sannge o man swran so'n yô'a swran.</verse>
				<verse number="18">Nh lah Nyanmien asé, yele ke n idyo anien wié mun tra amun kwlaa,</verse>
				<verse number="19">sannge asonun'n nun se n kan nde bo n wun i wle'n kple nnun n fa klé swran'n, o yô n fe tra ke n kan nde kpole akpi-blu anien wié nun'n.</verse>
				<verse number="20">Aniaan mun, nanh an bu akunndan ke bakan sa, anh bu kpenngben akunndan, sannge anh yô ke ba nonman b'o si'a gble kpe'n sa.</verse>
				<verse number="21">Bé klee mmla'n nun ke: «É Min'n séé ke: M man swran nga bé kan anien wié'n béh kanh min nde'n klé swran nga mun, Ye nh fah min nde'n wla nvlé wié nunfue'm bé nuan Ke bé kan klé bé, Sannge o nin i so'n ngba, bé su fa'a su.»</verse>
				<verse number="22">O man anien wié'm bé idyole'n ti'a atre bo Nyanmien yi klé Christfue muon, sannge o yi klé bé bo bé ti'a Christfue'n. Kusu Nyanmien nuan idyole'n ti'a atre bo Nyanmien yi klé bé bo bé ti'a Christfue muon, sannge o yi klé Christfue mun.</verse>
				<verse number="23">?I so'n ti, se asonunfue'n kwlaa bé yia lika kun'n, bo swran'n kwlaa bé idyo anien wié mun'n, se swran bo bé wu'an sa so'n wle'n, annze swran bo bé ti'a Christfue'n bé bo i bô'n, bé sé'a ke amun ti a satyi?</verse>
				<verse number="24">Sannge se swran'n kwlaa bé idyo Nyanmien nuan, nan se swran wié b'o ti'a Christfue'n, annze swran wié b'o wu'an sa so'n wle'n o be i bô'n, nde kwlaa ng'o ti'n, o man oh wunh i sa ng'o yôli'n i wle, oh buh i wun fo.</verse>
				<verse number="25">Oh wunh sa ng'o ô i awlen'n nun'n, i so'n ti oh kôtôh Nyanmien bô, oh wutuh i nyin asé, oh séh ke: «Nyanmien ô amun afien sakpa.»</verse>
				<verse number="26">?Aniaan mun, se o ti so'n, ke amun yia'n bo amun kwlaa an le liké bo an yô'n, bo kun tô dyué, kun kusu klé liké wié, kun kan nde bo Nyanmien kan klélii'n, kun idyo anien wié'n, kun kusu katyi anien wié, é yôé se? Anh yô i kwlaa so'n man asonun'n yô kpa.</verse>
				<verse number="27">Se bé idyo anien wié'n man swran nnyon tye idyo annze swran nsan, man bé yôé kunngun. Ye man swran kun katyi nde bo bé kan'n.</verse>
				<verse number="28">Sannge se swran fi sannge man bé ken blebleble klé Nyanmien.</verse>
				<verse number="29">Nyanmien nuan idyofue'm bé lie'n, man swran nnyon annze nsan bé idyo, ye man bé nga'm bé bu i akunndan nian.</verse>
				<verse number="30">Se Nyanmien kan nde klé swran ufle b'o ti le'n, man klikli lie'n muen i nuan.</verse>
				<verse number="31">Swran kwlaa b'o klô ke oh kanh nde'n, mon o kan, sannge anh ken kunngun, man swran'n kwlaa bé wun i wle, ye bé dyran kéklé.</verse>
				<verse number="32">Sa nga Nyanmien nuan idyofue yô'n, mon o bu i akunndan nan wa yô,</verse>
				<verse number="33">afin Nyanmien yô sa i nuan su, o klô'a sa sukusuku'n. Nanh man mmla'm bé idyo asonun'n nun, afin se bé idyo'n, o ti'e i nuan su. Ke bé bo bé ti Nyanmien lie'n ke bé yôé so asonun'n kwlaa nuon. Man mmla'm bé nyin yi bé bo bé sié bé'n afin bé klé mmla'n nun so.</verse>
				<verse number="34"></verse>
				<verse number="35">Se bé wu'an sa wié wle bo bé waan béh usah nun'n, man bé usa bé wun mun awlô lo, afin se bla kun idyo asonun'n nun'n, o ti nyannzuen.</verse>
				<verse number="36">?Amun wun lo ye Nyanmien nde'n bôô i bôô? ?Amun ngunmin ti ye bé klee Nyanmien nde nion?</verse>
				<verse number="37">Swran ng'o sé ke o ti Nyanmien nuan idyofue'n, annze o sé ke Nyanmien Wawe'n ye o sié i'n, mon o wun i wle ke nde nga n kle ble amun ye'n, é Min'n i nuan ndeo.</verse>
				<verse number="38">Sannge swran ng'o wu'en i wle so'n, man é yi é nyin i su.</verse>
				<verse number="39">N niaan mun, i so'n ti, man amun nyin blô Nyanmien nuan idyole'n su, nanh an sé ke bé yatyi anien wié'm bé idyole'n,</verse>
				<verse number="40">sannge anh yô i kwlaa i nuan su sesese, nanh mon o yô sukusuku.</verse>
			</chapter>
			<chapter number="15">
				<verse number="1">Aniaan mun, dyasin fe nga m bô kléli amun laa'n, nh kpenh amun wla ékun. Amuan fa dyasin fe so'n su, o man an dyran kéklé.</verse>
				<verse number="2">Sa an fa su ke n kan kléé amun'n sa'n, amunh fitéh nun, sannge se an lafi suo an fité'a nun'n, wuun nanh an bô ye.</verse>
				<verse number="3">Sa nga bé fa kléé min'n, bo n kusu n fa kléé amun'n o ti tyinndyin kpa. Bé klee Nyanmien Nde'n nun ke Christ o wa wu sa te bo é yôli'n ti, ye o wuli.</verse>
				<verse number="4">Bé siélii. Ye bé klelii ke oh tyenh i lé nsan su, o man Nyanmien tyenniin.</verse>
				<verse number="5">Céphas wunniin, i sin i sonnzonfue blu-nin-nnyon'n bé wié'm bé wunniin.</verse>
				<verse number="6">Ke o dii lé nnyon kun'n, é niaan wié'm bo bé tra ya-nnun'n bo bé ô lika kun'n, bé wunniin. Bé nun wié'm ba wu, sannge bé kpanngban lika te ô le.</verse>
				<verse number="7">I sin Jacques kusu wunniin, ye i sin bé kwlaa b'o sunmaan bé'n, bé wunniin.</verse>
				<verse number="8">Ke bé kwlaa so'n bé wunniin'n, i sin m bo n ti ke ba bo i anglô a dyuman ye bé wulii sa'n, n wunniin wié,</verse>
				<verse number="9">afin min ye n ti bé bo Jésus sunmaan bé'n bé nun kaan. Afin n kléé Nyanmien i asonun'n yale, i ti ke bé sé ke Jésus sunmaan min'n, min nin i so flele'n fataman bobo.</verse>
				<verse number="10">Sannge swran nga man yôé ye'n, yé bo Nyanmien yôô min'n ti ye man man yô soo. Yé so'n b'o yô min'n wa yô'a ngben, afin n dii dyunman dan tra bé ngba, nanh ke m bobo min ye n di dyunman so nion, sannge Nyanmien ye o dyran n si ye man n dii dyunman so nion.</verse>
				<verse number="11">O man se min ye n kannin ô, se bé ye bé kannin ô, nde kunngba so'n ye é kannin ye an faa suo.</verse>
				<verse number="12">?Se é kan klé amun ke Nyanmien tyennin Christ'n, o yô se ti ye amun nun wié'm bé sé ke se swran wuo o tyenman nion?</verse>
				<verse number="13">Se swran wuo o tyenman'n, wuun Nyanmien kusu wa tye'an Christ.</verse>
				<verse number="14">Ye se Nyanmien a tye'an Christ'n, wuun nde bo é kannin'n ti atô, amun kusu amuan lafi su ngben.</verse>
				<verse number="15">Se Nyanmien tye'an swran'n, wuun wa tye'an Christ. O man ke é waan, Nyanmien tyennin Christ'n, ya toen suen.</verse>
				<verse number="16">Afin se o tye'an swran'n, wuun wa tye'an Christ kusu.</verse>
				<verse number="17">Ye sa wa tye'an Christ'n, wuun amuan lafi su ngben, ye amun sa te'n te dyin amun ti su,</verse>
				<verse number="18">ye Christfue nga bé wuli'n, bé kusu ba mlin.</verse>
				<verse number="19">Se ble nga é ô nun ye'n ngunmin ye é wla ô Christ su, bo ke é kô wu'n, wuun wa wié'n, é nyrennen lie'n tra swran'n kwlaa.</verse>
				<verse number="20">O ti'a so mlonmlon, sannge Nyanmien tyennin Christ sakpa, o man o yô bé nga bé wu bé tyen'n bé nun klikli.</verse>
				<verse number="21">Ke bo swran kun ti ye wié'n bali'n, swran kun kusu ti ye se swran wuo oh tyeonh.</verse>
				<verse number="22">Ke Adam ti swran'n kwlaa bé wu'n, i kunngba'n Christ ti Nyanmien man swran'n kwlaa béh nyanh nguan ékun,</verse>
				<verse number="23">sannge o tô bé o tô bé. Christ ye o ti bé kliklio, i sin bé nga bé ti Christ lie'n, ke oh bah'n, bé ye oh tôh béo.</verse>
				<verse number="24">I sin ke men'n o wa wié'n, Christ wa tu mmusu nin kpenngben'n kwlaa nin baé'n, ye oh fah bia'n men i Si Nyanmien.</verse>
				<verse number="25">Afin oh siéh lélé san Nyanmien man oh tieh i kpofue'm bé kwlaa bé su,</verse>
				<verse number="26">bé kwlaa bé nun kasienfue'n yele wié'n. O ti nanwle ke Nyanmien man oh siéh liké'n kwlaa,</verse>
				<verse number="27">sannge ke o sé ke oh siéh liké'n kwlaa'n, é wun i wle ke i b'o fa Christ siéli liké'n kwlaa su'n, i bobo nu'an nun wié.</verse>
				<verse number="28">Ye ke o kô fa Christ kô sié liké'n kwlaa su'n, i sin Christ bobo b'o ti i Wa'n oh feh i wun men ke o siéé, nan Nyanmien sié liké'n kwlakwlakwla.</verse>
				<verse number="29">?Se o ti'a so'n, bé bo bé yô baptême bé bo bé wuli'n bé ti'n, béh yôéh se? ?Se swran wuo o su tye'an mlonmlon'n, nzu ti ye bé yô baptême bé tio?</verse>
				<verse number="30">?Nzu ti ye é kusu é ô wié'n i nuan titi nion?</verse>
				<verse number="31">Aniaan mun, amun bo amun nin min ya katyi swran wunmuan é Min Christ-Jésus ti'n, bo an ba min nyrun nyan'n, nh kenh wéiin klé amun ke tyen kwlakwlakwla n dyin wié'n i nuan.</verse>
				<verse number="32">?Se swran'm bé nuan ti ye min nin nnen tete mun é tu ngôndin Éphèse lo'n, nzu ye nh nyenh nuon? Se swran'm bé wuo bé tyenman'n, «Man é di liké é non nzan, ainman éh wuh, wuun é lie a wié.»</verse>
				<verse number="33">Nanh an laka amun wun, se swran kpa nin swran te san nun'n, i nzuen te'n se.</verse>
				<verse number="34">Anh klô amun nyin yô sa ng'o ti i nuan su'n, nanh an yô sa te kun, afin bé wié'm bé si'a Nyanmien. N ken i so fa gua amun nyin asé.</verse>
				<verse number="35">Sannge swran wié wa usa ke, ?Oh yôh se ye bé bo bé wu'n béh tyeonh? ?Ye ke béh bah'n wunnen wafa ônin ye béh fah baa?</verse>
				<verse number="36">Sinnglinfue! Liké nga a lua'n, se wa wuman'n, o fifiman.</verse>
				<verse number="37">Ye liké nga a lua'n, se ablé ô, se liké ufle ô, nenh i wafa ng'o wa yô'n ye a lua nion, sannge i mma kaan sa ye a luaa.</verse>
				<verse number="38">Ye Nyanmien man i wafa'n yô ke o klô'n sa, liké mma kunngun ye o yô i bô kunngun nion.</verse>
				<verse number="39">Ninngé'm bé wunnen wafa ti'a kun, o le swran lie, o le nnen lie, o le anunman lie, o le dyué lie.</verse>
				<verse number="40">Nyanmien su lo ninngé'm be ô le, ye asie'n su ninngé'm bé kusu bé ô le, sannge nyanmien su lo ninngé'm bé klaan ti ngunmin.</verse>
				<verse number="41">Wia'n i klaan'n ti ngunmin, anglô'n i klaan'n ti ngunmin, ye nzraama'm bé kusu bé klaan'n ti ngunmin, kun nin kun bé klaan'n ti'a kun.</verse>
				<verse number="42">Ke swran'm bé tyenle'n o wa yô soo, ke béh wlah bé wunnen'n i asé'n, o kwla kplo, ke Nyanmien kô tyeen'n, o kwla kplo'a kun.</verse>
				<verse number="43">Ke béh wleh i asé'n, o ti fuen, ke o kô tyeen'n, o le nyrun, ke béh wleh i asé'n, o ti fuen, ke o kô tyeen'n o le wunmien.</verse>
				<verse number="44">Ke béh wleh i asé'n, o ti klo swran wunnen, ke o kô tyeen'n, o ti aôlia nun wunnen. Ke bo klo swran wunnen ô le'n, i kunngba nion, aôlia nun wunnen kusu ô le wié.</verse>
				<verse number="45">I so'n ti ye bé klelii ke: «Adam b'o ti swran klikli'n o nyaan nguan o yô swran.» Adam kasienfue'n yôô aôlia nun'n swran b'o man nguan.</verse>
				<verse number="46">Nanh ng'o ti aôlia nun'n ye o ti kliklio, klo swran lie'n ye o ti kliklio. I sin ye ng'o ti aôlia nun'n balio.</verse>
				<verse number="47">Fa ye Nyanmien fa yii swran klikli nion, o man o ti asie'n su wafue. Swran nnyon su'n fin nyanmien su lo.</verse>
				<verse number="48">Ke asie'n sufue so'n ti'n, ke asie'n sufue'n kwlaa bé ti soo, ke nyanmien su lofue so'n ti'n, ke nyanmien su lofue'n kwlaa bé ti soo.</verse>
				<verse number="49">Ke é fa asie'n sufue so'n, i kunngba'n, é wa fa nyanmien su lofue so'n.</verse>
				<verse number="50">Aniaan mun, n sé ke yiô, swran wunnen b'o ô ye'n o kwla fa yô'a Nyanmien men nun lofue, i kunngba'n, liké ng'o kplo'n, o kwla katyi'a liké b'o kploman'n.</verse>
				<verse number="51">Anh nian, mh bôh sa kun bo swran'm bé wu'en i wle'n su klé amun, é kwlaa é su wuman, sannge ke bé kô bô awe kasien lie'n, bé nyinma bule kunngba kple kpekuun Nyanmien a katyi é. Ke awe so'n kô te'n, oh tyenh bé bo bé wuli'n o nin wunnen b'o kploman, ye é kusu, oh katyih é.</verse>
				<verse number="52"></verse>
				<verse number="53">Kannze é se, san wunnen ng'o kploman'n oh katyih ng'o ô ye'n b'o kplo'n, ye swran b'o wuman'n oh katyih ng'o wu'n.</verse>
				<verse number="54">Ke nga b'o kploman'n kô katyi ng'o ô ye'n b'o kplo'n, bo swran b'o wuman'n kô katyi swran b'o wu'n, ke o kô yô so'n, wuun nde nga bé kleli'n wa kpen su, bé klee ke: «Kwlafue'n wa kwla wié'n.»</verse>
				<verse number="55">«Wié, liké nga b'o man a kwla'n o ô nin? ?Wié, o dyé'n wô nin?»</verse>
				<verse number="56">Wié'n i dyé'n yele sa te'n, ye mmla'n ye man sa te'n le ta nion.</verse>
				<verse number="57">Sannge éh lah Nyanmien b'o man é Min Jésus-Christ ti ya yô kwlafue'n i asé.</verse>
				<verse number="58">I so'n ti, n niaan kpa mun, anh dyran kéklé, nanh amun wun usu amun, anh di é Min'n i dyunman'n kpa o amun nyrun tititi. Man an si kpa ke liké nga é yô man é Min'n, o su ka'a ngben.</verse>
			</chapter>
			<chapter number="16">
				<verse number="1">Ndo bôle'n lie'n bo amun waan amunh bôh kô man Nyanmien mma mun'n, anh nian nga n kléé Galatie asonunfue mun'n su yô.</verse>
				<verse number="2">Ke o yô nan ba minnde'a ke n dyu lo nan ba bô ndo'n, monnen'n b'o ti lé motyue'n i tyen ba klikli'n i kwlaa nun, man amun kwlaa an yiyi sika nga amun sa dyu su'n sié.</verse>
				<verse number="3">Ke n dyu lo'n, nh fah amun nennen bo an dili'n ye nh kleh fluwa sié su nh fah man swran bo an yii bé'n man béh fah ko Jérusalem.</verse>
				<verse number="4">Se o sié ke m bobo n wo wié'n, min nin bé éh koh.</verse>
				<verse number="5">Ke n kô sin Macédoine lo'n, nh dyuh amun wun lo, afin le ye nh sionh.</verse>
				<verse number="6">Wiénuon nh dih lé nnyon kun amun wun le, annze wawa'n tôh n le bobo, nan se nh koh lika ufle'n, amuan gua min atin klaan.</verse>
				<verse number="7">Kole nga m ma ko ye'n se n dyu amun wun le'n, n su kpé'a nun, se é Min'n di su'n nh tyeh amun wun le kan.</verse>
				<verse number="8">Sannge nh tranh Éphèse wa lélé Pentecôte'n tôh n wa,</verse>
				<verse number="9">afin ba man min atin dan, o man n kwla di dyunman kpa, sannge é kpofue'm bé sonnin.</verse>
				<verse number="10">Se Timothée tô amun lo'n, anh sikéé kpa, men i wla gua asé, afin o ti é Min'n i dyunman difue ke min sa.</verse>
				<verse number="11">I so'n ti, nanh man swran fi bui bakan. Sannge anh gue i atin klaan nan o wa tô n wa, afin min nyin te i nin é niaan'm bé atin.</verse>
				<verse number="12">É niaan Apollos lie'n, man sree lélé ke o nin é niaan'm bé o amun wun lo, sannge wa kpli'an su mlonmlon ke o ko ityra'n. Tyen nga i klun dyoo oh bah.</verse>
				<verse number="13">Anh nian amun wun kpa, anh lafi Christ su anh dyran kéklé, anh yô man bé wun ke an ti yasua bo amun awlen so.</verse>
				<verse number="14">Liké kwlaa nga amunh yôh'n, anh bu amun wiéngu akunndan.</verse>
				<verse number="15">An si ke Stéphanas nin i awlôfue mun ye bé ti Christfue klikli Achaïe asa'n su loo, ye Nyanmien mma'm bé lika nianle'n mian bé kpa. Aniaan mun, nh sreh amun kpa ke</verse>
				<verse number="16">man amun nyin yi swran nga bé ti ke bé sa'n o nin bé kwlaa nga bé nin bé mian bé nyin di dyunman kunngba'n.</verse>
				<verse number="17">Stéphanas, nin Fortunatus, nin Achaïcus bé bale'n yô n fe kpa, afin ke n wuun bé'n, o ti ke man wun amun sa,</verse>
				<verse number="18">o man n wla a gua asé, ye amun kusu amun lie'n guaa asé. I so'n ti, anh bu swran nga bé ti ke bé sa'n bé swran.</verse>
				<verse number="19">Asie men'n nun asonunfue'm bé usa amun. Aquilas nin Priscille, nin bé awlô lo asonunfue'm bé usa amun lélé, afin é kwlaa é Min'n ti kun.</verse>
				<verse number="20">É niaan'n kwlaa bé usa amun. Se an wun amun wun'n, anh yô amun wiéngu liké.</verse>
				<verse number="21">Amun liké yôle nde kaan nga lie'n, m bobo m Paul ye n klelio.</verse>
				<verse number="22">Se swran kun klô'a é Min'n man Nyanmien bôé sannzan. É Min'n bah!</verse>
				<verse number="23">Man é Min Jésus yô amun yé tititi!</verse>
				<verse number="24">Ke é nin Christ-Jésus é ti swran wunmuan'n ti, n klô amun kwlaa.</verse>
			</chapter>
		</book>
		<book number="47">
			<chapter number="1">
				<verse number="1">M Paul bo Nyanmien klô ke Christ-Jésus sunman min'n, min nin é niaan Timothée, éh kleh fluwa nga ble amun bo an ti Nyanmien i asonunfue Corinthe lo'n, o nin bé kwlaa bo ba katyi Nyanmien lie Achaïe akpasua wunmuan'n su'n.</verse>
				<verse number="2">Man é Si Nyanmien nin é Min Jésus-Christ bé man an nyan yé, ye man amun wun dyo amun fouun!</verse>
				<verse number="3">É Min Jésus-Christ i Si Nyanmien i kwla ô! O ti é Si, o si aunnvue, o ti Nyanmien, o dyran é sin sa'n kwlaa nun.</verse>
				<verse number="4">Sa kwlaa b'o to é su'n, i ye o fonvo yéo, o man fonvole kunngba ng'o fa fonvo yé'n, é kusu é fa fonvo wié mun sa kwlaa b'o to bé su'n nun!</verse>
				<verse number="5">Afin ke Christ ti é wun nyrennen ke i bobo wuun nyrennen dan sa'n, i kunngba nion, Christ ti Nyanmien fonvo é dan.</verse>
				<verse number="6">Sa ng'o to é su'n, amun ukale nin amun ti nyanle tio, fonvole nga Nyanmien fa fonvo yé'n, amun fonvole tio, o man sa kwlaa ng'o son é nun'n, o son amun nun wié.</verse>
				<verse number="7">É lafi Nyanmien su kpa, afin é si ke, ke amun wun nyrennen wié'n, Nyanmien wa fonvo amun kusu.</verse>
				<verse number="8">Aniaan mun, é klô ke an si kpa ke sa ng'o too é su Asie men'n nun lo'n, o tii é kpa, o man é nyin a tra'an su ke éh fitéh nun bobo.</verse>
				<verse number="9">Nanwle, é bu ke ba sié é ke bé kun é. Sa so'n yôô so nan ya lafi'a é bobo é su, sannge é lafi Nyanmien b'o tyen swran nga bé wu'n i su.</verse>
				<verse number="10">I ye o déé é nyrennen wié so'n nuon, ye o wa dé é. É wla ô i su ke, se an uka é é sé i ke o dyran é sin'n, oh déh é ékun. O man ke swran sunman bé sre i ke o yô é yé, b'o yô'n, swran sunman kusu béh leh i asé é ti.</verse>
				<verse number="11"></verse>
				<verse number="12">Sa nga ti ye é di é nuan'n ye: é si é klun lo kpa ke nantile wafa nga é fa nanti men'n nun'n, é nanti i so kpa amun nyrun tra su. É nuan nun ti'a nnyonnyon, Nyanmien man é di nanwle. Nanh swran ti blé ngwlele bo é si'n ti ye man é yô soo, sannge Nyanmien ye o dyran é sin ye man é yô soo.</verse>
				<verse number="13">Nde nga se an kanngaan amunh wunh i wle'n, i tye ye é kle ble amuon. N wla ô su ke, é Min Jésus i tyen'n nun amun wa wun sa nga nde an wu'an bé wle kpa'n, bé wle wéiin kpa. Sa so'n yele ke amun wa fa é di amun nuan, ye é kusu éh fah amun di é nuan.</verse>
				<verse number="14"></verse>
				<verse number="15">Ke m buu sa so'n i akunndan'n, laa n waan, ke nh koh Macédoine'n mh bôh nun amun wun lo, ye ke mh bah'n nh sinh amun wun lo ékun, nan ke nh koh Judée'n, an gua min atin klaan. Se n sin amun wun lo kpe nnyon so'n, oh yôh amun fe dan.</verse>
				<verse number="16"></verse>
				<verse number="17">?Ke n waan nh yôh so bo man yôman'n, nuan nun nnyonnyon ye n dilio? ?Sa nga n sé ke nh yôh'n, an bu ke n ken ngben ke swran wié'm bé yô'n sa, bo n kan nde n katyikatyi, nde n sé ke: Een, kpekuun ainman n waan: Tyetye?</verse>
				<verse number="18">Ke Nyanmien Kpli di nanwle'n, o man nde nga é kan kléé amun'n, é katyikatyimen.</verse>
				<verse number="19">Afin Nyanmien Wa Christ-Jésus bo min nin Sylvain, nin Timothée é ken i nde kléé amun'n, o ti'a nuan nun nnyonnyon difue, o di nanwle.</verse>
				<verse number="20">Sa kwlaa nga Nyanmien waan oh yôh'n, Christ ye o kplin suo. I so'n ti, Jésus ti é kusu é yra é nuan sé ke: Mon o yô yé! I so'n nun Nyanmien nyan nyrun.</verse>
				<verse number="21">Nyanmien ye o klé é nin amun wéiin kpa ke é nin Christ ya katyi swran wunmuaan, i bobo ye o siéli é ke é yô i lie mlonmlon,</verse>
				<verse number="22">o siéé é nzolie, o man i Wawe'n tran é awlen'n nun, o man é si ke wa tra é asé.</verse>
				<verse number="23">Sa ti bo n nian oman Corinthe lo kun'n, amun nyrun aunnvue tio. Se nenh i so ti'n, man Nyanmien Kpli'n wun min.</verse>
				<verse number="24">Nanh ke n sié amun Nyanmien atin'n su tio, afin ke an lafi Christ su'n, an dyran kéklé, sannge é uka amun é di dyunman nan amun klun dyo.</verse>
			</chapter>
			<chapter number="2">
				<verse number="1">I so'n ti, m buu i akunndan ke n su ko'a amun wun lo n kô bô'a amun wla kun.</verse>
				<verse number="2">?Afin se m bô amun bo amun man n klun dyo'n amun wla'n, wan ye o man n klun dyoh ékuon?</verse>
				<verse number="3">Sa nga ti ye n klee amun fluwa so'n ye: n klô'a ke se n dyu amun wun lo'n, bé nga bé ye man n klun kô dyo'n bé bô n wla. Afin n lafi amun kwlaa amun su kpa, o man n si ke sa ng'o dyo n klun'n o dyo amun kwlaa amun klun wié.</verse>
				<verse number="4"></verse>
				<verse number="5">Se swran wié yôô sa wié b'o bô wla'n, o yô'a n ya, amun ye o yôô amun yaa, sannge ke o yô nan wa yô'a ke n su wla dyole'n, wiénuon nanh amun ngba ye o yôô amun yaa.</verse>
				<verse number="6">Fo nga amun nun kpanngban lika an fa tuu swran so'n o dyui.</verse>
				<verse number="7">O man anh yatyi i wun sa tyee, anh yô man i wla gua asé, se wa yô'a so'n, o tyeman nan awlabôe'n wa kuin.</verse>
				<verse number="8">I so'n ti, nh sreh amun ke an yô liké ng'o klé ke an klôé'n.</verse>
				<verse number="9">Ke nh kleh amun fluwa so'n, n waan nh sah amun nian, nan nh wunh i wle, se nde nga n kan kléé amun'n, an fa su ô.</verse>
				<verse number="10">Swran nga an yatyi i wun sa'n tye'n, n kusu nh yatyih tye i wié, afin se n katyii swran wié wun sa tyelii'n, amun ti ye n yatyi tyeli io, o yôô Christ nyrun.</verse>
				<verse number="11">Se wa yô'a so'n, o tyeman nan Satan wa nyan é, afin é si i nzuen'n.</verse>
				<verse number="12">Ke n dyuu Troas lo Christ i dyasin fe bôle'n ti'n, é Min Nyanmien'n maan min atin ke n di dyunman'n kpa,</verse>
				<verse number="13">sannge o nin i so'n ngba, ke man tô'a n niaan Tite le'n, n wla a gua'a asé, nan man sre bé atin man o Macédoine.</verse>
				<verse number="14">Nyanmien Kpli kwla ô! Afin ke é nin Christ ya katyi swran wunmuan'n ti, o fa é yi i kwlale'n nglô tititi. Ye o fa é ke é yô man bé si Christ lika'n kwlaa ke liké b'o bon fannin kpa'n sa.</verse>
				<verse number="15">Afin é ti ke blofue nzué bo Christ fa man Nyanmien sa, é ti so bé nga bé su fité nun'n nin bé nga bé su mlin'n bé nyrun.</verse>
				<verse number="16">Bé nga bé su mlin'n bé lie'n o ti ke duwle kpukpuwa sa, o kun swran, ye bé nga bé su fité nun'n bé lie'n o ti liké kpa, o man bé nyan nguan. ?Wan ye o kwla di i so dyunman nion?</verse>
				<verse number="17">É ti'a ke swran wié'm bo bé yô Nyanmien nde'n ke bé nga bé yô ninngé sukusuku'n bé ate'n bé lie'n sa. Sannge ke Nyanmien sunmaan é, bo i nyin ta é, bo é nin Christ é ti swran wunmuan'n, o man é ken i nde'n nanwle su.</verse>
			</chapter>
			<chapter number="3">
				<verse number="1">?Nde nga é ken le'n o klé ke é bobo é dunman ye é kunndee ékuon? ?É kunnde fluwa b'o kan é wun nde klé amun ke swran wié'm bé yô'n sa? ?Ye kusu, é kunnde i so fluwa amun sa nun?</verse>
				<verse number="2">Amun bobo ye an ti é fluwa nion, bé klelii é awlen'n nun, swran'n kwlaa bé sii, bé kanngan.</verse>
				<verse number="3">Bé wun ke an ti fluwa bo Christ kle fa sunmaan é. Wa fa'a crayon a klemen yebue paplapa wié su, sannge o fa Anannganman Nyanmien Wawe'n ye o fa klee swran'm bé awlen'n nuon.</verse>
				<verse number="4">É wla bo Christ ti é fa gue Nyanmien su'n, i ti ye é ken i soo.</verse>
				<verse number="5">Nanh ke é kwla sa wié yô b'o man é bu é wun ke é bobo é kwla yô liké wiéo. Sannge sa nga é yô bé'n, Nyanmien ye man é yôo.</verse>
				<verse number="6">I kunngba'n ye man é kwla di sa ufle nga i waan oh yôh man swran'n i dyunman nion. O ti'a mmla bo bé klelio, sannge o ti Nyanmien Wawe'n lie. Afin mmla nga bé kleli'n o man swran wu, sannge Nyanmien Wawe'n lie'n o man swran nyan nguan.</verse>
				<verse number="7">Mmla nga bé kleklee yebue'n su'n o man swran wu, sannge i nun nga Nyanmien fah man'n, bé wuun i bobo nyannyannyan. O ti liké b'o wié, sannge o man Moïse nyrun'n yô nyannyannyan lélélé o man Israëlfue'm bé kwla nie'en i nyrun tye'a su. Se i bale'n nun o yô so'n,</verse>
				<verse number="8">Nyanmien Wawe'n lie'n tre fatifati!</verse>
				<verse number="9">Se liké nga bé yôo o man bé bu swran fo'n, o le nyrun dan so'n, liké nga kusu bo bé yôo o man Nyanmien bu swran swran kpa'n, o le nyrun tre fatifati.</verse>
				<verse number="10">Afin liké nga laa o le nyrun dan so'n, sien'n o le'a nyrun kun, nga b'o le nyrun tre kpa'n ti.</verse>
				<verse number="11">Se liké ng'o tyeman'n o nyaan nyrun dan so'n, nga b'oh kah le mlonmlon'n o le nyrun tre fatifati.</verse>
				<verse number="12">É wla'n bo é fa gue i su ke nga sa'n ti ye man é kan nde so'n wéinwéin nion.</verse>
				<verse number="13">É lie'n, é yô'a ke Moïse lie'n sa. O fa tannin kete i nyrun ke nanh man Israëlfue'm bé nien i nyrun'n i nyannyannyan b'o tyeman'n b'o su wié'n lélé.</verse>
				<verse number="14">Sannge Nyanmien man ba kwla wu'an sa fi wle. O man lélé nde, ke bé kunngan sa laa nga Nyanmien waan oh yôh man swran'n i fluwa'n nun'n, tannin kunngba so'n b'o man bé wu'an sa wle'n o te ô le. Afin san bé nga bé nin Christ ba katyi swran wunmuan'n bé lie'n ye wa yio.</verse>
				<verse number="15">Lélé nde, ke bé kanngan Moïse fluwa'n nun'n, tannin so'n man bé wu'an sa wle.</verse>
				<verse number="16">Sannge bé kléé Nyanmien Nde'n nun ke: «Se swran kun i nyin katyi é Min'n i wun'n, o yi tannin so'n.»</verse>
				<verse number="17">É Min nga bé ken i nde wa'n yele Nyanmien Wawe'n, ye lika kwlaa nga é Min'n i Wawe'n wô le'n, bé di aladyé.</verse>
				<verse number="18">É kwlaa nga Nyanmien a yi é nyrun tannin ng'o kata é nyrun'n, é wun wafa kwlaa nga é Min'n i dan'n ti'n ke niannun nun sa. É katyi ke i wafa nga é fa wuin'n sa tititi lélélé éh feh kpa. É Min'n i Wawe'n ye man é yô soo.</verse>
			</chapter>
			<chapter number="4">
				<verse number="1">Nyanmien i aunnvue b'o si é b'o fa é wlaa dyunman nga nun'n ti, é sa sin bubu'a é.</verse>
				<verse number="2">É wla liké nga bé yô nyannzuen ti bé fiafia su'n bé asé, é yô'a liké gblegble nun, é sannga'an Nyanmien nde'n, sannge ke é kan nde wéinwéin Nyanmien nyrun'n, o man swran'n kwlaa bé wun é wafa nga é ti'n.</verse>
				<verse number="3">Se é dyasin fe nga é kan'n o te ô bui bô'n, wuun bé nga bé su mlin'n bé nyrun ye o te ô bui bôo.</verse>
				<verse number="4">Bé lie'n bé lafi'a su yele ke men nga i min'n o satyii bé akunndan'n, nan ba wu'an Christ b'o fa Nyanmien Kpli'n i wafa kwlaa ng'o ti'n i dyasin fe'n i wle.</verse>
				<verse number="5">É ka'an é bobo é wun nde, Christ-Jésus b'o ti é Min'n i nde ye é kaan, i ti é ti amun akua.</verse>
				<verse number="6">Nyanmien b'o séé ke: Man lika'n kpadya'n, i kunngba'n ye man é wun sa wle wéiion. O man ke é nian Christ'n é wun wafa kwlaa nga Nyanmien Kpli'n ti'n, afin i ye man é sii io.</verse>
				<verse number="7">É bo é le Nyanmien ninngé kpakpa so mun'n, é ti ke se sa, o man bé wun i wle ke é kwla yô'a liké fi, sannge Nyanmien Kpli'n ye o yô sa'n kwlaaa.</verse>
				<verse number="8">É wun nyrennen wafawafa'n kwlaa, sannge é nyan é ti, é akunndan sanngan, sannge é wla bôman,</verse>
				<verse number="9">bé su é su, sannge Nyanmien yatyi'a é, bé te é asé, sannge bé kwla'a é.</verse>
				<verse number="10">Ke o yô nan ba wun ke ya nyan nguan kunngba nga Jésus le'n wié'n, tyen kwlaa nyrennen kunngba nga Jésus wunniin b'o fa wuli'n, é wun wié.</verse>
				<verse number="11">Ke o yô nan ba wun ke é bo é ti wié'n i nnen'n ya nyan nguan kunngba nga Jésus le'n wié'n, é dyran wié'n i nuan Jésus ti lélé éh fah wu.</verse>
				<verse number="12">É lie'n, wié'n su é su tititi, sannge amun lie'n, an le nguan.</verse>
				<verse number="13">Bé klee Nyanmien Nde'n nun ke: «N lafi Nyanmien su, i ti ye man n kannion.» É kusu, ke é le awlen kunngba so'n bo é fa lafi i su'n, i so'n ti ye é kaan.</verse>
				<verse number="14">É si ke Nyanmien b'o tyeen é Min Jésus'n o wa tyen é wié ke o tyeen Jésus'n sa, ye oh fah é nin amun éh kôh yie i nyrun lo.</verse>
				<verse number="15">Amun yé yôle ti ye sa so'n kwlaa yôô soo, o man ke Nyanmien yô kpanngban bo bé nuan uka su titi'n bé yé dan'n, o man swran so'm bé kusu bé wa le i asé, béh bôh i dunman.</verse>
				<verse number="16">I so'n ti, é sa sin bubu'a é. Kannze é wunnen ng'o ô ye'n o satyi'n, liké nga bo man bé fle min swran'n, tyen kwlaa Nyanmien bôé monnen.</verse>
				<verse number="17">Nyrennen kaan nga é wuin ye'n o man éh nyanh tranwle kpa nyanmien su lo, é su dyaô'a nun le.</verse>
				<verse number="18">Nanh ninngé nga bé wun bé'n bé akunndan ye é buo, nga bé wu'an bé'n, bé akunndan ye é buo, afin ninngé nga bé wun bé'n, bé tyeman, sannge nga bé wu'an bé'n, bé tye bé satyi'a lé.</verse>
			</chapter>
			<chapter number="5">
				<verse number="1">Afin é si ke é wunnen ng'o ô ye'n o ti ke kpata sa. Se o satyi'n, Nyanmien manh é tranwle ufle nyanmien su lo b'o ti'a swran sa nuan, o su satyi'a lé.</verse>
				<verse number="2">Ôle nga é ô ye'n, é ôtô, afin é wla lô é nyanmien su lo tranwle'n b'o wa yô ke kôndrô bo bé fa kla kun su'n sa.</verse>
				<verse number="3">Ke é kô kle so'n, é wun su yô'a kplen.</verse>
				<verse number="4">Ke é te ô kpata nga bô'n, ôtôle'n kun é, nanh ke é wunnen ng'o ô ye'n é klô ke é kpa gue ke kôndrô saa, sannge ufle ye é kônvi ô su ke éh fah kla suo, nan anannganman nguan'n wa katyi kwlaa ng'o ti wié'n i nnen'n.</verse>
				<verse number="5">Nyanmien ye o siéé é ke é agualie'n o gua é soo, ye o fe i Wawe'n maan é b'o klé é ke é agualie'n o wa gua é kpa so.</verse>
				<verse number="6">I so'n ti, é wla gua asé tititi. É si ke ke é te ô wa bo é wunnen'n te yô ke é awlô bo é tran nun sa'n, é nin é Min'n i awlô'n wali.</verse>
				<verse number="7">É wunmen, sannge i su bo é lafi'n ti, é ko é nyrun.</verse>
				<verse number="8">Ke é wla gua asé ke nga sa'n, o man se é dyaô wa é kô tran é Min'n i awlô lo'n, o ti kpa.</verse>
				<verse number="9">O man se é tran wa ô, se é ko ô, é mian é nyin ke liké kwlaa nga é yô'n, o yô é Min'n i fe.</verse>
				<verse number="10">Afin wafa kwlaa nga é ti'n, béh fah é ko Christ dyasu, nan swran kun ke o ô wa'n i liké ng'o yôli'n, se o ti kpa ô, se o ti te ô, o nyen i nuan liké.</verse>
				<verse number="11">Ke é si ke é Min'n yô srô'n, é kan nde wéiin klé swran mun nan bé katyi. Nyanmien si é kpa, ye é bu i ke amun kusu an si min kpa.</verse>
				<verse number="12">É ka'an é bobo é wun nde klé'a amun kun, sannge é yô sa b'o man an fa é di tutré, nan amuan fa klé bé nga bé nian swran nyrun bo bé nienmen i nzuen'n.</verse>
				<verse number="13">Se é fa swran bo ba non blolo nzan'n, Nyanmien ti ye é ti soo, sannge se é ti swran nyin klôuunfue'n, amun ti ye é ti soo.</verse>
				<verse number="14">Sa kwlaa nga é yô'n, é yôé klôle bo Christ fa klô swran'n ti. É si ke se swran kun wuu swran'n kwlaa bé ti'n, wuun bé ngba ye bé wulio.</verse>
				<verse number="15">O wuu bé ngba bé ti, i so'n ti, ôle nga bé ô le'n, nanh bé bobo bé ôle ye bé wôo, sannge swran ng'o wuli b'o tyennin bé ti'n, i dunman nun ye bé wôo.</verse>
				<verse number="16">O man ke o fin nde'n, é bu'a swran'm bé akunndan ke swran'm bé fa bu akunndan'n sa kun. Se laa é bu Christ so bobo'n, sien'n é bu'e so kun.</verse>
				<verse number="17">Se swran kun nin Christ bé katyi swran wunmuan'n wuun Nyanmien wa bôé ufle, i akunndan'n nin i nzuen laa'n wa wié, i akunndan'n nin i nzuen'n kwlaa a katyi.</verse>
				<verse number="18">I kwlaa so'n fin Nyanmien b'o fa Christ siésiéé é nin i é afien'n, b'o fa swran nin i bé afien siésiéle dyunman'n maan yé'n.</verse>
				<verse number="19">Nyanmien nin Christ bé swran kun bo bé ti'n ti, wa nia'an sa nga swran'm bé yôli'n ti, o yôli man menmenfue'n kwlaa bé nin i bé afien a se. Ye o fa afien siésiéle nde so'n wlaa é sa nun.</verse>
				<verse number="20">O man é ti Christ i dya nun dyranfue, Nyanmien bobo fa nde ng'o klô ke oh kanh klé amun'n, wla é nuan, o man éh sreh amun Christ dunman nun, man Nyanmien siésié amun nin i bobo amun afien.</verse>
				<verse number="21">Ke o kô yô nan é nin Christ ya katyi swran wunmuan nan ya yô swran kpa Nyanmien nyrun'n ti, o man Christ b'o wa yô'a sa te fi lé'n o dyraan é sa te'n i nuan.</verse>
			</chapter>
			<chapter number="6">
				<verse number="1">I so'n ti, é bo é nin Nyanmien é di dyunman kun'n, éh sreh amun, nanh man yé nga Nyanmien yôô amun'n o yô ngben,</verse>
				<verse number="2">afin i waan «Ble ng'o ti kpa'n n tili nde nga a kannin'n, Ye tyen bo n déé swran'm bé ti'n, n dyrannin o sin.» Anh nian, ble nga é ô nun ye'n, i ye o ti ble kpa nion, o ti bé ti nyanle tyen.</verse>
				<verse number="3">É klô'a ke swran fi kan é dyunman'n i wun nde, i so'n ti, é yô'a sa fi b'o satyi swran ti nuon.</verse>
				<verse number="4">Sannge sa kwlaa nun é fa é wun klé ke é ti Nyanmien dyunman difue. Se afe ô é su ô, se é sa mian ô, se é wun nyrennen ô, sa so'n kwlaa nun, é tra é awlen.</verse>
				<verse number="5">Bé bô é, bé wla é bisua, bé dyaô é wun, é di dyunman kéklééklé, é lafiman, é di'a liké.</verse>
				<verse number="6">Sa ng'o klé ke é ti Nyanmien dyunman difue'n bé ye, é yô'a sa sukusuku, é wun sa wle, é blu sa'm bé su, é klun ti ufué, Nyanmien Wawe'n sié é, é klô'a Nyanmien nin swran é nuan bui su,</verse>
				<verse number="7">é kan nde b'o ti nanwle, sa nga é yô'n é yôé Nyanmien fanngan nun. Nanwle dile'n ye o ti é ale liké bo é fa kun ale ye é fa kpli é tio.</verse>
				<verse number="8">Tyen'n wié bé bu é swran, tyen'n wié bé gua é nyin asé, tyen'n wié bé bô é dunman te, tyen'n wié bé bô é dunman kpa. Bé bu é gblefue, sannge é di nanwle,</verse>
				<verse number="9">bé bu é ke swran bo bé si'e sa, sannge bé si é kpa, bé bu é ke é su wu, sannge nian, é ye é te ô ye'n, bé klé é nyrennen, sannge bé ku'an é.</verse>
				<verse number="10">Bé bô é wla, sannge é klun dyo titi, bé bu é yalefue, sannge é yô man swran kpanngban bé nyan bé wun, bé bu é ke é le'a liké fi, sannge ninngé'n kwlaa ti sin yia é.</verse>
				<verse number="11">Corinthefue mun, ya fia'a nde fi su amun wun, amun nde lô é kpa.</verse>
				<verse number="12">O man se é nin amun di'a kpa'n, o fi'an é, o fin amun.</verse>
				<verse number="13">I so'n ti, nh kanh nde klé amun ke n klun ba sa, anh bu é akunndan ke é fa bu amun'n sa, man é nde lô amun kpa!</verse>
				<verse number="14">Nanh amun nin bé nga bé lafi'a Christ su, bo amun nzuen'n seman'n, an san nun. ?Nzu anuanse ye swran kpa nin swran te'n bé dio? ?Wia'n nin aôsin'n bé kwla tran lika wle?</verse>
				<verse number="15">?Christ nin mmusu'm bé si Satan'n bé nuan se? ?Swran ng'o lafi Christ su'n nin swran ng'o lafi'e i su'n bé akunndan'n ti kun?</verse>
				<verse number="16">?Bé kwla fa sua kun yô Nyanmien nin amuen'm bé sua? Afin é ti Anannganman Nyanmien'n i sua, afin Nyanmien bobo waan: «Min nin bé éh tranh, éh sanh nun, Nh yôh bé Nyanmien, ye bé kusu béh yôh n swran.»</verse>
				<verse number="17">I so'n ti, «É Min Nyanmien séé ke: Anh dyaô bé nun, Nanh an fa amun wun mantan bé, Nanh an kan fien. Ye nh soh amun nun,</verse>
				<verse number="18">Nh yôh amun si, Ye amun kusu amunh yôh n wa yasua nin n wa bla. Ke é Min Nyanmien Kpli'n sé soo.»</verse>
			</chapter>
			<chapter number="7">
				<verse number="1">N swran kpa mun, sa kwlaa nga Nyanmien séé ke oh yôh bé so'n ti, man é wla sa kwlaa ng'o satyi swran'n nin akunndan tete'n kwlaa bé asé. Se é waan é srô Nyanmien'n, man é nian é wun kpa ke nanh man sa kaan sa tran é nin i é afien.</verse>
				<verse number="2">Man é nde lô amun kpa! Ya yô'a swran fi te, ya satyi'a swran fi, ya di'a swran fi ndrunmun.</verse>
				<verse number="3">Nanh amun dunman satyile ti ye n ken soo, afin n dun mmua séé ke klôle bo n klô amun'n ti, se amunh wuh ô, se amunh nyanh nguan ô, é nin amuon.</verse>
				<verse number="4">N wla ô amun su kpa, n fa amun di n nuan kpa. Sa kwlaa ng'o to é su'n, Nyanmien tyityi n wla, n klun dyo dan.</verse>
				<verse number="5">Afin ke é dyuu Macédoine lo'n, ya nya'an aladyé bo kaan sa, sa kéklééklé'n kwlaa sin yia é. Ndengan'n dyin é wun, sre kun é.</verse>
				<verse number="6">Sannge Nyanmien b'o tyityi bé bo bé wla bô'n bé wla'n, o man ke Tite bali'n, o wa gua é awlen su nzué.</verse>
				<verse number="7">Nenh i bale'n ngunmin ye o gua é awlen su nzuéo, sannge ke o kan fonvole wafa nga an fa fonvolii'n i nde'n, o man é wla gua asé dan. I Waan an dé min aulie kpa, an wô ngôkôe nun, an dyin n sin, o man n klun dyo dan kpa sien'n.</verse>
				<verse number="8">Se fluwa nga n klee amun'n i nun nde'n bôô amun wla'n, o yô'a n ya. Ke n wuun ke o bô amun wla kaan'n, o yô n ya,</verse>
				<verse number="9">sannge sien'n, n klun dyo, nanh amun ya b'o yô amun'n tio, sannge ya b'o yôô amun b'o man an katyii amun nzuen'n, i ti ye n klun dyoo. Amun ngôkôe so'n nun an yô sa ng'o yô Nyanmien fe'n, o man sa nga é yôli amun'n, wa yô'a te.</verse>
				<verse number="10">Afin kôkôle nga Nyanmien man swran kôkô'n i agualie yele nzuen katyile b'o man swran nyen i ti'n, i so lie'n yô'a ya. Sannge klo swran kôkôle lie'n i agualie yele wié.</verse>
				<verse number="11">Anh nian amun ngôkôe'n b'o yô Nyanmien fe'n ke i agualie ti kpaa. O man an nian amun wun su kpa, an kpli amun ti, an fa ya sa te'n ti, an srô Nyanmien, an dé min aulie kpa, an dyran n sin, an tu swran ng'o yô sa'n i fo kpa! Sa so'n kwlaa nun é wun ke amun wun sa so'n wa wié.</verse>
				<verse number="12">Nanh swran ng'o yôô sa so'n o nin swran nga bé yôlii sa so'n, bé ti ye n klee fluwa so nion. Sannge ke o kô yô nan amuan wun ke é nde lô amun kpa Nyanmien nyrun'n, i ti ye n klelio.</verse>
				<verse number="13">I so'n ti, é wla gua asé. Nanh ke é wla'n ngunmin ye o gua aséo, sannge ke é wun ke Tite klun dyo dan, bo amun ti i awlen'n to nzué nun'n, o man é klun dyo dan kpa ékun.</verse>
				<verse number="14">N fa amun di n nuan kléé Tite, ye an kusu amuan gua'a min nyin asé. Ke nde kwlaa nga n kan kléé amun'n ti nanwle'n, i kunngba'n n nuan bo n fa amun di klélii'n i kusu ti nanwle.</verse>
				<verse number="15">Ke o bu i swran bo an bulii'n, o nin amun wun b'o bli amun bo an so i nun'n, o nin amun nyin b'o yii'n i akunndan'n, o man o klô amun sa dan kpa.</verse>
				<verse number="16">Ke bo sa'n kwlaa nun n kwla fa n wla gua amun su'n, o man n klun ti dyowa.</verse>
			</chapter>
			<chapter number="8">
				<verse number="1">Aniaan mun, é klô ke an si yé dan nga Nyanmien man Macédoine lo asonunfue'm bé yôli'n.</verse>
				<verse number="2">Sa ng'o toli lofue'm bé su'n o man bé wuun nyrennen kpa. Bé ti yalefue, sannge bé klun b'o dyo dan'n ti, bé yô aklunyé kpa.</verse>
				<verse number="3">Nanwle, n wun i ke liké nga bé sa dyu su'n bé mannin, bé man tra su bobo bé klun-ufué su.</verse>
				<verse number="4">Bé bobo bé sree é kpa ke é yatyi man nennen nga béh kôh di Nyanmien i swran mun Judée lo'n man bé di wié.</verse>
				<verse number="5">Nga bo é bu i ke béh yôh'n, bé yô traa su, afin bé dun mmua fa bé wun maan é Min'n, i sin bé fa bé wun maan é kusu, i so'n ti Nyanmien klun su.</verse>
				<verse number="6">O man é sree Tite b'o bôô dyunman so'n bô amun wun lo'n, ke o kô uka amun nan an guagua nennen dile so'n bô.</verse>
				<verse number="7">Liké kpakpa'n kwlaa ti a sin a yia amun, an lafi Christ su kpa, an si idyo, an wun sa wle, an le awlen sa'n kwlaa nun, an klô é dan. N klô ke an yô aklunyéfue dan kusu.</verse>
				<verse number="8">N kan swran wié'm bé awlen bo bé le'n i nde klé amun, nanh amun mianle ti ye n kaan, sannge n klô ke nh wunh i wle se an klô Nyanmien nin swran sakpa ô.</verse>
				<verse number="9">Afin an si yé dan nga é Min Jésus-Christ yôli yé'n. I b'o ti anyanbéunfue'n o katyii i wun yalefue amun ti, nan i yale so'n nun an katyi anyanbéunfue.</verse>
				<verse number="10">Anh nian min akunndan bo m bui sa so'n su'n ye, se an sa liké nga bo an bôô i yôle bô afue b'o sin lo'n su'n, o ti kpa, afin amun ye an dun mmua buu nennen so'n i dile akunndaan.</verse>
				<verse number="11">I so'n ti, anh guegue i bô sien'n! Akunndan nga b'o man amun waan amunh yôh'n, anh bu akunndan kunngba so'n anh yô nga amun sa dyu su'n.</verse>
				<verse number="12">Afin se swran kun bobo klun su i waan oh manh Nyanmien liké'n, liké nga i sa dyu su b'o fa men'n, o so nun, o mia'an swran ke o men liké b'o lemen'n.</verse>
				<verse number="13">Nanh ke an fa amun sa nun ninngé'n kwlaa man swran wié mun nan an di i sin yaleo, sannge man amun sa nun ninngé'm bé se.</verse>
				<verse number="14">Amun lie'n, ke é sé ye'n, amun sa nun yô fe, i so'n ti, se amun waan amunh tih bé nga bé sa mian'n bé wun nyanman nun'n, an kwle i yô. Amun kusu se tyen wié amun sa mian bo bé kusu bé sa nun yô fe'n, béh tih amun wun nyanman nun. Ke o kô yô so'n, wuun amun sa nun ninngé'm ba se.</verse>
				<verse number="15">Afin Nyanmien Nde nga bé kleli'n bé klee ke: «Swran ng'o isa kpanngban'n, o nya'an wié tra'a su, ye swran ng'o isa kaan'n, i sa mianman.»</verse>
				<verse number="16">Nyanmien Kpli kwla ô! Afin o man amun nde lô Tite kusu.</verse>
				<verse number="17">Liké nga é sree ke o yô'n o kpliin su, ye kusu amun nde b'o lôé dan'n ti, i bobo klun su o oo amun wun lo.</verse>
				<verse number="18">É sunmen i nin é niaan nga i dyasin fe bôle'n ti, bé bô i dunman asonun'n kwlaa nun'n.</verse>
				<verse number="19">Ye kusu asonun'm bé yii ke o kô sunman é. Ke é nin i é fa nennen liké so'n kô man'n, éh yôh nan é Min'n nyan nyrun, ye amunh wunh ke bé lika nianle'n wô é klun sakpa.</verse>
				<verse number="20">É klô'a ke é dunman satyi dyunman nga é fa sika dan so'n di'n su.</verse>
				<verse number="21">Nanh liké nga é Min'n i nyrun o ti nanwle'n i ngunmin ye é yôo, sannge é yô ng'o ti nanwle swran'm bé nyrun'n kusu wié.</verse>
				<verse number="22">É sunmaan bé nin é niaan bo é niennin sa sunman nun lélé, é wuun ke swran'm bé lika nianle'n lôé kpa'n. Ye i wla b'o ô amun su'n ti, bé lika nianle'n lôé kpa tra laa'n.</verse>
				<verse number="23">Tite lie'n, o ti n wiéngu bo é nin i é di dyunman man amun, sannge é niaan ng'o nin bé ko'n bé lie'n, asonun mun ye bé sunmaan béo. Bé man Christ nyan nyrun.</verse>
				<verse number="24">Anh yô bé man asonun'm bé wun ke an klô swran, ye bé si kpa ke é nuan bo é fa amun di klé bé'n é di'e ngben.</verse>
			</chapter>
			<chapter number="9">
				<verse number="1">M bô'a ye n kle'a Nyanmien i swran'm bo bé ô Judée lo'n bé lika nianle'n nde'n i wun fluwa ma'an amun.</verse>
				<verse number="2">N si amun aklunyé dan'n b'o man n fa amun di n nuan klé Macédoinefue mun'n, n séé bé ke, afue sin ye Achaïefue'm bé buu i akunndan ke béh yôh sa so nion. Amun akunndan so'n man bé kpanngban lika bé waan béh yôh wié.</verse>
				<verse number="3">Ke o kô yô nan é nuan bo é fa sa nga an yô'n di'n, wa yô'a ngben'n ti ye n sunmaan é niaan so mun amun wun loo. Ke béh dyuh lo'n, man bé wun ke liké nga n ken i nde kléli bé'n amuan wié i yô.</verse>
				<verse number="4">Se amuan yô'e i so'n, se Macédoinefue'm bé wié'm bé ba n sunmanle'n nan liké nga é lafi amun su kpa ke amunh yôh'n, amuan wié'e i yô'n, wuun amuan gua é nyin asé, ye amun lie sion.</verse>
				<verse number="5">I so'n ti, m buu akunndan ke se n sre é niaan mun nan bé dun mmua n nyrun bé kô tiantian ninngé so'n bo amun waan amunh fah di nennen'n i nuan'n nan man dyu lo'n, o ti kpa. I so'n nun, o su yô'a ke amun sa ti tankaan, sannge an yôé nennen su sakpa.</verse>
				<verse number="6">An si ke swran ng'o di fié kaan'n, i su liké ng'o nyen'n ti kaan, ye swran ng'o di fié dan'n o nyan liké kpanngban.</verse>
				<verse number="7">Man swran kun i liké ng'o bu i akunndan ke se o maan o ti kpa'n, o fa man, nanh mon o yô klunngbo su nin mianle su, afin swran ng'o man Nyanmien liké i klun-ufué su'n, i klun dyo i wun.</verse>
				<verse number="8">Nyanmien kwla man amun liké kpakpa'n kwlaa lélé bé ti sinh yia amun. O man tyen kwlaa amunh nyanh liké kwlaa ng'o mian amun sa'n, ye amunh nyanh wié kpanngban amunh fah yô aklunyé,</verse>
				<verse number="9">afin Nyanmien Nde nga bé kleli'n bé klee ke: «O fee i sa nun ninngé tyetye yalefue mun, O su yatyi'e i aklunyé'n mlonmlon.»</verse>
				<verse number="10">Nyanmien bo «O man awié guafue'n i awié b'o gua'n, B'o man swran nuan nun alie'n,» i kunngba'n oh manh amun liké nga amunh fah yô aklunyé'n, o man oh yôh kpanngban, ye i agualie'n oh guah amun kpa.</verse>
				<verse number="11">Nyanmien manh amun liké'n kwlaa bo amunh fah yô aklunyé titi, ye amun nennen nga amun di bo éh fah kô man bé'n, o man béh lah Nyanmien asé.</verse>
				<verse number="12">Afin Nyanmien i swran'm bé lika nianle so'n, nanh ke bé wun nyanman nun tile ngunmin tio, sannge o man Nyanmien asénna'n oh yôh dan.</verse>
				<verse number="13">Ke an nian bé like so'n, o klé ke an fa Christ dyasin fe'n bo an sé ke an lafi su'n i su kpa. Ke swran kpanngban bé wun i so'n o nin yé dan nga an yô bé nin swran wié mun'n, o man béh bôh Nyanmien dunman.</verse>
				<verse number="14">Ye aklunyé dan nga Nyanmien man an yô'n ti béh buh amun akunndan kpa, ye béh yrah bé nuan ke Nyanmien dyran amun sin.</verse>
				<verse number="15">Nyanmien b'o man é liké dan b'o le'a wunsu'n, i kwla ô!</verse>
			</chapter>
			<chapter number="10">
				<verse number="1">M bobo m Paul m ma sre amun liké kun. Bé sé ke, ke n wô amun nyrun lo'n, n ti wetee kpé nun, sannge ke n nu'an lo'n, nde nga n kan klé amun'n, n ken yasua su. Christ b'o ti weteefue b'o ti swran kpa'n i dunman nun</verse>
				<verse number="2">nh sreh amun ke, se n dyu amun wun lo'n, nanh an mian min man n yi n yasua'n nglô klé amun, afin se n dyu lo'n, nh yih n yasua'n nglô klé bé nga bé waan é nzuen'n ti swran nzuen'n.</verse>
				<verse number="3">Kannze é ti swran'n, ale nga é kun'n, é ku'en ke swran'm bé kun'n sa.</verse>
				<verse number="4">Afin liké nga é fa kun ale'n, bé fi'an swran, bé fin Nyanmien Kpli'n, o man bé kwla bu awa ngblingbli mun. É bu bé kwlaa nga bé akunndan'n ti te'n bé bué,</verse>
				<verse number="5">ye liké kwlaa nga b'o man swran'm bé si'a Nyanmien'n é satyi bé, é yô man swran'n kwlaa, se bé akunndan'n ti se ti se ô bé yatyi bé akunndan so'n bé nyin yi Christ.</verse>
				<verse number="6">Se é wun ke amun nyin yi Christ sakpa'n, se nyin kékléfue wié ô le bo i nyin yimen'n, éh tuh i fo.</verse>
				<verse number="7">Liké nga an wun bé'n ye an niaan! Se swran wié bu i klun lo ke o ti Christ lie'n, mon o bu i kusu ke, ke o ti Christ lie'n, é kusu é ti i lie wié.</verse>
				<verse number="8">É Min'n wa sié'a é ke é satyi amun, sannge ke é yô man an yô swran. Se n fa sa so'n di n nuan dan'n, nyannzuen su ku'an min.</verse>
				<verse number="9">Fluwa nga n kle bé ble amun'n, nanh an bu i ke amun sre wlale ti ye n kle béo.</verse>
				<verse number="10">Bé waan, n fluwa'n nun nde'm bé ti dandan bé yô ya, sannge ke bé wun m bobo'n n ti'a liké fi, ye ke n idyo'n, n yô annvo.</verse>
				<verse number="11">Swran ng'o sé so'n, mon o si wéiin ke sa kwlaa nga é kle é fluwa'n nun'n, se é dyu lo'n éh yôh.</verse>
				<verse number="12">Bé bo bé kunnde bé bobo bé dunman'n, é su fa'a é wun wla'a bé nun, ye é su fa'a é wun sunnzu'an bé mlonmlon. Afin ke bé fa sa nga bé bobo bé bu i ke o ti kpa'n sunnzun bé wun'n, bo bé fa bé wun sunnzun bé wiéngu'n, bé ti sinnzin.</verse>
				<verse number="13">É lie'n, Nyanmien kléé é dyunman nga é di'n o nin i dyuwle, an wô nun wié. Ke éh dih é nuan'n é fa'a liké ng'o nu'an é dyunman lie'n nun'n di'a é nuan.</verse>
				<verse number="14">Ke é fa Christ i dyasin fe'n woo amun wun lo'n, i so'n klé'a ke é tra é dyunman'n i dyuwle'n su, afin an wô nun wié.</verse>
				<verse number="15">É tra'a é dyunman'n i dyuwle'n su, é fa'a swran wié dyunman'n di'a é nuan. Sannge é wla ô su kpa ke se an lafi Nyanmien su kpa'n, dyunman ng'o klé é ke é di amun afien'n, oh yôh kpa dan.</verse>
				<verse number="16">O man é kwla bô dyasin fe'n akpasuaakpasua nga bé ô amun sin lo'n bé su, e su fa'a swran wié'm bé dyunman nga ba dun mmua yôé bé dyunman i dyuwle lie'n nun'n di'a é nuan.</verse>
				<verse number="17">Afin bé klee Nyanmien Nde'n nun ke: «Swran nga i waan oh dih i nuan'n, mon o fa é Min Nyanmien'n di i nuan.»</verse>
				<verse number="18">Afin nanwle, swran ng'o sé i bobo wun ke o ti kpa'n, nenh i ye o ti kpa nion, san swran nga é Min'n bobo sé ke o ti kpa'n, i ye o ti kpaa.</verse>
			</chapter>
			<chapter number="11">
				<verse number="1">Se n yô sinnzin kan'n, nan se an blu su'n, o yô n fe. Anh yatyi, anh blu su.</verse>
				<verse number="2">Amun ti n dyran Nyanmien nuan n si kwla, yele ke an ti ke talua kun b'o nian si'a bian sa bo n tra amun asé maan yasua kun, swran so'n yele Christ.</verse>
				<verse number="3">Sre kun min ke bé wa satyi amun ti nun, o man an su fa'a amun wla'n kwlaa gue'e Christ su kun, ke wuô i gble'n ti o laka Ève b'o nyenniin'n sa.</verse>
				<verse number="4">Afin swran wié'm bé ba amun wun lo bé kan Jésus ufle b'o nin nga é ken i nde'n ti'a kun'n i nde, o man an su fa akunndan ufle nin dyasin fe ufle b'o nin nga an faa su laa'n ti'a kun'n su. N wun ke an sié amun su bé nde'n su kpa.</verse>
				<verse number="5">Amun swran kpakpa bo an bu bé ke Nyanmien ye o sunmaan bé'n, min nyrun bé ti'a kpa tra'a min mlonmlon.</verse>
				<verse number="6">Kannze n si'a idyo kpa'n, sannge sa wle wunle lie'n, n wun i wle, afin titi sa kwlaa bo n kan'n, an wun bé wle.</verse>
				<verse number="7">Ke o kô yô nan amuan yô kpa'n ti, man bu'a min wun liké fi, ke m bô dyasin fe'n kléé amun'n, man dé'a amun liké fi. ?Ke n yô so'n, sa te ye n yôlio?</verse>
				<verse number="8">Kale bo asonun wié'm bé tuaa min bo n fa di dyunman man amun'n, o ti ke sika bo m mian bé n déli sa.</verse>
				<verse number="9">Ke n wô amun wun lo bo n sa miannin'n, man mia'an swran fi, yele ke é niaan nga bé fin Macédoine bali'n, bé man min liké kwlaa ng'o mian min'n. N sasa min wun kpa ke nanh man m mian swran fi, nh sasah min wun so titi.</verse>
				<verse number="10">Christ nanwle b'o di bo n fa su'n ti, Achaïe men wunmuan'n nun swran fi kwla sé'a n ke, nanh n di n nuan.</verse>
				<verse number="11">?An bu i ke n klô'a amun ti ye n sé soo? Nyanmien si ke n klô amun.</verse>
				<verse number="12">Liké kwlaa nga n yô'n, nh yôéh so titi, nan nh fah gua bé nga bé kunnde ke swran'm bé bu ke bé nin é se'n bé nyin asé.</verse>
				<verse number="13">Swran so'm bé ton bé wun suen ke Nyanmien ye o sunmaan béo, bé ti gblefue ye bé yô bé wun ke Christ ye o sunmaan béo.</verse>
				<verse number="14">O ti'a abônuan, afin Satan (*f6*) bobo katyi i wun ke ange b'o di nanwle sa.</verse>
				<verse number="15">O man se i dyunman difue'm bé yô bé wun ke bé nga bé dyunman yele nanwle'n i kléle'n bé lie'n sa'n, wuun ba fe'e i asé. Bé agualie'n oh yôh ke bé dyunman'n sa.</verse>
				<verse number="16">Nh kanh nde kunngba'n ékun, nanh man swran fi bu min sinnglinfue. Se kusu an bu n so'n, anh blu n sinnzin'n su, man n kusu n di n nuan kan.</verse>
				<verse number="17">Nde nga nh kenh i ye'n, nanh é Min'n i lie'n suo, sannge ke n kan nde nuan dile su so'n, n ken ke sinnglinfue sa.</verse>
				<verse number="18">Ke swran kpanngban bé fa bé wafa nga bé ti'n bé fa di bé nuan'n, n kusu nh fah n lie'n di n nuan wié.</verse>
				<verse number="19">Amun bo an ti ngwlelefue'n amun nin sinnglinfue mun si tran!</verse>
				<verse number="20">An kplin su man bé fa amun katyi bé akua, bé fa amun di, bé di amun luflé, bé tu bé wun gua amun wun, bé kpatyi amun nyrun!</verse>
				<verse number="21">I kanle yô n nyannzuen, afin é yô é wun ke swran b'o le'a nyrun sa. Sannge se swran kwla fa liké wié di i nuan'n, n kusu n kwla di n nuan wié. Ke n ken i so'n, n ken ke sinnglinfue sa.</verse>
				<verse number="22">Se bé ti Hébreu'n, n kusu n ti wié, se bé ti Israëlfue'n, n kusu n ti wié, se bé fin Abraham ôsu'n nun'n, n kusu n fin nun wié.</verse>
				<verse number="23">Se bé ti Christ dyunman difue'n, n kusu n ti i dyunman difue wié dan, n ken ke man dyinmin sa, n di dyunman tra bé, bé wla m bisua tra bé, bé bô min tra su. Tyen kwlaa n wô wié'n nuan,</verse>
				<verse number="24">Juif'm bé bôô min ngblé nuan ablasan-nin-ngwlan so fa nnun,</verse>
				<verse number="25">bé finfiin min yebue kpe kun, ye Romefue'm bé bôô min nin nyantiaan kpe nsan. Alié'n satyii m bô kpe nsan, n dii nzué'n nun tyen ba kun.</verse>
				<verse number="26">Ke nh wlanh titi'n, liké nga ti ye n sé ke n dyin wié'n i nuan'n ye, akpelie tete'm bo n kpe bé su'n, nin kôdiawiéfue'm bo n to bé nun'n, nin sa nga Juif nin Grec nin bé bo bé ton bé wun suen ke bé ti é niaan'n bé yô min'n. Se klo su ô, bô nun ô, dyénvié'n su ô, n dyin wié'n nuan.</verse>
				<verse number="27">N di dyunman tete, n fe, n ta'a lafi, awé nin nzué wé'n kun min, n ta'a liké di, ayre'n kun min, m mian trale wun.</verse>
				<verse number="28">Sa nga'm bé lie'n, m bô'a su di'a dyole, sannge sa ng'o mian n sa tyinndyin titi'n yele asonun'n kwlaa bé lika nianle'n!</verse>
				<verse number="29">Se swran kun le'a wunmien'n, n kusu n wun ke n le'a wunmien. Se swran wié yô sa te'n, o yô n ya kpa.</verse>
				<verse number="30">Se bé waan é di é nuan'n n lie'n n fuen nde'n ye nh kaanh.</verse>
				<verse number="31">É Min Jésus i Si Nyanmien bo bé bô i dunman tititi'n, o si ke m bua'a atô.</verse>
				<verse number="32">Ke n wô Damas lo'n, swran nga b'o sié famien Arétas i men'n i bué'n, o siésié swran klo'n i anuan'm bé nun nan bé tra min.</verse>
				<verse number="33">Sannge bé wié'm bé fa min wle gbôgbô nun, bé fa min sin klo i wun nga bé sili'n i fenêtre kun nun, bé dyraa min i sin lo, ye n nyaan n tio.</verse>
			</chapter>
			<chapter number="12">
				<verse number="1">Kannze bé nuan dile'n ti'a kpa'n, sannge n te yô, ye nh kanh liké nga é Min'n man n wuun bé aôlia nun'n nin sa nga o yi bé nglô kléé min'n bé nde.</verse>
				<verse number="2">N si Christfue kun bo Nyanmien meen i su lélé fa dyu nyanmien su mmua kpa lo, i afue blu-nin-nnan ye, se o meen i su sakpa ô, se kusu o man o wuun liké aôlia nun ô, n wu'en i wle, Nyanmien ye o wun i wleo.</verse>
				<verse number="3">N si ke Nyanmien man swran so'n su oo i lika klaan'n nun lo, se o meen i su sakpa ô, se kusu o man o wuun liké aôlia nun ô, n wu'en i wle, Nyanmien bobo ye o wun i wleo. Ke o ô lo'n, o tii nde wié bo bé kwla kanman, ye o ti'a nde b'o fité swran nuaan o yô yéo.</verse>
				<verse number="4"></verse>
				<verse number="5">Nh fah swran so'n di n nuan, sannge se o ti'a n fuen'n ti'n, n le'a liké ufle bo n fa di n nuaan.</verse>
				<verse number="6">Se n waan nh dih n nuan'n, nanh luflé ye n tio, afin nanwle ye n dio, sannge ke o kô yô nan swran fi a bu'a n swran a tra'a wafa nga bé fa wun min'n, nin nde wafa nga bé fin n nuan fité bo bé tili'n ti, mh muanh n nuan.</verse>
				<verse number="7">Ke o kô yô nan man tu'a min wun abônuan sa bo Nyanmien yi bé nglô kléé min'n ti, o man tukpatye wié too n su o ka n kplô'n nun. O ti ke Satan (*f6*) i ange sa, o ba m bôle nan man tu'a min wun.</verse>
				<verse number="8">Man sre é Min'n kpe nsan ke o yi tukpatye so'n n kplô'n nun.</verse>
				<verse number="9">Sannge o sé n ke, yé ng'o yô min'n oh dyuh min, afin ke n le'a wunmien'n, i nun ye o yi i wun nglô ke o ti kplio. O man n klun dyo n fuen bo n ti'n su nan Christ yi i dan'n nglô n ti.</verse>
				<verse number="10">I so'n ti, se n le'a wunmien ô, bé kpe min nzôwa ô, n sa mian ô, bé klé n yale ô, n wun nyrennen ô, Christ ti n klun dyo, afin ke m bu i ke n le'a wunmien'n, i lie bo ye n nyan wunmien nion.</verse>
				<verse number="11">Se n idyo ke lufléfue sa'n, amun ye man n yôô soo, afin an kpi n dunman asé. Se n ti'a swran amun nyrun bobo'n, amun swran kpakpa bo an bu bé ke Jésus ye o sunmaan bé'n, bé ti'a kpa tra'a min.</verse>
				<verse number="12">N kusu sa ng'o klé ke i ye o sunmaan min'n yele sa kwlaa b'o to n su bo n tra min awlen n yi atre, n yô abônuan sa, n yô sa kéklééklé amun nyrun'n.</verse>
				<verse number="13">?Nzu liké ye n yô maan asonun nga mun bo man yô'a wié a ma'an amuon? San liké bo man démen amun sa nun'n, i tye! Se i ye o ti sa bo n yôli amun'n, anh yatyi.</verse>
				<verse number="14">Amun wun lo kole'n i kpe nsan su bo n su wa ko'n ye, se n dyu lo'n, n su mia'an amun, afin nanh amun ninngé'm bé ti ye n koo, sannge amun bobo amun ti ye n koo. Afin nanh ba kanngan mun ye bé kunnde liké man bé si nin bé nin muon, sannge bé si nin bé nin mun ye bé kunnde liké man béo.</verse>
				<verse number="15">N lie'n, se n satyi n sa nun ninngé'n kwlaa ye n fa m bobo nannan su amun ti'n, o yô n fe. ?Ke n klô amun dan ke nga sa bo an klô'a n kpa'n, o ti kpa?</verse>
				<verse number="16">Man mia'an amun, sannge an sé ke, ke n ti glefue'n ti, n dé amun ninngé mun gble nun!</verse>
				<verse number="17">?Bé nga n sunmaan bé amun wun lo'n, m man bé nun kun dé amun liké blee min?</verse>
				<verse number="18">N sree Tite ke o o amun wun lo ye n séé é niaan'n ke o kô sunmen. ?O déli liké amun sa nun? ?Min nin i é akunndan'n ti'a kun? ?Nanh min adyale kunngba'n su ye o falio?</verse>
				<verse number="19">Amun akunndan nga an bui titi'n yele ke an bu i ke nde fe ye é kunndeo. Nenh i soo, sannge Nyanmien nyrun, sa ng'o dyo Christ klun'n ye é kaan. N swran kpa mun, amun swran yôle ti ye é kan nde so'n kwlaaa.</verse>
				<verse number="20">Sre kun min ke, ke n kô dyu amun wun lo'n, n su wu'an amun ke nga m bu i akunndan ke nh wunh amun su'n sa, ye n kusu an su wu'an min ke nga an bu i akunndan ke amunh wunh min su'n sa. Sre kun min ékun ke, ke n dyu lo'n, nh wunh ke amun wié'm bé di utré, wié nyin tyi i wiéngu, wié fa ya, wié si akplôwa, wié kan swran wun nde, wié bla, wié tu i wun, wié kpe sae.</verse>
				<verse number="21">Sre kun min ke, ke n dyu amun wun lo ékun'n, nh wunh swran kpanngban bo bé yôô sa tete laa bo lélé nde bé nian katyi'a bé nzuen'n bé te yô ninngé tete, bé te kunnde bla nin bian, bé bô wlaka. Bé ti nh sunh nan min Nyanmien man min nyin a gua'a asé amun nyrun.</verse>
			</chapter>
			<chapter number="13">
				<verse number="1">Amun wun lo bale bo m ba'n, i kpe nsan ye. Bé klee ke: «Nde kwlaa nga bé kan'n, san swran kun kan'n, bé faman san swran nnyon annze nsan bé nde'n ye bé bu i nanwleo.»</verse>
				<verse number="2">Mh bôh sa kun su klé bé nga bé yôli sa tete'n o nin amun kwlaa. Ke n woo amun wun lo kpe nnyon su'n, n kan kléé amun, ye nde kunngba'n ye n su ken ékun'n, se n dyu amun wun lo sien'n, n su yatyi tye'a bé.</verse>
				<verse number="3">I so'n nun amunh wunh liké nga an kunnde'n i wle, amunh sih ke Christ ye o fe i nde'n wla n nuan ye n kaan. Liké kwlaa ng'o yô man amun'n bo an wuin'n, o klé ke o ti'a fuenfue, o ti kpli.</verse>
				<verse number="4">Afin o ti nanwle ke bé bôbôlii waka'n su ke swran b'o kwla'a liké fi yô sa, sannge Nyanmien Kpli'n i fanngan nun ti ye nde o ô leo. É kusu ke é nin i ya yô swran wunmuan'n, é yô é wun ke i bobo yôô i wun ke fuenfue'n sa, sannge liké nga é yô man amun'n, é yôé Nyanmien Kpli'n i fanngan nun, yele ke é nin Christ ya yô swran wunmuan.</verse>
				<verse number="5">Amun bobo anh bu amun klun lo nian se an lafi Christ su sakpa ô. Se an yô i so'n, nan se an wun ke an nu'an bé bo ba lafi'a Christ su'n bé nun wié'n, amunh wunh i wle ke Christ nin amun ye o wôo.</verse>
				<verse number="6">Sannge n lafi su kpa ke, se an nian yé'n, amunh wunh ke é nu'an bé nga bé lafi'e i su'n bé nun wié.</verse>
				<verse number="7">Éh sreh nyanmien ke, nanh an yô sa te fi. Nanh ke é sre i so nan an yô kpa nan swran bu é ke é ti kpa tio. Kannze bé bu é ke é ti'a kpa bobo'n, é klô ke an yô sa kpa.</verse>
				<verse number="8">Afin é kwla kpalô'a Nyanmien nde nanwle'n, i su ye é dyraan.</verse>
				<verse number="9">Ke é wun ke é kwla'a liké fi yô, bo é wun ke an dyran kéklé'n, o yô é fe. Éh sreh Nyanmien kusu ke an katyi nan an yô swran kpa.</verse>
				<verse number="10">I so'n ti, ke n nian dyu'a amun wun lo'n, nh kleh sa nga ble amun, nan se n dyu lo'n, man nia'an siéle bo é Min'n fa min sié le'n ti man kputu'a amun. Afin nanh amun satyile ti ye o fa min sié leo, amun kpa yôle tio.</verse>
				<verse number="11">Aniaan mun, min nde'n i atabô'n ye: Nyanmien man amun klun dyo. Anh katyi anh yô swran kpa, anh fa min nde'n su, man amun bô yô kun, anh di anuanse. Ye Nyanmien b'o klô swran'n b'o man é di aladyé'n, o nin amunh tranh.</verse>
				<verse number="12">Se an wun amun wun'n, anh yô amun wiéngu liké. Nyanmien swran'n kwlaa béh usah amun.</verse>
				<verse number="13">Man é Min Jésus-Christ yô amun kwlaa amun yé tititi, man amun si klôle nga Nyanmien fa klô amun'n, nin anuanse bo Nyanmien Wawe'n nin amun di'n.</verse>
			</chapter>
		</book>
		<book number="48">
			<chapter number="1">
				<verse number="1">M Paul, Jésus-Christ nin é Si Nyanmien b'o tyenniin'n bé sunmaan min. N sunmanle so'n fi'an swran, ye nanh swran fi ye o sié n soo.</verse>
				<verse number="2">Min nin é niaan kwlaa nga é ô wa'n, é ye éh kleh fluwa nga ble Galatie lo asonun muon.</verse>
				<verse number="3">Man é Si Nyanmien nin é Min Jésus-Christ bé man an nyan yé, ye man amun wun dyo amun fouun!</verse>
				<verse number="4">Ke o kô yô nan Christ wa dé é ti men te kain nga nun'n ti, o fe i bobo wun mannin é sa te'n ti. I so'n ti é Si Nyanmien klun su.</verse>
				<verse number="5">Man é yi i aye tititi! Mon o yô so!</verse>
				<verse number="6">O bô n nuan kpa ke, ke é sé ye'n, amuan katyi amun sin a si i bo yé bo Christ yôli amun'n, ti o fleli amun'n, amuan fa dyasin fe ufle su'n.</verse>
				<verse number="7">Nanwle, dyasin fe ufle fi nu'an le, sannge swran wié'm bé ô le, bé sanngan amun akunndan, bé klô ke béh katyih Christ i dyasin fe'n.</verse>
				<verse number="8">O man se é bobo ô, se nyanmien su lo ange wié ô, o wa kan dyasin fe ufle klé amun, b'o nin nga e dun mmua kan kléé amun'n ti'a kun'n, man Nyanmien bôé sannzan!</verse>
				<verse number="9">Nde nga é kan kléé amun laa'n, i kunngba'n ye nh kenh ékun ye'n: Se swran wié kan dyasin fe ufle klé amun b'o nin nga an faa su'n ti'a kun'n, man Nyanmien bôé sannzan!</verse>
				<verse number="10">?Nde nga n ken ye'n, swran'm bé nyrun annze Nyanmien nyrun dunman ye n kunndeo? ?N waan n yô so nan swran'm bé klô n sa? Se n waan n yô so nan swran'm bé klô n sa'n, wuun n su yô'a Christ swran.</verse>
				<verse number="11">Aniaan mun, man n kan nde kun klé amun: Dyasin fe nga n kan kléé amun'n, nanh swran mun ye bé kpe wlaa n nuaan.</verse>
				<verse number="12">Nanh swran ye o kan kléé mion, ye man sue'en swran fi a nun, sannge Jésus-Christ ye o yii nglô kléé mion.</verse>
				<verse number="13">Laa bo n te ô Juif'm bé Nyanmien sule'n nun'n, an tii sa nga n yôli'n, n klé Nyanmien i Asonun'n yale lélé tra yale kléle su, n waan nh nunnuinh.</verse>
				<verse number="14">N ti Juif'm bé nun Nyanmien sufue dan kpa tra n wiéngu'm bé nun kpanngban kpa, ye é nannan'm bé nzuen'n lô n kpa.</verse>
				<verse number="15">Sannge Nyanmien dun mmua fa min nan min nin a gua min asé, ye i klun-ufué'n ti o flee min.</verse>
				<verse number="16">Ke o klô ke oh yih i wa'n nglô klé min nan n ken i nde'n klé bé nga bé ti'a Juif'n, man kô kunnde'e i wun ngwlele swran wié sa nun.</verse>
				<verse number="17">Man oman bé nga bé ô Jérusalem lo bo Nyanmien dun mmua sunmaan bé nan wa sunman min'n bé sin, sannge n woo Arabie. I sin n woo Damas ékun.</verse>
				<verse number="18">Ke o dii afue nsan'n, n woo Jérusalem Céphas i sile, n dii lé blu lé nnun i wun le.</verse>
				<verse number="19">Man wu'an bé nga Nyanmien sunmaan bé'n bé wié fi san é Min'n i niaan bian Jacques tye ye n wuin ékuon.</verse>
				<verse number="20">Nanwle, nde nga n klee ye'n, m bua'a atô, Nyanmien Kpli'n ti n lalôfue.</verse>
				<verse number="21">Ke o yôô so'n ye n woo Syrie nin Cilicie bé akpasua lie'n suo.</verse>
				<verse number="22">I nun so'n nun, Christ i asonunfue nga bé ô Judée lo'n, bé si'a min,</verse>
				<verse number="23">san n dunman'n ye bé ti ke, bian'n bo laa o klé é yale'n, sien'n o su kan Christ i sulafile nde'n bo laa i waan oh nunnunh su'n.</verse>
				<verse number="24">Sa nga Nyanmien yô maan min'n ti, bé menmen.</verse>
			</chapter>
			<chapter number="2">
				<verse number="1">Ke o dii afue blu-nin-nnan'n, min nin Barnabas é oo Jérusalem ékun, m man Tite kusu oo wié.</verse>
				<verse number="2">Sa ti ye n woli'n yele ke Nyanmien séé n ke n wo. Min nin bé kaklaakla mun é yiaa é ngunmin kan, ye n kan dyasin fe'n bo n kan klé bé nga bé ti'a Juif'n kléé bé, nan n dyunman nga n dii laa'n, nin nga n te di'n, n sa a kpi'a asé.</verse>
				<verse number="3">Tite b'o ti n sunmanfue'n, o ti Grec ba, sannge ba mienmen ke o wla klen.</verse>
				<verse number="4">San bé nga bé ton bé wun suen ke bé ti é niaan'n, bé ye bé klô ke o yô soo. Bé wluu é nun blelelele ke béh kplah é nian é ti bo é bo é nin Christ-Jésus ya katyi swran wunmuan'n ya nyen'n ti, nan béh fah é wla kanga'n nun.</verse>
				<verse number="5">Ke o ko yô nan dyasin fe'n b'o ti nanwle'n wa tran amun klun'n, ba nya'an é dyranwle bo kaan sa.</verse>
				<verse number="6">Bé nga bé ti bé nun kpakpa'n, se bé ti se bé ti se laa ô, nanh min ndeo, afin Nyanmien lie'n o nia'an swran nyrun ye o yô i sa lie nion. Bé kpakpa so'm bé lie'n, ba sé'a n ke n yô liké ufle fi.</verse>
				<verse number="7">Sannge bé wuun ke Nyanmien siéé n ke n kan dyasin fe'n klé bé nga bé wla'a klen'n, ke o siéé Pierre ke o kan klé bé nga bé wla klen mun'n sa.</verse>
				<verse number="8">Swran ng'o siéé Pierre ke o sunmen bé nga bé wla klen'n bé sin'n, i kunngba'n ye o sunmaan min bé nga bé ti'a Juif'n bé sion.</verse>
				<verse number="9">Ke Jacques nin Céphas nin Jean bo bé tra Asonun'n nun'n bé wuun ke Nyanmien bu n swran o fa min siéé dyunman so'n su'n, bé sunmaan min nin Barnabas é nun, o man é wuun ke é nen see su ke é o bé nga bé ti'a Juif'n bé sin, ye bé kusu béh koh bé nga bé wla klen'n bé sin.</verse>
				<verse number="10">Liké kun nga bé sree é ke é yô'n yele ke é bu yalefue'm bo bé ô bé nun'n bé akunndan, ye n kusu m mian n nyin sa so'n i yôle'n nun.</verse>
				<verse number="11">I nun nga Céphas baa Antioche le'n, wa yô'a sa ng'o ti i nuan su'n, o man n idyoe kpa.</verse>
				<verse number="12">Ke bé nga Jacques sunmaan bé'n bé nian dyu'a le'n, o nin bé nga bé ti'a Juif'n bé wla asa, sannge ke bé bali'n, o tyueen i wun, o nin bé titi liké dile nun, bé nga bé wla klen'n bé wun sre ti.</verse>
				<verse number="13">Juif nga'm bé kusu bé dii bé fuka nnyon nun ke i lie'n sa, lélé o man Barnabas bobo dii fuka nnyon nun wié.</verse>
				<verse number="14">Ke n wuun bé sa nga bé yô'n ke o nin dyasin fe'n b'o ti nanwle'n bé seman'n, n wusaa Céphas bé kwlaa bé nyrun le ke: ?O bo a ti Juif'n bo a yatyi Juif'm bé nzuen'n a yô ke bé nga bé ti'a Juif'n bé sa'n, o yô se ye a mian bé ke bé yô ke Juif'm bé sa nion?</verse>
				<verse number="15">É lie'n, Juif ye o wuu yéo, é ti'a ke bé nga bé ti'a Juif bo bé ti sa tete yôfue'n bé sa.</verse>
				<verse number="16">Kannze é ti so'n, é si ke Nyanmien bu'a swran fi swran kpa mmla'n b'o fa su'n ti, san Christ-Jésus su bo swran lafi'n ti ye man Nyanmien bui swran kpaa. É kusu, ke o kô yô nan Nyanmien a bu é swran kpa Christ bo é lafi su'n ti, nan wa yô'a ke mmla'n bo é fa su'n ti ye o bu é swran kpa'n, i ti ye é lafii Christ-Jésus suo. Afin Nyanmien su bu'a swran fi swran kpa mmla'n b'o fa su'n ti.</verse>
				<verse number="17">?Sannge se é kunnde ke Nyanmien bu é swran kpa Christ ti'n bo bé wun ke é ti sa te yôfue wié'n, i so'n klé ke Christ ye man swran yô sa te nion? O ti'a so mlonmlon!</verse>
				<verse number="18">Afin se sa nga n wlee i asé'n, n sa n sin n yô i ékun'n, wuun kpa ye n timaan, mmla'n bo n sa n sin di su ékun'n ti.</verse>
				<verse number="19">Afin mmla'n ti, n wuli, min nin i a bu, o man ôle nga n wô ye'n, n wô Nyanmien dunman nun. Bé bôbôô min nin Christ waka'n su,</verse>
				<verse number="20">o man ôle nga n wô ye'n nanh n ngunmin ye n wôo, min nin Christ ye é wôo, ye sulafile bo n lafi Nyanmien i Wa b'o klôli min b'o fe i wun mannin min ti'n, i ti ye n wô leo.</verse>
				<verse number="21">N kpi'a nennen nga Nyanmien dii min'n i asé, afin se mmla'n bo bé fa su'n ti ye Nyanmien bu bé swran kpa'n, wuun wule nga Christ wuli'n o wuu ngben.</verse>
			</chapter>
			<chapter number="3">
				<verse number="1">Galatiefue sinnglinfue mun! ?Amun bo bé kaan Jésus-Christ i wule nde'n wéiin klé amun b'o man o yô ke o yôli amun nyrun sa'n, wan ye o wa lakaa amuon?</verse>
				<verse number="2">Sa kunngba nga n klô ke nh wusah amun'n yele ke: ?Mmla'n bo an fa su'n ti ye Nyanmien fe i Wawe'n maan amuon, annze dyasin fe'n bo an tili an fa su'n ti ye o fe maan amuon?</verse>
				<verse number="3">?Ke an ti sinnzin sa? An bôô i bô Nyanmien Wawe'n i fanngan nun. ?An klô ke amunh gueh i bô amun bobo amun fanngan nun sien'n?</verse>
				<verse number="4">?Sa kwlaa ng'o toli amun su ye'n, oh yôh ngben? Nanwle, o kwla yô'a ngben!</verse>
				<verse number="5">?Nyanmien b'o fe i Wawe'n man amun b'o yô sa kéklééklé man amun'n, mmla'n bo an fa su'n ti ye o yôé soo, annze dyasin fe'n bo an tili an fa su'n tio?</verse>
				<verse number="6">Ke Abraham lie'n yôô soo, «o lafii Nyanmien su, i su b'o lafii so'n ti ye o bui swran kpa nion.»</verse>
				<verse number="7">I so'n ti, bé nga bé lafi Nyanmien su'n, bé ti Abraham wa.</verse>
				<verse number="8">Ye bé bôô su Nyanmien Nde nga bé kleli'n nun ke, tyen wié bé nga bé ti'a Juif bo bé lafi Nyanmien su'n, oh buh bé swran kpa, o man o bôô nde fe so'n su kléé Abraham, o sé ke: «O ti, nh yôh nvlénvlé'n kwlaa bé yé.»</verse>
				<verse number="9">I so'n ti, bé nga bé lafi Nyanmien su'n, o yô bé yé ke Abraham b'o lafii i su'n i lie'n sa.</verse>
				<verse number="10">Afin bé kwlaa nga bé fa bé wla gua mmla'n su fale'n su'n, bé wun su dyo'a bé le, afin bé klee ke, «Swran kwlaa ng'o faman nde kwlaa nga bé klee mmla fluwa'n nun'n su titi'n, i wun dyo'e lé.»</verse>
				<verse number="11">É si wéiin ke, mmla'n ti Nyanmien su bu'a swran fi swran kpa, afin é kenngen ke: «Swran ng'o lafi Nyanmien su b'o man o katyi swran kpa'n, oh nyanh nguan.»</verse>
				<verse number="12">Mmla'n fi'an Nyanmien su bo swran lafi'n mlonmlon, sannge é kenngen ke: «Swran ng'o fa mmla'n nun nde'm bé su'n, oh nyanh nguan.»</verse>
				<verse number="13">Ke Christ katyii swran bo Nyanmien bôé sannzan é ti'n, o fe i wun kpoo é ti sannzan nga Nyanmien bôô é mmla'n bo ya fa'a su'n ti, afin bé klee ke: «Swran kwlaa nga bé bô i komin'n, wuun Nyanmien bôlii sannzan.»</verse>
				<verse number="14">O yô so nan yé nga Nyanmien séé Abraham ke oh yôéh'n, Jésus-Christ ti oh yôh man bé nga bé ti'a Juif'n, nan é kusu, éh nyanh Nyanmien Wawe'n bo i waan oh fah man yé'n, i su bo é lafi'n ti.</verse>
				<verse number="15">Aniaan mun, m ma kan sa kun bo swran'm bé yôé titi'n klé amun. Se swran nnyon bé nuan se sa kun su'n, swran ufle kwla katyimen, o kwla uka'a su.</verse>
				<verse number="16">Nyanmien séé Abraham ke, oh yôh liké wié men i «nin i ôsufue kun.» Wa sé'e i ke oh yôh men i nin i ôsufue mun. Nanh swran kpanngban nde ye o kaan, sannge ke o sé ke, o «nin i ôsufue kun'n,» o kan swran kun nde, swran so'n yele Christ.</verse>
				<verse number="17">Anh nian nde nga n waan nh kanh klé amun'n ye: Sa nga Nyanmien séé ke oh yôh man swran'n, ke o dii afue ya-nnan afue ablasan bo mmla'n bali'n, o man bé kwla fa'a mmla'n katyi'a sa nga Nyanmien waan oh yôh'n ke bé fa nunnun su.</verse>
				<verse number="18">Se liké nga Nyanmien séé ke béh nyenh'n, bé nyen mmla'n ti'n, wuun nanh sa ng'o séé ke oh yôh man bé'n ti ye bé nyen io. Sannge sa nga o séé Abraham ke oh yôh men'n ti ye o yôli i yéo.</verse>
				<verse number="19">?Se o ti so'n, mmla'n yô i lie nzu? Nyanmien siéé i kusu nan bé wun ke sa te'n ti te, ye bé di su lélé fa dyuu Abraham ôsufue nga ti ye Nyanmien séé ke oh yôh liké wié men'n i bale. Ange mun ye bé fa wla swran kun b'o dyran swran'm bé nuan'n i sa nun ye o fa balio.</verse>
				<verse number="20">Se swran kun waan oh yôh liké man swran'n, o yi'a swran ke o kô séé nan bé nuan se su, ke Nyanmien kusu ti soo.</verse>
				<verse number="21">?Liké nga Nyanmien waan oh yôh'n, mmla'n ti o yô'e kun? O ti'a so mlonmlon! Se Nyanmien kwla fa mmla kun man swran b'o man bé nyan nguan'n, wuun o mannin, ye mmla so'n su fale'n ti oh buh swran swran kpa.</verse>
				<verse number="22">Sannge é kenngen Nyanmien Nde nga bé kleli'n nun ke, sa te'n ti menmenfue'n kwlaa bé nzuen. O yô so nan liké nga Nyanmien waan oh yôh man swran'n, bé nga bé fa nde so'n su'n bé nyen Jésus-Christ bo bé lafi i su'n ti.</verse>
				<verse number="23">Ke ble nga swran kwla lafi Christ su'n nian dyuman'n, é ti ke bisuafue bo bé nien i su kpa'n sa, mmla'n ti. É kaa le so lélé ke Nyanmien yi i sulafile so'n nglô klé é.</verse>
				<verse number="24">O man mmla'n ti ke swran kun b'o klé é atin nga é fa su'n lélé Christ bali, nan Nyanmien a bu é swran kpa i su bo é lafi'n ti.</verse>
				<verse number="25">Ke ble nga é kwla lafi Christ su'n dyuli'n, o man é nu'an swran b'o klé é atin'n i sa nun kun.</verse>
				<verse number="26">Afin Christ-Jésus bo an lafi i su'n ti, amun kwlaa an ti Nyanmien wa.</verse>
				<verse number="27">Amun kwlaa bo ke an yôô baptême'n amun nin Christ amuan katyi swran wunmuan'n, amun nzuen lie'n wa fe i lie'n.</verse>
				<verse number="28">O man o le'a Juif nin Grec, o le'a kanga nin diéwa, o le'a yasua nin bla, afin amun kwlaa an ti kun, swran wunmuan bo amun nin Christ-Jésus amuan katyi'n ti.</verse>
				<verse number="29">Se an ti Christ lie'n, wuun an ti Abraham anunman, o man liké nga Nyanmien waan oh fah men i swran mun'n, amunh nyanh wié.</verse>
			</chapter>
			<chapter number="4">
				<verse number="1">N sé ke yiô: ba nga oh dih i si i adya'n, kannze liké'n kwlaa ti i lie'n, ke o te yô bakan'n, o nin kanga'n bé ti kun.</verse>
				<verse number="2">Ke o te yô bakan so'n, o ô swran wié'm bé sa nun, bé nien i su, ye wié'm bé kusu bé nien i ninngé'm bé su lélé san ble nga i si siéli su'n wa dyu.</verse>
				<verse number="3">É kusu, se é kwla sé ke ninngé nga é nannan'm bé klé'n ti swran'n, wuun éh séh ke, ke é te yô ke bakan sa'n, é ti i akua.</verse>
				<verse number="4">Sannge ke ble nga Nyanmien siéli'n dyuli'n, o sunmeen i Wa'n, bla kun wulii, o di mmla'n su.</verse>
				<verse number="5">O bali ke oh déh bé nga bé di mmla'n su'n bé ti, nan é katyi Nyanmien klun ba.</verse>
				<verse number="6">Nyanmien wa bo an ti'n ti, o sunmeen i Wa'n i Wawe'n ke o wa tran é awlen'n nun, o kpan fle Nyanmien ke: Baba!</verse>
				<verse number="7">I so'n ti, an ti'a kanga kun, an ti Nyanmien wa. Ke an ti wa'n ti, liké ng'o ti i lie'n o ti amun lie.</verse>
				<verse number="8">Laa an si'a Nyanmien, o man an su ninngé nga bé nin sule fataman'n.</verse>
				<verse number="9">?Sannge sien'n, ke amuan si Nyanmien'n, annze bo Nyanmien bobo a si amun'n, nzu ti ye an klô ke amunh sah amun sin ko ninngé ngbenngben bo bé kwla yô'a liké fi'n bé sin ékun ke amunh kôh yô bé akuaa?</verse>
				<verse number="10">An tyi tyen'n wié, nin anglô'n wié, nin lé motyue'n wié, nin afue'n wié!</verse>
				<verse number="11">Se afe nga man fe amun ti lélélé'n o yô ngben'n, oh yôh n ya.</verse>
				<verse number="12">Aniaan mun, nh sreh amun kpa, anh yô amun wun ke min sa, afin n kusu man yô min wun ke amun sa. Amuan yô'a n te lé.</verse>
				<verse number="13">An si ke, dyasin fe bo n kan kléé amun kliklikli'n tukpatye'n b'o too n su'n ti ye n nyan n ti n kannion.</verse>
				<verse number="14">An fee dan min wunnen b'o yô n ya'n ti, sannge man yô'a amun kain, amuan yi'a m blô, an soo min nun ke Nyanmien i ange sa, ke Christ-Jésus bobo sa.</verse>
				<verse number="15">Laa amun klun dyo min wun kpa. ?Nzu ye amuan wuin sien nion? Afin m bô amun dunman ke, se o ti ke an kwla tu amun nyinma'n man min'n, wuun an tuli.</verse>
				<verse number="16">?Nde nanwle nga n kan kléé amun'n ti, man katyi amun kpofue?</verse>
				<verse number="17">Minnien so'm bé yô ke bé klô amun sa, sannge bé klun akunndan'n ti'a kpa, bé waan béh yôh so nan amun nin min bu, nan an klô bé, an su bé su.</verse>
				<verse number="18">Se amun kpa yôle ti ye amun nde lô bé titi'n, bo nanh ke n wô amun wun lo'n ngunmin ye bé yôé so'n, o ti kpa.</verse>
				<verse number="19">M mma mun, amun ti n su wun nyrennen kpa ékun ke bla bo wa kôtô awulie sa, lélé béh wunh Christ nzuen'n kwlakwlakwla amun nun.</verse>
				<verse number="20">O ka n ngunmion ke é sé ye'n n wô amun wun lo, nan man kôkô yale a klé amun, afin amun ti, n wla'n gua'a asé.</verse>
				<verse number="21">?Amun bo an klô ke mmla'n su ye amunh di'n, an ti'e i nun nde'n? Anh bua n wié.</verse>
				<verse number="22">Afin bé klee ke Abraham wuu ba yasua nnyon, o nin afannien'n bé wuu kun, ye o nin i yi b'o ti diéwa'n be wuu kun.</verse>
				<verse number="23">Nga b'o nin afannien'n bé wulii'n, bé wui ke swran wu ba titi'n sa, sannge nga b'o nin i yi bobo bé wulii'n, sa bo Nyanmien séé ke oh yôh'n ti ye o wuli io.</verse>
				<verse number="24">Sa so'n ti ke nyanndra sa, afin bé kwla fa bla nnyon so'n sunnzun liké nnyon nga Nyanmien séé i swran'm bé ke oh yôh man bé'n, b'o man bé di anuanse'n. Agar ti Sinaï Ôka b'o ô Arabie lo'n, i mma'm bé ti kanga.</verse>
				<verse number="25">Ye ke nde Jérusalem ô le'n, o fa bla so'n b'o nin i mma'm bé ti kanga'n.</verse>
				<verse number="26">Sannge Jérusalem ng'o ô nyanmien su lo'n, o ti ke bla'n b'o ti diéwa'n sa, i ye o ti é nin nion.</verse>
				<verse number="27">Afin bé klee ke: «O bo a bô'a akpué lé'n, guo o wla asé! O bo a nian wu'an ba wule i nyrennen lé'n, kpan o klun b'o ti dyowa'n ti, Afin bla nga ba yatyii'n, i mma'm béh sonh tra Bla ng'o te ti i wun bô'n.»</verse>
				<verse number="28">Aniaan mun, amun lie'n, an ti ke Isaac sa, sa nga Nyanmien séé ke oh yôh'n ti ye bé wuu amuon.</verse>
				<verse number="29">Laa ba nga bé wui ke swran wu ba titi sa'n, o kléé ba nga bé wui Nyanmien Wawe'n i fanngan nun'n i yale, ke o ti so ndeo.</verse>
				<verse number="30">?Nyanmien Nde nga bé kleli'n, bé klee se? Bé klee ke: «Fuan afannien'n nin i wa'n, afin afannien ba'n nin diéwa bla'n i wa'n bé kwla di'a adya kun.»</verse>
				<verse number="31">I so'n ti, aniaan mun, é ti'a afannien bla'n i wa, é ti diéwa bla'n i wa.</verse>
			</chapter>
			<chapter number="5">
				<verse number="1">Aladyé dile ti ye Christ kpoo é tio. I so'n ti, anh dyran kéklé, nanh an fa amun wun wla kanga'n nun.</verse>
				<verse number="2">Anh tié nde kun bo m Paul m ma kan klé amun'n: Se amun man bé wla amun klen'n, Christ su yô'a liké fi ma'an amun.</verse>
				<verse number="3">Nh kanh klé bé kwlaa nga bé waan béh wlah klen mun'n kpa ékun ke, san béh fah mmla'n kwlakwlakwla su.</verse>
				<verse number="4">Amun bo amun waan amunh fah mmla'n su nan Nyanmien bu amun swran kpa'n, amun nin Christ amuan bu, ye yé nga Nyanmien yô swran'n, wa tô a fuan amun.</verse>
				<verse number="5">É lie'n, é wla ô Nyanmien su kpa ke oh buh é swran kpa i su bo i Wawe'n man é lafi'n ti, é minnde ke o yô é so.</verse>
				<verse number="6">Ke é nin Christ-Jésus ya katyi swran wunmuan'n, se é wla klen ô, ya wla'a klen ô, nenh i li ye bé niaan, sannge klôle bo é fa klô swran nin Nyanmien'n i su bo é lafi'n ti'n, i li ye bé niaan.</verse>
				<verse number="7">Laa an bôô manndren kpa. ?Wan ye man an dyrannin, b'o man an lafi'a nde nanwle'n su kuon?</verse>
				<verse number="8">Nde nga bé kan kléé amun'n, o fi'an Nyanmien b'o flee amun'n.</verse>
				<verse number="9">Kpaun ayré kaan'n bo bé fa gue kpaun nzuen nun'n ye man i wunmuan'n wlaa.</verse>
				<verse number="10">Swran wunmuan bo é nin é Min'n ya katyi'n ti, n wla ô amun su kpa ke, an su bu'a akunndan ufle. Sannge swran ng'o sanngan amun akunndan'n, se o ti se ti se ô, Nyanmien tuh i fo.</verse>
				<verse number="11">?Sannge n lie'n, aniaan mun, se lélé nde n te kan klen wlale nde'n, nzu ti ye bé te klé n yaleo? Se n te yô so'n, Christ i waka'n su bôbôle nde bo n kan'n, o su yô'a swran ngasi kun.</verse>
				<verse number="12">Bé nga bé sanngan amun akunndan'n, man bé wla klen lélélé bé sa bé wun!</verse>
				<verse number="13">Aniaan mun, Nyanmien flee amun ke an nyan amun ti, sannge amun ti bo amun nyen so'n ti, nanh an yô klo swran nyôlie'n, sannge anh bu amun wun ke an ti amun wiéngu kanga, anh wuka amun wun klôle bo an klô amun wun'n ti.</verse>
				<verse number="14">Afin bé bô mmla'n kwlaa kpole nde kun nun sé ke: «Klô o wiéngu ke a fa klô o bobo wun'n sa.»</verse>
				<verse number="15">Sannge se an kaka amun wun bo an titi amun wiéngu sa bui'n, anh nian amun wun kpa, nanh amun wiéngu satyi amun.</verse>
				<verse number="16">N sé ke yiô: Anh yô sa nga Nyanmien Wawe'n klé amun'n ye an su yô'a liké nga klo swran kônvi soe'n kun.</verse>
				<verse number="17">Liké nga klo swran klôé'n, Nyanmien Wawe'n klômen, ye liké nga Nyanmien Wawe'n klôé'n, klo swran klômen, bé nnyon'n bé nuan seman, o man sa nga an klô ke amunh yôh'n, an kwla yôman.</verse>
				<verse number="18">Se an fa atin nga Nyanmien Wawe'n klé amun su'n, Nyanmien dyra'an mmla'n su ye o sié amuon.</verse>
				<verse number="19">É si klo swran i nzuen'n kpa, yele bla nin bian kunndele, sa tete yôle, wlaka bôle,</verse>
				<verse number="20">amuen sole, baé dile, swran kpole, nin utré. Bé nyin tyi bé wiéngu, bé fa ya, bé bô ti'a kun, bé bubu bé wun nun,</verse>
				<verse number="21">bé le kônvi, bé non nzan bô, bé yô sa finfin mun, ye bé yô i sin sa wié mun ékun. Nh kanh nde kunngba nga n kan kléé amun laa'n klé amun ékun, bé nga bé yô i so sa'n, bé su yô'a men nga Nyanmien sieé'n i nunfue mlonmlon.</verse>
				<verse number="22">Sannge sa nga Nyanmien Wawe'n man swran yô'n ye: o man bé klô Nyanmien nin swran, bé klun dyo, bé wla gua asé, bé tra bé awlen, bé yô swran yé, bé yô aklunyé, bé di nanwle,</verse>
				<verse number="23">bé yô wetee, bé yô sa i nuan su. Ba sié'a ninngé so'm bé su mmla fi.</verse>
				<verse number="24">Bé nga bé ti Christ-Jésus lie'n, bé bôbôô bé waka'n su, o man ba wla bé kônvi'n i asé, bé nyin blô'a liké'm bé su kun.</verse>
				<verse number="25">Se Nyanmien Wawe'n man ya nyan nguan'n, man é yô liké ng'o klé yé'n kusu.</verse>
				<verse number="26">Nanh man é kunnde dunman, nanh man é yô sa b'o kun é wiéngu ya, nanh man é fa é nyin tyi é wiéngu.</verse>
			</chapter>
			<chapter number="6">
				<verse number="1">Aniaan mun, se an wun ke amun niaan kun su yô sa wié b'o ti'a kpa'n, amun bo Nyanmien Wawe'n sié amun'n, anh klé i atin ng'o ti kpa'n amannien su. Sannge anh nian amun bobo amun wun nan amuan yô'a sa kunngba so'n wié.</verse>
				<verse number="2">Se an wun amun niaan kun bo i tro'n su tii'n, anh wuke. Se an yôé so'n, wuun amuan wié Christ mmla'n su fa.</verse>
				<verse number="3">Se swran kun bu i wun ke o ti swran dan b'o ti'a so'n, wuun wa leke i bobo wun.</verse>
				<verse number="4">Man swran kun nien i bobo i nyôlie'n, se o wun ke o ti kpa'n, oh yôh i fe, o man o su fa'a swran ufle lie'n sunnzu'en i lie'n.</verse>
				<verse number="5">Afin swran kun bobo ye oh sueh i tro nion.</verse>
				<verse number="6">Swran nga bé klé i Nyanmien nde'n, i liké kpakpa'n kwlaa ng'o le'n, man o men i liké kléfue'n wié.</verse>
				<verse number="7">Nanh an laka amun wun. Bé kwla yô'a Nyanmien finfin, afin liké nga swran kun lua'n ye o tio.</verse>
				<verse number="8">Se swran kun lua liké nga i bobo klun klô'n, i mma nga b'o ti'n yele i bobo i klun sa bo i agualie yele wié'n. Sannge se o lua liké nga Nyanmien Wawe'n klô'n, i mma nga Wawe so'n man o ti'n yele anannganman nguan'n.</verse>
				<verse number="9">Nanh man é sa sin bubu é sa kpa yôle'n nun, afin se ya feman'n, tyen wié éh nyenh i nuan liké.</verse>
				<verse number="10">O man se é nyen i wun aladyé'n, man é yô swran'n kwlaa bé yé, sannge man é dun mmua yô man é niaan nga é nin bé é lafi Christ su'n.</verse>
				<verse number="11">Anh nian fluwa mma dandan nga m bobo ye n kle ble amuon.</verse>
				<verse number="12">Bé nga bé klô ke swran'm bé bu bé swran'n, bé ye bé mian amun ke an wla klen nion. Sa ti bo bé yôé so'n, bé waan béh yôéh so nan ba klé'a bé yale Christ i waka'n ti.</verse>
				<verse number="13">Bé nga bé wla klen so'n bé bobo bé fa'a mmla'n su, sannge bé klô ke an wla klen nan bé fa liké nga bé yôé amun kplô'n su so'n di bé nuan.</verse>
				<verse number="14">N lie'n, n su fa'a liké fi di'a n nuan mlonmlon, san é Min Jésus-Christ i waka'n, i waka so'n ti n ti ke swran bo wa wu b'o nin men'n wa bu'n sa, ye men'n kusu ti ke swran bo wa wu b'o nin min a bu'n sa.</verse>
				<verse number="15">Se bé wla klen ô, ba wla'a klen ô, nenh i li ye bé niaan, nga bé nian'n yele ufle bo Nyanmien bô yé'n.</verse>
				<verse number="16">Man Nyanmien wun bé kwlaa nga bé fa nde so'n su'n, nin Israëlfue nga bé ti i lie sakpa'n, bé aunnvue, nan bé wun dyo bé fouun!</verse>
				<verse number="17">Ke o fin nde'n, nanh man swran fi klé n yale kun, afin kannvuen ng'o ô min wun'n klé ke n ti Jésus i akua.</verse>
				<verse number="18">Aniaan mun, man é Min Jésus-Christ aklunyéfue'n nin amun tran! Mon o yô so!</verse>
			</chapter>
		</book>
		<book number="49">
			<chapter number="1">
				<verse number="1">M Paul ye n kle fluwa nga ble amun bo an wô Éphèse lo muon. O ti amun bo an ti Christfue kpa bo amun nin Christ-Jésus amuan katyi swran wunmuan'n amun lie. Christ-Jésus sunmaan min ye n sunmanle so'n ti Nyanmien klun su.</verse>
				<verse number="2">Man é Si Nyanmien nin é Min Jésus-Christ bé man an nyan yé, ye man amun wun dyo amun fouun!</verse>
				<verse number="3">É Min Jésus-Christ i Si Nyanmien Kpli i kwla ô! Ke é nin Jésus-Christ é katyii swran wunmuan'n, o fa nyanmien su lo ninngé kpakpa'n kwlaa b'o kwla yô é wun sa yé'n maan é.</verse>
				<verse number="4">O dun mmua faa é ke é nin Christ é katyi swran wunmuan, é yô i lie, ke nanh mon o wun sa kaan sa é wun, nan wa bô men'n i bô.</verse>
				<verse number="5">Klôle b'o klô yé'n ti, o dun mmua buu é akunndan ke sa nga Jésus-Christ yôli'n ti oh fah é katyi i klun ba. I klun dyo su ke oh yôh i so ti ye o yôli so nion,</verse>
				<verse number="6">nan ya bô i dunman yé dan b'o fe i awlen su Ba'n yôô yé'n ti.</verse>
				<verse number="7">Ke Christ wuli bo i mmôdya'n guali'n ti, Nyanmien déli é ti, o yatyi sa nga é yôlii'n tyee é. I so'n nun é wun yé dan nga o yôô é</verse>
				<verse number="8">i klun-ufué'n ti'n. I ngwlele b'o si'n nin i sa kwlaa wle wunle'n ti,</verse>
				<verse number="9">o man é si i klun sa b'o fiee swran'm bé nyrun'n o nin sa klaan nga i waan Christ yô man yé'n.</verse>
				<verse number="10">Sa so'n bo i waan oh yôh'n, ke i tyen'n dyu'n, oh yôh. Sa so'n yele ke oh kanh swran'n kwlaa nin asie'n su liké'n kwlaa nin nyanmien su lo lie'n kwlaa bô nun, ye oh fah Christ sié bé su.</verse>
				<verse number="11">Liké kwlaa nga Nyanmien klô ke oh yôh'n, o yô, o man ke é nin Christ é katyii swran wunmuan'n o fa é katyi i lie, afin i bobo ye o siéé i soo.</verse>
				<verse number="12">O yô é so nan é bo é dun mmua fa é wla guaa Christ su'n, é men i komin su.</verse>
				<verse number="13">Amun kusu, ke an tii dyasin fe'n b'o ti nanwle'n, b'o man amun kwla nyan amun ti'n, an lafii Christ su. Ke amun nin i amuan katyi swran wunmuan'n ti, Nyanmien fe i Wawe'n b'o ken i nde'n maan amun b'o klé ke an ti i lie mlonmlon.</verse>
				<verse number="14">Liké nga Nyanmien séé é ke éh nyenh'n, i Wawe so'n ye o klé ke éh nyenh sakpa nion. O klé é wéiin ke tyen nga o kô dé i swran'm bé ti mlonmlon'n éh nyenh, ye oh nyanh komin.</verse>
				<verse number="15">I so'n ti, n kusu ke n tii é Min Jésus i su bo an lafi'n nin klôle bo an klô Nyanmien i swran mun'n,</verse>
				<verse number="16">o man n la Nyanmien asé, ye m bô amun dunman kléé tititi.</verse>
				<verse number="17">Ye n sre é Min Jésus-Christ i Nyanmien b'o ti é Si b'o le nyrun'n, ke o fe i Wawe'n man amun man an si ngwlele, ye o yi i wun nglô nan an sii kpa.</verse>
				<verse number="18">N sre i ékun ke o man an wun sa wle wéiin kpa nan an si liké nga é nyin ô i sin'n, flele b'o flee yé'n ti. Ye an si ke i swran'm bé anyanbéun'n oh yôh dan, afin liké nga i waan oh fah man bé'n o ti liké kpa sakpa.</verse>
				<verse number="19">Ye an si i kwlale dan b'o le'a wunsu b'o yi i nglô klé é bo é lafi i su'n. I kwlale kunngba so'n</verse>
				<verse number="20">ye man o kwla tyeen Christ ye o fe siéé i fama su nyanmien su lô.</verse>
				<verse number="21">O sié liké'n kwlaa, mmusu mun ô, kpenngben mun ô, baé ô, bé kwlaa nga bé sié swran mun ô, o nin swran kwlaa nga bé bô bé dunman'n, se ble nga é ô nun ye nin ô, se ble ng'o ba lo nun ô.</verse>
				<verse number="22">Nyanmien man o sié liké'n kwlaa ye o fe siéé Asonun'n sukpen.</verse>
				<verse number="23">Asonunfue'n kwlaa bé ti i wunnen, i bobo ye o ti i ti nion. I b'o ô lika'n kwlaa'n, o ô Asonun'n nun.</verse>
			</chapter>
			<chapter number="2">
				<verse number="1">Laa amun fonle'n nin amun sa te yôle'n ti, Nyanmien nyrun an ti ke amuan wu sa,</verse>
				<verse number="2">ye amun nzuen'n fa bé nga bé ô ye'n bé lie'n, amun nyin yili nglô lo mmusu'm bé si'n, i ye nde o wlawla swran nga bé nyin yi'a Nyanmien nion.</verse>
				<verse number="3">Laa é kwlaa é ti ke bé sa, liké nga klo swran kônvi soe'n, ye é kunndeo, liké kwlaa ng'o yô é fe bo é bu i akunndan'n, ye é yôo. Nzuen so'n bo bé wulii nin yé'n ti, san Nyanmien fah é wun ya ke o fa swran wié'm bé wun ya'n sa.</verse>
				<verse number="4">Sannge Nyanmien ti aunnvue sifue dan, o man ke é te ti ke swran bo wa wu sa i nyrun'n, klôle b'o fa klô yé'n ti, o maan é nin Christ é nguan. Yé bo Nyanmien yôô amun'n ti o man amuan nyan amun ti.</verse>
				<verse number="5"></verse>
				<verse number="6">Swran wunmuan bo é nin Christ-Jésus é ti'n ti, o man é nin i tyennin, ye o man é nin i é tran nyanmien su lo</verse>
				<verse number="7">nan ble ng'o ba lo'n nun, ke oh yih i kpa b'o yôli é Christ-Jésus ti'n, i nglô'n, béh wunh ke i yé b'o yôô yé'n i dan'n le'a wunsu.</verse>
				<verse number="8">Afin Nyanmien i yé b'o yôô amun'n ti o man amuan nyan amun ti i su bo an lafi'n ti. Amun ti nyanle so'n o fi'an amun bobo, Nyanmien ye man an nyaan amun tio.</verse>
				<verse number="9">Nanh sa kpa nga an yôli'n tio, i so'n ti, swran fi kwla fa di'e i nuan.</verse>
				<verse number="10">Afin é ti i sa nuan liké, ke é nin Christ-Jésus é yôô swran wunmuan'n, Nyanmien bô é ufle nan é yô nyôlie kpakpa ng'o dun mmua sié é ke é yô'n.</verse>
				<verse number="11">I so'n ti, anh bu wafa nga an ti laa'n i akunndan. Amun bo amun ôsu'n fi'an Juif'm bo bé fle bé klen wlafue bo swran ye o fe i sa yô bé'n, bé sé amun ke an ti'a klen wlafue.</verse>
				<verse number="12">I nun so'n nun, amun nin Christ di'a mlonmlon, an ti Israël nvlé'n nun aôfue, liké nga Nyanmien séé ke oh yôh men i swran mun nde ng'o kan kléé Abraham'n ti'n, amun lie nu'an nun, ke an wô le'n, an le'a liké bo an fa amun wla gue i suo, an si'a Nyanmien.</verse>
				<verse number="13">Amun bo laa amun nin Nyanmien diman'n, sien'n swran wunmuan bo amun nin Christ-Jésus amuan katyi'n ti, ke o wuli bo i mmôdya'n guali'n, o man amun nin i a di.</verse>
				<verse number="14">Afin i ye o ti é afien siésiéfueo, o kan bé nvlé fa nnyon'n bôô nun, ye sa ng'o ô bé afien b'o ti ke tale sa'n, o bubulii. O fe i wun</verse>
				<verse number="15">tô mmla'n nin i nun nde'n, nan bé nvlé nnyon so'n bé katyi nvlé ufle kun swran wunmuan bo bé nin i ba katyi'n ti, ye bé di anuanse.</verse>
				<verse number="16">Ke o wuli waka'n su'n, o man sa ng'o ô bé nvlé nnyon'n bé afien'n o wiéli, ba katyi swran wunmuan, ye wa siésié bé nin Nyanmien bé afien.</verse>
				<verse number="17">O wa kan dyasin fe'n kléé amun bo amun nin Nyanmien diman'n, nin bé nga bé nin i di'n, o sé ke amun nin i amun nuan a se,</verse>
				<verse number="18">afin é kwlaa, se é ti Juif ô, se é ti'a Juif ô, Christ ti é kwla ko é Si Nyanmien wun lo i Wawe'n i fanngan nun.</verse>
				<verse number="19">I so'n ti, an ti'a aôfue annze nvlé wié nunfue kun, sannge amun nin Nyanmien swran mun, amun nvlé ti kun, ye an ti i mma mun.</verse>
				<verse number="20">An ti ke sua bo bé fa teke i bô nga bé bo Jésus sunmaan bé'n, bé nin Nyanmien nuan idyofue'm bé wleli i asé'n i su'n sa, ye Jésus-Christ bobo ye o ti yebue kpa b'o tra sua'n i tyondyo'n i asé nion.</verse>
				<verse number="21">I ye man sua wunmuan so'n o nyin, o yô kpa, ye o yô Nyanmien sua, swran wunmuan bo é nin é Min'n é ti'n ti.</verse>
				<verse number="22">Amun kusu, swran wunmuan bo amun nin i amuan katyi'n ti, Nyanmien Wawe'n i fanngan nun an ti sua bo Nyanmien tran nun'n i yebue'n wié.</verse>
			</chapter>
			<chapter number="3">
				<verse number="1">I so'n ti, m Paul n ti Christ-Jésus i bisuafue amun bo an ti'a Juif'n amun ti.</verse>
				<verse number="2">Sa nga Nyanmien i klun-ufué'n ti o man n yô man amun'n, n lafi su kpa ke an tili.</verse>
				<verse number="3">O man n si i klun sa b'o fiee swran'm bé nyrun'n. Sa so'm bé wié ye m bô su kléé amun n fluwa'n nun ityra nion.</verse>
				<verse number="4">Se an kanngan'n, amunh wunh i wle wéiin ke n si Christ i wun nde bo Nyanmien fiee swran'm bé nyrun'n kpa.</verse>
				<verse number="5">Lalafue nun sa so'n Nyanmien yi'e nglô klé'a swran mun ke nde o man i Wawe'n yi i nglô klé i swran'm bo Jésus sunmaan bé'n nin i nuan idyofue mun'n sa.</verse>
				<verse number="6">Sa so'n yele ke liké nga Nyanmien waan oh fah men i swran mun'n, o nin liké ng'o sé ke oh yôh man bé'n, bé nga bé ti'a Juif'n bé dunman teh nun wié, ye bé nin Juif mun ba yô kun dyasin fe b'o man bé nin Christ-Jésus ba katyi swran wunmuan'n ti.</verse>
				<verse number="7">Dyasin fe so'n i dyunman bo Nyanmien man n di i klun-ufué'n ti'n, i fanngan nun ye n dio.</verse>
				<verse number="8">Nyanmien yôô m bo n ti i swran'n kwlaa bé nun kaan'n n yé, o man n kan klé bé nga bé ti'a Juif'm bé ke Christ i anyanbéun'n tyennin, bé kwla ke'en bé nuan nun.</verse>
				<verse number="9">Ye kusu o man n klé bé sa nga bé yô nan wa yô i klun su'n, wéiin. Nyanmien b'o yii ninngé'n kwlaa'n, lalafue nun o fiee i klun sa so'n swran'm bé nyrun,</verse>
				<verse number="10">nan ke o fin nde'n, nyanmien su lo mmusu nin ngbenngben'm bé wun Nyanmien i ngwlele'n, ninngé kwlaa ng'o yô bé Asonun'n nun'n, bé nun.</verse>
				<verse number="11">Ke o yôé so'n, sa ng'o dun mmua buu i akunndan lalafue nun ke o man é Min Christ-Jésus yô'n, o kpeen su.</verse>
				<verse number="12">Swran wunmuan bo é nin i a katyi, nin i su bo é lafi'n ti, é kwla ko Nyanmien wun lo, é klun ti'a é kaan sa.</verse>
				<verse number="13">O man nh sreh amun ke, nanh amun sa sin bubu amun nyrennen nga n wuin amun ti'n ti, afin o ti amun anyrunnyan liké.</verse>
				<verse number="14">I so'n ti, n kôtô é Si'n bô.</verse>
				<verse number="15">I dunman'n wô ôsuôsu'n kwlaa su, nyanmien su lo ô, asie'n su wa ô.</verse>
				<verse number="16">Ke i aunndie ninngé'm bé sonnin dan kpa'n ti, nh sreh i ke i Wawe'n wla amun fanngan nan an tra amun awlen ye an dyran kéklé,</verse>
				<verse number="17">nan Christ su bo an lafi'n ti, o tran amun awlen'n nun. Ye nh sreh i ke o man an wun klôle b'o fa klô amun b'o man an dyran kéklé'n, i wle wéiin,</verse>
				<verse number="18">ye amun nin Nyanmien swran'n kwlaa an wun ke klôle so'n b'o fa klô amun'n ti dan. Se é kwla fa sunnzun liké wié'n, wuun éh séh ke o ti tetreetre, o ti tenndenndeiin, o ti kplôuun kpa, ye o ti kéndéngléiin.</verse>
				<verse number="19">Kannze swran fi kwla wu'an klôle bo Christ fa klô yé'n i wle kpa'n, nh sreh i ke an wun i wle, nan an fa Nyanmien Kpli'n sa'n kwlaa nun.</verse>
				<verse number="20">Ke é wun sa nga Nyanmien Kpli'n yô man yé'n, o man é si ke o kwla yô sa dan tra liké kwlaa nga é sre i ke o yô'n, o nin liké kwlaa nga é bu i akunndan'n.</verse>
				<verse number="21">Man Asonun'n nin Christ-Jésus bé be i nyrunnyan ôsuôsu'n kwlaa nun tititi. Mon o yô so!</verse>
			</chapter>
			<chapter number="4">
				<verse number="1">I so'n ti, m bo é Min'n ti ye n ti bisuafue'n, n sre i kpa ke an bu flele nga Nyanmien flee amun'n i akunndan, nan an yô sa ng'o ti i nuan su'n.</verse>
				<verse number="2">Nanh an tu amun wun mlonmlon, anh yô weteefue, anh blu sa'm bé su, sa nga amun wiéngu yô bo an wuin'n, mon o son amun nun i klôle bo an klôé'n ti.</verse>
				<verse number="3">Amun bô bo Nyanmien Wawe'n man wa yô kun anuanse bo an di'n ti, anh nian su kpa mon o yô so tititi.</verse>
				<verse number="4">Ke Nyanmien fle amun bo liké nga an fa amun wla gua su'n ti kun'n, i kunngba'n, wunnen'n ti kun, ye Nyanmien Wawe'n kusu ti kun.</verse>
				<verse number="5">É Min'n ti kun, sulafile wafa nga é lafi Christ su'n ti kun, baptême'n ti kun,</verse>
				<verse number="6">Nyanmien'n ti kun, o ti swran'n kwlaa bé Si, o sié liké'n kwlaa, bé wun i sa nuan lika'n kwlaa, o tran lika'n kwlaa.</verse>
				<verse number="7">Sannge swran kun i liké lie nga Christ men i ke o yô'n, ye o kwla yôo.</verse>
				<verse number="8">I so'n ti ye man bé séé ke: «Ke o fuu nglô lo'n, O fa bé b'o traa bé lômuen'n mun woli, Ye o man swran'm bé liké ke bé yô» nion.</verse>
				<verse number="9">?Ke bé sé ke: «o fuu nglô lo'n,» i bô ti se? I bô klé ke o dun mmua oo asie'n i bô mmuamua kpa lo.</verse>
				<verse number="10">I b'o oo asie'n i bô lo'n, i kunngba'n o fuu nglô mmuamua kpa lo o tra nyanmien su lo'n su nan oh tranh lika'n kwlaa.</verse>
				<verse number="11">Nyanmien siéé swran wié mun ke o sunman bé, o sié wié mun ke bé idyo i nuan, o sié wié mun ke bé bô i dyasin fe'n, o sié wié mun pasteur nin liké kléfue.</verse>
				<verse number="12">Ke o kô yô nan i swran'm ba yô kpa nan ba di i dyunman'n nan Christ i wunnen'n wa yô kpa'n ti, ye man bé nun kunngun bé dyunman'n ti wafawafa so nion.</verse>
				<verse number="13">O man éh yôh swran lélé é kwlaa éh yôh kun Nyanmien Wa'n i su bo é lafi'n nin i sile bo é sii kpa'n ti, ye éh yôh swran lélé béh kwlah fa é sunnzun wafa kwlaa nga Christ ti'n.</verse>
				<verse number="14">Ke o kô yô so'n, é ti'a ba kaan kun bo é fa atô nde kwlaa nga swran'm bé gble'n ti bé ken ke bé fa lakalaka swran mun'n su, b'o man é ko wa ko wa ke mméli bo aunngban'n fe ko wa ko wa'n sa.</verse>
				<verse number="15">Sannge se é klô swran bo é di nanwle'n, éh nyinh, éh yôh swran, éh fah Christ sa'n kwlaa nun. I ye o ti Asonun'n b'o ti i wunnen'n i ti nion,</verse>
				<verse number="16">ye man wunnen wunmuan'n kwlaa ô leo, ye wunnen so'n i lika kun dyunman lie nga bé klé i ke o di'n o dio, afin bé kwlaa bé sasa su. O man o nyin o yô kpa klôle bo bé klô bé wun'n ti.</verse>
				<verse number="17">I so'n ti, é Min'n dunman nun n sé amun ke yiô, nanh amun nzuen'n fa bé bo bé ti'a Juif'n bé lie'n kun. Bé le'a akunndan,</verse>
				<verse number="18">bé kwla wu'an sa wle. Nguan nga Nyanmien fa man swran'n, bé dunman te'a nun wié, afin ba kété, o man bé si'a sa fi.</verse>
				<verse number="19">Bé si'a nyannzuen kun, wlaka'n wa kun bé kpô, bé katyi'a sa tete'm bé yôle mlonmlon.</verse>
				<verse number="20">Sannge amun lie'n, nenh i so ye an sueen Christ nde'n nuon.</verse>
				<verse number="21">Afin nanwle, an tii Jésus nde bo bé kan'n, ye swran wunmuan bo amun nin i katyili'n ti, bé kléé amun nanwle nde ng'o kléli'n.</verse>
				<verse number="22">I so'n ti, anh wla amun nzuen laa b'o man an yô sa ng'o fataman'n i asé. I ti ye amun nyin blô ninngé'm bé su, an laka amun wun lélé an satyi nion.</verse>
				<verse number="23">Man Nyanmien bô amun ufle o katyi amun akunndan'n.</verse>
				<verse number="24">Ye anh fa nzuen ufle b'o fa Nyanmien lie'n, b'o man amunh yôh kpa, amunh yôh i klun sa nanwle bo an di'n ti.</verse>
				<verse number="25">I so'n ti, anh yatyi atô buale'n, anh di nanwle klé amun wiéngu, afin é kwlaa é ti swran wunmuan.</verse>
				<verse number="26">Se an fa ya'n, nanh an yô sa te. Nanh an fa ya so'n lélé man wia'n to su.</verse>
				<verse number="27">Nanh an man mmusu'm bé si Satan'n i wluwle.</verse>
				<verse number="28">Swran ng'o wua'n, mon o yatyi, o di dyunman nan o nyen i nuan nun alie nan o nyan wié ti swran wié'm bé wun nyanman nun.</verse>
				<verse number="29">Nanh nde te kun sa fin amun nuan fité, sannge anh kan nde ng'o ti kpa bo swran tio, o yô swran'n, nan o yô bé kwlaa nga bé ti'n bé fe.</verse>
				<verse number="30">Nanh an bô Nyanmien Wawe'n i wla, afin i ye Nyanmien fa maan amun b'o klé ke an ti i lie lélé fa dyu tyen nga éh nyanh é ti mlonmlon nion.</verse>
				<verse number="31">Anh wla klunwi'n, nin awlen fufu'n, nin ya fale'n, nin ndengan'n, nin swran wun satyile'n, nin swran kpole'n bé kwlaa bé asé.</verse>
				<verse number="32">Anh yô amun wun yé, anh si amun wun aunnvue, sa nga amun wiéngu yô amun'n, anh yatyi tyee, ke Nyanmien kusu yatyi sa nga an yôlii'n tyee amun Christ ti'n sa.</verse>
			</chapter>
			<chapter number="5">
				<verse number="1">Ke an ti Nyanmien i alwen su ba'n, anh nian liké ng'o yô'n su, anh yô.</verse>
				<verse number="2">Sa kwlaa nga amunh yôh'n, anh yôé swran klôle'n ti, ke Christ kusu klôli é b'o fe i wun maan Nyanmien é ti ke te nnen bo bé yre'n (*f41*) b'o bon fannin Nyanmien bué nun'n sa.</verse>
				<verse number="3">An ti Nyanmien i swran, i so'n ti, nanh man bé ti bla nin bian kunndele, nin sa tete yôle, nin bé nyin b'o yi'a liké'n, bé nde fi amun nuan nun.</verse>
				<verse number="4">Ye nanh man bé ti nde tete, nin nde finfin, nin aôwi tete dile'n amun nuan nun. Bé ti liké b'o nin amun fataman, sannge man bé ti Nyanmien asénna nde amun nuan nun.</verse>
				<verse number="5">Afin nanwle, swran kwlaa nga bé ti bla nin bian kunndefue'n, nin sa tete yôfue'n, nin bé nga bé nyin yi'a liké bo bé ti ke amuen sofue sa'n, bé nun wié fi su nya'an liké fi men nga Christ nin Nyanmien bé siéé'n nun lo.</verse>
				<verse number="6">Nanh man swran fi fa nde ngben wié laka amun, afin sa so'm bé ti ye Nyanmien i ya'n o wa dyaô bé bo bé nyin yimen'n bé su nion.</verse>
				<verse number="7">Nanh amun nin bé di mlonmlon.</verse>
				<verse number="8">Laa an wô aôsin nun, sannge swran wunmuan bo amun nin é Min'n amuan katyi'n ti, amuan fité wéiin nun sien'n. I so'n ti, anh yô sa ng'o klé ke an wô wia klénglé kpa'n nun'n.</verse>
				<verse number="9">Afin bé nga bé ô wia'n nun'n, bé yô swran yé, bé yô sa kpa, bé di nanwle.</verse>
				<verse number="10">Anh mian amun nyin anh yôh sa ng'o yô é Min'n i fe'n.</verse>
				<verse number="11">Nanh amun nin bé nga bé fa aôsin'n kata bé nyin bé yô sa b'o yô'a sa fi yé'n mun di, sannge anh yô man bé wun sa so'm bé wle.</verse>
				<verse number="12">Afin sa nga swran so'm bé fia yô'n, i kanle'n yô nyannzuen.</verse>
				<verse number="13">Ke bé kô wun sa so'n kwlaa bé wle'n, bé wun bé wafa nga bé ti'n wéiin,</verse>
				<verse number="14">afin liké kwlaa nga bé wun bé wafa nga bé ti'n wéiin'n, o man bé wun asé. I so'n ti, bé séé ke: «Lafifue, tinngé, Dyaô fuen'm bé nun Ye Christ man ah wunh asé.»</verse>
				<verse number="15">I so'n ti, anh nian amun dyaôsu'n su kpa. Nanh an yô ke swran b'o wu'an sa wle sa, sannge anh yô ngwlelefue.</verse>
				<verse number="16">Ke amuan nyan amun ti'n, nanh an tran le ngben, anh yô liké ng'o yô sa yé'n, afin ble nga é ô nun ye'n ti te.</verse>
				<verse number="17">I so'n ti, nanh an yô sinnglinfue, sannge anh mian amun nyin ke amunh sih liké nga é Min'n klô ke an yô'n.</verse>
				<verse number="18">Nanh an non nzan bô, afin o yô swran wannzô, sannge man Nyanmien Wawe'n sié amun mlonmlon.</verse>
				<verse number="19">Ke amunh kôkôh yale'n, anh kan psaume, anh tô Nyanmien manmanle dyué nin asonun dyué. Anh tu amun klun tô dyué manman é Min'n, anh kan psaume ng'o menmen'n.</verse>
				<verse number="20">Sa'n kwlakwla su anh la é Si Nyanmien asé titi é Min Jésus-Christ dunman nun.</verse>
				<verse number="21">Ke amun nyin yi Christ'n ti, anh bu amun wiéngu swran.</verse>
				<verse number="22">Bla mun, ke an bu é Min'n i swran'n, anh bu amun wun'm bé swran so, nanh an fa amun nyin wlawla bé,</verse>
				<verse number="23">afin yasua ye o sié blaa, ke Christ kusu ti Asonun'n i sukpen'n sa. I ye o ti Asonun'n b'o ti i wunnen'n i Ti Défueo.</verse>
				<verse number="24">Ke asonunfue'm bé bu Christ swran'n, man mmla'm bé bu bé wun'm bé swran so sa'n kwlaa nun.</verse>
				<verse number="25">Yasua mun, ke Christ klôli Asonun'n, amun kusu anh klô amun yi mun so.</verse>
				<verse number="26">Afin Asonun'n ti, o fe i wun mannin nan ke o wunnziin b'o yô yeiin i nde'n ti'n, o katyi Nyanmien lie mlonmlon.</verse>
				<verse number="27">O yôé so nan ke Asonun'n beh i wun le'n, oh wunh ke o ti klaan, o ti yeiin, le fi nu'en i wun, i wun trale'n ti'a nyonnyonwa, o ti Nyanmien lie mlonmlon.</verse>
				<verse number="28">I so'n ti, yasua mun, anh klô amun yi mun ke an fa klô i bobo wun.</verse>
				<verse number="29">Swran fi kpo'e i bobo wun, sannge o te i wun, o nien i wun su ke Christ kusu nian Asonun'n i lika'n sa,</verse>
				<verse number="30">afin é ti i wunnen'n i lika'n wié.</verse>
				<verse number="31">«I so'n ti ye man yasua yatyi i si nin i nin, o fe i wun menten i yi, ye bé nnyon'n bé katyi swran wunmuan nion.»</verse>
				<verse number="32">Nanwle nde so'n b'o te nglô wa'n ti nanndôlie. Ke n ken i so'n, n fa nde so'n sunnzun Christ nin Asonun'n,</verse>
				<verse number="33">sannge kusu o ti amun lie wié. Man yasua kun klô i yi ke o fa klô i bobo wun'n sa, ye man mmla'm bé kusu bé bu bé wun'm bé swran.</verse>
			</chapter>
			<chapter number="6">
				<verse number="1">Ba kanngan mun, man amun nyin yi amun si nin amun nin mun é Min'n lie bo an ti'n ti, afin i so'n ti kpa.</verse>
				<verse number="2">«Bu o si nin o nin bé swran» o ti mmla bo Nyanmien fa maan swran b'o uka su ke, se bé yô'n, oh yôh bé yé'n, bé nun klikli, yé so'n yele ke,</verse>
				<verse number="3">«o wun dyoh o fouun, ah tyeh.»</verse>
				<verse number="4">Nnya mun, amun kusu, nanh an yô sa b'o kun amun mma'm bé ya, sannge anh ta bé kpa é Min'n lie'n su, anh tu bé fo, anh klé bé ngwlele.</verse>
				<verse number="5">Kanga mun, man amun nyin yi amun min mun, anh bu bé swran, anh mian amun nyin ke liké nga amunh yôh'n o dyo bé klun, ke Christ ye an su yô men saa, nanh an bu i sin.</verse>
				<verse number="6">Nanh ke ke bé ô le'n i ngunmin ye an yôé so nan bé klun dyo amun wuon, sannge ke an ti Christ i kanga'n, anh tu amun klun yô sa ng'o ti Nyanmien klun su'n.</verse>
				<verse number="7">Man amun klun dyo sule nga an fa su bé'n su ke é Min'n ye an su sui sa, nanh an bu i ke swran ye an su yô men io.</verse>
				<verse number="8">Afin an si ke liké kpa kwlaa nga swran kun yô'n, se kanga ô, se diéwa ô, liké ng'o yô'n, oh nyenh i nuan liké é Min'n sa nun.</verse>
				<verse number="9">Amun bo an le kanga'n, amun kusu, akunndan kunngba nga amun kanga'm bé bu amun wun'n, anh bu bé wié. Nanh an kpankpan bé su, afin an si ke amun kwlaa amun Min'n ti kun, o ô nyanmien su lo, i lie'n o kpa'a swran nun.</verse>
				<verse number="10">Min nde'n i atabô'n ye: Man é Min'n tin amun swran wunmuan bo amun nin i amuan katyi nin i kwlale b'o le'a wunsu'n ti.</verse>
				<verse number="11">Ke o kô yô nan amuan kwla dyran mmusu'm bé si Satan b'o kpe amun gble'n i nyrun'n, anh fa Nyanmien i ale ninngé'n kwlaa wla amun wun.</verse>
				<verse number="12">Afin nanh é nin klo swran ye é kuon, sannge é nin mmusu mun, nin aôsin tuun nga é ô nun ye'n i min'n i kpenngben mun, ye mmusu tete'm bo bé ô nglô lo'n ye é kuon.</verse>
				<verse number="13">I so'n ti, anh fa Nyanmien i ale ninngé'n kwlaa, nanh se lika'n yô te'n, amuan kwla kpli amun ti, ye ke an kwla bé kwlaa'n, amunh dyranh kéklé.</verse>
				<verse number="14">O man anh tanndan amun wun anh dyran kéklé. Anh fa nanwle'n yô ke kplô sa, anh fa tyi amun bô. Anh yô sa ng'o ti i nuan su'n, mon o yô ke liké kôklôkô bo an fa kata amun wué'n su'n sa.</verse>
				<verse number="15">Man amun awlen bo an tre kan dyasin fe'n yô ke amun ngbabua sa.</verse>
				<verse number="16">Sa kwlaa ng'o to amun su'n, man Christ su bo an lafi'n o yô ke amun nyren sa, nan Klunwifue'n i ta'n b'o so i nuan tô'n, i kwlaa'n wié su.</verse>
				<verse number="17">Man déle bo Nyanmien dé amun'n o yô ke kpôngbô klé sa, anh fa wla amun ti. Anh fa Nyanmien nde'n b'o ti i Wawe'n i kaka'n b'o fa man amun'n.</verse>
				<verse number="18">Ke an kô yô i kwlaa so'n, anh sre Nyanmien ke o dyran amun sin. Sa'n kwlaa nun amun nin Nyanmien kôkô yale i Wawe'n i fanngan nun tititi. Anh nien i so'n su yôé titi, nanh an kponzo. Anh sre Nyanmien ke o nien i swran'n kwlaa bé su.</verse>
				<verse number="19">Ye anh sre i ékun ke, ke n wuké n nuan'n, o klé min nde nga n kaan o ti su'n, nan n yi dyasin fe'n b'o fiee swran'm bé nyrun'n i nglô klé bé wéiin yakpa su,</verse>
				<verse number="20">afin dyasin fe so'n ti ye n ti Nyanmien i dya nun dyranfue bo bé tyi min nin dyroko ngaa. I so'n ti, anh sre Nyanmien ke o man n kan nde yasua su ke n kaan o ti su'n sa.</verse>
				<verse number="21">É niaan Tychique b'o nian é Min'n i dyunman'n nun kpa di'n o wa kan min wun wa nde klé amun nan an si sa nga n wô nun'n.</verse>
				<verse number="22">N sunmeen amun wun lo nan an si sa ng'o ô é su'n, ye o gua amun awlen su nzué.</verse>
				<verse number="23">Man é Si Nyanmien nin é Min Jésus-Christ man é niaan'm bé kwlaa bé wun dyo bé fouun, ye bé klô swran, bé lafi Christ suo.</verse>
				<verse number="24">Ye é Si Nyanmien man bé kwlaa nga bé klô é Min Jésus-Christ lélé gue i ti nin i bô'n bé nyan yé.</verse>
			</chapter>
		</book>
		<book number="50">
			<chapter number="1">
				<verse number="1">M Paul min nin Timothée bo é ti Christ-Jésus i swran'n, é ye éh kleh fluwa nga ble amun kwlaa bo an ti Nyanmien swran bo amun nin Christ-Jésus amuan katyi swran wunmuan'n, nin asonun i sunianfue nin asonunfue'm bé lika nianfue bo an wô Philippes lo muon.</verse>
				<verse number="2">Man é Si Nyanmien nin é Min Jésus-Christ bé man an nyan yé, ye man amun wun dyo amun fouun!</verse>
				<verse number="3">Ble kwlaa nga n wla kpen amun su'n, n la min Nyanmien'n i asé.</verse>
				<verse number="4">Ble kwlaa nga nh sreh Nyanmien ke o dyran amun kwlaa amun sin'n, n klun dyo i srele so'n su,</verse>
				<verse number="5">ukale wafa nga an fa uka min dyasin fe bôle nun ke o fin i bôbôle nun lélé fa dyu nde'n ti.</verse>
				<verse number="6">N si wéiin kpa ke Nyanmien b'o bô liké nga b'o man an yô kpa'n i bô'n, oh yôh i so lélé oh gueh i bô Christ-Jésus i bale tyen'n nun.</verse>
				<verse number="7">Ke m bu amun kwlaa amun akunndan ke nga sa'n, o ti kpa, afin amun nde lô n kpa. Ke é sé ye'n bo n wô bisua'n nun'n, nin laa bo n nyan n ti n dyran dyasin fe'n su mon o taka kpa'n, yé nga Nyanmien yôô min'n o yô amun kwlaa amun wié.</verse>
				<verse number="8">Afin klôle dan nga Christ-Jésus fa klôô amun'n, ye n fa klô amuon, Nyanmien'n ti n lalôfue.</verse>
				<verse number="9">Ye n sre i ke an klô i nin swran mun kpa ye an si ngwlele, an wun sa'm bé wle kpa wéiin.</verse>
				<verse number="10">I so'n nun amunh wunh liké nga bé ti kpa'n bé wle, ye Christ bale tyen'n nun bé su wu'an sa te kaan sa amun wun, o man bé su kputu'a amun.</verse>
				<verse number="11">Ye Jésus-Christ man amunh yôh sa kpakpa Nyanmien manmanle nin i komin su manle'n ti.</verse>
				<verse number="12">Aniaan mun, n klô ke an si ke sa b'o too n su'n, wa yô'a dyasin fe'n i satyile liké, sannge o man o tre oo i nyrun.</verse>
				<verse number="13">Sa so'n ti bé kwlaa nga bé nian famien'n i awlô'n su'n, nin swran wié'm bé si ke Christ ti ye bé wlaa m bisuaa.</verse>
				<verse number="14">Ke é niaan'm bé nun louun kpa bé tii i ke n wô bisua'n nun'n, bé fa bé wla gua é Min'n su kpa tra laa'n, o man bé tra bé awlen bé kan Nyanmien nde'n, sre ku'an bé.</verse>
				<verse number="15">Nanwle, bé nun wié'm bé nyin b'o tyi min'n nin akplôwa sile'n ti ye bé kan Christ nde nion, sannge wié'm bé akunndan bo bé fa kan'n ti kpa.</verse>
				<verse number="16">Bé sofue'm bé lie'n, bé yôé Nyanmien nin swran klôle'n ti, afin bé si ke Nyanmien siéé n ke n dyran dyasin fe'n su.</verse>
				<verse number="17">Sannge bé nga'm bé bu bé bobo bé wun akunndan ye bé kan Christ nde nion, bé klun akunndan'n ti'a kpa, bé waan béh yôéh so nan n wun min nyrun tra su bisua'n nun wa.</verse>
				<verse number="18">Min nde nu'an nun! Kannze bé akunndan'n ti te ô, o ti kpa ô, i wafa so'n kwlaa nun bé kan Christ nde'n o man n klun dyo, ye oh dyoh tititi.</verse>
				<verse number="19">Afin n si ke i kwlaa so'n o man nh nyanh n ti Nyanmien bo an sre i ke o dyran n sin nin Jésus-Christ i Wawe b'o dyin n sin'n ti.</verse>
				<verse number="20">Liké nga n wla'n wô su, bo n kunndee kpa'n yele ke, nanh man liké fi kun min nyannzuen, sannge n tra min awlen nde nin tyen kwlaa lélé, se n nyan nguan ô, se n wu ô, liké kwlaa nga n yô'n o ba Christ nyrunnyan.</verse>
				<verse number="21">Afin n liké lie nga ti ye n wô men'n nun'n yele Christ, ye wié'n ti min nvasue.</verse>
				<verse number="22">Sannge se n dyunman'n ti n tran le ékuon, o ti kpa'n n wu'an kun nga n faa.</verse>
				<verse number="23">N ti mianfue i bué nnyon'n nun, sa ng'o yô n fe kpa tra su'n, yele ke nh koh nan min nin Christ é kô tran, i so'n ye o ti kpaa.</verse>
				<verse number="24">Sannge amun ti, se n ka le ékun'n, o ti kpa dan.</verse>
				<verse number="25">Ke n wun i wle kpa so'n ti, n si ke nh kah le kan ékun, ye min nin amun kwlaa éh tranh, nh wukah amun amunh yôh kpa nan amun klun dyoh Nyanmien su bo an lafi'n ti.</verse>
				<verse number="26">I so'n nun, se n dyu amun wun lo ékun'n amun bo amun nin Christ-Jésus amun ti swran wunmuan'n, amunh kwlah fa min di amun nuan kpa.</verse>
				<verse number="27">Sa'n kwlaa nun, anh yô sa ng'o nin Christ dyasin fe'n ti kun'n, nan se mh bah amun wun wunle ô, se m baman ô, man ti amun ngan ke amun kwlaa amun bô ti kun kpa amun dyran kéklé, ye amun akunndan'n ti kun, an mian amun nyin dyasin fe'n bo an lafi su'n ti.</verse>
				<verse number="28">Nanh an lô amun wun man amun kpofue mun man bé wla amun sre sa fi nun. Se amuan lô'a amun wun a ma'an bé'n, o klé bé ke béh mlinh, ye amun kusu, amunh nyanh amun ti, Nyanmien ye o sié i soo.</verse>
				<verse number="29">Afin nanh Christ sulafile ngunmin ye Nyanmien man amun lafio, sannge o man amunh wunh nyrennen i dunman nun ékun.</verse>
				<verse number="30">Afe kunngba nga an wun ke o ô n su'n, o ô amun su wié, ye an si ke afe kunngba'n te ô n su.</verse>
			</chapter>
			<chapter number="2">
				<verse number="1">Swran wunmuan bo amun nin Christ an ti'n ti, o man amun afotue, klôle b'o klô amun'n ti o gua amun awlen su nzué, amun nin Nyanmien Wawe'n amun nuan se, an klô amun wiéngu an wun i aunnvue.</verse>
				<verse number="2">I so'n ti, anh yô man n klun dyo kpa. Man amun akunndan'n yô kun, anh klô amun wun, man amun nuan se.</verse>
				<verse number="3">Nanh an bu amun bobo amun wun akunndan yô liké fi, nanh an kunnde amun dunman, nanh an tu amun wun, sannge anh bu swran wié'm bé swran tra amun bobo.</verse>
				<verse number="4">Nanh man swran fi bu i bobo i ninngé'm bé akunndan, sannge man amun wiéngu'm bé lie'n lô amun.</verse>
				<verse number="5">Anh bu akunndan kunngba nga Christ-Jésus buli'n wié.</verse>
				<verse number="6">I b'o nin Nyanmien bé ti kun'n wa kunnde'a ke o fe i wun sunnzun Nyanmien,</verse>
				<verse number="7">wa bu'e i so'n liké fi, o yô i wun kanga, o yô i wun ke klo swran sa.</verse>
				<verse number="8">Ke o katyii i wun swran so'n, o yô i wun aénvue, o yô ainyiefue lélé o fa wuli, waka'n su ye o wulio.</verse>
				<verse number="9">I so'n ti ye Nyanmien fe sié liké'n kwlaa su, bo i dunman'n fu tra dunman'n kwlaa nion.</verse>
				<verse number="10">Nan ke liké kwlaa nga bé ô nyanmien su lo'n, nin asie'n su wa'n, nin asie'n i bô lo'n, bé ti i dunman Jésus'n, bé kôtô i bô,</verse>
				<verse number="11">ye o fité bé kwlaa bé nuan ke Jésus-Christ ti bé Min, nan é Si Nyanmien'n nyan nyrun.</verse>
				<verse number="12">I so'n ti, n swran kpa mun, ke n wô amun wun lo bo amun nyin fa yi min titi'n, sien'n kannze n nu'an lo'n, man amun nyin yi min kpa tra laa'n. Ke o kô yô nan amuan nyan amun ti mlonmlon'n, anh mian amun nyin di dyunman kpa.</verse>
				<verse number="13">Afin Nyanmien bobo ye o man i klun sa yôle'n yô amun fe, ye man an kwla yôo.</verse>
				<verse number="14">Liké kwlaa nga amunh yôh'n, nanh an idyo amun kônviabô, nanh an katyi amun nuan,</verse>
				<verse number="15">i so'n nun bé su kwla ka'an amun wun nde te fi, ye bé su wu'an sa te kaan sa amun wun. Se an yô so'n, amunh yôh Nyanmien mma mun bo bé kwla kputu'a amun adyulisufue tete bo ba satyi'n bé nun. An ti ke nzraama b'o kpadya men'n nun sa bé nun,</verse>
				<verse number="16">ye an fa nde b'o man nguan'n klé bé. Se an yô so'n, Christ bale tyen'n nun nh nyanh komin, ye béh wunh ke n dyunman'n nin min afe'n wa yô'a ngben.</verse>
				<verse number="17">Nyanmien su bo an lafi'n ti ke nnen bo bé fa soe'n sa. Se bé fa min uka su men'n, oh dyoh n klun ye amun kwlaa amunh yô m mô.</verse>
				<verse number="18">Amun kusu, amun klun dyoh, ye nh yôh amun mô.</verse>
				<verse number="19">N wla ô é Min Jésus su ke se o tye kan'n, oh manh min atin n sunman Timothée amun wun lo, nan se n ti amun wun lo nde'n, n wla'n gua asé.</verse>
				<verse number="20">Afin i kunngba tye ye o nin min é akunndan'n ti kun bo amun nde lôé kpaa.</verse>
				<verse number="21">Bé nga'm bé lie'n, bé bobo bé ninngé'n ye o lô béo, Christ-Jésus lie'n lô'a bé.</verse>
				<verse number="22">Amun bobo an si Timothée ke i nzuen'n ti kpa, o uka min di dyunman ke ba yasua kun uke i si'n sa dyasin fe kanle'n nun.</verse>
				<verse number="23">O man, se n wun wafa nga béh siéh n su'n i wle'n, m man oh bah amun wun lo.</verse>
				<verse number="24">Ye n wla ô é Min'n su ke, se o tye kan'n, oh manh min atin m bobo mh bah amun wun lo.</verse>
				<verse number="25">N wun i ke, se n sunman Épaphrodite b'o ti n wiéngu dyunman difue bo min nin i é fe'n amun wun lo'n, o ti kpa. Bian so'n amun bobo ye an sunmeen ke o fa liké nga n sa mien i wun'n ble mion.</verse>
				<verse number="26">I wla lô amun kwlaa. Ke an tii i ke i wun lôli'n, o man i klun titii kpa.</verse>
				<verse number="27">Nanwle, i wun lôô kpa o wa dé wu, sannge Nyanmien wuun i aunnvue, ye o wuun n kusu min aunnvue wié, nan n wla'n wa bô'a tra'a su.</verse>
				<verse number="28">I so'n ti ye n sunmen amun wun lo ndende nion, nan se an wuin ékun'n, amun klun dyo, ye n kusu n wla'n gua asé.</verse>
				<verse number="29">Anh so i nun amun klun-ufué su é Min'n ti. Ye anh bu swran nga bé ti ke i sa'n bé swran,</verse>
				<verse number="30">afin Christ dyunman'n ti ye o wa dé wu nion. O fe i wun maan wié'n ke o di dyunman nga amuan nya'an amun ti a di'a ma'an min'n.</verse>
			</chapter>
			<chapter number="3">
				<verse number="1">N niaan mun, min nde'n i atabô'n ye: swran wunmuan bo amun nin é Min'n ti'n ti, man amun klun dyo. Nde nga n kle blee amun laa'n, ke nh kleh ble amun ékun'n o ti'a min afe, ye se n yô so man amuon o ti kpa.</verse>
				<verse number="2">Anh sasa amun wun bé bo bé ti ke alua sa, bo bé yô sa tete, bo bé wla klen bé kplô'n su ngben'n bé lika.</verse>
				<verse number="3">É ye é wla klen kpa nion, afin é su Nyanmien i Wawe'n i fanngan nun, é fa Christ-Jésus di é nuan, é fa'a é wla gua'a é wafa nga é ti'n su.</verse>
				<verse number="4">Sannge se n waan nh fah n wla gua n wafa nga n ti'n su'n, n kwla yô. Se swran wié'm bé bu ke bé kwla fa bé wla gua bé wafa nga bé ti'n su'n, n lie sion.</verse>
				<verse number="5">Ke bé wuu min bo n dii lé motyue'n ye bé wlaa n kleon, n fin Israël nvlé'n nun, n fin Benjamin ôsu'n nun, n ti hébreu klônglônglô. Se o ti Juif'm bé mmla'n i su fale'n, n ti i nun Pharisifue (*f4*)</verse>
				<verse number="6">Nyanmien nde'n lô n kpa ti ye n kléé asonunfue'm bé yale nion. Se mmla'n i su fale'n kwla yô swran swran kpa'n, wuun bé kwla satyi'a min wun kaan sa.</verse>
				<verse number="7">Sannge liké kwlaa nga laa m bu i ke o ti n liké kpa'n, sien'n Christ ti, m bu'e like fi kun.</verse>
				<verse number="8">Nanwle, ke m bu min Min Christ-Jésus i sile bo n sii'n liké kpa sakpa'n ti, o man m bu'a liké'n wié fi liké. I ti man yatyi liké'n kwlaa, ke o yô nan Christ a yô n liké kpa nan min nin i ya katyi swran wunmuan'n ti, m bu liké'n kwlaa ke wla sa. Swran kpa bo n ti'n, o fi'an m bobo min nzuen'n nun mmla'n i sufale'n ti, sannge o fin Christ su bo n lafi'n. Swran kpa yôle so'n fin Nyanmien, i su bo bé lafi'n ti.</verse>
				<verse number="9"></verse>
				<verse number="10">Min akunndan kpa'n yele ke, man n si Christ nin i kwlale b'o man o tyennin'n, nan nyrennen ng'o wunniin'n nh wunh wié lélé se n wu'n, man n yô ke i sa,</verse>
				<verse number="11">nan n lafi su ke n kusu nh tyenh wié.</verse>
				<verse number="12">Nanh ke, ke n ken ye'n, man nyen i kwlaa so nion, o nin bo n sé ke man yô swran kpa gue i ti nin i bôo, sannge m mian n nyin nan nh nyanh liké nga ke Christ-Jésus trali min'n, o siéé ke n nyen'n.</verse>
				<verse number="13">Aniaan mun, m bu'a min wun ke man wié i ngba nyan, sannge sa kun nga n dyin su ke n yô'n, yele ke man n wla fi liké kwlaa ng'o ô n sin'n, nan n tyinndyin man n sa tô liké ng'o ô n nyrun lo'n.</verse>
				<verse number="14">O man m mian min nyin dyu dyuwle nga bé siéli'n nun, nan nh nyanh liké nga Nyanmien fle é ke é nyen nyanmien su lo'n, swran wunmuan bo é nin Christ-Jésus ya yô'n ti.</verse>
				<verse number="15">I so'n ti, man é kwlaa nga ya yô swran'n, é bu akunndan so'n wié, sannge se amun nun wié mun amun akunndan'n ti ngunminngunmin'n, Nyanmien wa yi sa so'n nglô klé amun.</verse>
				<verse number="16">Lika kwlaa nga ya dyu'n, kannze o ti se… man adyale kunngba nga é fa bô i bô'n é fa o.</verse>
				<verse number="17">Aniaan mun, anh nian n lie'n su. Ya yô a klé amun, o man anh nian bé nga bé yô liké nga é kléé amun'n bé lie'n su yô.</verse>
				<verse number="18">Swran kpanngban kpa bé ô le bo bé sa nga bé yô bé'n klé ke Christ i waka'n su b'o wuli'n, bé bu'e liké fi. N ken i sofue'm bé nde kléé amun laa lélé, ke nh kanh klé amun ékun ye'n, n le sunle.</verse>
				<verse number="19">Bé agualie yele bé mlinle, bé Nyanmien'n yele bé ku'n. Liké nga swran yôo o gue i nyin asé'n ye bé fa di bé nuaan. Men'n nun ninngé'n ye o lô béo.</verse>
				<verse number="20">É lie'n é ti nyanmien su lo ba, é minnde é Défue'n, é Min Jésus-Christ b'o fin lo ba'n.</verse>
				<verse number="21">O wa fa é wunnen b'o ti'a liké fi'n o yô man oh katyih ke i wunnen b'o fa oo lika ng'o le nyrun lo'n nun'n sa. I kwlale b'o fa sié liké'n kwlaa'n ye oh fah katyi io.</verse>
			</chapter>
			<chapter number="4">
				<verse number="1">I so'n ti, n niaan bo n wla lô amun, bo amun man n klun dyo, b'o man n nyan komin'n, n swran kpa mun, é Min'n bo amun nin i ti swran wunmuan'n ti, anh dyran kéklé ke nga sa!</verse>
				<verse number="2">Évodie nin Syntyche, nh tuh amun fo, ye nh sreh amun ke man amun akunndan'n yô kun, afin é Min'n ti an ti niaan.</verse>
				<verse number="3">Ye o kusu bo a ti n wiéngu dyunman difue kpa'n, nh sreh o, uka bla so mun, afin bé nin min ye é kpli dyasin fe'n i wun nion, o nin Clément nin n wiéngu dyunman difue'n kwlaa ékun bo bé klee bé dunman nguan fluwa'n nun'n.</verse>
				<verse number="4">Swran wunmuan bo amun nin é Min'n ti'n ti, tyen kwlaa man amun klun dyo, nh kenh i ékun, man amun klun dyo.</verse>
				<verse number="5">Man swran'n kwlaa bé wun ke an ti weteefue. O tye kan'n é Min'n bah.</verse>
				<verse number="6">Nanh amun kôkô sa fii su, sannge sa'n kwlaa nun, nin liké kwlaa ng'o mian amun'n, anh kan klé Nyanmien, anh sree, anh dyran su kpa, ye anh le i asé.</verse>
				<verse number="7">Ye Nyanmien man amun wun dyoh amun fouun bo an su wu'en i bô mlonmlon. Aundyue so'n man amun wla su bôman, ye amun akunndan su sannganman, swran wunmuan bo amun nin Christ-Jésus ti'n ti.</verse>
				<verse number="8">Aniaan mun, min nde'n i atabô'n ye: man amun akunndan'n tran liké kwlaa ng'o ti kpa'n nin sa kwlaa bo swran yôo o ti kpa'n bé su, yele nde nanwle'n, nin liké nga bé bui liké kpa'n, nin liké ng'o ti i nuan su'n, nin sa ng'o ti a te mlonmlon'n, nin liké ng'o ti klaan'n, ye nde nga bé tio o dyo bé klun'n.</verse>
				<verse number="9">Liké nga n kléé amun bo an tili an fa su'n, nin liké nga an wun ke n yô'n, anh nian su yô, ye Nyanmien b'o man é wun dyo yé'n, o nin amunh tranh.</verse>
				<verse number="10">Ke n wun ke an su bu min akunndan ékun'n, n klun dyo dan kpa, ye n la é Min'n i asé. Nanwle, min nde lô amun kpa, amun ti ye an nyenmen tio.</verse>
				<verse number="11">Nanh ke n sa mian liké wié wun ti ye n ken i soo. Afin ôle nga n wô ye'n, se o ti se ti se… man tren i so lélé wa si min wun.</verse>
				<verse number="12">Se nh dih yale ô, se n le liké'n kwlakwla ô, n kwla tran. Lika kwlaa nga n dyu nun'n, nin sa kwlaa ng'o to n su'n, se n ku yi ô, se n la awé ô, se n le liké kpanngban ô, se n sa mian ô, bé kléé min ke n yô nan man kwla tran'n.</verse>
				<verse number="13">Christ b'o wla n fanngan'n ti, n kwla liké'n kwlaa yô.</verse>
				<verse number="14">Kannze o ti so'n, ke min nyrennen'n wluu amun wun bo an wuka min'n, o ti kpa.</verse>
				<verse number="15">Philippesfue mun, amun bobo an si ke, ke n tu m bô Macédoine lo bo é bôô dyasin fe'n i bôle'n bô'n, san amun asonun'n kunngba tye ye bé nin min é bô yô kun é man é wun likéo.</verse>
				<verse number="16">Afin ke n wô Thessalonique lo bo n sa miannin'n, an blee min liké b'o dyu bo kpe nnyon kun.</verse>
				<verse number="17">Nanh ke n klô ke bé man n liké tio, sannge n klô ke an nyan wié uka amun lie'n su.</verse>
				<verse number="18">Liké kwlaa nga an fa blee min'n, n nyenniin, o dyu min tra su. Ke Épaphrodite fa liké so'n bo an fa menniin ke o fa ble min'n blee min'n, o man liké'n kwlaa ti a sin a yia min. Liké so'm bé ti ke liké b'o bon fannin bo bé fa man Nyanmien, o so nun, o dyo i klun'n sa.</verse>
				<verse number="19">Liké kwlaa ng'o mian amun'n, ke min Nyanmien i anyanbéun b'o ô Christ-Jésus sa nun'n i dan'n ti'n, oh feh i so man amun.</verse>
				<verse number="20">Man é yi é Si Nyanmien aye tititi. Mon o yô so!</verse>
				<verse number="21">Nh yôh Nyanmien swran bo bé nin Christ-Jésus ti swran wunmuan'n bé kwlaa bé liké. É niaan nga bé nin min ô wa'n, bé waan béh yôh amun liké.</verse>
				<verse number="22">Nyanmien swran kwlaa nga bé ô wa'n, bé waan béh yôh amun liké, César awlôfue'm béh yôh amun liké lélélé.</verse>
				<verse number="23">Man é Min Jésus-Christ aklunyéfue'n nin amun tran!</verse>
			</chapter>
		</book>
		<book number="51">
			<chapter number="1">
				<verse number="1">M Paul bo Nyanmien klô ke Christ-Jésus sunman min'n, min nin é niaan Timothée,</verse>
				<verse number="2">éh kleh fluwa nga ble amun bo an ti Nyanmien swran kpa bo an ti é niaan swran wunmuan bo é nin Christ ti'n ti, bo an wô Colosses lo'n. Man é Si Nyanmien man an nyan yé, ye man amun wun dyo amun fouun!</verse>
				<verse number="3">É la é Min Jésus-Christ i Si Nyanmien'n i asé, ye é sre i titi ke o nian amun su,</verse>
				<verse number="4">afin é tii Christ-Jésus su bo an lafi'n, nin klôle nga an fa klô Nyanmien swran'n kwlaa'n i nde bo bé kan'n.</verse>
				<verse number="5">Ke an tii dyasin fe'n b'o ti nanwle'n klikli'n, bé kan liké nga bé siéé nyanmien su lo sié amun'n i nde kléé amun. Amun wla b'o ô su'n ti ye an lafi su, ye an klô Nyanmien swran muon.</verse>
				<verse number="6">Dyasin fe'n tru, o yô swran'm bé kpa men wunmuan'n nun, amun kusu, ke o fin tyen nga an tili yé nga Nyanmien yô swran mun'n bo an wuun i wafa ng'o ti'n i wle sakpa'n, ke o yôô amun soo.</verse>
				<verse number="7">É swran kpa Épaphras b'o ti é wiéngu dyunman difue'n ye o kléé amuon. O dyran é dya nun di Christ dyunman'n kpa.</verse>
				<verse number="8">O kan swran'm bé klôle wafa nga Nyanmien Wawe'n man an klô bé'n i nde kléé é.</verse>
				<verse number="9">I so'n ti, é kusu ke o fin tyen nga é tii amun nde bo bé kan'n, é sre Nyanmien titi ke o nian amun su. É sre i ke o man an si ngwlele, an wun sa nga i Wawe'n klé amun'n i wle, nan an si i klun sa'n kpa.</verse>
				<verse number="10">I so'n nun, amun nyôlie'n manh é Min'n i komin su, ye sa kwlaa nga amunh yôh'n, oh dyoh i klun, ye amunh yôh sa kpakpa'n kwlaa, ye sile nga an si Nyanmien'n, oh yôh dan.</verse>
				<verse number="11">É sre i ke o man amun fanngan i kwlale dan b'o le'a wunsu'n ti, nan sa'n kwlaa nun amun klun dyo, an kwla tra amun awlen blu sa'm bé su.</verse>
				<verse number="12">Anh la é Si'n i asé, afin i ye man amun dunman'n te liké ng'o sié men i swran mun lika b'o kpadya nun lo'n, i nun wiéo.</verse>
				<verse number="13">O déé é aôsin tuun'n i min'n sa nun, ye o fa é oo men nga i awlen su Ba'n sié'n nun.</verse>
				<verse number="14">Ba so'n ti ye o déé é, o yatyi sa nga é yôlii'n tyeli yéo.</verse>
				<verse number="15">O fa Nyanmien bo bé wunmen'n i wafa kwlaa ng'o ti'n, o ti i Wa Kpen bo i kpa'n tra liké'n kwlaa ng'o yili bé'n.</verse>
				<verse number="16">Afin i ye Nyanmien man o yii ninngé'n kwlaa bo bé ô nyanmien su lo nin asie'n su wa muon, liké nga bé wun bé'n nin nga bé wu'an bé'n, bé nga bé ô bia su ô, bé nga bé sié swran mun ô, mmusu mun ô, kpenngben mun ô. Nyanmien man o yii ninngé'n kwlaa, i bobo ti ye o man o yii béo.</verse>
				<verse number="17">Ke béh yih ninngé'n kwlaa'n, wuun o ô le, i ti ye man bé kwlaa bé ô leo.</verse>
				<verse number="18">O ti Asonun b'o ti i wunnen'n i ti, afin i ti ye o ô leo. O ti Nyanmien i Wa Kpen bo i ye o yii tyenle nion o man o ti liké'n kwlaa bé ti.</verse>
				<verse number="19">Nyanmien wun ke o ti kpa ke i wafa kwlaa ng'o ti'n, Christ kusu yô so,</verse>
				<verse number="20">ye o siésié i nin ninngé'n kwlaa bé afien. Ke o wuu waka'n su'n, Nyanmien siésié sa kwlaa ng'o ô i nin liké kwlaa nga bé ô asie'n su wa nin nyanmien su lo'n bé afien, o man o wiéli.</verse>
				<verse number="21">Amun bo laa an kpo Nyanmien bo amun nin i diman'n, amun akunndan te nin amun nyôlie tete'n ti'n,</verse>
				<verse number="22">sien'n bo i Wa'n katyi swran b'o wuli'n ti, wa siésié i nin amun afien, nan ke amunh beh i wun le'n, oh wunh ke an ti i lie mlonmlon, sa te fi nu'an amun wun, ye bé kwla ka'an amun wun nde te fi.</verse>
				<verse number="23">Se an dyran kéklé bo an lafi Christ su kpa, bo an yatyi'a liké nga ke an tii dyasin fe'n an fa amun wla gua su'n, ye amunh yôh soo. Dyasin fe so'n ye bé kan kléé asie'n sufue'n kwlaa, bo m Paul man fa katyi n dyunman n di nion.</verse>
				<verse number="24">Nyrennen nga amun ti n wuin ye'n, n klun dyo su. Ke n fe n kplô'n nun'n, n su guagua nyrennen nga Christ wunniin Asonun b'o ti i wunnen'n ti'n bô.</verse>
				<verse number="25">Nyanmien fa n sié Asonun'n i dyunman difue nan n ken i nde'n kwlakwla klé amun,</verse>
				<verse number="26">i nde so'n ke o fin lalafue nun'n o fie swran'n kwlaa bé nyrun, sannge sien'n wa yii nglô a klé i swran mun.</verse>
				<verse number="27">Afin Nyanmien klô ke i swran'm bé si nvlénvlé'n kwlaa bé wun akunndan kpa ng'o buli b'o fie swran'm bé wun'n. Akunndan kpa so'n yele ke, Christ tran amun awlen'n nun, o man amun wla ô su ke Nyanmien man amunh nyanh nyrun.</verse>
				<verse number="28">Christ so'n i nde ye é kan klé swran'n kwlaa nion, é tu bé kwlakwla bé fo, é fa ngwlele kwlaa nga é sii'n é fa klé bé liké. É yô so nan swran'n kwlaa yô swran Nyanmien nyrun, swran wunmuan bo bé nin Christ ti'n ti.</verse>
				<verse number="29">I so'n ti ye n fa wunmien ng'o maan min, bo i ti ye n le fanngan'n m mian min nyin fa di dyunman kpa nion.</verse>
			</chapter>
			<chapter number="2">
				<verse number="1">N klô ke an si ke afe nga amun, nin Laodicéefue, nin bé nga bé si'a min'n bé ti o ô n su'n, o ti dan.</verse>
				<verse number="2">M mian min nyin nan an tra amun awlen, ye klôle bo an klô amun wun'n ti amun bô yô kun, ye an si ngwlele kpa b'o man amunh wunh sa wle wéiin nan an si liké nga Nyanmien fiee swran'm bé nyrun'n, liké so'n yele Christ!</verse>
				<verse number="3">O ti ke betro sa, i nun ye Nyanmien fe i ngwlele'n nin sa wle wunle'n kwlaa fialio.</verse>
				<verse number="4">N ken i so nan swran fi a fe'e i nuan nun fe a laka'a amun.</verse>
				<verse number="5">Afin se m bobo n nu'an lo'n, sannge min akunndan'n wô lo. Ke n wun ke amun bô ti kun, an dyran kéklé an lafi Christ su'n, n klun dyo.</verse>
				<verse number="6">I so'n ti, ke an kpliin su ke Christ-Jésus yô amun Min'n, man amun nyôli'n klé ke amun nin i a katyi swran wunmuan,</verse>
				<verse number="7">o man i ti an dyran kéklé ke sua bo bé wle i bô asé kpa'n sa. Anh lafi i su kpa ke bé kléli amun'n sa, anh le i asé tititi.</verse>
				<verse number="8">Anh sasa amun wun, nanh man swran fi fe i sa ng'o si'n nin sa ngben wié fa laka amun, o nyan amun. Sa so'm bé fin lalafue'm bé nzuen'n, nin ninngé nga é nannan'm bé klé'n, bé fi'an Christ.</verse>
				<verse number="9">Afin ke é wun Christ b'o katyii swran'n, é wun wafa kwlaa nga Nyanmien ti'n.</verse>
				<verse number="10">O man swran wunmuan bo amun nin Christ b'o ti mmusu nin kpenngben'n kwlaa bé sukpen'n, amun ti'n ti, liké'n kwlaa ti a sin a yia amun.</verse>
				<verse number="11">Swran wunmuan bo amun nin i a katyi'n ti, ba wla amun klen, amun klen lie so'n, nanh swran ye o wlalio, sannge o fin Christ bobo, i bô klé ke amun nin sa te'n wa bu.</verse>
				<verse number="12">Ke bé yôli amun baptême'n, o ti ke bé siéli amun nin Christ, o man amun nin i tyennin, afin an lafi Nyanmien Kpli b'o ti kwlafue b'o tyenniin'n su.</verse>
				<verse number="13">Amun bo laa amun sa bo an yôli Nyanmien, nin klen bo ba wlaman amun'n ti, an ti ke swran bo wa wu sa'n, ke o yatyii sa kwlaa nga é yôlii'n tye yé'n, o maan amun nin Christ amun nguan.</verse>
				<verse number="14">O nunnuun mmla'n i nun nde ng'o ti é wun nde b'o man é di'a aladyé'n. O gueli i asé, afin o ti ke o bôbôlii waka'n su sa.</verse>
				<verse number="15">Christ i waka so'n ti, o bu mmusu nin kpenngben'm bé kwlale'n i bué, ke o fa bé yii kwlale'n nglô'n, o man bé wun bé wafa nga bé ti'n.</verse>
				<verse number="16">I so'n ti, nanh man swran wié kan amun nde liké diwa, nin liké nga amun non'n, nin tyen dile, nin anglô lékun, nin sabbat b'o ti bé tyen te'n ti.</verse>
				<verse number="17">Liké so'n kwlaa ti liké ng'o wa yô'n bé wawe, i kpafue'n yele Christ.</verse>
				<verse number="18">Nanh man swran b'o klô ke bé bu i aénvuefue'n, b'o kôtô ange'm bé bô, b'o fe i aôlia nun ninngé b'o wunnin bé'n di i nuan'n, o dé amun liké kpa nga an nyenniin'n. Swran so'n ke o bu liké nga o si'n i akunndan'n o tu i wun, i wun tule so'n ti ngben.</verse>
				<verse number="19">O fe'e i wun manta'an Christ b'o ti bé ti'n kpa kun. Christ ye man bé akpoleakpole nin bé ndin'm bé sasa su, ye man bé wunnen wunmuan'n yô kpa, ye o nyin ke Nyanmien klô ke o nyin'n saa.</verse>
				<verse number="20">?Se amun nin Christ ye an wuli'n, bo amun nin asie'n su ninngé'm ba bu'n, nzu ti ye an te yô amun wun ke an ti asie'n sufue sa bo an di bé mmla'n suo?</verse>
				<verse number="21">Bé sé ke: Bé fa'a liké nga! Bé di'a liké nga! Bé ka'an liké nga!</verse>
				<verse number="22">Liké so'n kwlaa ke bé kô fa kô yô liké nga bé fa yô'n, wuun wa wié. Bé ti swran'm bé mmla nin bé nde bé kan.</verse>
				<verse number="23">Nanwle, ke bé su liké nga bé klô bé'n, bo bé yô bé wun ke bé ti aénvue sa'n, ye bé klé bé wun nyrennen'n, swran'm bé nyrun bé nde so'n ti sa b'o ti ngwlele liké kpa. Sannge sa so'm bé yôle'n ti ngben, o man swran'm bé kwla yatyi'a kônvi yôle'n.</verse>
			</chapter>
			<chapter number="3">
				<verse number="1">I so'n ti, se amun nin Christ ye an tyennin'n, anh kunnde nyanmien su lo ninngé mun, Christ ti Nyanmien i fama su lo.</verse>
				<verse number="2">Anh bu nglô lo ninngé'm bé akunndan, nanh an bu asie'n su wa lie'm bé akunndan,</verse>
				<verse number="3">afin an wuli, o man ôle nga an wô le nde'n, an wô Nyanmien sa nun, afin wa fa amun nin Christ a fie i wun lo.</verse>
				<verse number="4">Ke Christ bo amun nguan'n wô i sa nun'n o wa yi i wun nglô'n, oh yih amun nglô wié, ye nyrun ng'oh nyenh'n, amunh nyanh wié.</verse>
				<verse number="5">I so'n ti, anh wla amun asie'n su wa nzuen'n bé asé, bla nin bian kunndele, sa tete yôle, bé kônvi b'o so nyannzuen sa mun'n, bé nyin b'o blô liké'm bé su'n, bé nyin b'o yi'a liké'n b'o nin amuen sole'n ti kun'n.</verse>
				<verse number="6">Sa so'm bé ti ye Nyanmien i ya'n o wa dyaô [bé bo bé nyin yimen'n] bé su nion.</verse>
				<verse number="7">Laa bo sa tete so'm bé ti amun nzuen'n, ke an yô soo.</verse>
				<verse number="8">Sannge sien'n, anh yatyi sa so'n kwlaa, ya fale, awlen fufu, klunwi, swran wun satyile, nin nde tete b'o fin amun nuan fité'n.</verse>
				<verse number="9">Nanh an bua atô klé amun wiéngu, afin amuan wla amun nzuen laa b'o man an yô sa tete'n i asé,</verse>
				<verse number="10">ye amuan fa nzuen ufle b'o man amuan yô ke swran bo Nyanmien yi i ufle sa, o katyi swran so'n titi lélé o sii kpa, ye o fe mlonmlon.</verse>
				<verse number="11">I so'n ti, o le'a ke wié ti Grec, wié ti Juif, bé wlaa wié klen, b'a wla'a wié klen, wié'm bé nyin nian timan, wié ti Scythe sinnglinfue, wié ti kanga, wié ti diéwa, sannge Christ ti bé liké kwlaa, ye o tran bé kwlaa bé awlen'n nun.</verse>
				<verse number="12">An ti Nyanmien i swran, o klô amun, o faa amun. I so'n ti, man swran'm bé yô amun annvo, anh yô bé kpa, anh yô amun wun aénvue, anh yô weteefue, anh blu sa'm bé su. Anh fa liké so mun fa tyityi amun ti.</verse>
				<verse number="13">Sa nga amun wiéngu yô bo an wuin'n, mon o son amun nun, se swran kun yô i wiéngu sa'n, mon o yatyi tyee. Christ yatyi sa nga an yôli'n tyeli amun, o man amun kusu, sa nga bé yô amun'n, anh yatyi tye.</verse>
				<verse number="14">Ye sa ng'o ti tyinndyin tre i ngba b'o man i kwlaa so'n kwla yô yé'n yele ke an klô amun wiéngu.</verse>
				<verse number="15">Se é wun nga Christ man o dyo yé'n ti swran'n, wuun éh séh ke, mon o sié amun nin amun klun akunndan'n kwlaa, afin i so'n ti ye o fleli amun ke an yô swran wunmuan nion. Ye liké kwlaa nga Nyanmien yô man amun'n, nanh amun wla fi.</verse>
				<verse number="16">Man Christ nde b'o ti amun liké kpa'n tran amun klun. Anh kan klé amun wiéngu, ngwlele kwlaa nga an sii'n anh fa tu amun wun fo. Anh tu amun klun tô psaume nin Nyanmien manmanle dyué nin asonun dyué'n menmen, anh le i asé.</verse>
				<verse number="17">Se amunh yôh liké wié ô, se amunh kanh nde wié ô, liké kwlaa nga amunh yôh'n, anh yôé é Min Jésus dunman nun, ye i ti anh la é Si Nyanmien i asé.</verse>
				<verse number="18">Bla mun, nanh an fa amun nyin wlawla amun wun mun, anh bu bé swran, afin é Min'n i nyrun se an yô so'n, o ti kpa.</verse>
				<verse number="19">Yasua mun, anh klô amun yi mun, nanh an yô amun nyrun wiwi bé wun.</verse>
				<verse number="20">Ba kanngan mun, man amun nyin yi amun si nin amun nin mun sa'n kwlaa nun é Min'n lie bo an ti'n ti, afin se an yô so'n, o yô i fe.</verse>
				<verse number="21">Ndya mun, nanh an yô sa ng'o kun amun mma'm bé ya'n, man bé sa sin bubu bé.</verse>
				<verse number="22">Kanga mun, man amun nyin yi amun min mun sa'n kwlaa nun, anh bu bé swran. Nanh ke ke bé ô le'n i ngunmin ye an yôé so nan swran'm bé klun dyo amun wuon. Sannge é Min'n bo an srôé'n ti, liké nga an yô'n, nanh an bu i sin.</verse>
				<verse number="23">Liké kwlaa nga amunh yôh'n, anh tu amun klun yô ke é Min'n ye an su yô men sa, nanh an bu i ke swran ye an su yô men io.</verse>
				<verse number="24">Man an si ke é Min'n bobo ye oh fah liké nga i waan i swran'm béh nyenh'n tua amun kaleo. Afin amun Min kpafue nga an sui'n, yele Christ.</verse>
				<verse number="25">Afin swran ng'o yô sa ng'o ti'a kpa'n, oh nyenh i nuan liké, yele ke Nyanmien kpa'a swran nun.</verse>
			</chapter>
			<chapter number="4">
				<verse number="1">Amun bo an le kanga'n, anh yô bé kpa, anh yô liké ng'o ti su'n man bé, afin an si ke amun kusu, amun Min lie'n wô nyanmien su lo.</verse>
				<verse number="2">Anh kôkô yale klé Nyanmien titi, anh fa amun wla'n kwlaa gua su yô, anh le i asé.</verse>
				<verse number="3">Ke amunh yôh so'n, anh sre Nyanmien ke o man é kusu é atin man é ken i nde'n, nan é kwla kan Christ nde bo Nyanmien fiee swran'm bé nyrun'n, afin i ti ye man bé wlaa m bisua nion.</verse>
				<verse number="4">Anh sre i ke o dyran n sin man n ken wéiin ke n kaan o ti su'n sa.</verse>
				<verse number="5">Liké nga an yô man bé bo bé ti'a Christfue'n, anh fa ngwlele yô. Ke amuan nyan amun ti'n, nanh an tran le ngben, anh yô liké ng'o yô sa yé'n.</verse>
				<verse number="6">Man amun idyole wafa'n yô swran'm bé fe, man amun nuan nun nde'n yô fe ke ndyin sa, nan swran ng'o usa amun sa'n, amuan te i su klaan.</verse>
				<verse number="7">É niaan Tychique b'o ti é swran kpa'n, b'o ti n wiéngu dyunman difue kpa é Min'n i dyunman'n nun'n, o wa kan sa kwlaa ng'o ô n su'n klé amun.</verse>
				<verse number="8">N sunmeen amun wun lo nan an si sa ng'o ô é su'n nan o gua amun awlen su nzué.</verse>
				<verse number="9">N sunmen nin é niaan Onésime b'o ti amun nun kun, b'o ti é swran kpa bo é kwla fa é wla gue i su'n. Bé wa kan sa kwlaa ng'o ô wa'n klé amun.</verse>
				<verse number="10">Aristarque b'o nin min ô bisua'n nun wa'n o nin Marc Barnabas i niaan'n, béh yôh amun liké. Ba dun mmua ken i nde a klé amun ke, se o ba amun wun lo'n, an so i nun kpa.</verse>
				<verse number="11">Jésus bo bé flee Justus'n i waan oh yôh amun liké. Juif'm bo bé lafi Christ su'n bé nun nsan so'n tye ye bé nin min é di dyunman nan swran'm bé yô men nga Nyanmien siéé'n i nunfueo. Bé uka min dan kpa.</verse>
				<verse number="12">Épaphras b'o ti amun nun kun'n i waan oh yôh amun liké. Christ-Jésus i dyunman difue so'n o mien i nyin sre Nyanmien ke an yô swran an wun sa ng'o ti klun sa'n i wle kpa, nan an dyran kéklé.</verse>
				<verse number="13">Ke n nien lélé'n, n wun ke amun nin Laodicéefue nin Hiérapolisfue'm bé ti o fe dan kpa.</verse>
				<verse number="14">Luc b'o ti dootro'n b'o ti é swran kpa'n o nin Démas bé waan béh yôh amun liké.</verse>
				<verse number="15">Nh yôh é niaan nga bé ô Laodicée'n, nin Nympha nin asonunfue nga bé yie i awlô lo'n, bé liké.</verse>
				<verse number="16">Se an wié fluwa so'n kanngan'n, anh fa kô man Laodicéefue mun man bé kusu bé kanngan bé lie bé asonun'n nun, ye amun kusu anh kanngan nga Laodicéefue'm bé wa fa ble amun'n.</verse>
				<verse number="17">Anh sé Archippe ke o nian dyunman nga é Min'n fe sié i su'n su kpa, o nian nun dii kpa.</verse>
				<verse number="18">M bobo m Paul ye n klee nde kaan nga n fa yô amun likéo. Nanh amun wla fi ke n te ô bisua nun'n. Nh yrah n nuan ke an nyan yé!</verse>
			</chapter>
		</book>
		<book number="52">
			<chapter number="1">
				<verse number="1">M Paul, min nin Silvain, nin Timothée éh kleh fluwa nga ble amun asonunfue bo an wô Thessalonique lo'n bo amun nin é Si Nyanmien nin é Min Jésus-Christ amuan yô swran wunmuan'n. Éh yrah é nuan ke an nyan yé, ye man amun wun dyo amun fouun!</verse>
				<verse number="2">Amun ti é la Nyanmien asé titi, ye é sre i titi ke o nian amun su.</verse>
				<verse number="3">É akunndan ô liké nga Christ su bo an lafi'n ti an yô'n, nin dyunman nga an di klôle bo an fa klô Nyanmien nin swran'n, nin amun wla bo an fa gua é Min Jésus-Christ su kpa'n bé su, ye é kan klé é Si Nyanmien.</verse>
				<verse number="4">Aniaan mun, é si ke Nyanmien klô amun, ye o faa amun ke an yô i lie.</verse>
				<verse number="5">Afin ke é kan dyasin fe'n i nde kléé amun'n, é kenmen é nuan nun ngben, Nyanmien Wawe'n ye o tin yéo, o man é wun i wle kpa ke nde nga é kan'n ti nanwle. Ke é ô amun wun lo'n, an si é wun wafa nga é yôli'n, amun ti ye é yô é wun soo.</verse>
				<verse number="6">Ke an faa Nyanmien nde'n su'n, bo an wunnin nyrennen dan kpa'n, an niannin é nzuen'n nin Christ lie'n su an yôli. Sannge o nin i so'n ngba, Nyanmien Wawe'n man amun klun dyo.</verse>
				<verse number="7">Ke an yô so'n, o man bé kwlaa nga bé lafi Christ su Macédoine nin Achaïe lo'n bé nian amun lie'n su bé yô.</verse>
				<verse number="8">Ke Nyanmien nde'n fin amun wun lo b'o dyuu Macédoine nin Achaïe lo'n, wa ka'a le ngunmin, sannge o nin amun Nyanmien sulafile nde'n wa tru lika'n kwlaa, o man é bô'a ye é ke'en kun.</verse>
				<verse number="9">Ke é oo amun wun lo'n, nun sole nga an fa soo yé'n, swran'n kwlaa bé ken i nde. Bé sé ke an yatyii amuen mun, an fa amun wun maan Anannganman Nyanmien Kpli b'o ti nanwlefue'n,</verse>
				<verse number="10">ke amunh minndeh i Wa b'o tyenniin'n, b'oh finh nyanmien su lo ba'n, yele Jésus b'o dé é Nyanmien i ya b'o wa dyaô'n nun'n.</verse>
			</chapter>
			<chapter number="2">
				<verse number="1">Aniaan mun, amun bobo an si ke amun wun lo kole bo é oli'n wa yô'a ngben.</verse>
				<verse number="2">An si ke bé kléé é nyrennen, bé yôô é finfin Philippes lo. Ke é dyuu amun wun lo'n, é fee dan kpa ékun, sannge Nyanmien man é tra é awlen é ken i dyasin fe'n klé amun.</verse>
				<verse number="3">Nanwle, nde nga é kan klé swran mun'n o ti'a atô, é akunndan'n ti'a te, ye é klô'a ke é laka swran.</verse>
				<verse number="4">É ken i ke Nyanmien kléé é ke é ken i su'n sa, afin o bu é swran fe i dyasin fe'n wlaa é sa nun. Nanh ke é waan éh kenh i so nan swran'm bé klun dyo é wuon, sannge é waan éh kenh i so nan o dyo Nyanmien b'o si é awlen'n nun'n i klun.</verse>
				<verse number="5">Amun bobo an si ke é nian ka'an nde gble nun annze nde b'o klé ke é nyin blô amun ninngé'm bé su'n, nian klé'a amun lé. Nyanmien ye o ti é lalôfueo.</verse>
				<verse number="6">É kunnde'a ke amun annze swran wié bô é dunman.</verse>
				<verse number="7">Sannge ke Christ sunmaan yé'n ti, se é yô é wun ke é le nyrun'n, wuun ya bô'a aôsuon. Sannge ke é ô amun wun lo'n, ya yô'e i so, é yô weteefue ke bla ta b'o yeye i mma mun'n sa.</verse>
				<verse number="8">Klôle bo bé fa klô amun'n ti, nanh Nyanmien dyasin fe'n ngunmin ye é fa man amuon, sannge se é fa é bobo é wun nannan su'n, o ti kpa, afin an ti é awlen su swran.</verse>
				<verse number="9">Aniaan mun, amun wla fi'a é dyunman'n nin é afe'n su, afin ke éh bôh Nyanmien i dyasin fe'n klé amun'n, ke é kô yô nan ya mia'an amun nun wié fi sa'n, é di dyunman wia nun nin kongue.</verse>
				<verse number="10">Amun nin Nyanmien an ti é lalôfue ke sa nga é yô man amun bo an lafi Christ su'n, o ti kpa, o ti i nuan su, o man bé kwla satyi'a é wun.</verse>
				<verse number="11">An si ke é yô amun kwlakwla ke swran kun fa yô i mma mun'n sa,</verse>
				<verse number="12">afin é man amun afotue, é wla amun fanngan, é kan klé amun ke an yô sa ng'o ti Nyanmien b'o fle amun ke an di i famien'n wié nan an nyan nyrun ke i lie'n sa'n, i klun sa.</verse>
				<verse number="13">I so'n ti, é kusu é la Nyanmien asé titi, afin i nde bo é kan kléli amun'n, an tili ye an fa su. Amuan bu'e i ke o ti swran lie, sannge an wun i ke o ti Nyanmien nde sakpa b'o kwla yô amun bo an lafi Christ su'n, amun wun sa yé.</verse>
				<verse number="14">Nanwle, aniaan mun, amuan yô ke Nyanmien asonunfue'm bo bé ô Judée lo bo bé nin Christ-Jésus ba yô swran wunmuan'n bé sa, afin nyrennen kunngba nga Juif'm bé kléé bé'n, amun bobo amun nvléfue'm bé kléé amun wié.</verse>
				<verse number="15">Juif so mun ye bé kuun é Min Jésus nin Nyanmien nuan idyofue mun, ye bé klé é yale nion. Nyanmien klun dyo'a bé wun, bé kpo swran'n kwlaa.</verse>
				<verse number="16">Bé waan béh yôh so nan nanh man é kan nde klé bé nga bé ti'a Juif'n man bé nyan bé ti. Ke bé yô so'n, o man bé sa te nga bé yô'n o gua su tititi. Sannge sien'n, Nyanmien i ya'n wa dyaô bé wun.</verse>
				<verse number="17">Aniaan mun, ke é nin amun kpatyili lé nnyon kun'n, é wu'an amun kun, sannge é te bu amun akunndan. O man é wla lô amun dan lélé é wun blibli é ke éh wunh amun wun ékun.</verse>
				<verse number="18">I so'n ti, é klô ke éh kôh wun amun wun. M bobo m Paul n dyaô tyen'n kwlaa ke nh koh, sannge Satan (*f6*) wa ma'an é atin.</verse>
				<verse number="19">?Se é Min Jésus bah bo éh dyrenh i nyrun'n, nzu su ye éh fah é wla guaa? ?Nzu ye man é klun dyooh? Nzu ye o klé ke é kwlali bo éh fah di é nuaan? ?Nanh amuon?</verse>
				<verse number="20">Iyô, amun ye é fa amun di é nuaan, amun ye man é klun dyoo.</verse>
			</chapter>
			<chapter number="3">
				<verse number="1">Ke é traan lélé'n, wa so'an é nun kun, é wun ke, se é ngunmin é tran Athènes lo'n, o ti kpa.</verse>
				<verse number="2">Ye é sunmaan é niaan Timothée b'o nin é di Nyanmien dyunman é kan Christ i dyasin fe'n, amun wun lo, nan o wla amun fanngan, o uka amun man an lafi Christ su kpa,</verse>
				<verse number="3">nan yale kléle so'n nun swran fi sa sin a bubumen.</verse>
				<verse number="4">I nun nga é ô amun wun lo'n, é bô su kléé amun ke bé waa klé é yale, an si ke yale kléle so'n ye wa dyu ye'n.</verse>
				<verse number="5">I so'n ti, ke man kwla tra'a min awlen kun'n, n sunmaan Timothée ke o kô nian, se amun te lafi Christ su ô, se wiénuon Lakafue'n wa laka amun man é dyunman'n wa yô ngben ô.</verse>
				<verse number="6">Sannge ke Timothée fin amun wun lo ityra'n b'o dyuu wa'n, o kaan amun wun lo nde fe kléé é ke an te lafi Christ su, ye an klô Nyanmien nin swran, an bu é akunndan kpa titi, amun wla lô é ke é kusu é wla lô amun'n sa.</verse>
				<verse number="7">Aniaan mun, i so'n ti, é afe'n nin é nyrennen so'n kwlaa nun Christ su bo an lafi'n ti, o man é wla a gua asé,</verse>
				<verse number="8">afin ke é ti ke an lafi é Min'n su an dyran kéklé'n, o man ya nyan é ti sien'n.</verse>
				<verse number="9">Ke Nyanmien wun ke amun ti é klun dyo dan kpa'n, é wu'an asénna kun nga é fa le io.</verse>
				<verse number="10">Wia nun nin kongue é sre i kpa ke o man é atin man é kô wun amun wun ékun nan é uka amun man an lafi Christ su kpa.</verse>
				<verse number="11">Man é Si Nyanmien bobo nin é Min Jésus bé man é atin klaan man é o amun wun lo!</verse>
				<verse number="12">Man é Min'n man an klô amun wiéngu nin swran'n kwlaa dan kpa tra laa'n, ke é kusu é fa klô amun'n sa!</verse>
				<verse number="13">Ke o kô yô so'n, o man amunh nyanh awlen, ye ke é Min Jésus nin i swran'n kwlaa béh bah'n, é Si Nyanmien sunh ke an ti i lie klônglônglô bo bé kwla satyi'a amun wun kaan sa!</verse>
			</chapter>
			<chapter number="4">
				<verse number="1">Aniaan mun, min nde'n i atabô'n ye: sa nga an yôo o yô Nyanmien fe'n, é kléli amun, an fali su an yô, sannge swran wunmuan bo é nin é Min Jésus ti'n ti, éh sreh amun ye éh kanh klé amun kpa ke an yô i so tra laa'n.</verse>
				<verse number="2">Afin an si afotue nga é Min Jésus man é fa maan amun'n.</verse>
				<verse number="3">Sa ng'o yô Nyanmien fe'n yele ke an katyi i lie mlonmlon ye nanh an kunnde bla nin bian.</verse>
				<verse number="4">Man swran kun si i bobo i wun su nian, o fe i wun man Nyanmien mlonmlon, ye nanh man o yô i wun finfin.</verse>
				<verse number="5">Nanh man amun nyin tra sa tete'n bé yôle su ke bé nga bé si'a Nyanmien'n bé yô'n sa.</verse>
				<verse number="6">Sa kunngba nga su'n, nanh an bu amun niaan luflé, nanh an tie i be su, afin é kan kléli amun, é wlaa amun su nun kpa ke, swran ng'o yô i so sa'n, é Min'n tuh i fo.</verse>
				<verse number="7">Afin Nyanmien a fle'a é ke é yô sa tete, o flee é ke é yô i lie mlonmlon.</verse>
				<verse number="8">I so'n ti, swran ng'o fa'a nde so'n su'n, nanh swran ye wa bu'e i swraan, Nyanmien b'o fe i Wawe'n maan amun'n ye wa bu'e i swraan.</verse>
				<verse number="9">Amun niaan klôle nde lie'n, é bô'a ye kle'a amun i su fluwa, afin Nyanmien bobo kléé amun ke an klô amun wun.</verse>
				<verse number="10">O man ke amun nin é niaan kwlaa nga bé ô Macédoine men wunmuan'n nun'n an klô amun wun soo, sannge aniaan mun, éh sreh amun ke an yô i so tra laa'n.</verse>
				<verse number="11">Anh mian amun nyin yô wetee, anh nian amun bobo amun ninngé'm bé nun yô, amun bobo anh di dyunman nan amuan nyan amun nuan nun alie. Ke é kan kléé amun so laa.</verse>
				<verse number="12">Se an yô so'n, bé nga bé ti'a Christfue'n béh buh amun swran ye liké fi su mia'an amun sa.</verse>
				<verse number="13">Aniaan mun, é klô ke an si sa ng'o dyu bé nga bé wuli'n bé su'n, nan amun wla a bôman ke bé nga bé le'a liké bo bé fa bé wla gua su'n bé lie'n sa.</verse>
				<verse number="14">Afin é lafi su ke Jésus wuli, o tyennin, o man é lafi su ke Nyanmien man bé nga bé lafi i su bo bé wuli'n bé nin Jésus béh bah.</verse>
				<verse number="15">Anh nian nde nga é Min'n fa man é ke é kan klé amun'n, ke é Min'n bah'n, é bo é nyin te ô su'n, é su du'an mmua bé nga bé wuli'n bé nyrun.</verse>
				<verse number="16">Ke bé ti ke swran kun kpan, bo bé ti ange kpenngben'n i nen'n, bo bé ti Nyanmien i awe'n i tele'n tye'n, kpekuun é Min'n bobo fin nyanmien su lo su dyra Christfue nga bé wuli'n, béh tyenh dun mmua é nyrun,</verse>
				<verse number="17">i sin ke o kô yô so'n é nga é nyin te ô su'n, Nyanmien wa man é nin bé é su nyanmien blé'n nun, éh kôh kpa é Min'n i atin nglô lo. Ke o kô yô so'n, é nin é Min'n tranh manndimaan.</verse>
				<verse number="18">I so'n ti, anh fa nde nga tyityi amun wiéngu wla.</verse>
			</chapter>
			<chapter number="5">
				<verse number="1">Aniaan mun, é bô'a ye é kle'a amun ble nin tyen nga sa so'm béh yôh'n i su fluwa.</verse>
				<verse number="2">Afin amun bobo an si kpa ke é Min'n i bale tyen'n oh fuh é nun ke awiéfue b'o ba kongue'n sa.</verse>
				<verse number="3">Ke swran'm bé sé ke: Ya nyan é ti, ya di aladyé'n, kpekuun nyrennen dan kpa toh bé su ke wunnzefue i ba wule aklunya'n to i su'n sa, o su tô fua'an bé lé.</verse>
				<verse number="4">Sannge amun lie'n, aniaan mun, an ti'a ke swran b'o ô aôsin nun'n sa, i so'n ti, nanh man tyen so'n fu amun nun ke awiéfue'n fu swran nun'n sa.</verse>
				<verse number="5">Amun kwlaa an wun asé, an ti ke swran b'o yô sa wia nun sa. É ti'a ke swran b'o yô sa kongue sa, é nu'an aôsin'n nun.</verse>
				<verse number="6">I so'n ti, nanh man é lafi ke swran wié'm bé lie'n sa, sannge man é nian é wun su é tran minndee.</verse>
				<verse number="7">Kongue ye bé lafio, kongue ye bé non nzan bôo.</verse>
				<verse number="8">Sannge é bo é ô wia'n nun'n, man é nian é wun su. Man Christ su bo é lafi'n nin é swran nin Nyanmien klôle'n o yô ke liké kôklôkô bo é fa kata é wué'n su'n sa. Man é ti bo é wla ô su ke éh nyenh'n o yô ke kpôngbô klé sa.</verse>
				<verse number="9">Afin nanh é wun ya fale ti ye Nyanmien faa yéo, sannge o faa é ke é Min Jésus-Christ ti, é nyan é ti.</verse>
				<verse number="10">É ti ye o wulio, o man ke oh bah'n, se é nyin ô su ô, se ya wu ô, é nin i éh nyanh nguan.</verse>
				<verse number="11">I so'n ti, anh tyityi amun wiéngu wla, mon o yô swran, afin ke an yôé soo.</verse>
				<verse number="12">Aniaan mun, éh sreh amun ke an bu bé nga bé di dyunman amun afien bo é Min'n fa bé siéé amun su ke bé tu amun fo'n, bé akunndan.</verse>
				<verse number="13">Bé dyunman bo bé di'n ti, anh yô man bé wun ke an klô bé an bu bé swran. Man amun nin amun wiéngu amun afien se.</verse>
				<verse number="14">Aniaan mun, éh sreh amun ke an tu bé nga bé yô sa sukusuku'n bé fo, anh wla bé nga bé awlen soman'n bé yakpa, anh wuka bé nga bé le'a wunmien'n, anh tra amun awlen swran'n kwlaa bé wun.</verse>
				<verse number="15">Anh nian amun wun kpa, se swran yô amun te'n, nanh an yô i wié, sannge man kpa nga an fa yô amun wiéngu'n nin swran'n kwlaa'n o katyi amun nzuen.</verse>
				<verse number="16">Man amun klun dyo tititi.</verse>
				<verse number="17">Anh kôkô yale klé Nyanmien titi, nanh an yatyi.</verse>
				<verse number="18">Sa'n kwlaa nun, anh la Nyanmien asé, afin ke amun nin Christ-Jésus amuan katyi swran wunmuan'n ti, Nyanmien klô ke an yô so.</verse>
				<verse number="19">Nyanmien Wawe'n ti ke sin sa, nanh amun nuen.</verse>
				<verse number="20">Nanh an bu Nyanmien nuan nde nga bé kan'n ke o ti ngben,</verse>
				<verse number="21">sannge anh bu i kwlaa i akunndan nian, anh fa ng'o ti kpa'n,</verse>
				<verse number="22">anh nian amun wun sa tete'n kwlaa bé lika.</verse>
				<verse number="23">Man Nyanmien b'o man swran di aladyé'n, o yô man an katyi i lie mlonmlon, man o nian amun wunmuan'n su, amun klun akunndan'n, nin amun wawe'n, nin amun wunnen'n, nan tyen nga é Min Jésus-Christ bah'n, ba kputu'a amun!</verse>
				<verse number="24">Swran ng'o flee amun'n ti nanwlefue, i bobo ye oh yôh amun soo.</verse>
				<verse number="25">Aniaan mun, anh sre Nyanmien ke o nian é su wié.</verse>
				<verse number="26">Anh yô amun niaan'n kwlaa bé liké.</verse>
				<verse number="27">Nh sreh amun kpa, anh nian é min'n ti, anh kanngan fluwa nga klé é niaan'm bé ngba.</verse>
				<verse number="28">Man é Min Jésus-Christ man an nyan yé!</verse>
			</chapter>
		</book>
		<book number="53">
			<chapter number="1">
				<verse number="1">M Paul, min nin Silvain, nin Timothée éh kleh fluwa nga ble amun asonunfue bo an wô Thessalonique lo'n bo amun nin é Si Nyanmien nin é Min Jésus-Christ amuan yô swran wunmuan'n.</verse>
				<verse number="2">Man é Si Nyanmien nin é min Jésus-Christ bé man an nyan yé, ye man amun wun dyo amun fouun!</verse>
				<verse number="3">Aniaan mun, anh lafi Christ su kpa tra laa'n, klôle nga amun kwlaa an fa klô amun wun'n ti dan tra laa'n, o man amun ti o fata ke é la Nyanmien asé titi, se é yôé soo o ti su.</verse>
				<verse number="4">Ye é fa amun di é nuan Nyanmien i asonun'm bé nun, afin yale kwlaa nga bé klé amun'n nin nyrennen nga an wuin'n, i kwlaa so'n nun, an tra amun awlen an lafi Christ su.</verse>
				<verse number="5">I so'n klé é wéiin kpa ke Nyanmien yô sa i nuan su. O man oh buh amun ke amun nin i famien dile'n wié fata, afin i ti ye an wun nyrennen nion.</verse>
				<verse number="6">Nanwle, Nyanmien wa yô sa ng'o ti su'n, oh kléh bé nga bé klé amun nyrennen'n bé nyrennen wié,</verse>
				<verse number="7">ye o man é nin amun bo an wun nyrennen'n, éh nyanh é ti. Ke é Min Jésus wa yi i wun nglô b'o nin i ange'm b'o man bé kwla'n bé fin nyanmien su lo béh dyrah'n, ye oh yôéh soo.</verse>
				<verse number="8">Oh bah sin b'o dyué'n nun nan oh tuh bé nga bé si'a Nyanmien'n nin bé nga bé fe'e i dyasin fe'n su'n bé fo.</verse>
				<verse number="9">Fo ng'oh fah tu bé'n yele ke bé awiélie'n wiéh bé te bé ka nun mlonmlon, bé nin é Min'n buh, o man bé su wu'an ke o ti kpli kun mlonmlon.</verse>
				<verse number="10">Ke oh bah bo bé nga bé ti i lie'n béh menmenh b'oh bôh bé nga bé kô lafi i su'n bé nuan'n, amun nga an lafii nde nga é kannin'n su'n, amunh tranh bé nun wié. Tyen so'n nun ye oh tuh bé fo so nion.</verse>
				<verse number="11">I so'n ti, é sre é Nyanmien'n titi ke o dyran amun sin, nan ke o wun amun'n, oh wunh ke flele ng'o flee amun'n o ti kpa. Man Nyanmien Kpli'n man sa kpa kwlaa nga an klô ke amunh yôh'n, nin sa kwlaa nga an lafi su ke oh yôh'n o yô yé.</verse>
				<verse number="12">Ye amun ti, man é Min Jésus dunman'n fu, ye i ti amun lie'n kusu fu, yé bo é Nyanmien'n nin é Min Jésus-Christ bé yôô yé'n ti.</verse>
			</chapter>
			<chapter number="2">
				<verse number="1">Aniaan mun, é Min Jésus-Christ i bale'n nin yiale nga éh kôh yie i wun lo'n i nde lie'n, éh sreh amun,</verse>
				<verse number="2">nanh man nde nga bé ken i ke é Min'n i bale tyen'n wa dyu'n o sanngan amun akunndan, nanh man sre kun amun kpekun ke nga sa. Wiénuon swran wié waan, o idyo Nyanmien Wawe'n nuan ye o ken i soo, annze bé sé ke é ye é kan soo, annze é ye é kle amun fluwa soo.</verse>
				<verse number="3">Nanh man swran fi laka amun sa fi su. Afin san swran'm béh dyaôh Nyanmien wun, ye bian b'o di'a mmla'n su bo bé sié ke o mlin'n, oh yih i wun nglô, nan tyen so'n wa dyu.</verse>
				<verse number="4">Oh kpoh liké kwlaa nga swran'm bé bu bé Nyanmien lie'n nin liké kwlaa nga swran'm bé kôtô bé bô bé so bé'n, oh feh i ti kplakpla bé lélé o kô tran Nyanmien sua dan'n nun, oh séh ke i bobo ye o ti Nyanmien nion.</verse>
				<verse number="5">?Nde so'n i nun nga n te ô amun wun lo'n n kan kléé amun, amun wla a fi?</verse>
				<verse number="6">Ke é ô ye'n, liké ng'o tre i asé b'o man o nian kwla yi'e i wun nglô'n, an si. San oh dyuh i tyen nga bé siéli'n su.</verse>
				<verse number="7">Afin liké ng'o wlawla swran mun ke bé dyaô Nyanmien nin swran'm bé wun'n, o su di i dyunman nvialie nun, lélé san Swran ng'o tre i asé'n wa dyaô le.</verse>
				<verse number="8">Ke o kô yô so'n, bian b'o di'a mmla'n su'n o wa yi i wun nglô, ye ke é Min Jésus bah bo i nyrun ti nyannyan'n, oh fiteh fuu, oh kuinh, oh nunkuinh.</verse>
				<verse number="9">Satan (*f6*) ye oh tinh bian b'o di'a mmla'n su so'n ye oh baah, o man o wa yô sa kéklééklé'n kwlaa, oh yih atre, oh yôh abônuan sa gble nun.</verse>
				<verse number="10">Oh fah sa tete wafa'n kwlaa lakalaka bé nga bé su mlin'n, nde nanwle b'o man bé kwla nyan bé ti'n bo bé klômen, bo ba faman su'n ti.</verse>
				<verse number="11">I so'n ti, Nyanmien fa sa ng'o ti'a nanwle'n klé bé lélé o man bé lafi atô'n su,</verse>
				<verse number="12">nan o bu bé bo ba lafi'a nanwle'n su, bo sa te yôle'n ye o yô bé fe'n, bé fo.</verse>
				<verse number="13">Aniaan mun, amun bo an ti é Min'n i swran kpa'n, amun ti o fata ke é la Nyanmien asé tititi. Afin ke o fin i bôbôle nun'n, o faa amun ke i Wawe'n man an katyi i lie ye an lafi nanwle'n su, nan an nyan amun ti.</verse>
				<verse number="14">Afin i so'n ti ye ke é kan dyasin fe'n kléé amun'n, o fleli amuon, nan nyrun nga é Min Jésus-Christ nyenh'n, amun dunman'n te nun wié.</verse>
				<verse number="15">I so'n ti, aniaan mun, anh dyran kéklé, ye liké nga é kléé amun'n, se é ken é nuan nun ô, se é klee fluwa nun ô, anh fa su.</verse>
				<verse number="16">Man é Min Jésus-Christ bobo nin é Si Nyanmien b'o klô é, bo yé b'o yô yé'n ti, o gua é awlen su nzué tititi, b'o man é liké kpa bo é fa é wla gua su'n,</verse>
				<verse number="17">o wla amun yakpa, man an dyran kéklé yô sa kwlaa ng'o ti kpa'n, ye an kan nde kwlaa ng'o ti kpa'n.</verse>
			</chapter>
			<chapter number="3">
				<verse number="1">Aniaan mun, min nde'n i atabô'n ye: anh sreh Nyanmien ke o nian é su man é Min'n i nde'n tre ndende, ye bé bui nanwle ke an fa bui nanwle sa.</verse>
				<verse number="2">Ye anh sre i ke o dé é klunwifue tete'm bé sa nun, afin swran ngba lafi'a Christ su.</verse>
				<verse number="3">Sannge é kwla fa é wla gua é Min'n su. Oh wlah amun fanngan ye oh nianh amun su, o man Klunwifue'n su nya'an amun.</verse>
				<verse number="4">É Min'n man é lafi amun su ke amunh yôh liké nga é sé amun ke an yô'n, ye an su yatyi'e i yôle.</verse>
				<verse number="5">Man é Min'n man an wun klôle nga Nyanmien fa klô amun'n, ye o man an tra amun awlen ke Christ lie'n sa.</verse>
				<verse number="6">Aniaan mun, éh sreh amun, anh nian é Min Jésus-Christ ti, nanh an fa amun wun mantan swran kwlaa ng'o ti nveefue bo liké ng'o yô'n nin nde nga é kan kléli amun'n ti'a kun'n.</verse>
				<verse number="7">Amun bobo an si liké nga se an yôo o nin é lie'n ti kun'n, afin ke é ô amun wun lo'n, ya bubu'a é sa nin é dya a tra'an su.</verse>
				<verse number="8">Ya di'a swran wié liké ngben, sannge ke o kô yô nan ya mia'an swran fi sa'n, é di dyunman wia nun nin kongue, é fe.</verse>
				<verse number="9">Nanh ke se an wuka yéo o ti'e i su tio, sannge é klô ke é yôé so nan an nian é lie'n su yô.</verse>
				<verse number="10">Afin i nun nga é ô amun wun lo'n, é séé amun ke: Swran nga i waan o di'a dyunman'n nanh mon o di liké.</verse>
				<verse number="11">Sa ti bo é sé so'n yele ke é tii ke amun nun wié'm bé ti nveefue, bé yô'a liké fi, san nde ng'o ti'a bé nde'n ye bé kaan.</verse>
				<verse number="12">Éh sreh i sofue mun kpa ke bé nian é Min Jésus-Christ ti, béh kan bé nyin asé di dyunman nan ba nyan bé nuan nun alie.</verse>
				<verse number="13">Aniaan mun, amun lie'n, nanh man amun sa sin bubu amun sa kpa yôle nun.</verse>
				<verse number="14">Swran ng'o fa'a nde nga é klee fluwa nga nun'n su'n, anh nien siin, nanh amun nin i san nun, anh yatyii le mon o wun nyannzuen.</verse>
				<verse number="15">Sannge nanh amun kpoe, anh fe bu amun niaan, anh tu i fo.</verse>
				<verse number="16">Man é Min'n b'o man swran di aladyé'n i bobo man amun wun dyo amun fouun tyen kwlaa sa kwlaa nun, ye o nin amun tran!</verse>
				<verse number="17">Nde kaan nga n kle fa yô amun liké'n, m bobo m Paul n sa nuaan. I ye o klé ke min ye n klelio, afin ke n klee so n fluwa'n kwlaa nuon.</verse>
				<verse number="18">Man é Min Jésus-Christ man amun kwlaa an nyan yé!</verse>
			</chapter>
		</book>
		<book number="54">
			<chapter number="1">
				<verse number="1">M Paul bo é Défue Nyanmien nin Christ-Jésus bo é fa é wla gue i su'n bé waan béh sunmanh min bo Christ-Jésus so'n sunmaan min'n,</verse>
				<verse number="2">nh kleh fluwa nga ble o Timothée. A ti n wa sakpa, afin min ye man a lafii Christ suo. Man é Si Nyanmien nin é Min Christ-Jésus bé man a nyan yé, man bé si wo aunnvue, ye man o wun dyo o fouun.</verse>
				<verse number="3">Ke nh koh Macédoine'n, n séli o ke a ka Éphèse lo nan a tu swran wié'm bé fo ke, nanh man bé klé liké ufle,</verse>
				<verse number="4">nanh man bé fa bé wla gua ngôwa nin bé nannannannan'm bé ôsu finwle b'o wié'a mlonmlon'n b'o kpe sae'n bé su. Sa so'm bé uka'a swran ke o lafi Nyanmien su o yô sa ng'o ti i klun sa'n.</verse>
				<verse number="5">É waan, bé klô swran kpa ti ye é tu bé fo so nion. Klôle so'n fin swran bo sa te kaan sa nu'en i awlen'n nun, b'o man i klun titimen, b'o lafi Nyanmien su sakpa'n.</verse>
				<verse number="6">Swran wié'm ba yatyi ninngé so'm bé yôle, ba fa bé wun a wle nde ngbenngben'm bé kanle nun.</verse>
				<verse number="7">Bé klô ke béh yôh mmla'n i kléfue, sannge bé wu'an nde nga bé bobo bé kan'n nin liké nga bé dyran su ke o ti nanwle sakpa'n bé wle.</verse>
				<verse number="8">É si ke, se swran yô mmla'n i nuan su sa'n, o ti kpa.</verse>
				<verse number="9">Afin é si ke, nanh bé nga bé ti swran kpa'n bé ti ye bé siéé mmla nion. Sannge bé sié maan bé nga bé ti'a kpa'n, nin nyin kékléfue, nin bé bo bé srô'a Nyanmien'n, nin sa te yôfue, nin bé bo bé nyin yi'a Nyanmien bo bé bu i ninngé'm bé finfin'n, nin bé bo bé kun bé si nin bé nin'n, nin swran kunfue,</verse>
				<verse number="10">nin bla nin bian kunndefue, nin yasua nga bé kunnde bé wiéngu yasua'n, nin bé nga bé tra swran suen'n, nin bé nga bé yô sa kwlaa nga b'o nin sa nga bé klé bé ke bé yô'n o ti'a kun'n.</verse>
				<verse number="11">Ke bé klee Nyanmien Kpli bo bé bô i dunman fe titi'n i dyasin fe'n b'o fa wla n sa nun'n nun soo.</verse>
				<verse number="12">N la é Min Christ-Jésus b'o wlaa n fanngan'n i asé, afin m bo laa n satyi i dunman, n klé i yale, n kpe i nzôwa'n, o buu n swran, o fa min wle i dyunman'n nun. Nyanmien si min aunnvue, afin sa wle bo n wunmen'n nin i su bo n lafiman'n ti ye n yôô soo.</verse>
				<verse number="13"></verse>
				<verse number="14">Yé nga é Min'n yôô min'n i nyin fitéé dan, o man ke é nin Christ-Jésus é katyii swran wunmuan'n, é lafi i su, ye é klô i nin swran.</verse>
				<verse number="15">Nde nga ti nanwle wéiin, se bé fa su'n o ti kpa, yele ke Christ-Jésus baa men'n nun sa te yôfue mun bo n ti bé nun klikli'n bé déle.</verse>
				<verse number="16">Nyanmien si min bo n sa te lie'n tra swran'n kwlaa bé lie'n, min aunnvue nan Christ-Jésus fe i awlen b'o tre swran wun'n klé bé nga bé wa lafi i su bo béh nyanh anannganman nguan'n, man bé wun ke o tre i awlen bé wun wié.</verse>
				<verse number="17">Famien b'o ti anannganman, b'o wunman, bo bé wunmen, b'o ti Nyanmien bo liké fi nu'en i sin'n, man bé menmen bé yi i aye tititi! Mon o yô so!</verse>
				<verse number="18">N wa Timothée, afotue nga n fa mon o ye'n, o nin o wun nde nga bé bô su kléé n laa'n o ti kun. Fa nde so'n, mion o nyin yô sa ng'o ti kpa'n,</verse>
				<verse number="19">Nyanmien su bo a lafi'n nin o klun b'o titimon'n ti. Swran wié'm bé yô'a sa kpa nga bé klun lo akunndan'n sé bé ke bé yô'n, o man bé lafi'a Nyanmien su kpa kun.</verse>
				<verse number="20">Hyménée nin Alexandre bé ô swran so'm bé nun. N fa bé wlaa Satan (*f6*) sa nun nan bé bu akunndan, nan nanh man bé satyi Nyanmien dunman kun.</verse>
			</chapter>
			<chapter number="2">
				<verse number="1">Afotue nga n waan mh manh wo'n i klikli'n ye: anh kan swran'n kwlaa bé nde klé Nyanmien, anh sre i ke o nian bé su, anh sre i aunnvue su, anh le i asé.</verse>
				<verse number="2">Anh sre i ke o nian famien nin swran ngblingbli'n kwlaa bé su, man é di aladyé, é nyan é ti fouun nan é srô Nyanmien kpa, é nzuen'n yô kpa.</verse>
				<verse number="3">Sa so'n ti kpa, o yô é Défue Nyanmien'n i fe.</verse>
				<verse number="4">O klô ke oh déh swran'n kwlaa, nan bé wun sa ng'o ti nanwle'n i wle kpa.</verse>
				<verse number="5">Afin Nyanmien'n ti kun, ye kpatafue ng'o dyran swran'm bé nuan kpata Nyanmien'n ti kun kusu, yele Christ-Jésus, o ti swran.</verse>
				<verse number="6">O fe i wun maan ke oh kpoh swran'n kwlaa bé ti. Ke o yôô so ble nga Nyanmien siéli'n su'n, ye o klé ke Nyanmien klô ke oh déh swran'n kwlaa nion.</verse>
				<verse number="7">O sié min ke n kan nde so'n, ye o sunmaan min ke n kan nde nanwle'n nin i sulafile nde'n klé bé bo bé ti'a Juif'n. Nanwle ye n dio, m bua'a atô.</verse>
				<verse number="8">I so'n ti, n klô ke yasua bo sa te kaan sa, nin ya, nin akunndan te nu'an bé klun'n, lika kwlaa nga bé wô'n, bé man bé sa su bé kôkô yale klé Nyanmien.</verse>
				<verse number="9">I kunngba'n, n klô ke tannin nga mmla'm bé kla'n bé kle i kpa, nanh man bé fa bé wun klé, sannge man bé sié bé wun kpa. Ke béh siésiéh bé wun'n, nanh man bé fa bé wla gue bé ti bo bé yô'n, nin sika okwle, nin aflé, nin trale b'o le gua'n bé su,</verse>
				<verse number="10">sannge man bé yô swran yé, afin bla nga bé srô Nyanmien'n, se bé yô soo o ti kpa.</verse>
				<verse number="11">Man mmla'm bé tran diin bé sié bé su liké nga bé klé bé'n su, man bé yô bé wun aénvue.</verse>
				<verse number="12">N kpli'an su ke bla klé liké, ye o sié yasua, sannge mon o tran diin.</verse>
				<verse number="13">Afin Adam ye Nyanmien dun mmua yii io, i sin ye o yii Èveo,</verse>
				<verse number="14">ye nanh Adam ye bé leke io, sannge Ève b'o ti bla nion. Ke bé leke bo bé nyenniin'n, ye o yôli sa te nion.</verse>
				<verse number="15">Sannge se bla lafi Nyanmien su kpa, o klô swran titi, o yô Nyanmien lie mlonmlon, b'o nien i wun su kpa'n, se o kô wu ba'n, oh fitéh nun.</verse>
			</chapter>
			<chapter number="3">
				<verse number="1">Nde nga ti nanwle wéiin: swran ng'o klô ke oh yôh asonun sunianfue'n, wuun o klô dyunman b'o ti kpa.</verse>
				<verse number="2">Sannge i so swran lie'n, mon o yô swran bo bé kwla satyi'e i wun kaan sa, bo i yi ti kun, b'o nien i wun su kpa, b'o si ngwlele, b'o yô sa i nuen su, b'o ti aklunyéfue, b'o si liké klé.</verse>
				<verse number="3">Nanh mon o yô nzanbôefue nin utré klôfue, sannge mon o yô weteefue b'o kunnde'a ndengan, nanh mon o yô swran bo i nyin yi'a liké.</verse>
				<verse number="4">Mon o yô swran b'o si i bobo i awlô'n su nian, bo i mma'm bé bu i swran bé nyin yii kpa.</verse>
				<verse number="5">?Afin se swran kun sié i bobo i awlô'n su nian'n, oh yôh se ye oh kwlah nian Nyanmien i asonun'n suo?</verse>
				<verse number="6">Nanh mon o yô swran b'o fe i wun man Nyanmien o nian tyeman, se o yô so'n, o tyeman nan wa tu i wun, nan fo bule kunngba nga bé buu mmusu'm bé si Satan'n ba bu i wié.</verse>
				<verse number="7">Mon o yô swran bo bé nga bé ti'a Christfue'n bé bô i dunman kpa nan ba ke'en i wun nde, nan wa to'a aya nga mmusu'm bé si Satan'n suali'n nun.</verse>
				<verse number="8">Asonunfue'm bé lika nianfue'm bé kusu, man bé yô swran nanwlefue bo bé nuan nun ti'a nnyonnyon, nanh man bé yô nzan nonfue dan, nanh man bé kunnde sika i wafa ng'o ti'e i su'n,</verse>
				<verse number="9">man bé yô swran bo bé nzuen kpa'n ti bé klun titiman bé, b'o man bé fa Nyanmien i sulafile nde b'o yii nglô'n su kpa.</verse>
				<verse number="10">Man bé dun mmua sa bé nian, se bé nian bé bo ba wu'an fo bé wun'n, bé kô di bé dyunman so'n.</verse>
				<verse number="11">Man bé yi'm bé kusu bé yô swran nanwlefue, nanh man bé yô abla difue, man be bu akunndan, man bé yô swran bo bé kwla fa bé wla gua bé su sa'n kwlaa nun.</verse>
				<verse number="12">Man asonunfue'm bé lika nianfue'm bé yô swran bo bé le bla kun bo bé nian bé mma mun nin bé bobo bé awlô'm bé su kpa.</verse>
				<verse number="13">Afin bé nga bé di bé dyunman'n kpa'n, béh nyanh komin o man béh kwlah kan Nyanmien su bo é lafi swran wunmuan bo é nin Christ-Jésus ya yô'n ti, i nde'n yakpa su.</verse>
				<verse number="14">Fluwa nga nh kleh ble o ye'n, o ô n klun ke o tye kan'n nh koh o wun lo.</verse>
				<verse number="15">Sannge se man kwla oman ityra'n, fluwa nga nun nde'n man ah sih sa nga an yôéh Nyanmien i awlô'n nun'n. Awlô so'n yele Anannganman Nyanmien i Asonun'n. Se nanwle'n ti sua'n, wuun Asonun'n ti i kuatren nin i kôfiadya.</verse>
				<verse number="16">Nanwle, é kwlaa é si ke, ke o yôli bo é yô Nyanmien lie'n, o ti abônuan dan, swran wu'en i wle. O yô i wun swran o yii i wun nglô, Nyanmien Wawe'n klé ke o ti swran kpa, Ange'm bé wunniin, Bé ken i nde nvlé'm bé nun, Bé lafii i su men wunmuan'n nun, Bé yôô i kuaa, bé yô i mô nyanmien su lo.</verse>
			</chapter>
			<chapter number="4">
				<verse number="1">Nyanmien Wawe'n ken i wéiin ke, tyen wié lélé ke men'n koh i bué nuan'n, swran wié'm bé su lafi'a Nyanmien su kun, béh fah liké nga mmusu bo bé laka swran'n bé klé'n su.</verse>
				<verse number="2">Bé nga bé klé liké so'n, bé ti atôfue bé klô dunman, bé klun akunndan'n wa yô ke blale ngle b'o yra swraan o yô kôklôkô'n sa.</verse>
				<verse number="3">Bé sé ke, nanh man bé dya bla nin bian, nanh man bé di liké nga Nyanmien yii bé, bo i waan, bé nga bé lafi i su bo bé si nanwle'n, bé le i asé nan bé di'n, bé ngba.</verse>
				<verse number="4">Liké kwlaa nga Nyanmien yii bé'n, bé ti kpa, nanh man bé yi wié fi asé, sannge man bé so nun bé le i asé,</verse>
				<verse number="5">afin o yô Nyanmien lie i nde'n nin i asénna'n ti.</verse>
				<verse number="6">Se a ken i so klé aniaan mun'n, bo a fa Nyanmien i sulafile nde'n nin liké kpa nga bé kléé wo bo a fali su'n katyi ke wo alie sa'n, ah yôh Christ-Jésus i dyunman difue kpa.</verse>
				<verse number="7">Sannge nanh fa nde b'o ti'a Nyanmien lie b'o ti ke bla ôké'm bé nde sa'n bé su. Mion o nyin mantan Nyanmien kpa.</verse>
				<verse number="8">Afin bé wun kpinngbinle'n o ti kpa, sannge bé wun bo bé fa mantan Nyanmien'n o ti kpa sa'n kwlaa nun tre, o man se bé yô so'n, bé si ke béh nyanh nguan ke é ô ye'n nin ble ng'o ba lo'n nun.</verse>
				<verse number="9">Nde nga ti nanwle wéiin, se bé fa su'n o ti kpa.</verse>
				<verse number="10">É di dyunman é fe lélé, afin é fa é wla guee Anannganman Nyanmien b'o ti swran kwlaa bé Défue'n i su, sannge bé nga bé lafi i su'n, bé lie yele i bô'n.</verse>
				<verse number="11">Fa nde so'n klé bé ye dyran su man bé fa su.</verse>
				<verse number="12">Ke bo a ti gbanflen kaan'n ti, nanh yô man swran fi yô o finfin, sannge yô sa ng'o ti kpa'n, man bé nga bé lafi Christ su'n bé nian su yô, o idyole nun ô, o nzuen'n nun ô, o swran klôle nun ô, o Nyanmien sulafile nun ô, o nin sa te bo a yôman nin ô.</verse>
				<verse number="13">Fa Nyanmien Nde kannganle nzra nun'n, nin afotue manle'n, nin liké kléle'n fa yô o dyunman man m ma tô o su.</verse>
				<verse number="14">Liké nga ke Nyanmien nuan idyofue'm bé kannin, bo kpenngben'm bé yiali bo bé fa bé sa fuo o su'n, Nyanmien fa moon o ke a yô'n, nanh kpa su.</verse>
				<verse number="15">Mion o nyin yô ninngé so mun, man bé yôle'n lô o kpa, nan swran'n kwlaa bé wun ke a su yô kpa tra laa'n.</verse>
				<verse number="16">Nion o bobo o wun su o nin o ninngé bo a klé'n su kpa, afin se a yô so tititi'n, ah déh o bobo nin bé nga bé ti o nde'n bé ti.</verse>
			</chapter>
			<chapter number="5">
				<verse number="1">Nanh idyo kpenngben mun, sannge tu bé fo amannien su, fa bé bu o si, bu gbanflen mun o niaan,</verse>
				<verse number="2">bu bla kpenngben mun o nin, bu talua mun o niaan sa'n kwlaa nun.</verse>
				<verse number="3">Bu bla nga bé wun wuli bo bé le'a swran'n bé swran, nian bé lika.</verse>
				<verse number="4">Sannge ng'o le ba annze anunman'n, man ba so'm bé si ke bé Nyanmien sule'n nun sa nga bé dun mmua yô'n yele bé awlô'n i lika nianle. Ke béh yôh so'n, wuun liké nga bé si nin bé nin nin bé nannan'm bé yô maan bé'n, i wunsu ye bé su yô man béo. I so'n yô Nyanmien fe.</verse>
				<verse number="5">Bla nga i wun wuli b'o le'a swran nien i lika mlonmlon'n, o fe i wla'n gua Nyanmien su, wia nun ô, kongue ô, o nin i kôkô yale, o sre i ke o nien i su.</verse>
				<verse number="6">Sannge angbôti nga men dile'n yô i fe'n, kannze i nyin ô su'n, o ti ke wa wu sa.</verse>
				<verse number="7">Ken i so klé bé, nan ba kwla ka'an bé wun nde.</verse>
				<verse number="8">Swran ng'o nie'en ifue'm bé lika'n o ti te, nga b'o i te'n tra su'n yele swran ng'o nie'en i bobo i awlô'n i lika'n, o ti'a Nyanmien sufue, i te lie'n tra swran ng'o lafi'a Christ su'n.</verse>
				<verse number="9">Bla nga i wun wuli bo bé waan béh kleh i dunman angbôti mmla'm bé fluwa'n nun'n, man o yô bo wa di afue ablésien, bo wa dya bian kpe kunngba.</verse>
				<verse number="10">Man bé wun ke o yô swran'm bé yé, o nien i mma'm bé su kpa, o ti aklunyéfue, o wunnzin Nyanmien swran'm bé dya, o uka yalefue mun, o yô sa kpakpa'n kwlaa.</verse>
				<verse number="11">Sannge nanh kle angbôti bla nga bé te yô talua'n bé dunman angbôti mmla'm bé fluwa'n nun, afin se tyen wié bé kônvi wa so bian dyale'n, kpekuun béh yatyih Christ,</verse>
				<verse number="12">ye liké nga bé sé bé ke béh yôh bo ba yôman'n ti, béh katyih sa te yôfue.</verse>
				<verse number="13">Ke o kô yô so'n, bé yô'a liké fi, bé wlanwlan awlô'm bé nun, ye ng'o ti te tra su'n, bé idyo fiaii, nde ng'o ti'a bé nde'n nin nde ng'o fataman'n ye bé kaan.</verse>
				<verse number="14">I so'n ti, man bé nga bé te yô talua'n bé dya bian, bé wu ba, bé nian bé awlô'n su, nan é kpofue'm bé kwla satyi a é wun.</verse>
				<verse number="15">Afin bé wié'm ba yatyi atin kpafue'n ba kô su Satan (*f6*) su.</verse>
				<verse number="16">Se Christfue bla wié le angbôti bla i awlô'n nun'n, men i bobo nian bé lika, nan asonun'n wa kwla nian bé nga bé le'a swran'n bé lika, nanh man o yatyi bé asonun'n sa nun.</verse>
				<verse number="17">Asonun kpenngben ng'o sié asonun'n kpa'n, se bé bui swran bé yô i mô dan'n, i yôwle suo. Sannge bé nga bé yô bé lie'n tra su'n, yele kpenngben ng'o di dyunman kpa o kan Nyanmien nde, o klé liké'n.</verse>
				<verse number="18">Afin bé klee Nyanmien Nde'n nun ke: «Nannin ng'o bô awié'n, nanh bé tyityi i nuan,» ye: «Dyunman difue'n i sa ka'a ngben.»</verse>
				<verse number="19">Se bé kan asonun kpenngben wié wun nde klé wo'n, se w'a tié'e swran nnyon annze nsan bé nuan nun'n, nanh fa su.</verse>
				<verse number="20">Sannge bé nga bé yô sa te'n, tu bé fo swran'n kwlaa bé nyrun, man sre kun bé nga'm bé kusu wié.</verse>
				<verse number="21">Fa nde nga man kan klé o ye'n su kpa, se a nian ti'a swran i nuan nun nde'n, nanh bu i fo, nanh bu swran'n wié kpa tra wié, Nyanmien Kpli'n, nin Christ-Jésus, nin Nyanmien i ange'm b'o kpaa bé'n bé ti n lalôfue ke n kan nde so'n kléé wo.</verse>
				<verse number="22">Nanh kpli sié o sa swran su ndende ke o di Nyanmien dyunman. Nanh fo o wun wle sa te nga bé wié'm bé yô'n nun. Nion o wun, nanh yô sa te fi.</verse>
				<verse number="23">O ku'n nin tukpatye bo a toe fukefuke'n ti, nanh non nzué ngunmin kun, non du vin kan.</verse>
				<verse number="24">Swran wié'm bé sa lie'n nga bé yô'n bé dun mmua si ke o ti te i sin nan ba kô kan, sannge wié'm bé lie'n bé kan ye bé si ke o ti teo.</verse>
				<verse number="25">Ya sa kpa nga kusu bo swran wié'm bé yô'n bé wuin, nga kusu bo ba ka'a le ba wunmen'n, o su ka'a bui bô, san béh wuinh.</verse>
			</chapter>
			<chapter number="6">
				<verse number="1">Bé kwlaa nga bé ti kanga'n, man bé bu bé min'm bé swran kpa, nan swran fi a satyi'a Nyanmien dunman, ye liké nga é klé amun'n ba bu'e i liké ngben.</verse>
				<verse number="2">Ye bé nga kusu bo bé min'n ti Christfue'n, ke bé ti niaan'n ti, nanh man bé fa bé nyin wlawla bé, sannge ke bé min'm bo bé su bé'n bé ti Christfue bo bé ti bé swran kpa'n ti, man bé tu bé klun su bé kpa. Klé bé liké so mun, kan klé bé ke bé fa su.</verse>
				<verse number="3">Se swran wié klé liké ufle, b'o fa'a é Min Jésus-Christ i nde nanwle'n o nin Nyanmien i sule wafa nga o klé é ke é sui'n su'n,</verse>
				<verse number="4">o tu i wun, o si'a liké fi. Nde'm bé akplôwa sile'n o nin liké'm bé su utré dile'n o katyi i wun ke tukpatye sa. I kwlaa so'n ye man swran'm bé nyin tyi swran, bé di utré, bé kpe bé wun nzôwa, bé bu swran'n wié sa te yôfue nion.</verse>
				<verse number="5">O man swran nga bé wu'an sa wle, bo bé si'a nanwle'n kun'n, bé si akplôwa o le'a bô buwle. Bé bu ke Nyanmien sule'n man bé nyan bé wun.</verse>
				<verse number="6">Nanwle, se swran nyin yi liké ng'o le'n, Nyanmien sule'n o ti anyanbéun liké dan.</verse>
				<verse number="7">Afin ke béh wuh yé'n, é nin liké fi a baman, o man ke éh koh'n, é kwla fa'a liké fi koman</verse>
				<verse number="8">I so'n ti se é nyan liké é di, é nyan tannin kla'n, o dyu é.</verse>
				<verse number="9">Sannge bé nga bé klô ke béh nyanh bé wun'n, lakafue'n laka bé. Ninngé ngbenngben bo bé kônvi so bé'n nin bé nyin b'o blô ninngé tete kpanngban b'o satyi swran b'o man bé agualie'n gua'a bé kpa'n, bé su'n, o katyi ke aya sa, bé to nun o tra bé.</verse>
				<verse number="10">Afin sika klôle'n ye o ti sa tete'n kwlaa i bo nion. Swran wié'm bé fa bé nyin blôô nun lélé bé lafi'a Nyanmien su kun, o man awlabôe'n wa kun bé kpô.</verse>
				<verse number="11">Sannge o bo a ti Nyanmien i swran'n, nanh fo o wun wle ninngé so'm bé yôle nun. Mion o nyin yô sa ng'o ti kpa'n, fo o wun mantan Nyanmien, lafi i su, klô Nyanmien nin swran, tro o awlen, yô weteefue.</verse>
				<verse number="12">Mion o nyin man swran'm bé lafi Nyanmien su kpa, afin se a mion o nyin so'n, o ti kpa. Anannganman nguan bo i ti ye Nyanmien flee wo, bo a kaan Nyanmien su bo a lafi'n i nde fefe swran kpanngban bé nyrun'n tre kéklé.</verse>
				<verse number="13">Nyanmien Kpli b'o man liké kwlaa nguan'n, nin Christ-Jésus b'o kan nde nanwle yakpa su kléé Ponce Pilate'n, bé ti nde nga m ma kan klé wo ye'n i nun lalôfue.</verse>
				<verse number="14">Liké nga o séé o ke a yô'n, nian su yôé sese, nan tyen nga é Min Christ-Jésus yih i wun nglô'n, ba kputu'a o.</verse>
				<verse number="15">Ke i tyen nga Nyanmien siéli'n kô dyu'n, Nyanmien bo i kunngba ye o fi famien, bo bé bô i dunman fe titi, b'o sié famien nin bé kwlaa nga bé sié swran'n, i ye oh yih i nglô so nion.</verse>
				<verse number="16">I kunngba tye ye o wumaan, o tran lika b'o kpadya nyannyannyan bo swran fi kwla mentenmen'n nun. Swran fi nian wu'en lé, ye bé kwla wunmen. Man bé menmen ye bé si ke o ti kwlafue tititi. Mon o yô so.</verse>
				<verse number="17">Kan klé ble nga é ô nun ye'n i nun anyanbéunfue'm bé ke, nanh man bé di tutré, nanh man bé fa bé wla gue bé anyanbéun b'o su ka'a le'n su, sannge bé fa gue Nyanmien b'o man é liké kwlaa b'o man é klun dyo'n i su.</verse>
				<verse number="18">Sé bé ke bé yô sa ng'o ti kpa'n, bé yô swran yé, ye o ti anyanbéun kpa nion. Man bé yô aklunyé, bé tye swran liké.</verse>
				<verse number="19">Se bé yô so'n, wuun tro kpa kun b'o satyiman'n ye ba kpe a siéo, ye béh nyanh nguan sakpa.</verse>
				<verse number="20">Timothée, fa sa nga bé kan kléé wo'n su kpa. Nanh sié o su nde ngbenngben b'o nin Nyanmien nde'n ti'a kun'n, nin akplôwa nga bé bo bé bu bé wun ke bé si sa'n bé si'n bé su.</verse>
				<verse number="21">Swran wié'm bé bu bé wun ke bé si sa so'n, o man bé lafi'a Nyanmien su kpa kun. Nh yrah n nuan ke an nyan yé!</verse>
			</chapter>
		</book>
		<book number="55">
			<chapter number="1">
				<verse number="1">M Paul bo Nyanmien waan Christ-Jésus sunman min'n, nh kleh fluwa nga ble o Timothée bo a ti min awlen su ba'n. Christ-Jésus sunmaan min ke n kan nguan nga Nyanmien waan oh fah man bé nga bé nin Christ ba katyi swran wunmuan'n i nde. Man é Si Nyanmien nin é Min Christ-Jésus bé man a nyan yé, man bé si wo aunnvue, ye man o wun dyo o fouun!</verse>
				<verse number="2"></verse>
				<verse number="3">N la Nyanmien bo min nin a nannan mun é sui bo é klun titi'a yé'n i asé. Kongue nin wia nun ke nh kôkôh yale klé Nyanmien'n, n kan o nde kléé titi,</verse>
				<verse number="4">afin ke mh buh o nyinmuen b'o guali'n i akunndan'n, n wla lô o kpa, se n wun woo oh yôh n fe.</verse>
				<verse number="5">N wla ô o Nyanmien su bo a lafii kpa'n su, o nannan Loïs nin o nin Eunice bé ye bé dun mmua lafii i su soo. Ye n si ke a lafi i su so wié kusu.</verse>
				<verse number="6">I so'n ti, nh sreh o ke liké nga ke n fa n sa fuoo o su, bo Nyanmien fa moon o ke a yô b'o ti ke sin sa'n, tro i nuan nian su.</verse>
				<verse number="7">Afin Nyanmien a fe'e i Wawe'n wa ma'an é ke é sa nyan, sannge o fe man é ke o wla é fanngan, é klô Nyanmien nin swran, ye é si ngwlele.</verse>
				<verse number="8">I so'n ti, nanh man nyannzuen kun o é Min'n i nde kanle nin min bo i dunman nun ye bé wlaa m bisua'n ti. Sannge Nyanmien fanngan nun, man nyrennen nga é wuin dyasin fe'n ti'n, o son o nun.</verse>
				<verse number="9">O déé é, o flee é ke é yô i swran, nanh ke é yô sa kpa ti ye o flee yéo, sannge é wun akunndan bo i bobo buli'n, nin yé bo i waan Christ-Jésus ti oh yôh yé'n tio.</verse>
				<verse number="10">É ble lie'n su ke é Ti Défue Christ-Jésus bali'n, ye o yii yé so'n i nglôo. O tuu wié'n i dyé'n, ye i dyasin fe'n ti o man ya si nguan b'o man swran wuman'n.</verse>
				<verse number="11">Dyasin fe'n i kanle nin i kléle ti ye Nyanmien fa min, o sunmaan mion.</verse>
				<verse number="12">I so'n ti ye n wun nyrennen ngaa, sannge o nin i so'n ngba nyannzuen ku'an min, afin n si swran nga n fa n wla'n guee i su'n. N sii wéiin ke liké kwlaa nga o fa wlaa n sa nun'n, i bobo kwla nian su lélé fa dyu tyen so'n nun.</verse>
				<verse number="13">Fa nde nanwle nga n kan kléé wo'n su nian su yô, afin swran wunmuan bo é nin Christ-Jésus ti'n ti é lafi Nyanmien su, é klô Nyanmien nin swran.</verse>
				<verse number="14">Liké kpa nga bé fa wloo o sa nun'n, Nyanmien Wawe'n b'o tran é awlen'n nun'n i fanngan nun nian su kpa.</verse>
				<verse number="15">A si ke bé kwlaa nga bé ô Asie men'n nun lo'n, ba wanndi min, bé wié yele Phygèle nin Hermogène.</verse>
				<verse number="16">Man Nyanmien si Onésiphore nin i awlôfue'm bé aunnvue, afin kpale sunman o gua min awlen su nzué. N wôsu nianle bisua nun lo'n wa yômen nyannzuen.</verse>
				<verse number="17">Ye i nun nga o baa Rome wa'n, o mien i nyin kunnde min lélé o wuun min.</verse>
				<verse number="18">Man é Min'n wun i aunnvue é Min'n i wun lo tyen so'n nun, afin a si n lika ng'o fa niaan min Éphèse lo'n kpa.</verse>
			</chapter>
			<chapter number="2">
				<verse number="1">I so'n ti, o lie'n, n wa, yé nga ké nin Christ-Jésus é katyii swran wunmuan'n o yôô yé'n ti, dyran kéklé.</verse>
				<verse number="2">Nde nga a ti i ke n keen swran kpanngban bé nyrun'n, kan nde so'n, fa yatyii bé nga a lafi bé su bo bé kusu bé kwla kan klé swran ufle'n bé sa nun.</verse>
				<verse number="3">Nyrennen nga é wuin'n, Christ-Jésus i sôndya kpa bo a ti'n ti mon o son o nun.</verse>
				<verse number="4">Sôndya ng'o ti sôndya kpa bo i waan oh yôh sa ng'o ti i sukpen'n i klun su'n, o fe'e i wun wla'a liké nga swran nga'm bé yô'n nun.</verse>
				<verse number="5">Swran ng'o wanndi'n, se wa wanndi'a ke bé klélii'n sa'n, o nya'an nun liké.</verse>
				<verse number="6">Fié difue ng'o di dyunman fe'n ye o dun mmua nyan likéo.</verse>
				<verse number="7">Nde nga n fa'n, bu i kunndan, afin é Min'n man ah wunh sa'n kwlaa wle.</verse>
				<verse number="8">Bu Jésus-Christ David anunman'n b'o tyennin'n i akunndan. Ke nh kanh dyasin fe'n ye n ken i nde so nion.</verse>
				<verse number="9">Dyasin fe so'n ti ye n wun nyrennen bo bé tyi n ke sa te yôfue sa nion. Sannge Nyanmien ndefue'n, bé kwla tanninmen.</verse>
				<verse number="10">I so'n ti ye sa so'n kwlaa nun bé nga Nyanmien kpaa bé'n bé ti, n tra min awlen nion, nan Christ-Jésus ti bé kusu bé nyan bé ti ye bé nyan nyrun b'o wiéman.</verse>
				<verse number="11">Nde nga m ma ken ye'n ti nanwle wéiin, Se é nin i ye é wuli'n, é nin i ye éh tyeonh,</verse>
				<verse number="12">Se é dyran kéklé'n, é nin i ye éh dih famien nion, Se é sé ke é simen'n, i kusu wa sé ke o si'a é,</verse>
				<verse number="13">Se é di'a nanwle'n, i lie'n o di nanwle, Afin nde ng'o kan'n, o katyimen.</verse>
				<verse number="14">Kan nde nga klé bé kwlaa, kan flan nun. Nyanmien Kpli ti o lalôfue, sre bé kpa ke bé yatyi nde'm bé su utré dile'n b'o yô'a liké fi yé'n, o sanngan bé nga bé ti'n bé akunndan.</verse>
				<verse number="15">Mion o nyin di dyunman kpa man Nyanmien yô o mô, yô dyunman difue bo nyannzuen kunmen i dyunman'n ti, b'o kan nde nanwle o kpe'e i wun.</verse>
				<verse number="16">Nanh fo o wun wla nde ngbenngben b'o nin Nyanmien nde'n ti'a kun'n bé nun, afin bé nga bé yô so'n, bé fa'a bé wun manta'an Nyanmien lélé bé nin i bu.</verse>
				<verse number="17">Bé nuan nun nde'n oh yôh ke kannin sa, oh treh. Bé nun wié yele Myménée nin Philète</verse>
				<verse number="18">bo ba yatyi nde nanwle'n, bé sé swran'm bé ke, bé nga bé wuli'n ba tyen o man bé wié'm bé lafi'a Nyanmien su kpa kun.</verse>
				<verse number="19">Sannge Nyanmien i sua'n i bô asé b'o wlali'n o dyran kéklé, bé klee su ke: «É Min'n si bé ti i lie'n,» ye: Swran kwlaa nga i waan o ti é Min'n i lie'n, mon o yatyi sa te yôle'n.</verse>
				<verse number="20">Awlô dan kun nun nanh sika okwle nin dyete ufué se ngunmin ye bé ô nuan, sannge bé fa waka se liké'n wié ye bé fa ufa wu liké'n wié. Bé sié wié fa di bé tyen, bé fa wié yô liké kwlaa nga bé klô'n.</verse>
				<verse number="21">O man swran ng'o yi i wun sa te so'm bé yôle nun'n, oh yôh ke talié klaan bo bé fa di bé tyen'n sa, oh katyih i Min'n lie, oh yôh i wun sa yé, oh kwlah fa yô liké kwlaa ng'o ti kpa'n.</verse>
				<verse number="22">Nanh bu liké nga gbanflen kônvi soe'n i akunndan, sannge a nin bé kwlaa nga sa te nu'an bé awlen'n nun bo bé bô fle é Min'n, anh mian amun nyin anh yô sa ng'o ti kpa'n, anh lafi Nyanmien su, anh klô Nyanmien nin swran, ye man amun wla gua asé.</verse>
				<verse number="23">Sannge nanh fo o wun wla sinnzin akplôwa sile b'o yô'a sa fi yé'n nun, afin a si ke akplôwa'n i bô agualie yele utré.</verse>
				<verse number="24">Afin é Min'n i swran'n nin utré'n fataman. Sannge mon o yô swran'n kwlaa bé kpa, mon o si liké klé, man sa nga bé yôé'n son i nun,</verse>
				<verse number="25">mon o tu bé nga bé kpalô i nuan'n bé fo amannien su, wiénuon tyen wié lélé Nyanmien man beh katyih bé nzuen'n nan bé si sa ng'o ti nanwle'n.</verse>
				<verse number="26">O man bé nyin tih, béh flôh aya nga mmusu'm bé si Satan suali b'o traa bé b'o man bé yô i klun sa'n nun.</verse>
			</chapter>
			<chapter number="3">
				<verse number="1">Nde nga m ma kan klé o ye'n, fa sié o klun kpa: tyen wié lélé ke men'n oh koh i bué nuan'n, lika'n oh yôh kéklé.</verse>
				<verse number="2">Afin swran'm béh buh bé bobo bé wun akunndan, béh yôh sika klôfue, béh dih bé nuan, béh tuh bé wun, béh satyih Nyanmien wun, bé nyin su yi'a bé si nin bé nin mun bé su si'a yé, bé nyin su yi'a Nyanmien,</verse>
				<verse number="3">bé su klô'a swran, bé yô bé saa bé su yatyi tyeman, béh dih abla, bé su si'a bé wun su nian, béh yôh wle, béh kpoh swran kpa mun,</verse>
				<verse number="4">béh yih bé dyanvue mun man, béh yôh liké bé su bué i akunndan, béh dih tutré, béh klôh men dile'n tra Nyanmien,</verse>
				<verse number="5">béh yôh bé wun ke bé srô Nyanmien sa, sannge bé su lafi'e i su ke o kwla sa yô. Nanh fo o wun mantan swran so mun.</verse>
				<verse number="6">Bé wié'm bé wlu awlô'm bé nun blelele bé fa bla nga be wu'an sa wle kpa'n, bo bé wun sa sonnin, bo liké fanunfanun bo bé nyin blô bé su'n ti bé yatyi atin kpafue'n.</verse>
				<verse number="7">Bé klô ke bé klé bé liké titi, bé klé bé sannge bé kwla wu'an nde b'o ti nanwle'n i wle mlonmlon.</verse>
				<verse number="8">Ke Jannès nin Jambrès (*f42*) bé nin Moïse bé sii akplôwa'n, swran so'm bé kusu bé si nde nanwle bo é kan'n i akplôwa. Swran so'm ba satyi, bé akunndan'n ti'a kpa kun, ke bé nian bé wafa nga bé fa lafi Nyanmien su'n, bé wun ke bé lafi'e i su kpa.</verse>
				<verse number="9">Sannge bé su kwla yô'e i so dyu'a mmua, afin bé sinnzin'n o wa fité nglô swran'n kwlaa bé nyrun ke swran nnyon so'n bé lie'n sa.</verse>
				<verse number="10">O lie'n, a si liké nga n klé'n kpa, nin min nzuen'n, nin min akunndan'n, nin min Nyanmien su bo n lafi'n, nin min awlen bo n tre'n, nin min Nyanmien nin swran'm bé klôle'n, nin min kéklé bo n dyran'n,</verse>
				<verse number="11">nin yale nga bé klé min'n, nin nyrennen nga n wuin Antioche nin Icone nin Lystre lo'n. ?Nyrennen'n i nyrun nin i sin ônin ye man wu'en io? Sannge é Min'n déli min i kwlaa so'n nun.</verse>
				<verse number="12">Swran kwlaa nga i waan o nin Christ-Jésus béh katyih swran wunmuan oh yôh Nyanmien klun sa'n, san béh kléh i yale.</verse>
				<verse number="13">Sannge swran nga bé klun yô wi bo bé ti gblefue'n, bé sa te nga bé yô'n i te'n oh trah laa lie'n, béh lakah swran mun ye béh lakah bé bobo bé wun.</verse>
				<verse number="14">Sannge o lie'n, liké nga bé kléé o bo a lafi su'n, nian su kpa. A si swran nga bé kléé wo'n.</verse>
				<verse number="15">Ke o fin o ba kaan nun'n, a si Nyanmien Nde nga bé kleli'n, ye man a si ngwlele b'o man se bé lafi Christ su'n bé nyan bé ti nion.</verse>
				<verse number="16">Nyanmien Nde kwlaa nga bé kleli'n, i bobo ye o fa maan swran mun ye bé klelio. Bé fa klé liké, bé fa klé swran lélé bé wun nanwle, bé fa tu bé fo, bé fa klé bé sa nga bé yôo o ti kpa'n,</verse>
				<verse number="17">nan Nyanmien swran'n nyan liké b'o kwla fa di dyunman kwlaa ng'o ti kpa'n.</verse>
			</chapter>
			<chapter number="4">
				<verse number="1">Nde nga m ma kan klé o ye'n, Nyanmien Kpli'n nin Christ-Jésus b'o wa di bé nga bé wuli'n nin bé nga bé nyin ô su'n bé nde'n, bé ti n lalôfue. I bale b'o wa ba'n nin i famien b'o wa di'n ti, nh sreh o kpa,</verse>
				<verse number="2">se a nyan o ti ô, se a nya'an o ti ô, kan Nyanmien nde'n dyran su kpa klé bé man bé wun i wle. Swran ng'o yô sa'n idyoe, wla bé fanngan, tro o awlen kpa klé bé.</verse>
				<verse number="3">Afin tyen wié swran'm bé su fa'a nde nanwle'n su kun, béh yôh sa ng'o yô bé bobo bé fe'n, ye béh kunndeh swran kpanngban kpa ke bé klé bé liké ng'o yô bé fe'n.</verse>
				<verse number="4">Bé su sié'a bé su nanwle'n su kun, béh siéh bé su nde nga bé ti ke ngôwa sa'n bé su.</verse>
				<verse number="5">Sannge o lie'n, nion o wun su sa'n kwlaa nun, yale nga bé klé wo'n, mon o son o nun, dyasin fe i kanle b'o ti o dyunman'n di, dyunman nga Nyanmien fa wlo o sa nun'n guegue i bô.</verse>
				<verse number="6">N lie'n man katyi ke du vin bo bé fa gua man Nyanmien'n sa, n kole'n wa dyu.</verse>
				<verse number="7">Man mian min nyin man wanndi wanndile dan kpa, man dyu n dyuwle, n dyran kéklé lafii Nyanmien su.</verse>
				<verse number="8">Sien'n ba sié liké nga swran ng'o yô kpa'n bé fa yô i mô'n, lo a sié min. É Min'n b'o di dyole nanwle su'n ye oh fah man min tyen so'n nuon. Nanh min ngunmin ye oh fah man mion, sannge oh fah man bé kwlaa nga bé nyin te i sin'n.</verse>
				<verse number="9">Bô manndren tô n wa ityra'n,</verse>
				<verse number="10">afin men'n nun ninngé bo Démas klô bé'n bé ti wa wanndi min a o Thessalonique. Crescens kusu wa o Galatie, Tite a o Dalmatie.</verse>
				<verse number="11">Luc ngunmin ye o nin min ô waa. A nin Marc anh bla, afin o uka min kpa n dyunman'n nun.</verse>
				<verse number="12">N sunmaan Tychique Éphèse.</verse>
				<verse number="13">Se ah bah'n, fa n trale dan'n bo n yatyii Carpus sa nun Troas lo'n, nin fluwa'n, nin kplô nga bé kle su b'o ti n tyinndyin kpa'n ble min.</verse>
				<verse number="14">Alexandre b'o ti blale bôfue'n o yôô n te dan kpa. Sa ng'o yô min'n, Nyanmien Kpli kô tue i kale.</verse>
				<verse number="15">O kusu nian o wun kpa i lika, o sii nde nga é kan'n i akplôwa tete kpa.</verse>
				<verse number="16">Ke bé fa min oo dyole difue'm bé dyasu klikli'n, swran fi a dyra'an n sin, bé kwlaa bé wanndii min. Nanh man Nyanmien fa bé wun nde sié i klun!</verse>
				<verse number="17">Sannge é Min'n ye o dyran n sin wlaa n fanngan ye man n kwla ken i nde'n kwlaa, ye man bé kwla nga bé ti'a Juif'n bé tilio. O déé min dyra'n i nuan nun.</verse>
				<verse number="18">É Min'n déh min sa tete'n kwlaa nun, oh nianh n su, oh fah min ko i men'n nun nyanmien su lo. Man é yi i aye tititi! Mon o yô so!</verse>
				<verse number="19">Nh yôh Prisca nin Aquilas nin Onésiphore awlôfue'm bé liké.</verse>
				<verse number="20">Éraste kaa Corinthe lo, ye n yatyii Trophime b'o too tukpatye'n Milet lo.</verse>
				<verse number="21">Bô manndren bla nan ayre'n wa ba. Eubulus, nin Pudens, nin Claudia, nin é niaan'm bé kwlaa béh yôh o liké.</verse>
				<verse number="22">Man é Min'n nin o tran! Nh yrah n nuan ke an nyan yé!</verse>
			</chapter>
		</book>
		<book number="56">
			<chapter number="1">
				<verse number="1">M Paul n ti Nyanmien i swran bo Jésus-Christ sunmaan min ke n wuka bé nga Nyanmien kpaa bé'n man bé lafi i su kpa, ye bé wun nde nanwle nga bé bo bé srô Nyanmien'n bé sii'n i wle kpa,</verse>
				<verse number="2">nan bé fa bé wla gua anannganman nguan'n su. Nyanmien b'o bua'a atô'n, ke o nian yi'a men'n o séé ke nh nyanh nguan so'n.</verse>
				<verse number="3">Ke ble ng'o siéli'n dyuli'n, o yii i nde so'n nglô. É Défue Nyanmien'n ye o fa nde so'n wlaa n sa nun ke n kaan.</verse>
				<verse number="4">O man nh kleh fluwa nga ble o Tite bo a ti n wa sakpa'n, yele ke é nnyon'n Nyanmien kunngba'n su ye é lafio. Man é Si Nyanmien nin é Défue Christ-Jésus be man a nyan yé, ye man o wun dyo o fouun!</verse>
				<verse number="5">N yatyii o Crète lo ke a siésié sa nga ba wié'e i siésié'n, ye a sié asonun kpenngben kloklo'm bé su. Bu bé siéle nde nga n kan kléli wo'n i akunndan:</verse>
				<verse number="6">man swran nga béh feh sié asonun kpenngben'n o yô swran bo bé kwla satyi'e i wun kaan sa, bo i yi ti kun, bo i mma'm bé lafi Nyanmien su, bo bé kwla satyi'a bé dunman ke bé nzuen ti te, bé nyin ti kéklé.</verse>
				<verse number="7">Man asonun sunianfue'n yô swran bo bé kwla satyi'e i wun kaan sa, afin o nian Nyanmien ninngé'm bé su. Nanh mon o yô swran b'o yô i bobo i klun sa, nin ya fafue, nin nzanbôefue, nin utré klôfue, nin swran b'o kunnde sika i wafa ng'o ti'e i su'n.</verse>
				<verse number="8">Sannge mon o yô swran b'o ti aklunyéfue, b'o klô sa ng'o ti kpa'n, b'o yô sa i nuan su, b'o ti swran kpa, b'o ti Nyanmien lie mlonmlon, b'o si i bobo wun su nian.</verse>
				<verse number="9">Mon o yô swran b'o lafi nde nanwle nga bé klélii'n su kpa, nan nde nanwle b'o klé'n ti, o kwla tu bé fo, ye o klé bé nga bé kpalô i nde'n ke bé si ke ba fon.</verse>
				<verse number="10">Afin swran kpanngban bé nyin ti kéklé, bé kan nde ngbenngben fa laka swran mun. Bé kpanngban lika bé fin Juif'm bo ba katyi Christfue'n bé nun.</verse>
				<verse number="11">Sé i sofue mun ke bé yatyi bé nde so'm bé kanle. Bé klé liké ng'o ti'e i su'n, bé fa kunnde sika ng'o ti'e i kunndewle'n, o man bé bô awlô'n wié sékésékéséké.</verse>
				<verse number="12">Crètefue'm bé bobo bé liké kléfue kun séé ke: Crètefue'm bé bua atô titi, bé ti nnen wlefue, bé ti nveefue alie safue.</verse>
				<verse number="13">I nde so'n ti nanwle. I so'n ti, idyo bé kpa, man bé lafi Nyanmien su kpa,</verse>
				<verse number="14">nan ba lafi'a Juif'm bé nde b'o ti ke ngôwa sa'n su, ye ba yô'a sa nga swran nga ba yatyi nde nanwle'n bé sé bé ke bé yô'n ti.</verse>
				<verse number="15">Swran nga bé akunndan'n ti kpa'n, liké kwlaa ti kpa bé nyrun, sannge swran nga bé akunndan'n ti'a kpa, bo bé lafi'a Nyanmien su'n, liké fi ti'a kpa bé nyrun. Afin bé akunndan'n ti tete, bé yô saa bé klun ti'a bé.</verse>
				<verse number="16">Bé yô bé wun ke bé si Nyanmien, sannge sa nga bé yô'n o klé'a ke bé sii. Bé wun yô te, bé nyin ti kéklé, bé kwla yô'a sa kpa bo kun sa.</verse>
			</chapter>
			<chapter number="2">
				<verse number="1">Sannge o lie'n, nian nde nanwle nga bé kléli wo'n su klé.</verse>
				<verse number="2">Sé yasua kpenngben'm bé ke bé bu akunndan, bé di nanwle, bé yô sa i nuan su, man bé dyran kéklé bé lafi Nyanmien su, bé klô Nyanmien nin swran, bé tra bé awlen.</verse>
				<verse number="3">Kan klé bla kpenngben mun ke bé kusu bé yô sa nga Nyanmien swran yôo o ti su'n. Nanh man bé di abla, nanh man bé yô nzanbôefue. Man bé yô sa ng'o ti kpa'n</verse>
				<verse number="4">nan bé fa klé talua mun ke bé klô bé klô bé wun nin bé mma mun,</verse>
				<verse number="5">bé yô sa i nuan su, nanh man bé yô sa sukusuku, man bé yô awlô bla kpa, man bé yô klun-ufuéfue, nanh man bé fa bé nyin wlawla bé wun mun, man bé bu bé swran, nan swran fi a sé'a ke Nyanmien nde'n ti'a kpa.</verse>
				<verse number="6">Kan klé ngbanflen mun ke bé kusu bé yô sa i nuan su.</verse>
				<verse number="7">Sa'n kwlaa nun o bobo yô sa ng'o ti kpa'n, man bé nian o lie'n su yô. Liké nga a klé'n, kléé kpa, nanh fa yô aôwi.</verse>
				<verse number="8">Kan nde ng'o ti kpa'n nan swran fi a sé'a ke nde nga a kan'n ti te, nan o kpofue'm bé nyin gua asé, afin bé su wu'an é wun nde fi kanman.</verse>
				<verse number="9">Kan klé kanga mun ke sa'n kwlaa nun bé bu bé min'm bé swran, bé yô sa ng'o dyo bé klun'n, nanh man bé kpalô bé nuan,</verse>
				<verse number="10">nanh man bé wua bé. Sannge man bé yô swran bo bé kwla fa bé wla gua bé su titi, nan bé bu é Défue Nyanmien'n i nde nga é klé'n nde kpa sa'n kwlaa nun.</verse>
				<verse number="11">Afin Nyanmien a yi yé nga o yô swran b'o man swran'n kwlaa bé kwla nyan bé bé ti'n i nglô.</verse>
				<verse number="12">Yé so b'o yôô yé'n, é yô sa ng'o ti i nuan su'n, nin sa ng'o ti kpa'n, ye é srô Nyanmien.</verse>
				<verse number="13">É yô so nan é minnde tyen kpa nga é wla ô su ke é Nyanmien Kpli'n nin é Défue Christ-Jésus bé wa yi bé wun nglô'n.</verse>
				<verse number="14">É ti o fe i wun mannin, nan oh yih é sa tete'n kwlaa nun, nan é katyi i sa ti swran bo é wun sa tete'n kwlaa wa wié, bo é tu é klun yô swran yé.</verse>
				<verse number="15">Sé bé ke bé yô sa so mun, tu bé fo, swran ng'o yô sa'n idyoe, man bé si ke Nyanmien ye o sié o ke a di dyunman so nion. Nanh fo o wun man swran fi mon o yô o finfin.</verse>
			</chapter>
			<chapter number="3">
				<verse number="1">Kpen bé wla ke bé bu bé nga bé sié bé'n nin bé nga bé dyran bé dya nun'n bé swran, man bé nyin yi bé, sa kpa kwlaa nga bé sé bé ke bé yô'n, man bé yô.</verse>
				<verse number="2">Nanh man bé kan swran wun nde, nanh man bé klô utré, man bé yatyi sa tye, man swran'n kwlaa bé wun ke bé ti weteefue.</verse>
				<verse number="3">Afin laa é kusu é ti sinnglinfue, é ti nyin kékléfue, bé laka é man é yatyi atin kpafue'n, é nyin b'o blô ninngé wafawafa'n kwlaa nin men dile'n su'n ti é katyii ke kanga sa, é ti klunwifue, é nyin tyi swran nin liké, é wun yô te, é kpo é wun.</verse>
				<verse number="4">Sannge ke é Défue Nyanmien'n yili i kpa yôle'n nin swran'm bé klôle'n nglô'n,</verse>
				<verse number="5">o déli é. Nanh ke é yôli sa kpa wié ti ye o déli yéo, sannge i bobo ye o sili é aunnvue soo. Ke o Wawe'n wuu é ufle wunnzinle b'o wunnziin yé'n ti, b'o man é katyi swran ufle'n, ye o déli yéo.</verse>
				<verse number="6">Afin é Défue Christ-Jésus ti Nyanmien fe i Wawe'n maan é i klun-ufué su</verse>
				<verse number="7">nan yé nga o yô yé'n ti, o bu é swran kpa, o man éh nyanh anannganman nguan nga i waan oh manh yé'n bo é wla ô su'n.</verse>
				<verse number="8">Nde nga n keen ye'n ti nanwle wéiin. N klô ke a dyran nde so'n su kpa nan bé nga bé lafi Nyanmien su'n, bé fa yé yôle'n katyi bé dyunman. I so yôle'n ti kpa, o yô swran'm bé wun sa yé.</verse>
				<verse number="9">Sannge nanh fo o wun wla sinnzin akplôwa sile'n, nin bé nannannannan'm bé ôsu finwle i kunndele'n, nin utré, nin mmla'n su akplôwa sile'n bé nun. Bé ti liké ngben b'o yô'a sa fi yé.</verse>
				<verse number="10">Swran ng'o fa ngbatyie wla afien'n, se a kan kléé kpe kun kpe nnyon b'o faman'n, yi o nyin i wun,</verse>
				<verse number="11">afin a si ke i so swran lie'n wa satyi, ye sa ng'o yô'n klé ke o ti'a kpa.</verse>
				<verse number="12">Se n sunman Artémas annze Tychique o wun lo'n, mion o nyin bla man é yia Nicopolis, afin le ye m bu i ke nh tranh ayre nuon.</verse>
				<verse number="13">Gua Zénas mmla sifue'n nin Apollos bé atin klaan, nan liké fi a mia'an bé.</verse>
				<verse number="14">Klé é minnien'm bé kusu ke bé di dyunman klaan nan ba nyan liké nga bé sa mien i wun'n, nanh man bé bubu bé sa nin bé dya tran su.</verse>
				<verse number="15">Bé kwlaa nga bé nin min ô wa'n, béh yôh o liké. Nh yôh é klôfue nga bé lafi Nyanmien su'n bé liké. Nh yrah n nuan ke amun kwlaa an nyan yé!</verse>
			</chapter>
		</book>
		<book number="57">
			<chapter number="1">
				<verse number="1">M Paul bo Christ-Jésus ti n wô bisua'n nun'n, min nin é niaan Timothée</verse>
				<verse number="2">éh kleh fluwa nga ble o Philémon bo a ti é swran kpa nin é wiéngu dyunman difue'n, nin é niaan bla Appia, nin Archippe bo é nin i é fe'n, nin asonunfue nga bé yia o awlô lo'n.</verse>
				<verse number="3">Man é Si Nyanmien nin é Min Jésus-Christ bé man an nyan yé, ye man amun wun dyo amun fouun!</verse>
				<verse number="4">O ti, n la n Nyanmien'n i asé titi, ye n sre i titi ke o nion o su,</verse>
				<verse number="5">afin n ti klôle bo a fa klô é Min Jésus nin Nyanmien swran'n kwlaa'n nin sulafile nga a fa lafi bé kwlaa bé su'n i nde.</verse>
				<verse number="6">Nh sreh Nyanmien ke anuanse bo Christ bo é lafii su'n ti é di'n, o man a wun liké kpakpa kwlaa ng'o ti é lie swran wunmuan bo é nin Christ ya katyi'n ti'n i wle kpa wéiin.</verse>
				<verse number="7">N niaan bian, klôle nga a fa klô bé'n ti, o man n wla gua asé, n klun dyo dan, afin w'o man Nyanmien swran'm bé awlen to nzué nun.</verse>
				<verse number="8">I so'n ti, Christ b'o dyin n sin'n ti, n si ke n kwla sé ke a yô sa ng'o ti su'n</verse>
				<verse number="9">sannge nga lie'n, o fata ke n sre o klôle bo a klô bé'n ti. M Paul bo man yô kpenngben bo Christ-Jésus ti sien'n n wô bisua'n nun'n,</verse>
				<verse number="10">n wa Onésime bo n katyii i si bisua'n nun wa'n ti, yatyi.</verse>
				<verse number="11">Laa wa yô'a sa kpa a monmon, sannge sien'n o wa yô sa kpa man min nin o.</verse>
				<verse number="12">Sien'n i b'o ti n sa nin n dya'n n fe ble o.</verse>
				<verse number="13">Ke n wô bisua'n nun wa dyasin fe'n ti'n, n waan, o ka min wun wa, o dyran o dya nun nian n lika.</verse>
				<verse number="14">Sannge liké nga a kpli'an su ke n yô'n, n klô'a ke n yô, nan yé nga a yô'n, w'a yô'e mainle su, sannge w'a yôé o klun-ufué su'n ti.</verse>
				<verse number="15">Wiénuon ke o yô nan wa ka o sa nun mlonmlon'n ti ye man o wanndii o lé nnyon kun nion.</verse>
				<verse number="16">Afin sien'n, nanh ke o kanga kunngba ye o tio, sannge i kpa tra kanga, o ti é niaan bo é klôé kpa. O ti n swran kpa, ye o lie'n, o wa yô o swran kpa tra min, afin o ti o swran, ye kusu amun Min'n wa yô kun.</verse>
				<verse number="17">I so'n ti, se a bu n ke o wiéngu sa'n, so i nun ke a fa so min nun'n sa.</verse>
				<verse number="18">Se o yôô o sa wié'n, annze se o kale wié ô i su'n, a kô dé n su.</verse>
				<verse number="19">Nian, n sa nuan ye: M bobo m Paul m ma tannin kale so'n man o. O nin i so'n ngba, n kusu n su sé'a o ke n ti ye man a nyan nguaan.</verse>
				<verse number="20">N niaan bian, swran wunmuan bo a nin é Min'n ti'n ti, nh sreh o ke a yô n yé, man n wla gua asé Christ lie bo é ti'n ti.</verse>
				<verse number="21">Fluwa nga nh kleh m ble o ye'n, n si ke swran bo a bu min'n ti, liké nga n sé o ke a yô'n, ah yôh tra su.</verse>
				<verse number="22">Ke ah yôh so'n, yô sua ba kun kpa fa sié min, afin Nyanmien bo an sre i ke o dyran n sin man an wun min ékun'n ti, n lafi su ke mh bah.</verse>
				<verse number="23">Épaphras b'o ti n wiéngu bisuafue Christ ti'n, oh yôh o liké.</verse>
				<verse number="24">Marc, nin Aristarque, nin Démas, nin Luc bo bé ti n wiéngu dyunman difue'n, bé kusu béh yôh o liké.</verse>
				<verse number="25">Man é Min Jésus-Christ aklunyéfue'n nin amun tran!</verse>
			</chapter>
		</book>
		<book number="58">
			<chapter number="1">
				<verse number="1">Lalafue nun Nyanmien man i nuan idyofue'm bé bôbô i nde'm bé su wafawafa kléé é nannan mun.</verse>
				<verse number="2">Sannge é bo é su ko men'n i bué nuan'n, o man i Wa'n ye o kan nde kléé yéo. I ye o man o yii men'n nin ninngé'n kwlaaa, ye o sé ke oh fah liké'n kwlaa men.</verse>
				<verse number="3">I ye o man é wun Nyanmien b'o yi i wun nglô nyannyannyan nion, o fa Nyanmien Kpli'n i wafa kwlaa ng'o ti'n, i nuan nun nde'n ye man ninngé'n kwlaa ô leo. Ke o yôli bo swran'm bé wun sa'n wiéli'n, o kô traan Nyanmien Kpli b'o ti Wléngbi'n i fama su nyanmien su lo.</verse>
				<verse number="4">O man o yôô kpa tra ange mun, ke i dunman nga Nyanmien fa flelii'n kusu ti dan tra bé lie'n soo.</verse>
				<verse number="5">Afin ange'm bé nun ônin ye Nyanmien séé i ke, «o ti i Wa, ndeken wa katyi i sio»? ?Ye bé nun ônin ékun ye o ken i nde ke, «oh yôh i si, ye i kusu oh yôh i Waa»?</verse>
				<verse number="6">Ke o fe i Wa kpen'n ba men nun'n, o keen i ékun ke: «Man Nyanmien i ange'n kwlaa bé kôtô i bô bé menmen.»</verse>
				<verse number="7">Ye o keen i ange'm bé nde ke: «O katyi i ange mun ke aunngban sa, ye o katyi i swran mun ke sin taaman sa.»</verse>
				<verse number="8">Sannge o keen i Wa'n i nde ke: «Nyanmien, o bia'n wô le tititi,» ye «Siéle nga a sié swran mun'n, a sié bé kpa.</verse>
				<verse number="9">A klô sa ng'o ti kpa'n, a klôman sa te'n mlonmlon, I so'n ti, Nyanmien o Nyanmien faa o, o guo o su ngô (*f21*), o man o klun dyo dan kpa tro o wiéngu mun,»</verse>
				<verse number="10">Ye o keen i ékun ke: «Nannan, ke o fin lalafue nun'n, wo ye a yili asie nion, Ye nglô lo'n ti o sa nuan liké.</verse>
				<verse number="11">Béh satyih, sannge o lie'n ah kah le, Bé kwlaa so'n, béh yôh nvuen ke trale sa,</verse>
				<verse number="12">Ah bubuh bé ke kôndrô sa, Ah katyih bé ke bé katyi trale sa, Sannge o lie'n, ah kah o ôsu'n nun, wo afue lie'n su wié'a mlonmlon.»</verse>
				<verse number="13">?Ye ange'm bé nun ônin ye o sé i ke: «Tran asé n fama su, Lélé m man ah tioh o kpofue'm bé suo»?</verse>
				<verse number="14">?Ange'n kwlaa bo bé ti aôlia nun swran bo bé su Nyanmien'n, wa sunma'an bé ke bé wa nian bé nga bé wa nyan bé ti'n bé su?</verse>
			</chapter>
			<chapter number="2">
				<verse number="1">I so'n ti, man é fa nde nga é tii bé'n sié é klun kpa tra laa'n, se ya yô'a soo o tyeman nan ya tô a fuan atin'n.</verse>
				<verse number="2">?Se nde nga ange'm bé kannin'n o kpeen su, ye sa te nin nyin kéklé kwlaa bo bé yôli'n, bé wunnin i sin'n,</verse>
				<verse number="3">wuun se é kpa sa nga é yôo éh nyanh é ti'n su'n, éh yôh se ye éh fitéh nuon? É Min'n bobo dun mmua kan é ti nyanle so'n i nde, ye bé ng'o kannin bo bé tili'n, bé kan kléé é wéiin ke o ti nanwle.</verse>
				<verse number="4">Ke Nyanmien yi atre, b'o yô abônuan sa nin sa kéklééklé fanunfanun, b'o fa liké nga i Wawe'n man swran yô'n man swran ke i klun klô'n sa'n, o guaa bé nde'n su.</verse>
				<verse number="5">Afin nanh ange mun ye Nyanmien fa bé sié men nga o wa yi bo é ken i nde'n suo.</verse>
				<verse number="6">Sannge é kenngen Nyanmien Nde nga bé kleli'n i lika wié nun ke swran wié sé ke: «Nzu yele swran b'o man a bu i akunndaan, Nzu yele klo swran b'o man a nien i likaa?</verse>
				<verse number="7">A yôli man ange'm bé kpa'n trelii lé nnyon kun, A siéé famien man o nyan nyrun, bé menmen,</verse>
				<verse number="8">A fe sié liké'n kwlaa su.» Ke Nyanmien fe i sié liké'n kwlaa su so'n, liké fi a ka'a le bo nenh i ye o sié béo. Sannge é nian wu'an ke o sié liké'n kwlaa ke é sé ye'n.</verse>
				<verse number="9">Sannge é wun Jésus bo Nyanmien yôli man ange'm bé kpa'n trelii lé nnyon kun'n, ke bé siéli i famien, o man bé menmen, nyrennen wié'n b'o wuli'n ti. Ke o yôô so'n, é wun ke Nyanmien i aklunyé'n ti ye o wuu swran'n kwlaa bé tio.</verse>
				<verse number="10">Nanwle, Nyanmien b'o yii liké'n kwlaa bo i ti ye i kwla ô le'n, o yôô sa ng'o yôo o nin i fata'n. Afin ke o yô nan i mma kpanngban kpa ba o nyanmien su lo'n, o yôli man Jésus b'o kpe atin man bé nyan bé ti'n, o yô swran bo nyrennen b'o wunniin'n ti o si atin so'n kpe kpa.</verse>
				<verse number="11">Afin i b'o man swran'm bé wun sa'n wié'n, nin bé nga o man bé wun sa'n wiéli'n, o nin bé bé si ti kun. I so'n ti ye ke o sé ke bé ti i niaan'n, nyannzuen kunmen nion.</verse>
				<verse number="12">Afin o sé ke: «Nyanmien, mh bôh dunman klé n niaan mun, Nh tôh dyué m bô fle o anyia'n nun.»</verse>
				<verse number="13">O keen i ékun ke, «oh feh i wla'n gue i su.» Ye o keen i ékun ke: «Anh nian min nin ba nga Nyanmien fa bé maan min'n yé ye:»</verse>
				<verse number="14">Ke bo ba so'm bé ti klo swran'n ti, Jésus kusu katyii i wun klo swran ke bé sa. O yôô i so nan se o wu'n, oh kwlah mmusu'm bé si Satan'n b'o man wié'n kwla swran mun'n.</verse>
				<verse number="15">Ke oh déh bé kwlaa nga ke bé wuu bé lélé'n, wié'n i srôle ti ba katyi ke kanga sa'n.</verse>
				<verse number="16">Afin nanwle, nanh ange mun ye o baa bé ukaleo, Abraham anunman mun ye o baa bé ukaleo.</verse>
				<verse number="17">Ke o yô nan wa yô Nyanmien nyrun dyranfue dan, wa si i niaan'm bé aunnvue, wa si Nyanmien dyunman'n di kpa, nan wa kwla yatyi swran'm bé wun sa'n wa tye bé'n, san oh katyih i wun ke bé sa.</verse>
				<verse number="18">Afin ke o wunnin nyrennen lakale bo bé lekelii'n ti'n, i kusu kwla uka bé nga bé bé'n.</verse>
			</chapter>
			<chapter number="3">
				<verse number="1">I so'n ti, aniaan bo an ti Nyanmien lie b'o flee amun wié'n, anh bu Jésus bo Nyanmien sunmeen i ke o yô i nyrun dyranfue dan i su bo é lafi'n ti'n, i akunndan.</verse>
				<verse number="2">Dyunman nga Nyanmien fe siéé su'n, o nian nun di i kpa men, ke Moïse kusu yô i so Nyanmien awlô wunmuan'n nun'n sa.</verse>
				<verse number="3">Se swran kun kplan sua klaan kun'n, i bobo dunman'n fu tra sua'n. Jésus kusu, se o nyan nyrun tra Moïse'n, o ti su.</verse>
				<verse number="4">Afin sua kwlaa nga bé ô le'n, swran ye o kplan béo, sannge Nyanmien ye o yii ninngé'n kwlaaa.</verse>
				<verse number="5">Moïse ti dyunman difue kpa Nyanmien awlô wunmuan'n nun. O kan nde nga tyen wié lélé Nyanmien wa kan'n i nde.</verse>
				<verse number="6">Christ kusu, ke o ti i Wa'n, o nien i bobo i awlô'n su kpa so. Se é tra é awlen dyran kéklé lafi liké nga é wla ô su ke éh nyenh'n su kpa'n, é ti i awlô.</verse>
				<verse number="7">Afin Nyanmien Wawe'n séé ke: «Se ndeken an ti nde nga Nyanmien kan'n,</verse>
				<verse number="8">Nanh an yô nyin kéklé i su ke i nun nga swran'm bé dyaô i wun'n bé yôli'n, Bo bé ken i niannin blô lo'n sa.</verse>
				<verse number="9">Nyanmien sé ke: Amun nannan'm bé kan min niannin blô lo, Ye bé wuun sa kwlaa nga n yôé afue ablanan nun'n.</verse>
				<verse number="10">I so'n ti ye n fa ya swran so'm bé wun, N séé ke: Bé ti swran bo bé akunndan'n tra'an lika kun, Ye bé si'a min nzuen'n mlonmlon nion.</verse>
				<verse number="11">I so'n ti n fa ya, n tali nda ke: Bé su dyu'a n lika nga bé di aladyé nun lo'n nun mlonmlon.»</verse>
				<verse number="12">Aniaan mun, i so'n ti anh nian amun wun, nanh man amun nun wié i awlen'n yô te, ye o yô ke o lafi'a Nyanmien su, b'o man o yatyi Anannganman Nyanmien nion.</verse>
				<verse number="13">Sannge ke o yô nan ba laka'a amun nun wié nan wa yô'a sa te wa kétéman'n, anh tu amun wun fo tyen'n kwlaa bo bé te sé ke: Ndeken'n.</verse>
				<verse number="14">Afin se é fa é wla gue Christ su lélé gue i ti nin i bô ke i bôbôle nun sa'n, é nin i é ti wiéngu.</verse>
				<verse number="15">É te kanngan Nyanmien Nde nga bé kleli'n nun ke: «Se ndeken an ti nde nga Nyanmien kan'n, Nanh an yô nyin kéklé i su ke i nun nga swran'm bé dyaô i wun bé yôli'n sa.»</verse>
				<verse number="16">?Wan mun ye ke Nyanmien kan nde bo bé tili'n bé dyaô i wun nion? ?Nanh bé kwlaa nga Moïse nin bé fin Égypte bali muon?</verse>
				<verse number="17">?Wan mun ye Nyanmien fa bé wun ya afue ablanan nion? ?Nanh bé kwlaa nga bé yô sa te bo bé fuen'n kaa blô lo muon?</verse>
				<verse number="18">?Ye wan mun ye Nyanmien ta bé nda ke bé su dyu'e i lika nga bé di aladyé lo nun nion? ?Nanh bé nga bé yô nyin kéklé i su muon?</verse>
				<verse number="19">O man é wun ke ba kwla dyu'a lika so'n nun, yele ke ba lafi'e i su.</verse>
			</chapter>
			<chapter number="4">
				<verse number="1">Man é nian é wun kpa, afin Nyanmien sé ke, éh dih aladyé. I so'n ti, nanh mon o yô ke amun nun wié wa di'a aladyé so'n wié.</verse>
				<verse number="2">Afin dyasin fe nga bé kan kléé bé'n, bé ken i kunngba'n kléli é kusu, sannge nde nga bé tili'n bo ba lafi'a su'n ti, ba yô'a kpa.</verse>
				<verse number="3">Sannge é bo é lafi i su'n, é su di aladyé so'n bo Nyanmien keen i nde ke: «I so'n ti n fa ya, n tali nda ke: Bé su dyu'a n lika nga bé di aladyé lo'n nun mlonmlon'n.» O séli so, sannge ke o yili men'n ye i dyunman'n wiélio.</verse>
				<verse number="4">Afin bé klee tyen ba nsô su'n i nde Nyanmien Nde'n nun lika wié ke: «Ke Nyanmien dii dyunman lélé i lé nsô su'n o déé wunmien.»</verse>
				<verse number="5">Ye nde ng'o keen laa'n, o ken i wa ékun ke: «Bé su dyu'a n lika nga bé di aladyé lo'n nun mlonmlon.»</verse>
				<verse number="6">Bé nga bé dun mmua tii dyasin fe so'n, ba dyu'a lika so'n nun, yele ke ba lafi'a su. Bé wié kusu ô le bo Nyanmien man bé di aladyé so'n.</verse>
				<verse number="7">I so'n ti ye Nyanmien sié tyen ufle kun ékun ke: Ndeken. Ke o siéé tyen so'n b'o tye lélé'n, o man David ken i nde bo é keen i nde ityra'n ke: «Se ndeken an ti nde nga Nyanmien kan'n, Nanh an yô nyin kéklé i su.»</verse>
				<verse number="8">Afin se Josué man bé dii aladyé'n, wuun Nyanmien a ka'an tyen ufle nde kun.</verse>
				<verse number="9">I so'n ti, Nyanmien swran'm bé aladyé dile sakpa'n b'o fa wunmien nga Nyanmien déli lé nsô su'n, o te ô bé nyrun.</verse>
				<verse number="10">Afin swran nga Nyanmien man o di aladyé'n, o yatyi i dyunman'n dé wunmien ke Nyanmien wié i lie'n di o déé wunmien'n sa.</verse>
				<verse number="11">I so'n ti, man é mian é wun nan é di aladyé so'n, nan swran fi a yô'a nyin kéklé i su b'o man o di'a aladyé ke bé lie'n saa.</verse>
				<verse number="12">Afin Nyanmien nde nga o kô kan'n, wuun wa kan o katyimen, o man swran'm bé katyi. Se é kwla sa'n</verse>
				<verse number="13">Liké fi nu'an le bo Nyanmien wunmen io. Liké kwlaa nga o yii bé'n wié fi fiemen i nyrun, i nyin ta bé. I dyasu ye é kwlaa éh kanh sa nga é yôli nion.</verse>
				<verse number="14">É le Nyanmien nyrun dyranfue dan kpa kun, o oo lélé dyu Nyanmien bobo nyrun lo, yele Jésus Nyanmien Wa'n. I so'n ti, liké nga é lafi su'n, man é lafi su kpa.</verse>
				<verse number="15">Afin Nyanmien nyrun dyranfue nga é le'n, o ti'a swran b'o si'a ke é kwla'a liké fi yôo, afin bé fa liké kwlaa nga bé fa lakaa yé'n bé fa leke i wié, sannge wa yô'a sa te lé.</verse>
				<verse number="16">I so'n ti, man é fa é wla gua Nyanmien su é wunngé i bia'n bo bé ko loo bé nyan yé'n i wun lo nan o si é aunnvue, nan ble nga é sa mian'n, o yô é yé, o ti é wun nyanman nun.</verse>
			</chapter>
			<chapter number="5">
				<verse number="1">Nyanmien nyrun dyranfue dan kwlaa nga bé fa bé'n, bé sié bé ke bé dyran swran'm bé nuan Nyanmien nyrun nan bé fa liké nga swran'm bé waan béh fah men'n nin nnen nga bé fa soe'n, bé fa men.</verse>
				<verse number="2">Ke i bobo ti swran b'o kwla'a liké fi yô'n ti, o kwla wun bé nga bé wu'an sa wle'n, nin bé nga bé fon'n bé aunnvue.</verse>
				<verse number="3">Ke o ti swran so'n ti, san oh fah nnen so Nyanmien i bobo i sa te'n nin swran'm bé lie'n ti.</verse>
				<verse number="4">Swran fi dyaô sé'a ke o kunnde dunman ke bé fe sié Nyanmien nyrun dyranfue dan, Nyanmien bobo ye o fle swran ke bé siéé i nyrun dyranfue daan, ke o fleli Aaron'n sa.</verse>
				<verse number="5">Christ kusu, nenh i bobo ye o kunnde dunman ke bé fe sié Nyanmien nyrun dyranfue daan, swran ng'o séé i ke, «A ti n Wa, ndeken man katyi o si'n,» i ye o fe siélio.</verse>
				<verse number="6">O kaan nde kunngba'n lika ufle ke: «A ti Nyanmien nyrun dyranfue bo ah kah le titi ke Melchisédek lie'n sa.»</verse>
				<verse number="7">Ke Christ so'n wô asie'n su wa'n, o kpannin, i nyinmuen guali, nan wa sre Nyanmien b'o kwla déé wié'n nun'n ke o nien i su, o dyran su kpa. Srôle b'o srô Nyanmien'n ti o tili.</verse>
				<verse number="8">Kannze o ti i Wa'n, o wuun nyrennen, o man i ainyie'n i nyin fitéé dan.</verse>
				<verse number="9">Ke o yôô swran wafa nga Nyanmien klô ke o yô'n, o man bé kwlaa nga bé nyin yii'n, béh nyanh bé ti mlonmlon,</verse>
				<verse number="10">afin Nyanmien sé ke o ti i nyrun dyranfue dan ke Melchisédek lie'n sa.</verse>
				<verse number="11">É le sa so'n i su nde kpanngban bo é waan éh kaanh, sannge i bô tule yô ya, afin amuan yô swran b'o wu'an sa wle ndende.</verse>
				<verse number="12">Amuan tye, amuan dyu swran ufle'm bé liké kléle, sannge kusu an te kunnde ke bé fa Nyanmien nde'n i bôbôle'n klé amun ékun. Amuan yô swran b'o nin nyonflen nonle fata, an kwla di'a lie.</verse>
				<verse number="13">Swran ng'o te non nyonflen'n, wuun o te yô bakan, o si'a sa ng'o ti kpa'n.</verse>
				<verse number="14">Sannge alie'n ti bé nga ba yô swran bo bé kunnde sa ng'o ti kpa'n nin te'n bé ngbatyie lélé ba si i kpa'n bé lie.</verse>
			</chapter>
			<chapter number="6">
				<verse number="1">I so'n ti, man é yatyi Christ nde'n i bôbôle nga bé klé yé'n, é mian é nyin é yô swran. Nanh man é wla sua'n i bô asé kun. I bô asé wlale so'n yele nde nga é kan sé ke bé yatyi sa ngbenngben yôle, bé lafi Nyanmien su,</verse>
				<verse number="2">bé yô swran'm bé baptême wafawafa'n, bé sié bé sa swran'm bé su, swran'm bé tyen, ye Nyanmien bu ndeo o katyimen'n.</verse>
				<verse number="3">Se Nyanmien di su'n, ke é wa yô soo.</verse>
				<verse number="4">Afin se Nyanmien man swran kun wun asé, b'o wun nyanmien su lo liké b'o bé fa men'n i fe'n, bo Nyanmien Wawe'n yô i lie wié'n,</verse>
				<verse number="5">b'o wun Nyanmien nde'n i fe'n, b'o si sa kéklééklé nga tyen wié lélé béh yôh'n,</verse>
				<verse number="6">o nin i so'n ngba, se o yatyi atin'n, bé kwla yôman mon o se'e i sin katyi'e i nzuen'n kun. Afin se o yô so'n, wuun i kusu su bôbô Nyanmien Wa'n waka'n su ékun, o gue i nyin asé nzra nun.</verse>
				<verse number="7">Afin lika nga nzué ta le to, b'o yô liké nga bé yô i su'n i yé'n, b'o man bé nga bé yô liké so'n bé nyan wié'n, Nyanmien man lika so'n yô yé kpa.</verse>
				<verse number="8">Sannge se o yô'a liké yé bo ôwié nin aintonman ye o yô yé le'n, bé bu'e liké fi, o tyeman nan Nyanmien a sé ke, nanh man i su liké yô yé mlonmlon, i agualie yele i nun wole.</verse>
				<verse number="9">N swran kpa mun, kannze é kan so'n, é lafi su ke amun sa lie nga ke amun nyan amun ti'n an yô'n ti kpa tra bé lie'n.</verse>
				<verse number="10">Afin Nyanmien yô'a sa b'o ti'e i su, i wla fi'a dyunman nga an dili nin klôle nga an fa klôé b'o man an yôli i swran'm bé yé, bo an te yô'n su.</verse>
				<verse number="11">Sannge é klô ke amun kwlakwla an mian amun nyin yô ke an yôé laa'n sa gue i ti nin i bô, ye amunh nyanh liké kwlaa nga amun wla ô su ke amunh nyenh nion.</verse>
				<verse number="12">É klô'a ke an yô nveefue, sannge an nian bé nga bé lafi Nyanmien su, bé tra bé awlen b'o man bé nyan liké nga i waan oh fah man bé'n, bé lie'n su yô.</verse>
				<verse number="13">Ke Nyanmien kanh sa nga i waan oh yôh man Abraham'n, o tali nda. Ke o wu'an swran nga i dan tre nan wa te i nda'n, o te i bobo wun nda.</verse>
				<verse number="14">O sé ke: «M man o wun dyoh o fouun, ye o ôsu'n treh.»</verse>
				<verse number="15">O men i so'n ti, ke Abraham tre i awlen lélé'n, o nyaan liké nga Nyanmien séé ke oh menh'n.</verse>
				<verse number="16">Ke swran'm béh tah nda'n, swran ng'o le nyrun tra bé'n ye bé te i ndaa. Ke bé kô ta nda so'n, wuun akplôwa'n wa wié.</verse>
				<verse number="17">Nyanmien klô ke bé nga béh nyanh liké nga i waan oh manh bé'n, bé wun i wle kpa ke o su katyi'e i akunndan'n. I so'n ti ye ke o kannin'n, o taa nda nion.</verse>
				<verse number="18">O man nde ng'o kannin'n nin nda ng'o tali'n, liké nnyon so'n o katyi'a bé, o bua'a atô. I so'n ti, o wla é bo é talôlii'n é fanngan ke é kplin é nyin nan é nyan liké ng'o sié é nyrun lo siéli é, bo é wla ô su ke éh nyenh'n.</verse>
				<verse number="19">Liké nga é wla ô su so'n, ti ke mméli i blale'n bo bé fa dyren'n sa, o tra é asé. O so é lafi i su. O wlu lélé dyuu tannin b'o kpe nyanmien su lo Nyanmien sua dan'n nun'n i sin lo.</verse>
				<verse number="20">Lo ye é ti Jésus b'o ti é nyrun dunfue'n o wluli nion. O katyii Nyanmien nyrun dyranfue b'oh kah le titi ke Melchisédek lie'n sa.</verse>
			</chapter>
			<chapter number="7">
				<verse number="1">Melchisédek so'n ti Salem famien nin Nyanmien bo liké fi nu'en i sin'n i nyrun dyranfue. Ke Abraham fin famien'm bé kunle b'oh bah'n, o kpe i atin, nan wa yre i nguan.</verse>
				<verse number="2">Ye Abraham fa liké kwlaa ng'o nyenniin'n i blusu'n (*f16*) menniin. I dunman'n i bô kun yele famien b'o yô sa i nuan su, ye kun ékun yele Salem i famien bo i bô yele aladyé'n i min.</verse>
				<verse number="3">Bé si'e i si, nin i nin, nin i nannan, ya kenngenmen i nde ke bé wulii, ye o wuli. O ti ke Nyanmien Wa'n sa, o man oh keh i Nyanmien nyrun dyranle'n su tititi.</verse>
				<verse number="4">Anh nian bian so'n i nyrun b'o le io! Afin Nannan Abraham bobo fa liké ng'o nyenniin ale'n nun'n i nun kpakpafue'n i blusu'n menniin!</verse>
				<verse number="5">Lévifue'm bo bé di Nyanmien nyrun dyranle dyunman'n, kannze bé nin bé niaan Israël'm bé kwlaa bé ti Abraham anunman'n, bé klee mmla'n nun ke bé dé bé bé ti Abraham anunman'n, bé klee mmla'n nun ke bé dé bé ninngé'm bé blusu'n.</verse>
				<verse number="6">Sannge Melchisédek b'o fi'an Lévi ôsu'n nun'n, o fali Abraham i ninngé'm bé blusu'n, nan wa yra Abraham bo Nyanmien séé i ke, oh yôh liké kpa men'n i nguan!</verse>
				<verse number="7">Se swran ng'o le nyrun'n o yra ng'o le'a nyrun'n i nguan'n, akplôwa nu'an su.</verse>
				<verse number="8">Nyanmien nyrun dyranfue bo bé fa ninngé'm bé blusu'n, bé ti swran bo bé wu, sannge Melchisédek lie'n, bé klee Nyanmien Nde'n nun ke i b'o wuman'n, ye o faa ninngé'm bé blusu nion.</verse>
				<verse number="9">Se bé waan béh nienh sa'n, wuun éh séh ke Lévi b'o fa ninngé'm bé blusu'n, ke Abraham yii i blusu lie'n, o yii wié,</verse>
				<verse number="10">afin ke Melchisédek kôh kpa Abraham atin'n, wuun i nannan nian wu'e i si.</verse>
				<verse number="11">Mmla nga Nyanmien fa maan Israël mun'n o taka Lévifue'm bé Nyanmien nyrun dyranle'n su. Se o ti ke bé dyunman nga bé dili'n o yôô yé, b'o man swran'm bé yô kpa'n, wuun Nyanmien nyrun dyranfue ufle b'o fi'an Aaron ôsu'n nun, b'o ti ke Melchisédek sa'n wa ba'a kun.</verse>
				<verse number="12">Afin ke bé kô katyi Nyanmien nyrun dyranle i wafa'n, san béh katyih mmla'n kusu.</verse>
				<verse number="13">Swran nga é ken i nde wa'n o fin ôsu ufle nun, bo i ôsufue fi nian di'a Nyanmien sowle lo dyunman lé.</verse>
				<verse number="14">Afin swran'n kwlaa bé sii wéiin ke é Min'n fin Juda ôsu bo Moïse a ka'an Nyanmien nyrun dyranfue fi nde ôsu so'n nun le'n nun.</verse>
				<verse number="15">Ke Nyanmien nyrun dyranfue ufle b'o ti ke Melchisédek sa'n bali'n, o man sa so'n i nyin fitéé wéiin.</verse>
				<verse number="16">Ke béh siééh'n, ba nia'an mmla ng'o klé swran wafa'n su ye bé siéé io, sannge anannganman nguan'n b'o le b'o man o kwla'n ti ye bé fe siélio.</verse>
				<verse number="17">Afin bé klelii Nyanmien Nde'n nun ke: «A ti Nyanmien nyrun dyranfue bo ah kah le titi ke Melchisédek lie'n sa.»</verse>
				<verse number="18">O man bé yatyii mmla klikli lie'n, afin i su fale'n kwla'a liké fi yô, o ti ngben,</verse>
				<verse number="19">o man liké fi kwla yô'a kpa, ye bé fa liké ufle bo i kpa tre, bo é kwla fa é wla'n gua su'n siéé i ôsu, o man é kwla mantan Nyanmien.</verse>
				<verse number="20">Nyanmien taa nda ye o fe siéé i nyrun dyranfue nion,</verse>
				<verse number="21">sannge bé nga'm bé lie'n, wa ta'a nda ye bé siéé béo. Sannge Jésus lie'n, Nyanmien b'o fe siéli'n, o taa nda ye o fe siélio, afin o sé ke: «É Min'n wa ta nda, o su katyi'e i akunndan'n, a ti Nyanmien nyrun dyranfue bo ah fah le tititi.»</verse>
				<verse number="22">I so'n ti, Jésus man é si ke sa nga Nyanmien sé ke oh yôh man yé'n ti kpa, tra laa lie ng'o yôli'n.</verse>
				<verse number="23">Ye kusu Nyanmien nyrun dyranfue nga mun bé sié bé kpanngban, afin wié'n man bé tyeman bé dyunman'n su,</verse>
				<verse number="24">sannge Jésus lie'n, ke o wuman'n ti, i Nyanmien nyrun dyranle'n bé su fa ma'an swran ufle</verse>
				<verse number="25">I so'n ti, o man bé bo i ti bé mantan Nyanmien béh kwlah nyan bé ti mlonmlon, afin o ô le titi o sre Nyanmien ke o nian bé su.</verse>
				<verse number="26">Nanwle, Nyanmien nyrun dyranfue dan nga ya nyen ye'n, ye é kunnde nion. O ti Nyanmien lie tyrôlôlô, sa te kaan sa nu'en i wun, o nin sa te yôfue'm bé sa'an nun, Nyanmien meen i tranwle kpa nglô mmuamua lo.</verse>
				<verse number="27">O nin Nyanmien nyrun dyranfue dandan nga mun ti'a kun, o yô'a sa te fi, o man o bô'a e so'a Nyanmien i bobo ti nan wa soe swran'm bé ti, ke bé nga'm bé yôé tyen'n kwlaa'n sa. Ke o fe i wun mannin'n, o soli Nyanmien kpe kunngba o wiéli.</verse>
				<verse number="28">Bé nian mmla'n su bé fa swran'm bo bé kwla yô'a liké fi'n sié Nyanmien nyrun dyranfue dan, sannge ke mmla'n wô le lélé'n, nde nga Nyanmien wa ta nda kannin'n ti o fe i Wa'n b'o ti kpa lélé gue i ti nin i bô'n, siéé i nyrun dyranfue dan.</verse>
			</chapter>
			<chapter number="8">
				<verse number="1">Anh nian nde nga é kan'n i nun nanndôlie'n ye: é le Nyanmien nyrun dyranfue dan kun b'o ti Nyanmien Kpli b'o ti Wléngbi'n i bia'n i fama su nyanmien su lo.</verse>
				<verse number="2">O di Nyanmien nyrun dyranle dyunman Nyanmien lika kpa'n bo yele tannin sua kpa nga nanh swran ye o kplannin bo é Min'n bobo ye o kplannin'n nun.</verse>
				<verse number="3">Nyanmien nyrun dyranfue dan kwlaa nga bé sié bé'n, bé sié bé ke bé fa liké nga swran'm bé waan béh fah man Nyanmien'n nin nnen nga béh fah soe'n bé fa men. O man é lie'n, kusu o fata ke o nyan liké wié fa men.</verse>
				<verse number="4">Se o ti asie'n su wafue'n, wuun o su yô'a Nyanmien nyrun dyranfue, afin bé nga bé klee mmla'n nun ke bé fa liké nga swran'm bé waan béh fah man Nyanmien'n bé fa men'n, i sofue'm bé ô le.</verse>
				<verse number="5">Bé Nyanmien nyrun dyranle dyunman nga bé di'n, o ti nyanmien su lo le kpa'n i sonnzon su, o nin i wawe. Ke Moïse lie'n kusu ti soo. I nun nga o wa kplan tannin sua'n, Nyanmien séé i ke, «o nien i wafa kwlaa ng'o klélii ôka'n su lo'n su yô.»</verse>
				<verse number="6">Sannge sien'n, ba fa Christ a sié Nyanmien nyrun dyranle dyunman b'o ti kpa tra bé nga'm bé lie'n su, afin o ti sa kpa nga Nyanmien waan oh yôh man swran mun'n i nun dyranfue. Sa so'n i kpa tra laa lie'n, afin sa nga Nyanmien waan oh yôh bé sien'n ti kpa tra laa lie'n.</verse>
				<verse number="7">Sa nga Nyanmien waan oh yôh man swran mun laa'n, se o ti ke fien nu'en i wun'n, wuun ba sé'a ke béh kunndeh ufle.</verse>
				<verse number="8">Sannge Nyanmien kputu i swran mun, afin bé klee Nyanmien Nde'n nun ke: «É Min'n sé ke: Tyen wié lélé M ma kan sa ufle nga n waan nh yôh man Israël nin Juda bé ôsufue mun'n klé bé,</verse>
				<verse number="9">O nin sa nga laa ke n tra bé nannan'm bé sa bo bé fin Égypte lo fitéli'n, Bo n waan nh yôh man bé'n, bé su yô'a kun. É Min'n sé ke: Ba yô'a sa nga é nuan see su ke bé yô'n, O man n kusu man nia'an bé lika.</verse>
				<verse number="10">É Min'n sé ke: Nian sa nga n waan tyen wié lélé nh yôh Man Israël ôsufue mun'n ye: M man min mmla'n tranh bé klun, Ye nh fah kle bé awlen'n nun. Nh yôh bé Nyanmien, Ye bé kusu béh yôh n swran</verse>
				<verse number="11">Swran fi su klé'e i wiéngu Nin i niaan liké kun, o sé'a bé ke: Anh kô si é Min'n! Afin ke o fin bé kanngan'm bé su lélé fa dyu bé kaklaakla'm bé su'n, Bé kwlaa béh sih min.</verse>
				<verse number="12">Sa nga bé yôô min'n, nh yatyi tye bé, N su bô'a bé sa te'n su di'a dyole kun.»</verse>
				<verse number="13">Ke Nyanmien kanh ke, oh yôh sa ufle man swran'n, o klé ke laa lie'n i ble'n wa sin, afin nga bo wa tye, bo i ble lie'n su sin'n, o tye kaan bé su di'a su kun.</verse>
			</chapter>
			<chapter number="9">
				<verse number="1">Sa nga Nyanmien yô maan swran laa'n o le i Nyanmien sule'n su mmla nin i sua asie'n su wa.</verse>
				<verse number="2">Afin bé kplannin tannin sua kun, i nun sua ba klikli'n, bé fle Nyanmien lika. Kannin, nin table, nin kpaun nga bé fa teke Nyanmien nyrun'n bé ô lo.</verse>
				<verse number="3">Ye tannin i nnyon su'n i sin lo sua ba lie'n bé flee Nyanmien lika kpa.</verse>
				<verse number="4">Lika ng'o ti sika okwle, bo bé yra ayré fannin su'n, nin alaka bo bé fa sa nga Nyanmien waan oh yôh man swran'n bé kle fa siéé nun'n, bo bé klô sika okwle guee i wun'n bé ô lo. Sika okwle sema'n bo manne'n (*f29*) wô nun'n, nin Aaron kponman b'o fefeli'n, nin yebue paplaapla bo bé kle sa nga Nyanmien waan oh yôh man swran'n bé su'n, bé ô alaka so'n nun.</verse>
				<verse number="5">Chérubin (*f43*) bo bé yi Nyanmien i wafa ng'o ti'n i nglô'n bé ô alaka so'n su, bé ndewa'n kata Nyanmien sowle'n su. Sannge nenh i kanle'n i nun yiyile i tyen yele nde.</verse>
				<verse number="6">Ke bé siésiéé ninngé so'n bé kwlaa so'n, tyen'n kwlaa Nyanmien nyrun dyranfue'm bé wlu su ba klikli'n nun bé di bé dyunman'n.</verse>
				<verse number="7">Sannge sua ba i nnyon su'n, Nyanmien nyrun dyranfue dan'n i ngunmin ye o wlu lo afue kun nun kpe kuon. Ke oh wluh lo'n, san oh feh i bobo i ti nnen'n i mmôdya'n nin swran'm bé fonle'n i ti nnen'n i mmôdya'n ye o wlu loo.</verse>
				<verse number="8">Nyanmien Wawe'n fe i so sa'n klé é ke, ke tannin sua klikli lie'n te ô le'n, wuun atin ng'o ko Nyanmien lika kpa'n nun lo'n nian bôman.</verse>
				<verse number="9">O ti ble nga é ô nun ye'n lie'n i sonnzon su. O klé ke liké nga bé fa man Nyanmien'n nin nnen ng bé fa soe'n, o man bé nga bé men i so liké'n bé klun titile'n wiéman.</verse>
				<verse number="10">Afin bé ti swran liké dile, nin liké nonnonle, nin wunnzinle fanunfanun bé su mmla bo bé di su lélé fa dyuu tyen nga Nyanmien katyi liké'n kwlaa ufle'n.</verse>
				<verse number="11">Sannge Christ bali, o wa yôô Nyanmien nyrun dyranfue dan ninngé kpakpa bo bé wa ba'n bé ti. Tannin sua ng'o di i dyunman nun'n ti dan, o ti kpa tra laa lie'n. Nanh swran ye o kplannion, o man o ti'a men nga Nyanmien yii i ye'n i nun liké'm bé wié.</verse>
				<verse number="12">Ke Christ wluh Nyanmien lika kpa'n nun'n, nanh bôli kpakpue nin nannin ba mmôdya ye o fa olio, sannge o fe i bobo i mmôdya'n, o wluu lo kpe kun, o su wlu'a lo kun, o man o déé é ti mlonmlon.</verse>
				<verse number="13">Bé fa bôli kpakpue nin nannin tôla'm bé mmôdya'n nin nannin talua bo bé yre'n i nzuen'n fa kpentenkpenten bé nga bé kan fien'n bé wun, bé fa bô bé wun asô.</verse>
				<verse number="14">Se o ti so'n, Christ kwla fe i mmôdya lie'n kusu yô liké b'o tra wun asô bôle'n fatifati! Ke o ti aôlia nun swran b'o ti anannganman'n ti'n, o fe i bobo bo fien kaan nu'en i wun'n maan Nyanmien. O man liké nga bé yô'a liké fi yé bo é yô bé man é klun titi yé'n, oh wiéh nan é kwla su Anannganman Nyanmien'n!</verse>
				<verse number="15">I so'n ti ye o ti sa ufle nga Nyanmien waan oh yôh man swran'n i nun dyranfue nion. I wule b'o wuli'n ti o dé bé nga bé fa sa klikli nga Nyanmien waan oh yôh man swran'n su'n bo bé yô sa te'n, i sae'n nun. O man bé nga Nyanmien flee bé'n béh nyanh liké kpakpa ng'o wiéman mlonmlon bo i waan oh fah man bé'n.</verse>
				<verse number="16">Se swran kun sié adya'n, san oh wuh nan ba wun i wle sakpa.</verse>
				<verse number="17">San swran ng'o siéé adya'n oh wuh nan ba di adya'n, afin ke o nian wuman'n, bé kwla diman.</verse>
				<verse number="18">I so'n ti, ke béh bôh sa klikli nga Nyanmien waan oh yôh man swran'n i su fale'n i bô'n, mmôdya ye bé fa bôô i bôo.</verse>
				<verse number="19">Afin ke Moïse kan mmla'n kwlaa kléé swran mun'n, o fa nannin ba'm bé mmôdya'n o gua nun nzué, nan wa fa bua ndre okwle nin hysope nnya a bô nun, wa fa kpentenkpenten mmla fluwa'n nin swran'n kwlaa bé wun.</verse>
				<verse number="20">O sé ke: «Mmôdya ng'o ô ye'n ti sa nga Nyanmien waan oh yôh man amun'n nin nga i waan an yô'n i mmôdya.»</verse>
				<verse number="21">O fa mmôdya'n kpentenkpenteen tannin sua'n nin Nyanmien ninngé'n kwlaa bé wun.</verse>
				<verse number="22">Bé klee mmla'n nun ke, bé fa mmôdya bô ninngé'm bé kpanngban lika kpa bé wun asô, o man se bé ku'an nnen bo i mmôdya guaman'n, Nyanmien yatyi'a bé wun sa'n tye'a bé.</verse>
				<verse number="23">I so'n ti, se bé bô ninngé nga bé ti nyanmien su lo lie'n bé sonnzon su'n bé wun asô so'n, o ti su. Sannge nyanmien su lo lie'n b'o ti i kpafue'n, san béh nyanh nnen bo i kpa tra nga'n, nan ba bô bé wun asô.</verse>
				<verse number="24">Afin nanh Nyanmien lika b'o ti swran sa nuan b'o ti kpafue'n i sonnzon su'n i nun ye Christ wlulio, sannge o oo nyanmien bobo su lo Nyanmien wun o, o man ke é sé ye'n, o dyran é nuan.</verse>
				<verse number="25">Nyanmien nyrun dyranfue dan'n afue nuan kwlaa o fa nnen mmôdya wlu Nyanmien lika kpa'n nun. Sannge Christ lie'n, wa wlu'a lo ke o fe i wun so Nyanmien titi,</verse>
				<verse number="26">afin se o ti ke o yôli so'n, wuun ke o fin men'n i bôbôle nun'n oh wunh nyrennen tititi. Sannge sien'n bo ya dyu men'n i bué nuan'n, o yii i wun nglô kpe kunngba nan sa te'n wié, i wun b'o fa soo Nyanmien'n ti.</verse>
				<verse number="27">Bé siéé ke swran wu kpe kunngba, i sin bé fe ko Nyanmien dyasu.</verse>
				<verse number="28">I kunngba'n, ke o yô nan Christ a fa swran kpanngban bé wun sa'n, i kusu fe i wun soo Nyanmien kpe kun. Bale nga o wa ba ékun'n, nanh sa te'n tio, sannge oh bah bé nga be nyin te i sin'n bé déle.</verse>
			</chapter>
			<chapter number="10">
				<verse number="1">Afin mmla'n ti ke liké kpakpa nga béh bah'n bé wawe sa, o klé'a bé wafa kpa'n. I so'n ti ye ke bé fa su bo bé so Nyanmien i wafa kunngba'n afue nuan'n kwlaa'n, o kwla yôman man bé nga bé fa bé wun mantan Nyanmien so'n, bé yô'a swran kpa mlonmlon nion.</verse>
				<verse number="2">?Se o kwla yô man bé yô kpa'n, wuun ba yatyi'e i sole'n? Afin se bé nga bé soe so'n bé wun sa'n kwla wié mlonmlon'n, wuun bé klun titi'a bé bé sa te'n ti kun.</verse>
				<verse number="3">Sannge i sole so'n man bé wla kpen bé sa te'n su afue nuan'n kwlaa.</verse>
				<verse number="4">Afin nannin tôla'n nin bôli kpakpue'm bé mmôdya'n o kwla wiéman bé wun sa'n.</verse>
				<verse number="5">I so'n ti ye ke Christ bah men'n nun'n, o sé ke: «W'a kunnde'a nnen nin liké nga bé fa man wo'n, sannge a maan min wunnen.</verse>
				<verse number="6">Nnen nga bé yre'n nin nnen nga bé sa te'n ti bé fa so wo'n, o dyo'o o klun.</verse>
				<verse number="7">Ye n séé ke: Nyanmien, min ye, N su ba o klun sa yôle. Afin bé klee min nde so mmla fluwa'n nin.»</verse>
				<verse number="8">O dun mmua séé ke: «W'a kunnde'a nnen nin liké nga bé fa man wo'n, nin nnen nga bé yre'n, nin nnen nga bé sa te'n ti bé fa so wo'n, bé dyo'o o klun.» Sannge bé fa men ke bé klee mmla'n nun ke béh fah men'n sa.</verse>
				<verse number="9">I sin o sé ke: «Min ye, n su ba o klun sa yôle.» I so'n nun Nyanmien man bé yatyi i sole wafa laa lie'n, o fa ufle katyilii.</verse>
				<verse number="10">Ke Jésus-Christ yôô Nyanmien klun sa, b'o fe i wun men kpe kunngba b'o su yô'e kun'n, é ti te ye o fe i wun yilio.</verse>
				<verse number="11">Tyen kwlaa Nyanmien nyrun dyranfue'n kwlaa bé ô bé dyunman'n su, bé so Nyanmien i wafa kunngba'n titi, sannge i sole so'n kwla wiéman bé wun sa'n mlonmlon.</verse>
				<verse number="12">Christ lie'n, kpale kunngba nga o solii'n, o kpe i kwlaa ti, o man bé kunnde'a ufle kun. I sin o kô traan Nyanmien i fama su.</verse>
				<verse number="13">Sien'n o ti lo, o su minnde ke Nyanmien man o tie i kpofue'm bé su.</verse>
				<verse number="14">Afin ke o soo Nyanmien kpale kunngba so'n, o man bé kwlaa nga o fe i wun yili bé ti te'n bé yôô swran kpa mlonmlonmlon.</verse>
				<verse number="15">Nyanmien Wawe'n kan nde kunngba'n klé é. Afin o sé ke:</verse>
				<verse number="16">«É Min'n sé ke: Nian sa nga n waan, Tyen wié lélé nh yôh man bé'n ye: M man min mmla'n tranh bé awlen'n nun, Ye nh fah kle bé akunndan'n nun.»</verse>
				<verse number="17">I sin o sé ke: «N su bô'a bé sa te'n nin bé sa tete yôle'n su di'a dyole kun.»</verse>
				<verse number="18">O man swran nga Nyanmien yatyi i sa te'n tyee'n, o kunnde'e i sa te'n i ti nnen kun.</verse>
				<verse number="19">I so'n ti, aniaan mun, é sii wéiin ke é kwla wlu Nyanmien lika kpa'n nun Jésus mmôdya'n ti.</verse>
				<verse number="20">Afin Jésus kpee atin man é kôkô nun wa, o tanni'an mlonmlon. O tii tannin'n b'o kpe Nyanmien sua'n nun'n nun, o oo i sin lo, tannin so'n yele i wunnen'n.</verse>
				<verse number="21">É le Nyanmien nyrun dyranfue dan kun bo bé fe siéé Nyanmien i awlô'n su.</verse>
				<verse number="22">I so'n ti, man é fa é wun mantan Nyanmien. Ke éh yôh so'n, nanh man akunndan te tran é klun, man é lafi i su kpa, afin o man é wun sa'n b'o man é klun titi yé'n o wiéli, ye o fa nzué klôuun wunnzinnin é.</verse>
				<verse number="23">Man é tra liké nga é ken i nde ke é wla ô su'n i kéklé, nanh man é sa kpo, afin Nyanmien b'o sé ke oh yôh man yé'n, o ti nanwlefue.</verse>
				<verse number="24">Man é bu é wiéngu'm bé akunndan é wla bé fanngan nan bé klô bé wun, bé yô swran yé.</verse>
				<verse number="25">Nanh man é yatyi yiale'n ke swran wié'm bé yô'n sa. Sannge man é yia, é tu é wun fo. Sien'n bo an wun ke é Min'n i tyen'n su mantan'n, anh yôé so tra su.</verse>
				<verse number="26">Afin se é si nanwle'n nan é nyinfu é yô sa te ékun'n, i so sa lie'n o le'e i ti nnen kun.</verse>
				<verse number="27">Liké ng'o ka'n b'o yô é srô'n yele fo nga Nyanmien wa bu i kpofue mun'n, nin sin srôésrôé b'o wa yra bé'n.</verse>
				<verse number="28">Swran kwlaa ng'o ton Moïse mmla'n, se swran nnyon annze nsan bé kan'n, bé simen i aunnvue, bé kuin.</verse>
				<verse number="29">?Se o ti so'n, an bu bé nga bé yô Nyanmien Wa'n i finfin'n, bo bé bu sa nga Nyanmien waan oh yôh man swran'n i mmôdya b'o man bé wun sa'n wié'n i ngben'n, bo bé kpe Nyanmien Wawe'n b'o yô swran yé'n i nzôwa'n bé lie'n se? Bé lie'n yôh te tra su.</verse>
				<verse number="30">Afin é si swran ng'o sé ke: «Min ye n tu klunngbo nion, min ye nh tuah bé kaleo,» ye o ken ékun ke: «É Min'n i dyasu ye béh feh i swran mun koo.»</verse>
				<verse number="31">Se Anannganman Nyanmien'n nyan swran kun'n, oh yôéh te dan kpa!</verse>
				<verse number="32">Anh bu laa bo ke Nyanmien man an wuun asé'n, nyrennen dan kpa nga an wunniin'n bo an dyran kéklé'n i akunndan.</verse>
				<verse number="33">Tyen wié bé kpe amun nun wié nzôwa, bé yô amun tete nzra nun, tyen wié kusu an fa amun wun wla bé bo bé yô bé tete so'n bé nun.</verse>
				<verse number="34">Afin an wun bisuafue'm bé aunnvue. Ke béh déh amun ninngé mun amun sa nun'n, amun nin bé a kpliman, amun klun dyo su, afin an si ke an le ninngé wié b'o ti kpa tra nga le'n, b'oh kah le tititi.</verse>
				<verse number="35">Nanh an yi amun nyin liké nga amun wla ô su'n su, afin mô yôle dan kpa ô su!</verse>
				<verse number="36">Anh tra amun awlen nan amuan yô Nyanmien klun sa, nan amuan nyan liké nga i waan oh fah man mun'n.</verse>
				<verse number="37">Afin bé klee ke: «o tye kan'n, o ka bo kaan sa, Swran nga bé waan, oh bah'n, o su tyeman, oh bah.</verse>
				<verse number="38">Ye n swran ng'o lafi n su, b'o man o katyi swran kpa'n, oh nyanh nguan. Sannge se o tyuen i wun ko sien'n, n klun su dyo'e i wun.»</verse>
				<verse number="39">É lie'n, nanh bé nga bé tyuen bé wun ko sien'n b'o man bé mlin'n bé wié yele é, sannge é ti bé nga bé lafi Nyanmien su bo bé nyan bé ti'n bé wié.</verse>
			</chapter>
			<chapter number="11">
				<verse number="1">Nyanmien su bo é lafi'n ti, é sii wéiin kpa ke ya nyan liké nga é wla ô su'n, o man é sii kpa ke liké nga é wunmen'n wô le.</verse>
				<verse number="2">Laafue'm bé Nyanmien su bo bé lafi'n ti ye o bôô bé dunman kpa nion.</verse>
				<verse number="3">Nyanmien su bo e lafi'n ti ye é si ke i nuan nun nde'n ye o fa yii men nion, o man o fa liké nga bé wunmen'n ye o fa yii liké nga é wun bé ye nion.</verse>
				<verse number="4">Nyanmien su bo abel lafi'n ti ye i liké nga o fa solii'n i kpa tra Caïn lie nion. I su b'o lafi'n ti, Nyanmien bobo sé ke o ti swran kpa, afin o soo liké nga o fa menniin'n nun. O wuli, sannge Nyanmien su b'o lafi'n ti, o te idyo.</verse>
				<verse number="5">Nyanmien su bo Hénoch lafi'n ti ye o fe oo i wun lo bo wa wuman nion. Ba wu'en kun afin Nyanmien meen i su. Bé klee ke Nyanmien klun dyo i wun nan wa men i su.</verse>
				<verse number="6">Afin se bé lafi'e i su'n, i klun dyo'a bé wun mlonmlon. O man swran nga i waan oh feh i wun mantan Nyanmien'n, mon o lafi su ke o ô le, ye bé nga bé kunndee'n, oh yih i wun klé bé.</verse>
				<verse number="7">Nyanmien su bo Noé lafi'n ti, ke o bôô liké nga bé nian wu'en lé'n su klélii'n, o bôbôô mméli kun o fa dé i ôsufue mun, srôle b'o srôé'n ti. Ke o yôô so'n, o buu menfue'm bé fo, ye o yôô swran kpa i su b'o lafi'n ti.</verse>
				<verse number="8">Nyanmien su bo Abraham lafi'n ti, ke o flelii ke o o nvlé nga i waan oh fah men'n nun'n, i nyin yilii, o si'a lika ng'o ko'n, sannge o oli.</verse>
				<verse number="9">I su b'o lafi'n ti, o kô traan nvlé nga i waan oh fah men'n nun ke aôfue sa. O nin Isaac nin Jacob bo bé kusu béh nyanh liké nga i waan oh fah men'n i wié'n, bé tran tannin sua nun.</verse>
				<verse number="10">Afin o minnde klo kpa nga bé wle i sua'm bé bô asé kpa'n, bo Nyanmien bobo ye o dyadyali ye o kplannin'n.</verse>
				<verse number="11">Sara kusu Nyanmien su b'o lafi'n ti, o nin i kpenngben bobo bo wa yô'n, o meen i fanngan man o wuu ba, afin o si ke Nyanmien b'o kan ke oh yôh sa so'n men'n o ti nanwlefue.</verse>
				<verse number="12">I so'n ti ye yasua kunngba so'n bo wa yô kpenngben b'o ti ke wa wu sa'n, o wuu ba bo i ôsu'n tre ke nzraama nin dyénvié nuan aunnyan bo bé kwla kaman'n sa nion.</verse>
				<verse number="13">Bé kwlaa bé lafi Nyanmien su lélé bé fa wuli, sannge o nin i so'n ngba, ba nyanman liké nga i waan oh fah man bé'n. Bé wuun bé mmua lo, o man bé klun dyoli. Ye bé di bé wun nanwle ke bé ti aôfue nin wlanwlanfue asie'n su.</verse>
				<verse number="14">Bé nga bé sé so'n, o klé wéiin ke bé bobo bé nvlé ye bé kunndeo.</verse>
				<verse number="15">Se o ti ke bé nyin kpeen nvlé nga bé tu lo'n su'n, wuun bé saa bé sin.</verse>
				<verse number="16">Ba yô'a so, sannge bé kunnde nvlé nga i kpa tra nvlé so'n, yele nyanmien su lo lie'n. I so'n ti, ke bé sé ke o ti bé Nyanmien'n, nyannzuen kunmen, afin wa yô klo kun a sié bé.</verse>
				<verse number="17">Nyanmien su bo Abraham lafi'n ti ye ke o ken niannin'n, o fa Isaac menniin nion. Sa nga Nyanmien séé ke oh yôh'n, Abraham ye o séé i ke oh yôh men io. Sannge o fe i wa kunngba tye'n menniin.</verse>
				<verse number="18">Ba kunngba so'n ti ye Nyanmien séé i ke, «Isaac ti ye ah nyanh ôsu kun b'o man o dunman'n su nunnunmaan.»</verse>
				<verse number="19">Abraham si ke Nyanmien kwla tyen Isaac, i so'n ti ye Nyanmien fe i wa'n meen ékun nion. Sa so'n ti sa nzolie.</verse>
				<verse number="20">Nyanmien su bo Isaac lafi'n ti, o yraa Jacob nin Ésaü bé nguan, o sé bé ke, tyen wié lélé béh nyanh yé.</verse>
				<verse number="21">Nyanmien su bo Jacob lafi'n ti, ke o wa wu'n, o yraa Joseph wa nnyon'n bé nguan, ye o klu i kponman'n su manmaan Nyanmien.</verse>
				<verse number="22">Nyanmien su bo Joseph lafi'n ti, ke o wa dyu i wié tyen'n, o kaan Israël mma'm bé Égypte lo bô tule'n, nin i saka'n i nde.</verse>
				<verse number="23">Nyanmien su bo Moïse si nin i nin bé lafi'n ti, ke bé wulii'n, bé fe fiaa anglô nsan, afin bé wun ke ba'n ti klaan, o man ba bu'a famien'n i nde'n nde.</verse>
				<verse number="24">Nyanmien su bo Moïse lafi'n ti, ke o nyinnin'n, wa kpli'an su ke bé sé ke o ti Pharaon wa bla'n i wa,</verse>
				<verse number="25">afin o klô ke bé klé i nin Nyanmien swran'm bé nyrennen tra ke o di men'n b'o ti lé nnyon kun liké'n.</verse>
				<verse number="26">O wun i ke, finfin nga Christ (*f1*) ti bé yô i'n ti kpa tra Égypte lo liké kpakpa'n kwlaa, afin i nyin ta liké nga o wa nyen tyen wié'n mmua lo.</verse>
				<verse number="27">Nyanmien su b'o lafi'n ti, ke o dyaô Égypte famien wlefue'n wun lo'n, sre a kunmen, afin o tre i awlen, o ti ke wa wun Nyanmien bo bé wunmen'n sa.</verse>
				<verse number="28">Nyanmien su b'o lafi'n ti, o bôô Pâque (*f17*) dile'n bô, ye o man bé fa mmôdya kpentenkpenten anuan'm bé su nan ange b'oh bah talua ba yasua'm bé kunle'n, wa ku'an Israëlfue'm bé lie'm bé wié.</verse>
				<verse number="29">Nyanmien su bo Israël mma'm bé lafi'n ti ye Dyénvié Okwle'n kpatyili nan ba sin nun nion. Sannge ke Égyptefue'm bé waan béh suh bé su'n, nzué'n bu kataa bé su.</verse>
				<verse number="30">Nyanmien su bo Israël mma'm bé lafi'n ti ye, ke bé bô sin yiaa Jéricho klo'n lé nsô'n, i wun nga bé sili'n bu guali nion.</verse>
				<verse number="31">Nyanmien su bo Rahab téklé bla'n lafi'n ti ye, ke bé bo bé nyin yi'a Nyanmien'n bé wuli'n wa wu'a wié nion, yele ke bé nga bé oo bé men'n i kpla nianle'n, o sikéé bé kpa.</verse>
				<verse number="32">?Nzu nde ye n ken ékuon? Se n waan nh kanh Gédéon, nin Barak, nin Samson, nin Jephté, nin David, nin Samuel, nin Nyanmien nuan idyofue'm bé nde'n, n su nya'an n ti ke'en i ngba.</verse>
				<verse number="33">Nyanmien su bo bé lafi'n ti, bé kwla nvlé mun, bé yô sa ng'o ti i nuan su'n, bé nyan liké nga Nyanmien waan oh manh bé'n, bé tyityi dyra'm bé nuan,</verse>
				<verse number="34">bé nuan sin srôésrôé, bé flô bé nga bé waan béh fah kaka kun bé'n bé sa nun. Bé nga bé le'a wunmien'n bé nyan fanngan, bé yô yakpa ale nun, bé fuan nvlé wié'm bé sôndya mun.</verse>
				<verse number="35">Bla wié'm bé swran nga bé wuli'n bé tyennin, bé wun bé ékun. Bé klé wié'm bé nyrennen lélé bé kun bé, bé klô'a ke bé dé bé, afin bé klô ke béh tyenh nan béh nyanh nguan kpa.</verse>
				<verse number="36">Bé tô wié'm bé mma, bé fa nyantiaan bô bé, bé fa dyroko tyi wié mun, bé wla bé bisua.</verse>
				<verse number="37">Bé fin bé yebue, bé wlanwlan bé, bé fa scie kpatyi bé nun, bé fa kaka kun bé. Bé wla bua nin bôli kplô bé ko wa ko wa, bé le'a liké fi, bé wun nyrennen, bé yô bé tete.</verse>
				<verse number="38">Bé kpa'n ti, bé nin men nga nun tranle fataman! Bé wlanwlan aawle'm bé nun nin ôka'm bé su, bé tran yebue bue nin kunman'm bé nun.</verse>
				<verse number="39">Bé kwlaa so'n, Nyanmien su bo bé lafi'n ti, bé nyaan dunman, sannge ba nya'an liké nga i waan oh fah man bé'n.</verse>
				<verse number="40">Afin Nyanmien siéé liké nga i kpa tra bé lie'n lo sié é, o man se é nu'an nun'n, bé su yô'a kpa.</verse>
			</chapter>
			<chapter number="12">
				<verse number="1">I so'n ti, ke swran kpanngban kpa bo bé kan Nyanmien sulafile nde'n bé sin yia é kukukuku'n, man é kusu é gua liké kwlaa ng'o tanndan é nun'n bé asé, man é wla sa te'n kwlaa asé, afin o fi'an wa dyu'a wa nan wa tanndan é dya nun. Man é mian é nyin sin lika nga bé klé yé'n nun.</verse>
				<verse number="2">Man é kpe é nyin nian Jésus, é Nyanmien sulafile'n fiin, i ye man é lafi i su lélé gue i ti nin i bôo. Ke o bu i klun b'o wa dyo'n i akunndan'n, o kplin su man bé kuin waka'n su, wa bu'e i nyin asé guale'n liké fi, nan wa kô tran Nyanmien bia'n i fama su.</verse>
				<verse number="3">Anh bu i bo ke sa te yôfue'm bé satyi i wun'n o tre i awlen'n i akunndan nan amun sa sin a bubu'a amun nan amuan kponzoman.</verse>
				<verse number="4">Se sa te'n ti swran'n, wuun nh séh ke, amun nin i a tu lélé amun mmôdya nian guaman.</verse>
				<verse number="5">?Afotue nga Nyanmien maan amun bo an ti i wa'n, amun wla a fi su? Bé klee ke: «N wa, nanh bu fo nga é Min Nyanmien'n tu wo'n i aôwi, Ye se o idyo wo'n, nonh o sa sin bubu o.</verse>
				<verse number="6">Afin é Min'n tu bé nga o klô bé'n bé fo, Ye bé nga o bu bé i wa'n, o fa nyantiaan bô bé.»</verse>
				<verse number="7">Se Nyanmien tu amun fo'n, mon o son amun nun, afin o bu amun i wa. ?Ba ônin ye i si tu'e i foo?</verse>
				<verse number="8">Se o tu'a amun fo ke o fa tu i mma mun sa'n, wuun an ti'e i klun ba, an le'a si.</verse>
				<verse number="9">É si'm bé tu é fo, é bu bé swran. Se o ti so'n, man é bu é Si nga é wawe'n wô i sa nun'n i swran tra bé nan ya nyan nguan.</verse>
				<verse number="10">Kpa nga é si'm bé waan é yô bo i ti ye bé tu é fo'n, o ti lé nnyon kun lie, sannge nga Nyanmien fa tu yé'n é kpa yôle mlonmlon tio nan é katyi ke i sa.</verse>
				<verse number="11">Nanwle, fo tule'n kwlaa, ke béh tuh yé'n, i klikli'n nun o yô é ya, o yô'a é fe, sannge bé nga bé fa su bo bé katyi'n, o man bé yô kpa, bé di aladyé.</verse>
				<verse number="12">I so'n ti, anh kpenten amun sa bo ba kpo'n nin amun dya bo ba nyan amun wun'n bé nun.</verse>
				<verse number="13">Anh kpe atin nga an sin nun'n kpa nan swran nga i dya ti'a kpa'n i dya'n wa fonndonman, sannge wa yô dyuédyué'n ti.</verse>
				<verse number="14">Man amun nin swran'n kwlaa amun nuan se amun wun, man amun nzuen'n fa Nyanmien lie'n, afin se o ti'e i tio, swran fi su wu'an é Min'n.</verse>
				<verse number="15">Anh nian amun wun kpa, nanh man yé nga Nyanmien yô swran'n o tô fuan swran fi nan klunwi'n i ôlui'n wa fefeman, wa satyi'a amun nan wa sa'a swran kpanngban'n ti.</verse>
				<verse number="16">Anh nian amun wun kpa nan swran fi a kunnde'a bla nin bian, swran fi a bu'a Nyanmien liké'n ke o ti'a liké fi, ke Ésaü bo alie talié kun ti o yôô i kpenngben'n i ate'n sa.</verse>
				<verse number="17">An si ke, ke o yôô so'n, i sin i waan i si yre i nguan, sannge wa kpli'an su. O suun bo lélé, sannge wa wu'en i wafa nga o yô nan wa katyi nde ng'o kannin nion.</verse>
				<verse number="18">Amun lie'n, amuan oman ôka wié bo bé kwla ken, bo sin dan nin bole tukuu, nin aôsin, nin aunngban dan ô su'n i bô, ke Israël mma'm bé lie'n sa.</verse>
				<verse number="19">Bé tii awe tele, nin swran kun nen. Ke bé tii i nen'n, bé waan, nanh mon o kan nde klé bé kun,</verse>
				<verse number="20">yele ke nde so'n ti kéklé bé kwla fa'a su, afin o sé ke: «Se nnen bobo kan ôka'n, bé fa yebue kuin.»</verse>
				<verse number="21">Liké so'm bé yô srô, o man Moïse sé ke, «sre kuin, i wun usui.»</verse>
				<verse number="22">Sannge an baa Sion Ôka'n i bô, an baa nyanmien su Jérusalem b'o ti Anannganman Nyanmien'n i klô'n bo ange akpiakpi bé ô su'n su.</verse>
				<verse number="23">An baa Nyanmien i mma ngbenngben bo bé klce bé dunman nyanmien su lo'n bé tyen dile'n bô nin bé anyia'n nun. An baa Nyanmien b'o ti swran'n kwlaa bé dyole difue'n, nin swran kpa nga Nyanmien a katyi bé swran kpa mlonmlon sien'n bé wawe'n,</verse>
				<verse number="24">nin Jésus b'o ti sa ufle nga Nyanmien waan oh yôh man swran'n i nun dyranfue'n bé wun. Jésus mmôdya b'o fa kpentenkpenten'n, se o kwla idyo'n, wuun oh kanh nde ke tra Abel lie'n.</verse>
				<verse number="25">Anh nian amun wun kpa, nanh an kpalô nde nga bé kan klé amun'n. Bé nga bé kpalô swran ng'o kan nde kléé bé asie'n su wa'n i nde'n, ba fité'a nun. Se é kusu é katyi é sin si swran ng'o ô nyanmien su lo b'o kan nde klé yé'n, é su fité'a nun mlonmlon.</verse>
				<verse number="26">Laa ke oh idyoh'n, asie'n kédyé, sannge sien'n o sé é ke: «M ma kédyé asie'n ékun nin nyanmien'n kusu.»</verse>
				<verse number="27">Ke o sé ke oh kédyééh «ékun'n», o klé wéiin ke i ye oh yih liké nga o kédyé bé'n bé leo, afin i ye o yii béo, nan nga wa kédyé'a bé'n bé ka le.</verse>
				<verse number="28">I so'n ti, man é yô Nyanmien mô, afin éh nyanh men b'o kédyéman'n. Man é su Nyanmien i wafa ng'o dyo i klun'n, srôle bo é srôé'n nin swran bo é bui'n ti,</verse>
				<verse number="29">afin é Nyanmien'n ti ke sin sa, o yra.</verse>
			</chapter>
			<chapter number="13">
				<verse number="1">Anh klô amun wun kpa ke swran nin i niaan sa tititi.</verse>
				<verse number="2">Swran ng'o tô amun'n, anh sikéé, afin swran wié'm bé yôô so bé siké ange mun, ba si'a nun.</verse>
				<verse number="3">Anh bu bisuafue'm bé akunndan, ke amun bobo an wô lo wié sa. Anh bu bé nga béh yôh bé tete'n bé akunndan, afin bé kusu bé ti swran ke amun sa.</verse>
				<verse number="4">Man swran'n kwlaa bé bu adya'n i liké dan, ye bé bo ba dya bé wun'n, nanh man bé yô sa sukusuku. Afin Nyanmien nin bé nga bé kunnde bla annze bian'n, nin bé nga bé kunnde bla bé yi bô annze bian bé wun bô'n mun lee.</verse>
				<verse number="5">Liké nga amunh yôh'n, nanh an yôé sika klôle'n ti. Man amun nyin yi liké nga an lee'n, afin Nyanmien bobo sé ke, «o su yatyi'a o, o su kpotyi'a o mlonmlon.»</verse>
				<verse number="6">I so'n ti, é tra é awlen kan nde nga bé klee ke: «É Min Nyanmien'n ye o ti n wukafueo, sre ku'an min. ?Nzu ye swran kwla yô mion?»</verse>
				<verse number="7">Anh bu amun kpenngben bo laa bé kan Nyanmien nde kléé amun'n bé akunndan. Anh nian bé nzuen'n nin bé agualie'n, anh nian ke bé fa lafi Nyanmien su'n, anh lafi i su so wié.</verse>
				<verse number="8">Ke Jésus-Christ fa ti anunman'n, o ti so nde, ye o ti so tititi.</verse>
				<verse number="9">Nanh an fa liké wafawafa nga bé klé amun b'o nin é lie'n ti'a kun'n su man an yatyi atin kpafue'n. Se é tra é awlen kpa yé bo Nyanmien yôô yé'n ti'n, o ti kpa. Nanh man é bu ke alie dile mmla'n bo é fa su'n o kwla yô é kpa, afin bé nga bé faa su'n, wa yô'a sa fi yé a ma'an bé.</verse>
				<verse number="10">Nyanmien nyrun dyranfue bo bé di dyunman Juif'm bé tannin sua'n nun'n, bé kwla di'a é Nyanmien su.</verse>
				<verse number="11">Afin ke Nyanmien nyrun dyranfue dan'n fa nnen bo bé fa so Nyanmien'n i mmôdya'n ko i lika kpa'n nun'n, bé fe i nnen'n kô yre klô'n tiwa lo.</verse>
				<verse number="12">I so'n ti, ke o yô nan Jésus mmôdya'n ti swran'm bé wun sa'n wa wié'n, i kusu o wuun nyrennen klo'n tiwa le.</verse>
				<verse number="13">I so'n ti, man é fité é o i wun klo tiwa lo nan bé gua é nin i é nyin asé.</verse>
				<verse number="14">Afin é le'a klo kpa wa, é su minnde klo nga bé wa fa man yé'n.</verse>
				<verse number="15">I so'n ti, man manmanle nga é manman Nyanmien titi'n yô ke asénna liké bo é fa man Jésus ke o fa men'n sa. Ke éh yôh so'n, é bô i dunman.</verse>
				<verse number="16">Nanh an yatyi sa kpa nin swran yé yôle'n, afin i so liké'n ye bé yôo o dyo Nyanmien kluon.</verse>
				<verse number="17">Man amun nyin yi amun kpenngben mun, anh bu bé swran. Bé nian amun su titi, afin bé wa kan bé dyunman'n i su nde klé Nyanmien. Anh yô sa nga b'o man bé klun dyo bé dyunman'n su'n. Se amuan yô'e i so bo bé ôtô'n, o man bé su kwla uka'a amun.</verse>
				<verse number="18">Anh sre Nyanmien titi ke o nian é su. É si é klun lo wéiin ke ya yô'a sa fi, afin sa'n kwlaa nun é klô ke éh yôh sa ng'o ti kpa'n.</verse>
				<verse number="19">Nh sreh amun kpa ke an sre Nyanmien ke o man min atin man n wo amun wun lo ékun ityra'n.</verse>
				<verse number="20">Nyanmien tyennin é Min Jésus b'o ti Bua Tafue Dan'n, i mmôdya b'o man swran nin Nyanmien bé di anuanse tititi'n ti. Man Nyanmien b'o man swran di aladyé'n</verse>
				<verse number="21">o man amun fanngan sa'n kwlaa nun nan an yô i klun sa. Jésus-Christ ti, mon o fa é yô liké ng'o klô'n. Man é la Christ asé tititi! Mon o yô so!</verse>
				<verse number="22">Aniaan mun, nh sreh amun, anh fa afotue nga m maan amun ye'n su, afin o ti'a nde tennden.</verse>
				<verse number="23">Anh tié nde fe kun, ba yi é niaan Timothée bisua'n nun. Se o tô n wa ityra'n, min nin i éh bah amun wun lo.</verse>
				<verse number="24">Nh yôh amun kpenngben nin Nyanmien swran'm bé kwlaa bé liké. Italiefue'm béh yôh amun liké.</verse>
				<verse number="25">N yra n nuan ke amun kwlaa an nyan yé!</verse>
			</chapter>
		</book>
		<book number="59">
			<chapter number="1">
				<verse number="1">N Jacques bo n ti Nyanmien nin é Min Jésus-Christ bé swran'n, nh yôh nvlé blu-nin-nnyon bo ba sanndi men wunmuan'n nun'n bé liké.</verse>
				<verse number="2">N niaan mun, sa fanunfanun ng'o to amun su'n, anh bui amun tyéndyélé liké,</verse>
				<verse number="3">afin an si ke, ke an lafi Nyanmien su, bo bé sa amun nian'n, ye man an katyi swran b'o tre i awleon.</verse>
				<verse number="4">Anh tra amun awlen lélé gue i ti nin i bô nan amuan yô swran, ye liké fi su mia'an amun.</verse>
				<verse number="5">Se ngwlele'n wa ti'a amun nun wié kpa'n, mon o kan klé Nyanmien bo i sa ti'a tankaan'n, b'o fa liké man swran'n kwlaa, o idyo'e i sin'n. O man swran so'n oh wunh sa wle.</verse>
				<verse number="6">Sannge ke oh kanh kléé'n, mon o lafi i su. Nanh mon o sié i nyin nnyonnyon, afin swran ng'o lafi'e i su kpa'n, o ti ke dyénvié'n bo aunngban'n kpe su, b'o man o kédyé ko wa ko wa'n sa.</verse>
				<verse number="7">I sofue'n, nanh mon o bu ke é Min Nyanmien'n menh i liké.</verse>
				<verse number="8">O ti swran bo i akunndan'n ti nnyonnyon. I sa'n kwlaa nun o katyikatyi.</verse>
				<verse number="9">Aniaan ng'o ti yalefue'n, mon o fa nyrun bo Nyanmien man wa nyen'n, di i nuan.</verse>
				<verse number="10">Ye anyanbéunfue'n kusu, ke Nyanmien klé i ke o ti yalefue'n, mon o fe i yale'n di i nuan. Afin anyanbéunfue'n ti ke waka nyre sa, o tyeman.</verse>
				<verse number="11">Wia'n fi, o bôé fiaan, i nyre'n gua, kpekuun i nyrunnyan'n wa kpa. Ke anyanbéunfue'n kusu o wa yatyi i ninngé ng'o yô bé'n kpe kpô wu soo</verse>
				<verse number="12">Swran nga sa to i su b'o tre i awlen'n, i lie su ti yé. Afin ke Nyanmien wun ke o tre i awlen sa so'n nun'n, oh fah nguan b'o ti liké kpa, bo i waan oh fah man bé nga bé klôé'n, men.</verse>
				<verse number="13">Se bé laka swran kun'n, nanh mon o sé ke, Nyanmien ye o leke io. Afin bé kwla laka'a Nyanmien sa fi nun, ye i bobo laka'a swran fi.</verse>
				<verse number="14">Sannge swran kun i lakale'n fin i bobo i kônvi'n, ye man bé leke bé nyen io.</verse>
				<verse number="15">Se kônvi'n ti swran'n, wuun éh séh ke, o wunnze, o wu sa te'n. Ke sa te so'n i nyin kô ti kpa'n, i liké b'o su i su'n yele wié'n.</verse>
				<verse number="16">N niaan kpa mun, nanh an laka amun wun.</verse>
				<verse number="17">Liké kpa kwlaa nga bé fa man swran'n, nin liké kpa kwlaa nga bé nyen'n, bé fin é Si b'o ô nglô lo, b'o yii anglô'n, nin nzraama, nin wia'n bo bé kpadya'n. I lie'n o katyi'a mlonmlon, o kpe'e i wun ke lôle b'o kpe i wun'n sa.</verse>
				<verse number="18">I nde nanwle'n ti o fa é katyi i wa i klun klô su, nan ya yô liké kwlaa ng'o yii bé'n, bé nun klikli.</verse>
				<verse number="19">N niaan kpa mun, anh bu nde nga akunndan! Man swran'n kwlakwla bé sié bé su bé tié nde nga bé kan'n kpa, nanh man swran fi kan nde ndende, nanh man bé fa ya ndende.</verse>
				<verse number="20">Afin se swran fa ya'n, o kwla yô'a sa ng'o ti kpa'n Nyanmien nyrun.</verse>
				<verse number="21">I so'n ti, anh wla nzuen tete'n nin klunwi'n kwlaa bé asé. Anh yô amun wun aénvue, anh fa nde nga Nyanmien kan klé amun'n su. I ye man amunh nyanh amun tio.</verse>
				<verse number="22">Nyanmien nde nga an ti'n, anh lafi su. Se an tiéé ngben bo an fa'a su'n, wuun an su laka amun wun.</verse>
				<verse number="23">Afin se swran kun ti Nyanmien nde'n b'o fa'a su'n, o ti ke swran b'o nien i nyrun niannun nun sa.</verse>
				<verse number="24">Ke o kô nian nun bo wa o'n, kpekuun i wla a fi i wafa ng'o ti'n.</verse>
				<verse number="25">Sannge swran ng'o nian Nyanmien mmla'n b'o ti niannun kpa, b'o man swran'm bé nyan bé ti'n nun'n, b'o nian nun tititi'n, bo ke o ti mmla'n i wla fiman, sannge o fa su'n, Nyanmien man liké ng'o yô'n, oh yôh yé.</verse>
				<verse number="26">Se swran kun bu i wun ke o su Nyanmien, sannge o sié'e i nuan'n diin'n, i Nyanmien sule'n ti ngben, o su leke i wun.</verse>
				<verse number="27">Nyanmien sule b'o ti kpa bo fien fi nu'en i wun é Si Nyanmien mien nyrun'n, yele aika nin angbôti mmla'm bo bé wun nyrennen'n, bé lika nianle, nin bé wun su nianle men nun sa tete yôle'm bé nun.</verse>
			</chapter>
			<chapter number="2">
				<verse number="1">N niaan mun, ke an lafi é Min Jésus-Christ b'o le nyrun dan'n i su'n, nanh an bu swran'n wié kpa tra wié.</verse>
				<verse number="2">Man é sé ke wiénuon amuan o asonun, kpekuun swran wié a wlu lo, sika nga ô i sa, trale klaan wle i wun, ye swran wié kusu i wun trale srasra wa wlu lo.</verse>
				<verse number="3">Se an bu ng'o wla trale klaan'n i swran bo an sé i ke: Tran lika kpa nga nun wa! ye an sé yalefue'n kusu ke: O lie'n, dyran le! annze: Tran asie wun m bia'n wun le'n,</verse>
				<verse number="4">wuun an bu amun nun wié kpa tra wié, amuan yô akunndan te bufue.</verse>
				<verse number="5">N niaan kpa mun, anh sié amun su! ?Nyanmien a fa'a men nga nun yalefue mun ke bé yô anyanbéunfue i su bo bé lafi'n ti nan bé di famien nga i waan bé nga bé klôé'n, bé di'n wié?</verse>
				<verse number="6">Sannge amun lie'n, an bu'a yalefue'm bé swran. ?Nanh anyanbéunfue mun ye bé mianmian amun, bé fa amun ko dyole difue'm bé dyasu nion?</verse>
				<verse number="7">?Nanh bé ye bé satyi swran nga i dunman fe'n wô amun su'n i dunman nion?</verse>
				<verse number="8">Nanwle, se an fa mmla nga wié nu'en i sin, bo bé klee Nyanmien Nde'n nun ke: «Klô o wiéngu ke a fa klô o bobo wun'n sa'n» su'n, o ti kpa.</verse>
				<verse number="9">Sannge se an bu swran'n wié kpa tra wié'n, wuun amuan yô sa te. Ke bé nian mmla'n nun'n, bé wun ke amuan ton mmla'n.</verse>
				<verse number="10">Afin swran ng'o fa mmla'n kwlaa su b'o yatyi kun'n, wuun wa satyi i kwlaa.</verse>
				<verse number="11">Swran ng'o séé ke: «Nanh kunnde bla o yi bô annze bian o wun bô'n,» i kunngba'n séé ke: «Nanh kun swran.» O man se a kunnde'a bla o yi bô annze bian o wun bô, sannge a kun swran'n, wuun w'a satyi mmla'n.</verse>
				<verse number="12">Ke bé wa dyran mmla b'o man é nyan é ti'n su di dyole'n ti, o man nde nga amunh kanh'n, nin liké nga amunh yôh'n, anh yôé i nuan su.</verse>
				<verse number="13">Afin ke Nyanmien dih bé nga bé si'a swran aunnvue'n bé dyole'n, o su si'a bé aunnvue. Se aunnvue sile'n nin fo bule'n bé ti swran'n, wuun aunnvue sile'n kwla fo bule'n.</verse>
				<verse number="14">?N niaan mun, se swran kun sé ke o lafi Nyanmien su, sannge bé wu'en i so i nzuen'n nun'n, nzu yé ye o yô men io? ?I Nyanmien sulafile so'n kwla déé?</verse>
				<verse number="15">Man é sé ke wiénuon é niaan bian annze é niaan bla kun le'a trale, o le'a alie.</verse>
				<verse number="16">?Se amun nun kun sé i ke: Mon o wun dyo o fouun, man a nyan tannin kla, mon o ku yi! sannge o me'en liké nga i sa mien i wun'n, nzu yé ye wa yô a men io?</verse>
				<verse number="17">Swran ng'o lafi Nyanmien su'n, ke i kusu ti soo, se sa ng'o yô bé'n bé ti'a kpa'n, wuun i Nyanmien sulafile'n ti ngben.</verse>
				<verse number="18">Wiénuon swran wié wa sé n ke: O lie'n, a lafi Nyanmien su, ye n kusu, n yô be'n m ma fa klé o ke n lafi Nyanmien su.</verse>
				<verse number="19">A lafi su ke Nyanmien ti kunngba tye, o ti nanwle. Mmusu'm bé kusu bé lafi su so wié, o man bé wun usu bé.</verse>
				<verse number="20">Ééé, swran finfinfue! ?A klô ke a wun i wle ke swran ng'o sé ke o lafi Nyanmien su, sannge o yô'a sa kpakpa'n, i Nyanmien su b'o lafi'n o yô'a sa fi yé?</verse>
				<verse number="21">?Ke é nannan Abraham fee i wa Isaac ke o fa so Nyanmien'n, wa bu'e i swran kpa i sa so'n ti?</verse>
				<verse number="22">?An wunmen? I Nyanmien sulafile'n nin i sa kpa yôle'n bé san nun, o man i Nyanmien sulafile'n i nyin fitéé wéiin i sa kpa b'o yôli bé'n ti.</verse>
				<verse number="23">Ke o yôô so'n, o man Nyanmien Nde nga bé kleli'n o kpeen su, bé klee ke: «Abraham lafii Nyanmien su, o man i su b'o lafi'n ti, o bulii swran kpa.» Ye Nyanmien flelii i dyanvue.</verse>
				<verse number="24">?An wunmen? Nanh swran i Nyanmien su b'o lafi'n ngunmin ti ye o bu i swran kpaa, sannge sa kpa ng'o yô bé'n bé ô nun wié.</verse>
				<verse number="25">?Ke Rahab téklé bla'n sikéé Juif'm bo bé sunmaan bé'n, b'o man bé fa atin ufle oli'n, Nyanmien a bu'e i kusu swran kpa i sa so'n ti?</verse>
				<verse number="26">Se swran kun ô sa, b'o dé'a wunmien'n, wuun wa wu. I kunngba'n, se swran kun sé ke o lafi Nyanmien su bo bé wunmen i so i nzuen'n nun'n, wuun i Nyanmien sulafile'n ti ngben.</verse>
			</chapter>
			<chapter number="3">
				<verse number="1">N niaan mun, nanh amun nun kpanngban bé kunnde ke bé yô liké kléfue, afin an si ke, ke Nyanmien dih dyole'n é bo é ti liké kléfue'n, oh usausah é sa kpa tra bé nga mun.</verse>
				<verse number="2">É kwlaa é fon sa sunman nun. Swran nga i nuan fitéfité'a tete'n, o ti swran kpa b'o kwla nien i wun su.</verse>
				<verse number="3">É fa blale wla nnenkpanngo'm bé nuan nun, nan bé yô liké nga é klô ke bé yô'n, o man é kwla fa bé ko lika nga é klô ke bé wo'n.</verse>
				<verse number="4">Anh nian mméli'n kusu, o ti dan, ye aunngban dan'n fe ko. Sannge o nin i so'n ngba, liké nga bé fa kan'n ti kaan sa, i ye man o sin lika nga i kanfue'n klô ke o sin nion.</verse>
				<verse number="5">Ke bé nuan'n kusu ti soo, o nin i kaan b'o ti'n, i ye man bé idyo kpakpa nion. Anh nian sin kaan sa, o yra bô dan kpa.</verse>
				<verse number="6">Bé nuan'n kusu ti ke sin sa, o man bé kwla yô sa te dan. O ti é wunnen'n i bué, i ye o satyi é wun sa nion. O ti ke sin sa, bo ke bé wuu yé'n o satyi é wun sa lélé fa dyu é wié tyen, sin so'n fin nyrennen lika'n nun lo.</verse>
				<verse number="7">Se swran waan oh lôh blô nnen wafa'n kwlaa, nin anunman, nin wuô, nin nzué nun ninnge mun'n, o kwla yô. Ba lô bé bobo.</verse>
				<verse number="8">Sannge bé nuan'n, se o ti nnen'n, wuun swran fi kwla lômen, o ti te, bé kwla siémen. O ti ke duwle sa!</verse>
				<verse number="9">É nuan so'n ye é fa manman é Min'n b'o ti é Si nion. I kunngba'n ye é fa wua swran bo Nyanmien yii bé bo bé ti ke i sa'n bé amuen nion.</verse>
				<verse number="10">Nyanmien manmanle'n nin amuennwua'n fin nuan kunngba so'n nun. N niaan mun, nanh mon o yô so.</verse>
				<verse number="11">?Nzué ti kunngba'n i bué kwla yô fe, ye i bué kwla yô yrakayraka?</verse>
				<verse number="12">?N niaan mun, aloma kwla su lômin? ?Lômin kwla su ôfle? Nzué b'o yô fe'n kwla fi'an nzué ti bo ndyin ô nun'n nun.</verse>
				<verse number="13">?Amun nun ônin ye o si ngwlele, o wun sa wleo? Man bé wun i so i nzuen kpa'n nin sa kpa ng'o yô bé'n bé nun, ye man bé wun ke o yô i wun aénvue, o ti ngwlelefue.</verse>
				<verse number="14">Sannge se amun klunwi'n ti amun nyin tyi swran, an bu amun bobo amun wun akunndan'n, nanh an fa amun ngwlele'n di amun nuan, nanh an fa nanwle katyi atô.</verse>
				<verse number="15">I so ngwlele lie'n fi'an nyanmien su, o ti asie'n su wa lie, o ti klo swran lie, o fin mmusu'm bé si Satan.</verse>
				<verse number="16">Afin lika nga bé nyin tyi swran bo bé bu bé bobo bé wun akunndan le'n, sa sukusuku'n nin sa tete'n kwlaa ô le.</verse>
				<verse number="17">Ngwlele b'o fin nyanmien su'n, se o ti swran'n, wuun éh séh ke, sa te kaan sa nu'en i wun. O klô'a ndengan, o ti wetee fue, bé nin i kwla kôkô yale, o si aunnvue dan, o yô sa kpa, o bu'a swran'n wié kpa tra'a wié, o klô'a dunman.</verse>
				<verse number="18">Bé nga bé siésié afien'n, bé ti ke fié difue sa. Ke bé di aladyé bo bé lua bé liké'n, liké nga bé nyen i nun'n yele sa i nuan su yôle'n.</verse>
			</chapter>
			<chapter number="4">
				<verse number="1">?Utré'n nin akplôwa ng'o ô amun afien'n, bé fin nin? ?Bé fi'an amun nyin b'o blô liké'm bé su, b'o man amun klun dyoman'n?</verse>
				<verse number="2">An klô ke amunh nyanh ninngé mun, sannge an nyenmen, o man an kun swran. Amun nyin blô swran liké su, ke an nyenmen'n, an si akplôwa, an di utré. Liké nga an klôé'n, an nyenmen, afin an sre'a Nyanmien ke o fa man amun.</verse>
				<verse number="3">Se an sre'n, an nyenmen, yele ke amun klun akunndan'n ti'a kpa, afin an klô ke se an nyen io, amunh fah yô liké nga amun klun klô'n.</verse>
				<verse number="4">An ti ke bla b'o kunnde bian i wun bô sa. ?An si'a ke swran ng'o klô men'n i dile'n, wuun o kpo Nyanmien? O man swran nga i waan oh fah men'n teke i ti su'n, o katyi Nyanmien i kpofue.</verse>
				<verse number="5">?An bu i ke Nyanmien Nde nga bé klee ke, Nyanmien Wawe'n b'o fa maan yé'n dyren i nuan si i ti kwla'n, bé klee ngben?</verse>
				<verse number="6">Sannge yé ng'o yô yé'n ti dan, afin bé klee ke: «Nyanmien nin bé nga bé tu bé wun'n mun lee, Sannge o yô aénvuefue'm bé yé.»</verse>
				<verse number="7">I so'n ti, anh fa amun wun man Nyanmien. Nanh an lô amun wun man mmusu'm bé si Satan'n, anh dyran kéklé, oh wanndih amun.</verse>
				<verse number="8">Anh fa amun wun mantan Nyanmien, ye i kusu feh i wun mantan amuon. Sa te yôfue mun, anh wunnzin amun sa, akunndan nnyonnyonfue mun, anh yatyi akunndan tete'n.</verse>
				<verse number="9">Man amun nyrennen'n wlu amun nyin su, anh bô auyé, anh sun, srile nga an sri'n, mon o katyi sule.</verse>
				<verse number="10">Anh yô amun wun aénvue é Min Nyanmien'n i nyrun, ye o man amunh nyanh nyrun.</verse>
				<verse number="11">Aniaan mun, nanh an kan amun wiéngu wun nde. Swran ng'o ken i niaan wun nde, annze o bu i fo'n, wuun mmla'n ye o ken i nde ke o ti sa o ti saa. O man se an sé ke mmla'n ti sa ti sa'n, wuun an fa'a su, i nde ye an kaan.</verse>
				<verse number="12">Nyanmien kunngba'n b'o siéé mmla'n, b'o dyran su di dyole'n, i ye o man swran nguaan, i ye man swran wuo. ?A ti o lie se bo a bu o niaan foo?</verse>
				<verse number="13">Amun bo an sé ke: Nde annze ainman éh koh klo nga su, éh dih afue kun lo, éh dih aata, éh nyanh sika'n, anh sié amun su.</verse>
				<verse number="14">An si'a liké ng'oh yôh amun ainman'n. An ti ke bole'n b'o gua kaan, sannge ke oh yôh kan'n, wa titi'n sa.</verse>
				<verse number="15">An sé'a ke, se é Min Nyanmien di su'n, nan alie'n tyen yé'n, éh yôh nga éh yôh nga.</verse>
				<verse number="16">Sannge dyole tyatya'n ye an dio, an tu amun wun. Nuan dile so'n ti'n kpa.</verse>
				<verse number="17">Swran ng'o si ke liké nga se o yôo o ti kpa, b'o yôman'n, wuun wa yô sa te.</verse>
			</chapter>
			<chapter number="5">
				<verse number="1">Anya béunfue mun, anh sié amun su! Nyrennen b'o wa to amun su'n ti, anh bô auyé, anh sun!</verse>
				<verse number="2">Amun ninngé'm ba satyi, kakaa'm ba di amun trale mun.</verse>
				<verse number="3">Amun sika okwle'n nin amun dyete ufué'm ba dun, i dunle so'n oh yiyih amun bô, oh yrah amun ke sin sa. Men nga ya dyu i bué nuan ye'n, amuan tian amun ninngé'm bé nuan!</verse>
				<verse number="4">Bé nga bé di amun fié'n su dyunman, bo amuan tu'a bé kale'n, anh tié bé kpanle'n. Bé nga bé kpe amun awié'n bé kpan lélé bé nen'n tô é Min Anannganman Nyanmien Kpli'n lo.</verse>
				<verse number="5">An di amun klun liké, an di men'n, o man amuan yô ke nnen bo wa lô kpa bo i kunle a dyu sa.</verse>
				<verse number="6">An buu bé nga bé ti swran kpa'n bé fo, an kuun bé, bé nin amun a kpliman.</verse>
				<verse number="7">I so'n ti, aniaan mun, anh tra amun awlen lélé mon o fa dyu é Min'n i bale. Anh nian fié difue mun, bé tra bé awlen lélé bé nyan bé fié'n su liké kpakpa. Bé tra bé awlen lélé kôfié bôle nzué'n nin wawa nzué'n o to su.</verse>
				<verse number="8">Amun kusu, anh tra amun awlen, anh dyran kéklé, afin é Min'n i bale'n wa mantan.</verse>
				<verse number="9">Aniaan mun, nanh an kan amun wiéngu wun nde, man Nyanmien bu amun fo, afin i ye o ti Dyole Difue nion, o dyin anuan'n sin.</verse>
				<verse number="10">Aniaan mun, Nyanmien nuan idyofue bo bé kan nde é Min'n i dunman nun'n, ke béh kléh bé nyrennen'n bé tra bé awlen. Anh nian bé lie'n su.</verse>
				<verse number="11">Bé nga bé dyraan kéklé'n, é sé ke, bé lie su ti yé. An tii Job i awlen b'o trelii'n, ye an wuun i agualie nga é Min'n mon o guelii'n, afin swran yô é Min'n i annvo, o si bé aunnvue.</verse>
				<verse number="12">N niaan mun, sa ng'o ti tyinndyin kpa'n yele ke, nanh an fle nyanmien'n, nin asie'n, nin liké wié fi bé di. Sannge se an sé ke, iyô'n, mon o ka su, ye se an sé ke, tyetye'n, mon o ka su nan ba fa'a amun a oman Nyanmien dyasu.</verse>
				<verse number="13">Se nyrennen ô amun nun wié su'n, mon o kôkô klé Nyanmien. Se amun nun wié klun ti dyowa'n, mon o tô dyué manman Nyanmien.</verse>
				<verse number="14">Se amun nin wié wunnen yô i ya'n, mon o fle asonun kpenngben mun. Man bé gue i su ngô é Min'n i dunman nun, ye bé sre Nyanmien ke o yô i dyuédyué.</verse>
				<verse number="15">Nyanmien su bo bé lafi'n ti, Nyanmien srele so'n man tukpatyefue so'n nyenh i ti, ye é Min'n man oh dyasôh. Ye se o yôô sa wié'n, oh yatyih tyee.</verse>
				<verse number="16">I so'n ti, ke o yô nan amuan yô dyuédyué'n, anh kan sa nga an yôli'n klé amun wiéngu, anh sre Nyanmien man amun wun ke o man amun dyasô. Se swran kpa kun sre liké Nyanmien sa nun b'o dyran su kpa'n, i srele so'n yô sa yé dan.</verse>
				<verse number="17">Élie ti swran ke é sa. O sree Nyanmien dyran su kpa ke, nanh man nzué'n to, ye nzué'n dyraan lélé afue nsan anglô nsien.</verse>
				<verse number="18">I sin o sree Nyanmien ékun ke, man nzué'n to. O toli nan ninngé'm ba yô yé.</verse>
				<verse number="19">N niaan mun, an si ke, se amun nun swran wié yatyi atin kpa'n b'o fa'a nde nanwle'n su kun'n, nan swran wié klé i atin kpafue'n,</verse>
				<verse number="20">swran so'n b'o klé sa te yôfue i atin kpa'n, oh dééh wié'n sa nun, ye o man i wun sa kpanngban'n béh wiéh.</verse>
			</chapter>
		</book>
		<book number="60">
			<chapter number="1">
				<verse number="1">M Pierre bo Jésus-Christ sunmaan min'n, nh kleh fluwa nga ble amun bo Nyanmien faa amun bo an sanndili man an ti aôfue Pont, nin Galatie, nin Cappadoce, nin Asie, nin Bithynie men'n nun'n.</verse>
				<verse number="2">É Si Nyanmien faa amun, afin o dun mmua bu i akunndan so, nan i Wawe'n ti, an katyi i lie, amun nyin yi Jésus-Christ, ye i mmôdya'n ti amun wun sa'n wiéh. Nyanmien man an nyan yé titi, ye man amun wun dyo amun fouun!</verse>
				<verse number="3">É Min Jésus-Christ i Si Nyanmien Kpli, i kwla ô! I aunnvue sile dan'n ti, o wuu é ékun, o man é wla ô liké bo é si wéiin kpa ke o ô lo'n su, Jésus-Christ i tyenle'n ti.</verse>
				<verse number="4">O wuli é so nan é nyan liké kpa ng'o siéé nyanmien su lo'n. Liké so'n kwla satyiman, o yô'a fien, o mlinman.</verse>
				<verse number="5">Nyanmien Kpli siéé i lo sié amun i su bo an lafi'n ti, oh nianh amun su lélé amunh nyanh amun ti, afin wa dun mmua sié i ke men'n i awiélie oh yih amun ti nyanle so'n i nglô.</verse>
				<verse number="6">I so'n ti, kannze ke é sé ye'n, sa fanunfanun b'o to amun su'n ti amun wla bô lé nnyon kun'n, man amun klun dyo. Sa so'n b'o to amun su'n, o ti su,</verse>
				<verse number="7">i so'n nun ye béh wunh ke an lafi Nyanmien su kpaa. Sika okwle bo tyen wié oh satyih'n, bé klôé nian. Amun kusu ke an lafi Nyanmien su'n, an ti kpa tra sika okwle, sannge san béh sah amun nian. Ye ke bé wun ke an lafi i su kpa'n, tyen nga Jésus-Christ wa yi i wun nglô'n, béh manmanh amun, béh yih amun aye, béh yôh amun mô.</verse>
				<verse number="8">Amuan wunmen lé, sannge an klôé. Kannze an nian wunmen'n, an lafi i su, o man amun klun dyo dan kpa, o man an wu'an nde nga an kaan.</verse>
				<verse number="9">Afin ke an lafi Nyanmien su'n, i agualie amunh nyanh amun ti.</verse>
				<verse number="10">Nyanmien nuan idyofue bo bé kaan yé dan nga Nyanmien wa yô amun'n i nde'n, bé bobo bé buu ti nyanle wafa so'n i akunndan kpa, bé kunnde ke béh wunh i wle wéiin kpa.</verse>
				<verse number="11">Christ Wawe'n su Nyanmien nuan idyofue so'm bé su. O kan Christ nyrennen wafa ng'o wa wuin'n o nin i manmanle nga ke o kô wun nyrennen'n béh fah menmen'n i nde kléé bé. Bé miaan bé nyin ke béh sih sa so'n i ble'n o nin i wafa ng'oh yôh su'n.</verse>
				<verse number="12">Nyanmien kan kléé bé ke i nde ng'o fa wla bé nuan ke bé kan'n o ti'a bé bobo bé lie, sannge amun lieo. Bé nga bé kan dyasin fe'n Nyanmien Wawe'n b'o sunmenniin'n i fanngan nun'n, nde so'n ye bé kan kléé amun ye'n. Ange'm bé bobo bé klô ke béh wunh sa so'm bé wle.</verse>
				<verse number="13">I so'n ti, anh bu akunndan, anh nian amun wun su, man amun nyin tran liké nga tyen nga Jésus-Christ wa yi i wun nglô'n oh fah man amun'n su kpa.</verse>
				<verse number="14">Man amun nyin yi Nyanmien, nanh an yô liké nga i nun'n bo an nian wu'an sa wle'n amun nyin blô bé su bo an yôô bé'n, bé kun.</verse>
				<verse number="15">Nyanmien b'o fleli amun'n i nzuen'n nin klo swran lie'n ti'a kun, man amun nzuen lie'n kusu fe i lie'n sa'n kwlaa nun.</verse>
				<verse number="16">Afin bé klee ke, «i nzuen'n nin klo swran lie'n ti'a kun, i so'n ti man amun nzuen lie'n fe i lie'n.»</verse>
				<verse number="17">An fle Nyanmien b'o nia'an swran nyrun ye o di dyole'n, sannge nde sin ye o dyran di dyole'n, amun Si. I so'n ti, ke an te ô asie'n su wa'n, anh yô sa ng'o klé ke amun nyin yii'n.</verse>
				<verse number="18">Afin an si liké nga bé fa tôô mun, b'o man an nyan amun ti sa ngbenngben nga amun nannan'm bé fa kléé amun'n bé nun'n. Nanh liké b'o satyio, nanh dyete ufuéo, nanh sika okwleo.</verse>
				<verse number="19">Sannge Christ b'o ti ke bua gbanflen bo le fi nu'en i wun'n i mmôdya'n b'o ti kpa'n ye bé fa tôô amun tio.</verse>
				<verse number="20">Nyanmien dun mmua fe siéli i sin nan wa yi men'n, ye amun ti, ke ya dyu men'n i bué nuan'n, wa yii nglô.</verse>
				<verse number="21">I ti ye amuan lafi Nyanmien b'o tyenniin'n, b'o man o nyaan nyrun'n i suo, o man Nyanmien su ye amuan lafio, i su ye amuan fa amun wla'n ba guaa.</verse>
				<verse number="22">Ke an faa nde nanwle'n su, bo amun wun sa'n wiéli'n, o man an klô'a amun niaan Christfue mun amun nuan bui su. I so'n ti, anh klô amun wun kpa, anh tu amun klun yô sa ng'o klé ke an klô amun wun'n.</verse>
				<verse number="23">Nyanmien nde b'o katyimen, b'o ô le titi'n ti, o wuu amun ufle, o man amun si'n ti'a swran b'o wu, o ô le tititi.</verse>
				<verse number="24">Afin bé klee Nyanmien Nde'n nun ke: «Swran'n kwlaa bé ti ke idyré sa, Ye bé nyrun nga bé le'n ti ke idyré'n i nyre'n sa. Idyré'n wu, ye i nyre'n gua,</verse>
				<verse number="25">Sannge é Min Nyanmien Kpli'n i nde'n wô le tititi.» Nde so'n ye ke béh kanh dyasin fe'n, bé kan kléé amun nion.</verse>
			</chapter>
			<chapter number="2">
				<verse number="1">I so'n ti, anh wla klunwi, nin gble'n kwlaa, nin dunman kunndele, nin amun nyin bo an fa tyi swran'n, nin swran wun nde kanle'n kwlaa bé asé.</verse>
				<verse number="2">Ke ba nonman kunnde nyonflen'n, amun kusu anh kunnde Nyanmien nde b'o ti ke nonnon bo ba gua'a nun liké'n sa. Se amun non'n, amunh yôh swran ye amunh nyanh amun ti.</verse>
				<verse number="3">Afin an wuun ke é Min'n ti kpa.</verse>
				<verse number="4">Anh fa amun wun menten, afin o ô le tititi. I ye o ti yebue bo swran'm bé yii i blô, sannge Nyanmien wuun ke o ti kpa, b'o fali nion.</verse>
				<verse number="5">Amun kusu, an ti ke yebue b'o ô le tititi'n sa, man bé fa amun wla Nyanmien sua bo i Wawe'n kplan'n nun wié, ye amunh katyih Nyanmien nyrun dyranfue, bo i Wawe'n man amunh soeh wafa ufle su. Jésus-Christ ti, i sole so'n oh dyoh i klun.</verse>
				<verse number="6">Afin bé klee Nyanmien Nde'n nun ke: «Anh nian, n faa yebue kpa kun bo nh siéh Sion (*f14*) lo ke yebue kpa b'o tra sua'n i tyondyo'n i asé'n sa, Swran ng'o lafi i su'n, i nyin su gua'a asé.»</verse>
				<verse number="7">Amun bo an lafi yebue so'n su'n, o ti amun liké kpa. Sannge o sé bé nga bé lafi'e i su'n bé ke: «Yebue bo sua kplanfue'm bé yii blô'n, I ye wa katyi yebue kpa b'o tra sua'n i tyondyo'n i asé nion.</verse>
				<verse number="8">O ti yebue b'o kpla swran'm bé dya, Yebue dan kun bo swran'm bé fin asé su.» Bé dya'n kplelii, yele ke ba fa'a Nyanmien nde'n su, afin ke Nyanmien'n siéli bé lie'n soo.</verse>
				<verse number="9">Sannge amun lie'n, an ti swran bo Nyanmien faa amun, an ti Famien Nyanmien'n i nyrun dyranfue, an ti Nyanmien nvlé'n nun swran, an ti i lie mlonmlon. O faa amun ke an yi i b'o flee amun ke an dyaô aôsin nun, an bla lika ng'o kpadya kpa'n nun'n i aye.</verse>
				<verse number="10">Laa an ti'a Nyanmien swran, sannge sien'n, amuan katyi i swran. Laa Nyanmien a si'a amun aunnvue, sannge sien'n, wa si amun aunnvue.</verse>
				<verse number="11">N swran kpa mun, an ti aôfue nin wlanwlanfue asie'n su, o man nh sreh amun ke an wla amun kônvi b'o man amun nyin blô ninngé'm bé su'n i asé, afin kônvi so'n kwla kun é.</verse>
				<verse number="12">Anh yô sa ng'o ti kpa'n bé nga bé ti'a Christfue'n bé nyrun, nan se bé satyi amun dunman ke an ti sa te yôfue'n, bé wun sa kpa nga an yô bé'n, nan tyen nga Nyanmien ba'n, béh menmenh.</verse>
				<verse number="13">É Min'n ti, man amun nyin yi kpenngben kwlaa nga bé siéé bé'n, famien ng'o ti dan ô,</verse>
				<verse number="14">se i swran ng'o sié bé, o sunman bé ke bé tu bé nga bé yô sa te'n bé fo'n, nan bé yô bé nga bé yô sa kpa'n bé mô ô.</verse>
				<verse number="15">Sa nga Nyanmien klô'n yele ke an yô sa ng'o ti kpa'n. I so'n nun sinnglinfue'm bo bé wu'an sa wle'n, bé su kwla ka'an nde fi.</verse>
				<verse number="16">Amuan nyan amun ti, i so'n ti, anh yô sa ng'o ti kpa'n. Nanh amun ti nyanle so'n katyi sa te, sannge man bé wun ke an ti Nyanmien i swran.</verse>
				<verse number="17">Anh bu swran'n kwlaa bé swran, anh klô amun niaan Christfue mun, man amun nyin yi Nyanmien, anh bu famien'n i swran.</verse>
				<verse number="18">Kanga mun, man amun nyin yi amun min mun kpa, anh bu bé swran. Nanh bé nga bé ti kpa bo bé ti wetee'n bé ngunmin ye an yô bé soo, sannge man amun nyin yi bé nga bé ti wle'n.</verse>
				<verse number="19">Afin se bé klé amun nyrennen b'o ti'e i su, b'o son amun nun Nyanmien srôle bo an srôé'n ti'n, o ti kpa.</verse>
				<verse number="20">?Sannge se an yô sa, bo an tra amun awlen an dyran lé bé bô amun'n, nzu mô ye béh yôh amuon? Sannge se an yô kpa bo bé klé amun nyrennen, b'o son amun nun'n, i so'n ye o yô Nyanmien feo.</verse>
				<verse number="21">I so yôle ti ye Nyanmien flee amuon, afin amun ti, Christ bobo wuun nyrennen. O yôli so ke an nian su nan an nanti i adyale lie'n su.</verse>
				<verse number="22">Wa yô'a sa te lé, ba ti'a gble nde fi i nuan nun lé.</verse>
				<verse number="23">Bé kpe i nzôwa, wa yi'a ma'an bé, bé klé i nyrennen, wa fua'a bé ti, sannge o fe i nde lie'n wlaa Nyanmien b'o di nde nanwle'n i sa nun.</verse>
				<verse number="24">Christ bobo dyraan é sa te'n i nuan bé bôbôé waka'n su, nan é nin sa te'n é bu, ye é yô sa ng'o ti kpa'n. I wunnen sule'n ti ye man ya yô dyuédyuéo.</verse>
				<verse number="25">Laa an ti ke bua'm bo ba bô nzanndri'n sa, sannge sien'n, amuan sa amun sin amun Tafue b'o ti amun Sunianfue'n i sin.</verse>
			</chapter>
			<chapter number="3">
				<verse number="1">Mmô mun, amun kusu anh bu amun wun'm bé swran, nanh an fa amun nyin wlawla bé. I lie'n se bé nun wié'm bé fa'a Nyanmien nde'n su'n, ke bé wun amun nzuen kpa'n nin swran bo an bu bé'n, an su ka'an nde fi nan ba katyi.</verse>
				<verse number="2"></verse>
				<verse number="3">Ke amunh siésiéh amun wun'n, nanh mon o yô bé wunnen su liké, ke bé ti yôle, sika wlale, nin trale klaan wlale sa.</verse>
				<verse number="4">Sannge man bé wun amun klaan'n amun nzuen'n, nin amun awlen wetee'n, nin diin bo an ti'n nun. Klaan so'n wiéman, o ti kpa Nyanmien nyrun.</verse>
				<verse number="5">Ke laa bla nga bé srô Nyanmien, bo bé wla ô i su'n, bé siésié bé wun soo, ye bé bu bé wun'm bé swran.</verse>
				<verse number="6">Ke Sara kusu yôô soo, i nyin yi Abraham, o man o fle i ke i min. Se an yô sa ng'o ti kpa, bo sre ku'an amun sa fi nun'n, an ti i mma mun.</verse>
				<verse number="7">Nnya mun, ke an si ke amun yi'm bé wunmien'n dyu'a amun lie'n nun'n, amun nin bé tran kpa. Anh bu bé swran, afin yé nga Nyanmien yô amun b'o man amunh nyanh nguan'n, o yô bé wié. Se an yô'a so'n, amun nin Nyanmien su kwla kôkô'a yale wafa ng'o ti su'n.</verse>
				<verse number="8">Min nde'n i atabô'n ye, man amun akunndan'n yô kun, anh wun amun wiéngu aunnvue, anh klôé ke amun niaan sa, anh si i aunnvue, anh yô amun wun aénvue.</verse>
				<verse number="9">Se swran yô amun te'n, nanh an yôé wié, se bé kpe amun nzôwa'n, nanh an yi man bé, anh yra bé nguan, afin ke Nyanmien flee amun'n, o sé ke oh yrah amun nguan. Bé klee Nyanmien Nde'n nun ke:</verse>
				<verse number="10">«Swran ng'o klô ke oh dih aladyé, Nan i klun dyo titi'n, Nanh mon o idyo tete kun, Mon o yatyi atô buale'n</verse>
				<verse number="11">Mon o wla sa tete'n i asé, o yô sa kpa, Mon o nin swran'n kwlaa bé nuan se, man swran'm bé afien siésiéle'n katyi i dyunman,</verse>
				<verse number="12">Afin é Min'n i nyin ta bé nga bé ti kpa'n, Ye i su ô yale nga bé kôkô kléé'n su, Sannge o katyi i sin si bé nga bé yô sa te'n.»</verse>
				<verse number="13">?Se an tu amun klun yô sa ng'o ti kpa'n, wan ye o kwla yô amun teo?</verse>
				<verse number="14">Se bo an yô sa kpa, nan i so'n ti an wun nyrennen'n, amun lie su ti yé! Nanh an srô bé, nanh amun akunndan sanngan.</verse>
				<verse number="15">Sannge anh bu Christ swran, anh bui amun Min. Anh bu sa ti ye amun wla ô Christ su'n i akunndan sié, nan se bé usa amun i su sa'n, amuan kwla te bé su.</verse>
				<verse number="16">Sannge anh te bé su amannien su, man bé wun ke an srô Nyanmien. Ke amunh yôh so'n, nanh an yô sa nga b'o man amunh kôkôh i sin'n, nan bé nga bé satyi amun dunman, bo bé kan sa kpa nga Christ ti an yô bé'n, bé nde'n, bé wun nyannzuen.</verse>
				<verse number="17">Se sa kpa nga an yô bé'n ti an wun nyrennen'n.</verse>
				<verse number="18">Amun ti te ye Christ fe i wun yilio. O yôé kpe kunngba o su yô'e kun. I b'o ti swran kpa'n, sa te yôfue'm bé ti o wuli, nan oh fah amun man Nyanmien. Bé kunniin, sannge Nyanmien Wawe'n tyenniin.</verse>
				<verse number="19">Wawe son i fanngan nun ye o kô kan nde kléé wawe nga bé wlaa bé bisua nion.</verse>
				<verse number="20">Bé nga laa ke Noé bôboh mméli'n bé yô nyin kéklé Nyanmien su, b'o tre i awlen bé wun'n, bé wawe muon. Swran motyue tye ye bé fuu mméli so'n nun, bé tran nzué'n i nyin su lélé bé nyaan bé tio.</verse>
				<verse number="21">Nzué so'n ti baptême b'o man amuan nyan amun ti nde'n i nzolie. Nanh ke o wunnzin bé wunnen su fieon, sannge o man é sre Nyanmien ke nanh man é klun titi é kun. Jésus-Christ i tyenle'n ti ye é nyaan é tio.</verse>
				<verse number="22">O oo nyanmien su lo, o ô Nyanmien i sa fama su, o sié ange, nin lo kpenngben, nin bé ngbléwangbléwa mun.</verse>
			</chapter>
			<chapter number="4">
				<verse number="1">Ke Christ wuun nyrennen'n ti, amun kusu anh bu akunndan kunngba ng'o buli'n, anh tra amun awlen.</verse>
				<verse number="2">Afin swran ng'o wun nyrennen'n, wuun o nin sa te'n ba bu. O man tyen nga an te di i asie'n su wa'n, anh fa yô Nyanmien klun sa, nanh an yô klo swran klun sa kun.</verse>
				<verse number="3">Afin an yôô amun klun sa tyeli ke bé nga bé ti'a Christfue'n bé yô'n sa. An bô wlaka, amun nyin blô ninngé'm bé su, an non nzan bô, an yô sa finfin mun, an yia non nzan lélélé, an so amuen.</verse>
				<verse number="4">Ke bé nga bé ti'a Christfue'n bé wun ke amun nin bé sa'an nun yô'a sa tete so'm bé kun'n, o bô bé nuan, bé kpe amun nzôwa.</verse>
				<verse number="5">Sannge bé wa kan sa nga bé yôli'n klé Nyanmien b'o wa di bé nga bé nyin ô su'n, nin bé nga bé wuli'n bé dyole'n.</verse>
				<verse number="6">I so'n ti ye bé kan dyasin fe'n kléé bé nga bé wuli'n bé kusu nion. Bé ken i so klé bé nan bé nga bé buu bé fo ke bé fa bu swran'n kwlaa bé fo'n sa'n, bé wawe'n ka le ke Nyanmien ô le'n sa.</verse>
				<verse number="7">Liké'n kwlaa bé awiélie'n wa mantan. I so'n ti, anh bu akunndan, anh nian amun wun su nan amuan kwla kôkô yale a klé Nyanmien.</verse>
				<verse number="8">Sa ng'o ti dan tre i ngba'n yele ke an klô amun wun, afin swran ng'o klô swran'n, o wu'an sa tete kpanngban nga bé yô'n.</verse>
				<verse number="9">Swran ng'o tô amun'n, anh sikéé, nanh an idyo amun kônviabô.</verse>
				<verse number="10">Ke bo an nian ninngé wafawafa nga Nyanmien fa man swran ke bé yô'n bé su'n, man swran kun fe i lie nga Nyanmien menniin'n uke i wiéngu.</verse>
				<verse number="11">Swran ng'o kan Nyanmien nde'n mon o kan nde nga Nyanmien klélii'n, ye nga kusu b'o di i dyunman'n, mon o fa wunmien ng'o menniin'n, di dyunman so'n, nan sa'n kwlaa nun Jésus-Christ b'o ti kpli bo bé yi i aye tititi'n ti, bé yi Nyanmien aye. Mon o yô so!</verse>
				<verse number="12">N swran kpa mun, nanh man sa ng'o to amun su amun sa nianle'n ti'n, o bô amun nuan. Nanh an bu i ke o ti sa te.</verse>
				<verse number="13">Sannge ke an wun nyrennen kunngba nga Christ wunniin'n wié'n, man amun klun dyo, nan tyen nga béh yih i swran wafa ng'o ti'n i nglô'n, amun klun a dyo kpa.</verse>
				<verse number="14">Se bé kpe amun nzôwa Christ dunman b'o ô amun su'n ti'n, amun lie su ti yé, afin Nyanmien Wawe'n b'o le nyrun'n, wa ba amun wun!</verse>
				<verse number="15">Nyrennen nga an wuin'n, nanh mon o yô ke amuan kun swran, amuan wua, amuan yô sa te wié, amuan fa amun nuan a wlewle swran wié'm bé nde nun.</verse>
				<verse number="16">Sannge se an wun nyrennen Christfue bo an ti'n ti'n, nanh man nyannzuen kun amun, sannge anh la Nyanmien asé dunman so'n b'o ô amun su'n ti.</verse>
				<verse number="17">Tyen nga béh bôh dyole dile'n bô'n wa dyu, béh bôh i bô Nyanmien bobo i awlô'n nun. ?Se é su ye béh bôh i bô'n, bé nga ba fa'a Nyanmien dyasin fe'n su'n, bé lie'n yôh se?</verse>
				<verse number="18">?Se bé nga bé ti kpa'n bé ti nyanle'n ti kéklé'n, bé nga bé srô'a Nyanmien bo bé yô sa tete'n, bé lie'n yôh se?</verse>
				<verse number="19">I so'n ti, bé nga bé nyrennen wunle'n ti Nyanmien klun su'n, man bé fa bé wun man Nyanmien b'o yii bé, bo bé kwla fa bé wla gue i su'n. Man bé yô sa ng'o ti kpa'n tititi.</verse>
			</chapter>
			<chapter number="5">
				<verse number="1">I so'n ti, m ma sre amun bo an ti asonun kpenngben'n amun liké kun. M bobo n ti asonun kpenngben ke amun sa, n kan Christ i nyrennen b'o wunniin'n i nde, ye anyrunnyan liké nga Nyanmien wa yi nglô'n, n dunman'n teh nun wié. Nh sreh amun,</verse>
				<verse number="2">anh nian Nyanmien i bua fa b'o fa bé maan amun'n bé lika. Nanh an yôé mianle su, anh yôé ke Nyanmien klô ke an yô'n sa. Nanh an yôé ke amun wa nyan liké ti, sannge anh tu amun klun yô.</verse>
				<verse number="3">Nanh an tin bé nga bé fa bé maan amun ke an nian bé su'n bé su, sannge anh yô sa ng'o ti kpa'n, man bé nian su.</verse>
				<verse number="4">Ye tyen nga Bua Tafue Dan'n ba'n, oh yôh amun mô, dunman nga amunh nyenh'n, o wié'a mlonmlon.</verse>
				<verse number="5">Gbanflen mun, amun kusu anh bu kpenngben'm bé swran. Amun kwlaa anh yô amun wun ke kanga sa, anh wuka amun wun, afin bé klee Nyanmien Nde'n nun ke: «Nyanmien nin bé nga bé tu bé wun mun lee, Sannge o yô aénvuefue'm bé yé.»</verse>
				<verse number="6">I so'n ti, anh yô amun wun aénvue Nyanmien Kpli'n i nyrun nan se tyen ng'o siéli'n dyu'n, wa man amun su.</verse>
				<verse number="7">Anh kôkô sa kwlaa ng'o ô amun su'n kléé, afin i ye o nian amun likaa.</verse>
				<verse number="8">Anh sasa amun wun, anh niannian! Afin mmusu'm bé si Satan b'o ti amun kpofue'n, o ti ke dyra b'o wlanwlan, o kpan kunnde nnen'n sa.</verse>
				<verse number="9">Nanh an lô amun wun men, anh dyran kéklé Nyanmien su bo an lafi'n ti. Afin an si ke amun niaan kwlaa nga bé ô men'n nun'n, bé wun nyrennen kunngba so'n wié.</verse>
				<verse number="10">Ke an wun nyrennen lé nnyon kun'n, Nyanmien Aklunyéfue Kpli'n b'o flee amun ke an nyan nyrun titi, swran wunmuan bo amun nin Christ a katyi'n ti'n, i bobo man amunh yôh swran kpa mlonmlon. Oh yôh man amunh dyranh kéklé, oh wlah amun fanngan, o man amun wun su usu'a amun.</verse>
				<verse number="11">I ye o kwla tititio. Mon o yô so!</verse>
				<verse number="12">É niaan Sylvain bo n wuun ke é kwla fa é wla gue i su'n, i ye o uka min é kle nde kaan nga n kle ble amun ye nion. N waan nh wlah amun fanngan, ye nh kanh klé amun ke yé nga Nyanmien yô yé'n, i ye o ti yé kpafue nion. I ti, anh dyran kéklé.</verse>
				<verse number="13">Asonunfue nga bé ô Babylone bo Nyanmien flee bé ke amun sa'n, bé nin n wa Marc béh yôh amun liké.</verse>
				<verse number="14">Se an wun amun wun'n, anh yô amun wiéngu liké, klôle bo an klô amun wun'n ti. Nyanmien man amun kwlaa bo an ti Christ lie'n, amun wun dyo amun fouun!</verse>
			</chapter>
		</book>
		<book number="61">
			<chapter number="1">
				<verse number="1">N Simon Pierre, bo n ti Jésus-Christ dyunman difue, b'o sunmaan min'n, nh kleh fluwa nga ble amun bo Nyanmien man amun lafi i su kpa ke é sa'n. I so'n fin é Défue Jésus-Christ b'o ti Nyanmien'n, afin o ti swran kpa.</verse>
				<verse number="2">Nyanmien nin é Min Jésus bo an si bé'n ti, bé man an nyan yé titi, ye man amun wun dyo amun fouun!</verse>
				<verse number="3">Ke é si swran ng'o flee é ke é nyan nyrun, ye é yô sa ng'o ti kpa ke i bobo sa'n ti'n, o man é liké kwlaa nga b'o man é kwla fa é wun mantan Nyanmien titi'n i fanngan nun.</verse>
				<verse number="4">Ke o yôô so'n, o kan nde fe klé é ke o wa yô liké dan man é nan ke an kô nyan liké so'n, an yatyi liké nga bé nyin blô su b'o man men'n satyi'n, nan an katyi ke Nyanmien sa.</verse>
				<verse number="5">Liké bo é wa nyan bé so'n ti, ke an lafi Nyanmien su'n, anh yô liké kwlaa nga an kwle i yô'n man amun nzuen'n yô kpa. Ke amun nzuen'n yô kpa'n, anh kunnde ke amunh wunh sa'm bé wle.</verse>
				<verse number="6">Ke an wun sa'm bé wle'n, anh nian amun wun su. Ke an nian amun wun su'n, anh tra amun awlen. Ke an tra amun awlen'n, anh fa amun wun mantan Nyanmien.</verse>
				<verse number="7">Ke an mantan Nyanmien'n, anh yô amun niaan'm bé kpa. Ke an yô bé kpa'n, anh klô swran.</verse>
				<verse number="8">Nanwle, se an nian sa so'm bé su bo an yô bé titi'n, ke an kunnde ke amunh sih é Min Jésus-Christ'n san amunh siih, afin an su tra'an le ngben, ye liké nga an yô'n oh yôh yé.</verse>
				<verse number="9">Sannge swran ng'o yô'a sa so mun'n, o ti anyansifue, o wu'an mmua, i wla fi i wun sa laa'n b'o wiéli'n su.</verse>
				<verse number="10">Aniaan mun, i so'n ti, anh bu flele nin fale bo Nyanmien faa amun'n i akunndan kpa, nan anh dyran kéklé. Se an yô so'n, an su fonman mlonmlon.</verse>
				<verse number="11">I so'n nun ye é Min Jésus-Christ b'o ti é Défue'n, oh soh amun nun kpa, ye oh fah amun wle i swran ng'o sié bé titi'n bé nuon.</verse>
				<verse number="12">An si sa so mun, ye an lafi nde nanwle nga an tili'n su kpa, sannge n su yatyi'a amun wla kpenle sa so'm bé su.</verse>
				<verse number="13">Ke n nian wuman'n, se n kpen amun wla nan an fa sa so'n sié amun klun'n, n wun i ke o ti kpa.</verse>
				<verse number="14">Afin n si ke o tye kaan nh wuh, ke é Min Jésus-Christ kan kléé n soo.</verse>
				<verse number="15">Sannge n yô liké kwlaa nga n kwle i yô'n nan se n wu'n, amun wla a tran sa so'm bé su tititi.</verse>
				<verse number="16">Nanwle, ke éh kanh é Min Jésus-Christ i bale, nin i kwlale b'o kwla'n i nde klé amun'n, o ti'a ke ngôwa bo bé fa bé ti nun ngwlele fa di'n sa, ye é di kléé amuon. Sannge é bobo é wunnin i nyrun ng'o le'n nin é nyinma.</verse>
				<verse number="17">I lé kunngba nga é Si Nyanmien menmenh b'oh yih i aye'n, é bobo é ô i bô. O tili i nen b'o fin lika'n b'o kpadya nyannyan'n nun, o sé ke: «Min awlen su ba'n ye, i su ye n wla'n kwlaa ôo.»</verse>
				<verse number="18">Ke é nin i é ô Nyanmien i ôka'n su lo'n ye é tii nen so nion.</verse>
				<verse number="19">O man é wuun Nyanmien nuan idyofue'm bé nde nga bé kannin'n i wle kpa. Se an fa amun nyin sié su kpa'n, o ti kpa, afin o ti ke kannin b'o kpadya lika tuun wié nun sa, lélé fa dyu alie ndyennien komin su, ye awue nzraama'n fitéh, oh yih sa'm bé nyin wéiin klé amun.</verse>
				<verse number="20">Man an si kpa ke swran kun i bobo tiaun o kwla klé'a Nyanmien Nde nga i nuan idyofue'm bé kleli'n i nun kun sa bô.</verse>
				<verse number="21">Afin Nyanmien nde nga swran'm bé kannin'n ba kpe'a wié fi bé ti nun ye bé kannion, i Wawe'n ye o fa wla bé nuan ye bé kannion.</verse>
			</chapter>
			<chapter number="2">
				<verse number="1">Ke bé nga bé ton bé wun suen ke bé ti Nyanmien nuan idyofue'n bé traan swran'm bé nun'n, bé nga bé ton bé wun suen ke bé ti liké kléfue'n ke bé wa tran amun nun soo. Béh kléh amun liké nga bé ti atô, b'o satyi swran'n gble nun. Ke bé bu'a bé Min'n b'o kpo bé ti'n liké kun'n, o man béh kah le mlin.</verse>
				<verse number="2">Swran kpanngban béh suh bé su bé sa tete yôle so'm bé nun. Bé ti, béh kanh atin kpafue'n i wun nde.</verse>
				<verse number="3">Bé nyin b'o blô ninngé'm bé su'n ti, béh kpeh bé ti nun kan nde mun, béh fah amun kunnde bé sika. Bé buu bé fo wa tye, san béh mlinh.</verse>
				<verse number="4">Afin Nyanmien a yatyi'a ange'm bo bé yôô i sa'n bé le, o kan bé bô guee nyrennen lika'n nun, bé tyi bé sié bé aôsin'n nun lo ke bé tran le lélé mon o fa dyu dyole dile tyen.</verse>
				<verse number="5">Laa men lie'n, Nyanmien a yatyi'e le, o man nzué'n toli o yii dan kpa, nan wa kun swran tete nga bé ô men'n nun'n bé kwlaa. Sannge o déé Noé b'o bô sa nga bé yôo o ti su'n i ndôlô'n, o nin swran nsô ékun.</verse>
				<verse number="6">O séé ke oh nunnunh Sodome nin Gomorrhe klo'n mlonmlon, nan wa fa sin a gua bé su a nunnun bé. O yô i so fa klé bé nga bé srômen'n ke, ke bé lie'n o wa yô soo.</verse>
				<verse number="7">Sannge o déli Lot b'o ti swran kpa'n, bo sa tete nga swran'm bé yô'n yô i ya'n.</verse>
				<verse number="8">Swran kpa so'n b'o tran swran tete'm bé afien'n, tyen kwlaa o ti sa tete nga bé yô'n, ye o wuin. Swran kpa b'o ti'n ti, o man i awlen'n kpe i klun.</verse>
				<verse number="9">O man é si ke é Min'n kwla dé bé nga bé srôé bo sa to bé su'n. Ye o si bé nga bé yô sa te'n bé siéwle nan dyole dile tyen'n nun, wa bu bé fo.</verse>
				<verse number="10">Bé nga bé lie'n yôh te tra su'n, yele bé nga bé kônvi so sa tete'm bé yôle, bo bé bu'a Nyanmien liké fi'n. Bé yô sa nyin kéklé su, bé yô bé bobo bé klun sa. Bé srô'a nyanmien su lo swran nga bé le nyrun'n bé nzôwa kpele.</verse>
				<verse number="11">Ange mun bobo bo bé ti tinwa tra swran so mun'n, bo bé kwla yô sa kéklééklé tra bé'n, bé ka'an nyanmien su lo swran so'm bé wun nde klé'a é Min'n!</verse>
				<verse number="12">Sannge swran so'm bé yô sa ke blô nnen bo bé wu'an sa wle, bo bé wu bé ke bé tra bé bé kun bé'n bé lie'n sa, ye liké nga bé wu'en i wle'n, bé ken i nde ke o ti'a kpa. Béh wuh ke blô nnen'm bé lie'n sa.</verse>
				<verse number="13">Sa nga bé fa yô swran wié mun'n, i kunngba'n ye béh fah yô béo. Ke alie kô tyen'n, sa ng'o yô bé fe'n yele men dile'n, ke a wun bé'n, nyannzuen kun o. Ke amun nin bé yia alie'n su'n, amun nyin gua asé, bé satyi amun wun, bé gblegble sa nga bé yô'n o yô bé fe.</verse>
				<verse number="14">Ke bé wun bla mun'n, bé kunndele akunndan ye bé buo, bé kônvi tu'a sa tete yôle'n su. Bé laka bé bo bé le'a awlen kpa'n. Bé nyin yi'a liké mlonmlon. Nyanmien man bé wun su dyo'a bé lé!</verse>
				<verse number="15">Ba yatyi atin kpafue'n, ba mlin, bé fa atin nga Béor wa Balaam faa su'n su. Sika nga bé fa menniin sa te b'o yôli'n ti'n, o dyo i klun,</verse>
				<verse number="16">sannge Nyanmien tuu i fo sa so'n b'o yôli'n ti, afin aflunmun'n fitélii, o idyoli i nyrun, o man Nyanmien nuan idyofue so'n yatyii i sinnzin so'n i yôle.</verse>
				<verse number="17">Bé ti ke nzué ti bo wa wu sa, bé ti ke nyanmien b'o dun tuun'n bo aunngban'n tui'n sa. Bé lika nga Nyanmien siéé bé'n ti aôsin kpa tritritri.</verse>
				<verse number="18">Bé idyo dandan ngben, bé fa ninngé nga klo swran nyin blô su'n laka bé nga bé nin bé wiéngu bo bé fa'a atin kpafue'n su'n bé su bu'n.</verse>
				<verse number="19">Bé sé bé ke bé man béh nyanh bé ti, sannge bé bobo bé ti ke kanga sa, sa te b'o ti bé nzuen'n ti. Afin se swran kun kwla swran kun'n, ye o sié io.</verse>
				<verse number="20">Afin swran nga bé si é Min Jésus-Christ é Défue'n, b'o man bé yatyi sa nga bé yôo bé satyi'n, se bé sa bé sin kô fa sa so'n katyi bé dyunman ékun'n, bé satyile kasien lie'n, oh yôh te tra klikli lie'n.</verse>
				<verse number="21">Se ba wu'an atin ng'o ti kpa'n, o ti kpa tre ke bé wunniin, bo bé yatyi Nyanmien mmla'n b'o fa maan bé'n.</verse>
				<verse number="22">Sa nga bé yôli'n, o man nyanndra nga bé bu sé ke: «Alua'n wa se i sin a kô di liké ng'o kpuli'n,» ye kokoti'n bo bé wunnzinniin'n wa se i sin a kô bô i nnotie'n ékun'n, o ti nanwle.</verse>
			</chapter>
			<chapter number="3">
				<verse number="1">N swran kpa mun, n fluwa bo n kle ble amun'n i nnyon su'n ye. Fluwa so'n i nnyon'n nun, n kpeen amun wla ke man amun akunndan tran sa nga an si bé laa'n bé su, nan an bu akunndan kpa.</verse>
				<verse number="2">Anh bu nde nga Nyanmien nuan idyofue'm bé kan kléé amun laa'n, o nin sa nga é Min b'o ti é Défue'n séé ke é yô'n, bo bé nga o sunmaan bé amun sin'n, bé kan kléé amun'n, i akunndan.</verse>
				<verse number="3">Man an si kpa ke, tyen wié lélé ke men'n oh koh i bué nuan'n, swran wié'm béh bah, béh yôh sa nga bé klun klô'n, béh dih amun to,</verse>
				<verse number="4">béh séh ke: «?O séé amun ke, oh bah, nenh io? ?Ye o ô nin? Ke o fin lalaa'n bo é nannan'm bé wuli'n, liké kwlaa nga Nyanmien yii bé'n, bé te ô bé ôsu'n nun.»</verse>
				<verse number="5">Sa kun ô le, bé klô'a ke bé bu i akunndan. Sa so'n yele ke, lalafue nun ke Nyanmien séé ke: asie'n nin nyanmien su lo'n, kpekuun bé ô le. Asie'n fin nzué'n nun ye o fitélio, o ô nzué i afien.</verse>
				<verse number="6">Ye nzué kunngba'n kusu, ke o yi kataa asie'n su'n, o nunnuun laa men lie'n.</verse>
				<verse number="7">Nyanmien kunngba'n ye o séé ékun ke, man bé sié nyanmien su lo'n nin asie nga bé ô le nde'n bé le, nan sin di bé. Béh siéh bé le lélé fa dyu tyen nga béh buh swran nga bé srô'a Nyanmien'n bé fo, bo béh satyih bé'n.</verse>
				<verse number="8">N swran kpa mun, sa kun ô le bo nanh amun wla fi, yele ke, é Min'n lie'n, tyen ba kun'n ti i nyrun afue akpi, ye afue akpi'n ti i nyrun tyen ba kun.</verse>
				<verse number="9">Liké nga é Min'n sé ke oh yôh'n, o tyuentyue'en i asé ke swran'm bé bu'n sa. Sannge o tre i awlen amun wun, o klô'a ke swran kun sa mlin, o klô ke swran'n kwlaa bé katyi bé nzuen'n.</verse>
				<verse number="10">É Min'n i bale'n oh fuh é nun ke awiéfue sa. Tyen so'n nun nyanmien su lo'n kplah wuuu, kpekuun bé wu'en kun. Ye nyanmien su lo ninngé'm béh yrah, ye asie'n nin i su ninngé'n kwlaa béh nunnunh.</verse>
				<verse number="11">?Se ninngé so'n kwlaa béh satyih so'n, liké ônin ye se an yôo o ti suo? Man amun nzuen'n yô kpa, anh fa amun wun mantan Nyanmien!</verse>
				<verse number="12">Ke amunh minndeh ke Nyanmien i tyen'n dyu'n, anh yô liké kwlaa nga an kwla yô'n, mon o dyu ndende. Tyen so'n nun nyanmien su lo'n oh yrah, ye nyanmien su lo ninngé'm béh klôh.</verse>
				<verse number="13">Nyanmien séé ke oh manh é nyanmien su lo nin asie ufle, lo ye bé nga bé yô sa kpa'n béh traanh. I ye é su minnde io.</verse>
				<verse number="14">N swran kpa mun, i so'n ti, ke éh minndeh tyen so'n, anh yô liké kwlaa nga an kwla yô'n nan o wun ke an ti swran kpa bo sa kaan sa nu'an amun wun, nan amun nin i amun nuan a se.</verse>
				<verse number="15">Anh nian é Min'n i awlen b'o tre amun wun'n, amun ti nyanle tio. Ke é niaan Paul b'o ti é swran kpa'n, bo Nyanmien meen i ngwlele'n, kle i so blee amuon.</verse>
				<verse number="16">I fluwa kwlaa ng'o kle b'o kan liké so'n i nde'n, ke o kle i soo. I nun nde wié'm bé wle wunle ti kéklé, o man bé nga bé wu'an sa wle, bo bé le'a awlen'n, bé katyi nde so'n ke bé katyi Nyanmien Nde nga bé kleli'n wié sa. Ke bé yô so'n, o man béh mlinh.</verse>
				<verse number="17">Sannge amun bo an ti n swran kpa, bo an si so laa'n, anh nian amun wun, nan amuan su'a swran tete bo bé yô sa b'o ti'e i su'n bé su, nan amun ta a kpoman.</verse>
				<verse number="18">Ye bo é Min'n b'o ti é Défue'n yô amun'n ti, man bé wun ke amuan yô swran, amun nin i tran, nan amuan sii kpa. Ke o fin nde'n, man bé yi i aye tititi. Mon o yô so!</verse>
			</chapter>
		</book>
		<book number="62">
			<chapter number="1">
				<verse number="1">Nguan Nde b'o le anannganman'n i nde ye éh kleh ble amun ye nion. É tili, é bobo é wunniin nin é nyinma, é nienniin, é kennin.</verse>
				<verse number="2">Ke i bo bé flee Nguan'n o yii i wun nglô'n, é wunniin, o man é ken i nde, ye é ken i bo bé fle i Anannganman Nguan so'n, b'o ô é Si'n i wun lo, b'o yi i wun nglô kléé yé'n, i nde klé amun.</verse>
				<verse number="3">É kan nga bo é wunniin'n, bo é tili'n klé amun kusu, nan é nin amun é di anuanse kunngba nga é nin é Si'n nin i Wa Jésus-Christ é di'n.</verse>
				<verse number="4">Éh kleh i so nan é klun dyo kpa.</verse>
				<verse number="5">Nde nga i Wa'n kan kléé é, bo éh kanh kléh amun'n ye: Nyanmien ti nyannyannyan, aôsin'n kwla mentenmen mlonmlon.</verse>
				<verse number="6">Se é sé ke é nin i di anuanse, sannge é yô sa ke é te ô aôsin'n nun sa'n, wuun é su bua atô, é di'a nanwle.</verse>
				<verse number="7">Se sa nga é yô'n é yôé wéinwéin'n ke i bobo yô sa wéinwéin sa'n, é nin amun di anuanse, ye i Wa Jésus i mmôdya'n man é wun sa'n kwlaa wiéh.</verse>
				<verse number="8">Se é sé ke sa te nu'an é wun'n, wun'n é su laka é wun, é di'a nanwle.</verse>
				<verse number="9">Sannge se é di sa nga é yôli'n i nanwle klé Nyanmien'n, é kwla fa é wla gue i su, afin o yô sa i nuan su, oh yatyih tye é, o man é wun sa'n wiéh.</verse>
				<verse number="10">Se é sé ke ya yô'a sa te'n, é bu i atôfue, é fe'e i nde'n su.</verse>
			</chapter>
			<chapter number="2">
				<verse number="1">M mma mun, ke o kô yô nan amuan yô'a sa te'n ti, nh kleh nde nga ble amun. Sannge se swran wié yô sa te'n, é le é ti nde kanfue, o ô é Si Nyanmien wun lo, yele Jésus-Christ b'o ti swran kpa'n.</verse>
				<verse number="2">Afin i bobo fe i wun yii é ti te, nan Nyanmien yatyi sa nga é yôlii'n tye é. Nanh é ngunmin é ti te ye o yilio, swran'n kwlaa bé lieo.</verse>
				<verse number="3">Se é fa Nyanmien nde'n su'n i so'n nun ye éh sih ke é sii sakpaa.</verse>
				<verse number="4">Swran ng'o sé ke o sii, sannge o fe'e i nde'n su'n, o ti atôfue, o di'a nanwle mlonmlon.</verse>
				<verse number="5">Sannge swran ng'o fa Nyanmien nde'n su'n, i sofue'n ye o klôé kpa sakpaa. Sa nga é yô nan ya si wéiin ke é nin Nyanmien ya yô kun'n ye:</verse>
				<verse number="6">swran ng'o sé ke o nin Nyanmien ba yô kun'n, mon o yô sa nga Jésus yôli'n bé wié.</verse>
				<verse number="7">N swran kpa mun, nanh mmla ufle ye nh kleh ble amuon, sannge mmla laa lie kunngba nga bé fa maan amun i bôbôle nun nion. Mmla laa so'n yele nde nga an tili'n.</verse>
				<verse number="8">Sannge o nin i so'n ngba, o ti ke mmla ufle ye n su fa man amuon, ye ke bé wun Christ nin amun'n bé wun ke o ti nanwle. Afin alie'n su tyen, alie'n wa tyen wéiin.</verse>
				<verse number="9">Swran ng'o sé ke o ô wéiin'n nun, sannge o te kpo i niaan'n, wuun o te ô aôsin'n nun.</verse>
				<verse number="10">Sannge swran ng'o klô i niaan'n, wuun o ô wéiin'n nun, o yô'a sa ng'o satyi i niaan wié ti nun'n.</verse>
				<verse number="11">Sannge swran ng'o kpo i niaan'n, o ô aôsin'n nun, o man ke oh nantih'n o si'a lika ng'o ko'n, afin o ti ke anyansifue sa.</verse>
				<verse number="12">M mma mun, nh kleh fluwa nga ble amun, yele ke Christ ti, Nyanmien a yatyi sa nga an yôlii'n wa tye amun.</verse>
				<verse number="13">N si mun, nh kleh fluwa nga ble amun, yele ke an si swran ng'o ô le i bôbôle nun'n. Gbanflen mun, nh kleh fluwa nga ble amun, yele ke an kwlali Klunwifue'n.</verse>
				<verse number="14">Ba kanngan mun, nh kleh fluwa nga ble amun, yele ke an si é Si'n. N si mun, nh kleh fluwa so'n ble amun, yele ke an si swran ng'o ô le i bôbôle nun'n. Gbanflen mun, nh kle fluwa so'n ble amun, yele ke an dyran kéklé, an fa Nyanmien nde'n su, ye an kwlali Klunwifue'n.</verse>
				<verse number="15">Nanh an klô men dile'n, nanh an klô ninngé nga bé ô men'n nun'n. Swran ng'o klô men dile'n, wuun o klô'a é Si'n.</verse>
				<verse number="16">Liké kwlaa nga bé yô bé men'n nun'n, bé nyin b'o blô ninngé'm bé su, nin akunndan nga bé fa bu ninngé nga bé wun bé'n bé su'n, nin bé wun tule'n i kwlaa so'n i wié fi fi'an é Si'n, sannge bé ti men'n nun nzuen.</verse>
				<verse number="17">Men'n nin i nun ninngé kwlaa bo swran nyin blô su'n, béh wiéh, sannge swran ng'o yô Nyanmien klun sa'n, oh kah le tititi.</verse>
				<verse number="18">Ba kanngan mun, ya dyu men'n i bué nuan. An tii i ke Christ Kpofue'n oh bah. Christ kpofue kpanngban ba ba, o man é si ke ya dyu men'n i bué nuan.</verse>
				<verse number="19">Swran so'n, ke bo bé ti'a éfue sakpa'n, i so'n ti ye bé yatyi é oli nion. Se bé ti éfue'n, wuun bé kaa é wun wa. Sannge bé yii bé wun so, nan swran'm bé si wéiin ke bé nun wié fi ti'a éfue.</verse>
				<verse number="20">Amun lie'n, Nyanmien fe i Wawe'n maan amun, o man amun kwlaa an wun sa wle.</verse>
				<verse number="21">Nanh ke an si'a nde nanwle'n ti ye n kle fluwa so'n ble amuon, sannge i sile bo an sii'n tio, ye an si ke atô'n nin nanwle'n bé sa'an nun.</verse>
				<verse number="22">?Wan ye o ti atôfue nion? ?Nanh swran nga i waan, Jésus ti'a Christ (*f1*) nion? Swran so'n ye o ti Christ kpofue nion, afin o bu'a é Si'n nin i Wa'n bé liké fi.</verse>
				<verse number="23">Swran ng'o so'a Nyanmien Wa'n nun'n, wuun wa so'e i bobo nun. Swran ng'o so i nun'n, wuun wa so i Si'n nun.</verse>
				<verse number="24">I so'n ti, nde nga ke o fin i bôbôle nun'n an tili'n, anh fa sié amun klun kpa. Se o tran amun klun kpa'n, wuun amun nin é Si'n nin i Wa'n an ti kun tititi.</verse>
				<verse number="25">Anh nian liké nga Christ waan oh fah man yé'n, yele anannganman nguan'n.</verse>
				<verse number="26">Bé nga bé klô ke béh lakah amun'n bé wun nde ye n kle blee amuon.</verse>
				<verse number="27">Amun lie'n, Christ fe i Wawe'n maan amun. Ke i Wawe so'n nin amun te ô le'n, an bô'a ye kunnde'a swran ke o klé amun liké. Afin o klé amun liké'n kwlaa, liké ng'o klé amun'n ti nanwle, o ti'a atô. I so'n ti, amunh nin i tran titi ke o kan kléé amun'n sa.</verse>
				<verse number="28">M mma mun, amunh nin i tran titi, nan tyen nga oh bah, bo oh yih i wun nglô'n, é wla'n wa gua asé, nan ba ka'an é bô, ya wu'an nyannzuen.</verse>
				<verse number="29">An si ke Christ ti swran kpa, i so'n ti, swran kwlaa ng'o sa ng'o ti i nuan su'n, o ti Nyanmien wa.</verse>
			</chapter>
			<chapter number="3">
				<verse number="1">Anh nian klôle nga é Si Nyanmien fa klô yéo! Klôle dan so'n ti ye bé fle é i wa nion. Ye é ti i wa sakpa. Anh nian sa nga ti ye men'n nunfue'm bé si'a yé'n, yele ke bé si'a Nyanmien.</verse>
				<verse number="2">N swran kpa mun, sien'n é ti Nyanmien wa, sannge wafa nga éh katyih dyu'n, é nian wu'en ka, sannge é si ke, ke Christ wa yi i wun nglô'n, éh katyih ke i sa, afin éh wunh ke o fa ti'n.</verse>
				<verse number="3">Swran kwlaa nga i wla ô su so'n, o klô'a ke sa kaan sa tren i wun, afin sa fi nu'an Christ wun.</verse>
				<verse number="4">Swran kwlaa ng'o yô sa te'n, wuun wa ton Nyanmien mmla'n, afin sa te'n ye o ti mmla'n i tonle nion.</verse>
				<verse number="5">Afin an si ke Christ baa sa te'n i nuan nnya bule, ye sa te kaan sa bo'en i wun.</verse>
				<verse number="6">Swran kwlaa ng'o nin i bé ti swran wunmuan'n, o yô'a sa te, sannge swran kwlaa ng'o yô sa te'n, i min so'n wa wunmen, wa simen.</verse>
				<verse number="7">M mma mun, nanh an fa amun wun man swran fi mon o laka amun. Swran ng'o yô sa b'o ko atin su'n, o ti swran kpa ke Christ ti swran kpa'n sa.</verse>
				<verse number="8">Swran ng'o yô sa te'n, o ti mmusu'm bé si Satan'n i lie, afin ke o fin i bôbôle nun'n, mmusu'm bé si Satan'n ti sa te yôfue. Nyanmien Wa'n baa sa nga mmusu'm bé si Satan'n yô'n i nuan nnya bule.</verse>
				<verse number="9">Swran ng'o ti Nyanmien wa'n, o ka'a sa te yôle'n su, afin Nyanmien nzuen'n wa ke i nun, ye o kwla yô'a sa te, afin o ti Nyanmien wa.</verse>
				<verse number="10">I so'n nun ye bé fa si bé nga bé ti Nyanmien wa, nin bé nga bé ti mmusu'm bé si Satan'n i wa nion, fin swran kwlaa ng'o yô sa ng'o ti'a kpa'n, b'o kpo i niaan'n, o ti'a Nyanmien wa.</verse>
				<verse number="11">Anh nian nde nga ke o fin i bôbôle nun'n an tili'n ye, yele ke é klô é wun.</verse>
				<verse number="12">Nanh man é yô ke Caïn b'o ti Klunwifue'n i lie'n ti, o kuun i niaan bian'n i lie'n sa. ?Nzu ti ye o kunnin io? Yele ke sa nga i bobo yô bé'n bé ko'a atin su, sannge i niaan bian lie'n ko atin su.</verse>
				<verse number="13">Aniaan mun, se men'n nunfue'm bé kpo amun'n, nanh mon o bô amun nuan.</verse>
				<verse number="14">É si ke ya nyan é ti wié'n sa nun, ya nyan nguan, yele ke é klô é niaan mun. Swran ng'o klô'a swran'n, wuun o te ô wié'n sa nun.</verse>
				<verse number="15">Swran kwlaa ng'o i niaan'n, wuun o ti swran kunfue, ye an si ke swran kunfue'n o le'a anannganman nguan.</verse>
				<verse number="16">Anh nian sa nga b'o man é si liké nga bé flee swran klôle'n, yele ke é ti, Christ fe i wun mannin. É kusu é niaan'm bé ti, man é fa é wun man.</verse>
				<verse number="17">?Se swran kun ti anyanbéunfue, b'o wun i niaan wié bo i sa a mian, b'o ti'e i wun nyanman nun'n, nzu ye o klé ke o klô Nyanmien nion?</verse>
				<verse number="18">M mma mun, nanh man amun swran klôle'n yô amun nuan bui su, nin nuan nun fe su, sannge man bé wuin sakpa liké nga amun yôh'n nun.</verse>
				<verse number="19">Se é yô so'n ye éh sih ke é ti nanwlefueo, ye é wla'n kwlah gua asé Nyanmien nyruon.</verse>
				<verse number="20">Afin se é klun akunndan'n man é bu é wun fo'n, man é si ke Nyanmien ti dan tra é klun akunndan'n, ye o si sa'n kwlaa.</verse>
				<verse number="21">N swran kpa mun, se é si é klun lo ke ya yô'a sa te'n, é wla'n kwla gua asé Nyanmien nyrun.</verse>
				<verse number="22">Liké kwlaa nga é sree'n, oh fah man é, yele ke é fe i nde'n su, ye é yô sa ng'o dyo i klun'n.</verse>
				<verse number="23">Anh nian nde nga o kan kléé yé'n, i waan, é lafi Wa Jésus-Christ su, ye é klô é wun ke Christ kan kléé é ke é klô é wun'n sa.</verse>
				<verse number="24">Swran ng'o fa Nyanmien nde'n su'n, wuun o nin i ba katyi swran wunmuan, o nin i bé tran. Sa ti bo é si so'n, yele i Wawe'n b'o fa maan yé'n.</verse>
			</chapter>
			<chapter number="4">
				<verse number="1">N swran kpa mun, nanh an lafi bé nga bé sé ke bé idyo Nyanmien Wawe'n nuan'n, bé ngba su, anh sa bé nian, se bé idyo Nyanmien nuan sakpa ô, annze se liké wié ye bé idyo i nuan ô. Afin bé nga bé ton bé wun suen ke bé ti Nyanmien nuan idyofue'n, bé kpanngban kpa ba ba men'n nun.</verse>
				<verse number="2">Anh nian sa wafa nga amun fa si swran ng'o idyo Nyanmien Wawe'n nuan'n. Swran kwlaa ng'o sé ke Jésus-Christ katyii swran o bali'n, i sofue'n ye o idyo Nyanmien Wawe'n nuaan.</verse>
				<verse number="3">Sannge swran ng'o lafi'a su ke Jésus katyii swran'n, nanh Nyanmien Wawe'n nuan ye o idyoo, Christ Kpofue'n bo an tii i ke oh bah'n, bo ke é sé ye'n o ô men'n nun'n i nuan ye o idyoo.</verse>
				<verse number="4">M mma mun, amun lie'n, an ti Nyanmien lie, o man an kwlali bé, afin Swran ng'o dyran amun sin'n ti dan tra nga b'o dyran men'n nunfue'm bé sin'n.</verse>
				<verse number="5">Bé nga'm bé lie'n, bé ti men'n nunfue, o man bé nde nga bé kan'n ti men'n nun nde, ye man men'n nunfue'm bé sié bé su bé nde'n su nion.</verse>
				<verse number="6">É lie'n é ti Nyanmien lie, o man swran ng'o si Nyanmien'n, o sié i su é nde'n su, sannge swran ng'o ti'e i lie'n, o sié'e i su é nde'n su. I so'n nun ye éh sih Nyanmien Wawe'n i nde'n b'o ti nanwle'n, nin nde ng'o ti'a nanwle nion.</verse>
				<verse number="7">N swran kpa mun, man é klô é wun, afin swran klôle'n, fin Nyanmien. Swran kwlaa ng'o klô swran'n, o ti Nyanmien wa, ye o si Nyanmien.</verse>
				<verse number="8">Swran ng'o klô'a swran'n, wuun o si'a Nyanmien, afin Nyanmien'n ye o ti swran klôfue nion.</verse>
				<verse number="9">Anh nian ke klôle nga Nyanmien fa klô yé'n i nyin fitéé daan, o sunmeen i Wa kunngba'n men'n nun nan é nyan nguan.</verse>
				<verse number="10">Klôle so'n, nanh é ye é klôô Nyanmieon, i ye o klôli yéo, nan wa sunmen i Wa kunngba'n ke o fe i wun yi é ti te.</verse>
				<verse number="11">N swran kpa mun, se Nyanmien klô é dan ke nga sa'n, man é kusu é klô é wun so.</verse>
				<verse number="12">Swran fi nian wu'an Nyanmien lé. Se é klô é wun'n, wuun é nin Nyanmien é ti kun, ye klôle ng'o man é fa klô swran'n i nyin fitéh wéiin.</verse>
				<verse number="13">Sa nga b'o man é si ke é nin Nyanmien ya katyi swran wunmuan, nan é nin i é tran'n, yele ke o fe i Wawe'n maan é.</verse>
				<verse number="14">É wun ke é Si sunmeen i Wa'n men'n nun ke o wa dé swran'm bé ti, ye man é kaan.</verse>
				<verse number="15">Swran ng'o sé ke Jésus ti Nyanmien Wa'n, wuun o nin Nyanmien ba katyi swran wunmuan, o nin i bé tran.</verse>
				<verse number="16">É si ke Nyanmien klô é, o man é lafi i su. Nyanmien ye o ti swran klôfue nion, o man swran ng'o klô swran'n, wuun o nin Nyanmien ba katyi swran wunmuan, o nin i bé tran.</verse>
				<verse number="17">Ke é klôle nga é fa klô Nyanmien'n i nyin fitéé wéiin'n, o man é si ke dyole dile tyen'n nun é wla'n guah asé. Afin ke o fa ti'n, ke é kusu é ti so men'n nuon.</verse>
				<verse number="18">Sre ku'an bé swran nga bé klôé'n i wun, se bé klôé sakpa'n, sre kwla ku'an bé i wun. I so'n ti, swran nga sre te kuin'n, wuun o klô'a Nyanmien kpa, afin fo tule'n ti ye sre kun swran nion.</verse>
				<verse number="19">É lie'n, é klô Nyanmien, afin o dun mmua klôli é.</verse>
				<verse number="20">Se swran kun sé ke o klô Nyanmien, sannge o kpo i niaan'n, wuun atô ye o buaa. ?Afin se o klô'e i niaan'n b'o wuin'n, o yô se ye o kwla klô Nyanmien b'o wunmen nion?</verse>
				<verse number="21">Anh nian nde nga Christ kan kléé yé'n, i waan, swran ng'o klô Nyanmien'n mon o klô i niaan kusu.</verse>
			</chapter>
			<chapter number="5">
				<verse number="1">Swran kwlaa ng'o lafi su ke Jésus ti Christ'n (*f1*), wuun o ti Nyanmien wa. Swran nga bé klôé'n, bé klôé nin i wa'n.</verse>
				<verse number="2">Se é klô Nyanmien bo é fe i nde'n su'n, ye é si ke é klô i mma muon.</verse>
				<verse number="3">Nyanmien i klôle'n yele ke é fe i nde'n su, i nde so'n i su fale'n yô'a ya.</verse>
				<verse number="4">Men'n nun ninngé kwlaa nga bé ti ke é kpofue'n sa'n, bé kwlaa nga bé ti Nyanmien wa'n, bé kwla bé. Nyanmien su bo é lafi'n ti ye man é kwla men'n nun ninngé kwlaa nga bé ti ke é kpofue sa muon.</verse>
				<verse number="5">?Wan ye o kwla men'n nun ninngé kwlaa bo bé ti ke é kpofue sa nion? ?Nanh swran ng'o lafi su ke Jésus ti Nyanmien Wa nion?</verse>
				<verse number="6">Swran ng'o bali'n yele Jésus-Christ. Ke o bali'n, nzué nin mmôdya (*f44*) ye man bé sii io. Nanh nzué ngunmin ye man bé sii io, sannge bé nnyon nion. Ye Nyanmien Wawe'n sé ke nde so'n ti nanwle, afin i bobo ti nanwlefue.</verse>
				<verse number="7">Lalôfue'm bé ti nsan,</verse>
				<verse number="8">Nyanmien Wawe'n, nin nzué'n, nin mmôdya'n. Bé nsan'n bé nde'n ti kun.</verse>
				<verse number="9">Se é fa nde swran'm bé wun nun bo bé kan'n su'n, Nyanmien lie ng'o kan'n i nanwle'n tra bé lie'n, afin nde nga Nyanmien kan'n yele i Wa'n i nde'n.</verse>
				<verse number="10">Swran ng'o lafi Nyanmien Wa'n su'n, o si nde so'n wéiin, sannge swran ng'o lafi'a Nyanmien su'n, o bu i atôfue, yele ke o lafi'a Nyanmien Wa'n i wun nde b'o kannin'n su.</verse>
				<verse number="11">Anh nian nde so'n ye, Nyanmien maan é anannganman nguan, i Wa'n ti ye man é nyaan nguan so nion.</verse>
				<verse number="12">Swran ng'o nin Nyanmien Wa'n ti swran wunmuan'n, o le anannganman nguan, swran ng'o nin i ti'a swran wunmuan'n, o le'a anannganman nguan.</verse>
				<verse number="13">N kle nde so'n blee amun nan amun bo an lafi Nyanmien Wa'n su'n, an si ke an le anannganman nguan.</verse>
				<verse number="14">Anh nian sa nga ti ye é wla'n wô Nyanmien su dan'n, é si ke liké kwla nga é sree'n, b'o ti i klun su'n, oh manh é.</verse>
				<verse number="15">Se é si ke liké nga é sree'n oh manh yé'n, liké kwla nga é sree'n, se o ti se o ti se ô, é si ke ya nyen.</verse>
				<verse number="16">Se swran wié wun i niaan kun b'o su yô sa te b'o ti'e i wié lie'n, mon o sre Nyanmien ke o man swran so'n i nguan, ye oh menh. Bé nga bé yô sa te b'o ti'a bé wié lie'n, bé nde ye n kaan. Sa te'n wié ô le bé yôo o ti bé wié lie, nenh i so sa lie'n ti ye n sé ke bé sre Nyanmien nion.</verse>
				<verse number="17">Sa kwlaa nga bé yô b'o ko'a atin su'n ti sa te. Sa te'n wié ô le o ti'a be wié lie.</verse>
				<verse number="18">É si ke swran kwlaa ng'o ti Nyanmien wa'n, o ka'a sa te yôle'n su, afin Nyanmien Wa'n sese, o man Klunwifue'n kwla yô'e i sa fi.</verse>
				<verse number="19">É si ke é ti Nyanmien lie, ye Klunwifue'n sié men wunmuan'n.</verse>
				<verse number="20">É si kusu ke Nyanmien Wa'n bali, ye o kléé é ngwlele, nan é si Nanwlefue'n. É nin Nanwlefue so'n ya yô kun i wa Jésus-Christ ti. I ye o ti Nyanmien nion, i ye bé flee nguan nion.</verse>
				<verse number="21">M mma mun, anh nian amun wun amuen'm bé lika.</verse>
			</chapter>
		</book>
		<book number="63">
			<chapter number="1">
				<verse number="1">Mmô, m bo n ti kpenngben'n, nh kleh fluwa nga ble o bo Nyanmien fali wo'n, nin o mma mun bo n klô amun sa kpa'n. Nanh min ngunmin ye n klô amun saa, bé kwlaa nga bé sii nde nanwle'n bé klô amun sa wié.</verse>
				<verse number="2">Afin é fa nde nanwle'n su, ye éh fah su tititi.</verse>
				<verse number="3">Man é Si Nyanmien nin Jésus-Christ b'o ti i Wa'n, bé man é nyan yé, bé si é aunnvue, ye bé man é wun dyo é fouun, nan é yô nanwlefue, é klô é wun.</verse>
				<verse number="4">Ke n wuun ke o mma'm bé nun wié'm bé fa nde nga é Si kan kléé yé'n su, bo bé ti nanwlefue titi'n, n klun dyo dan kpa.</verse>
				<verse number="5">Mmô, o bo a ti n swran kpa'n, nde nga nh kleh ble o ye'n, nanh sa ufle ye n sé ke é yôo, sannge sa kunngba nga é tili i bôbôle nun nion. Nh sreh o, man é klô é wun.</verse>
				<verse number="6">Bé wun klôle so'n yele i nde'n su fale, ye i nde'n bo an tili i bôbôle nun'n, yele ke an klô amun wun.</verse>
				<verse number="7">Afin swran kpanngban ba sanndi men'n nun, bé laka swran mun, bé waan, Jésus-Christ a katyi'a swran. Swran ng'o sé so'n ye o ti swran lakafue nin Christ kpofue nion.</verse>
				<verse number="8">I so'n ti, anh nian amun wun kpa, nan amun dyunman'n i nuan liké'n wa tô'a fua'an amun, sannge amuan nyan nun liké kpan ti.</verse>
				<verse number="9">Swran nga nde nga Christ klé'n dyumen, b'o uka su'n, wuun o si'a Nyanmien, sannge swran ng'o fa liké ng'o klé'n su'n, o si é Si'n nin i Wa'n.</verse>
				<verse number="10">Se swran wié wa tô amun b'o kanman nde kunngba nga'n, nanh an sikéé, nanh an yô i blande.</verse>
				<verse number="11">Afin swran ng'o yô i blande'n, wuun wa yô sa kunngba ng'o yô bé'n bé wié.</verse>
				<verse number="12">Nde kpanngban ô n klun, n klô ke nh kanh klé amun, sannge n klô'a ke n kle. N waan mh bah amun wun lo, nan min nin amunh kôkôh yale nan é klun dyo dan.</verse>
				<verse number="13">O niaan bla bo Nyanmien felii'n, i mma'm béh yôh o liké.</verse>
			</chapter>
		</book>
		<book number="64">
			<chapter number="1">
				<verse number="1">Gaïus bo a ti n swran kpa, bo n klô o sa kpan, m bo n ti kpenngben'n min ye n kle fluwa nga ble woo.</verse>
				<verse number="2">N swran kpa, Nyanmien man liké kwlaa nga a yô'n o yô kpa, ye a yô dyuédyué, ke n si ke o wla'n wô Nyanmien su kpa'n sa.</verse>
				<verse number="3">Ke é niaan wié'm bé bali, bo bé kan nde nanwle i su fale wafa nga a fa'n, o nin nanwle nga a dii titi'n kléé min'n, n klun dyoo kpa.</verse>
				<verse number="4">Sa fi dyo'a n klun ke n ti i ke m mma'm bé di nanwle titi'n sa.</verse>
				<verse number="5">N swran kpa, é niaan nga bé tô o lo'n, se bé ti aôfue ô, se bé ti'a aôfue ô, a nian bé lika kpa.</verse>
				<verse number="6">Bé kan yé nga a yôô bé'n i nde klé asonunfue mun. Nh sreh o ke a gua bé atin klaan i wafa nga a yôo oh dyoh Nyanmien klun'n.</verse>
				<verse number="7">Christ dyunman'n ti ye bé olio, ke béh koh'n, ba fa'a liké fi bé bo bé lafi'a Christ su'n bé sa nun.</verse>
				<verse number="8">I so'n ti, man é uke i so swran mun, nan ke béh kanh nde nanwle'n sin'n, é dunman'n te nun wié.</verse>
				<verse number="9">N kle nde kaan blee asonun'n, sannge Diotrèphe b'o klô ke oh yôh bé sukpen'n, o fa'a é nde'n su.</verse>
				<verse number="10">O man se n dyu lo'n, nh kanh sa ng'o yô'n nin é wun nde tete ng'o kan'n. Ng'o yô i le'n, o dyumen. É niaan nga bé ko lo'n, o siké'a bé. Bé nga bé klô ke béh sikéh bé'n, o kpli'an bé su, o kan bé bô asonun'n nun.</verse>
				<verse number="11">N swran kpa, nanh nian sa te nga bé yô'n su, sannge nian sa kpa nga bé yô'n su. Swran ng'o yô sa kpa'n, o ti Nyanmien lie, swran ng'o yô sa te'n, o si'a Nyanmien.</verse>
				<verse number="12">Swran'n kwlaa bé bô Démétrius dunman kpa, kannze swran a kenmen bobo'n, bé wun ke o ti nanwlefue. É kusu é bô i dunman kpa, ye a si ke i nde nga é kan'n ti nanwle.</verse>
				<verse number="13">Nde kpanngban ô n klun, n klô ke nh kanh klé o, sannge n klô'a ke n kle.</verse>
				<verse number="14">M bu ke o tye kaan nh wunh o, nan min nin o éh kôkôh yale.</verse>
				<verse number="15">N yra n nuan ke o wun dyo o fouun! O dyanvue'm béh yôh o liké. Nh yôh é dyanvue'n kwlakwla bé liké.</verse>
			</chapter>
		</book>
		<book number="65">
			<chapter number="1">
				<verse number="1">Amun bo é Si Nyanmien flee amun, b'o klô amun titi b'o fa amun siéé Jésus-Christ'n, min Jude bo n ti Jésus-Christ swran nin Jacques niaan'n, nh kleh fluwa nga ble amun.</verse>
				<verse number="2">Man Nyanmien wun amun aunnvue, nan amun wun dyo amun fouun, ye o klô amun tititi.</verse>
				<verse number="3">N swran kpa mun, ke n waan nh kleh ti nyanle bo é nin amun é nyenniin'n i nde ble amun'n, n wuun ke, se n kle amun fluwa nan n wla amun fanngan ke an dyran Christ sulafile nde'n su'n, o ti kpa. Nyanmien man bé kan nde so'n kléé i swran mun kpe kunngba tye.</verse>
				<verse number="4">Afin swran wié mun bo bé srô'a Nyanmien'n ba'a wlu é nun blelele. Bé fa yé nga Nyanmien yôô bé'n kata bé nyin yô sa tete'n kwlaa, bé bu'a Jésus-Christ bo i kunngba ye o ti é Min'n nin é Liké Kléfue'n i liké fi. Swran so'm bé fo bule nde'n bé kle siéé le lalaa.</verse>
				<verse number="5">Nde nga m ma ken le'n, an sii kpa, sannge mh bôh su ékun. É Min Nyanmien déé Israël mun Égypte lo, sannge i sin, bé nga ba lafi'e i su kun'n, o nunnuun bé.</verse>
				<verse number="6">Ye nh kanh klé amun ékun ke, ange nga ba tra'an dyunman nga Nyanmien sié bé su'n i su, bo bé yatyi bé lika'n, Nyanmien tyi bé guaa aôsin tuun kpa'n nun, o su nyanndyi'a bé mlonmlon, nan se i dyole dile tyen dan'n dyuo wa di bé nde'n.</verse>
				<verse number="7">I kunngba'n, Sodome, nin Gomorrhe, nin kloklo nga bé mantanmantan bé le'n, bé ti ke ange so'm bé sa. Bé fa bé wun wlaa téklé bôle'n nun, ye yasua'm bé kunnde bé wiéngu yasua. I nuan liké nga bé nyenniin'n yele nyrennen nga bé wuin sin b'o nuanman mlonmlon'n nun'n. Nyanmien yô i so nan swran'n kwlaa bé fa tu bé wun fo.</verse>
				<verse number="8">Nde swran so'm bé si so, sannge bé bu akunndan tete'n lélé bé satyi, bé bu'a Nyanmien liké fi, bé kpe nyanmien su lo swran nga bé le nyrun'n bé nzôwa.</verse>
				<verse number="9">Sannge i nun nga ange kpenngben Michel nin mmusu'm bé si Satan béh kplih Moïse fuen'n, bo béh sih akplôwa'n, wa kwla ke'en nde te, sannge o séé i ke: «Min Min'n kô wun o!»</verse>
				<verse number="10">Sannge bé lie'n, liké nga bé wu'en i wle'n, bé ken i nde ke o ti'a kpa. Ye bé sa wle nga bé wuin'n, o ti ke blô nnen'm bé lie'n bo bé wu i nin bé'n sa. Sa nga bé wun bé wle so'n ye bé satyi béo.</verse>
				<verse number="11">I sofue'm bé yakô! Afin bé fa atin kunngba nga Caïn faa su'n su wié. Ke o yô nan ba nyan sika'n, bé fa bé wun wlaa sa tete yôle'n nun ke Balaam lie'n sa. Ke bé yôô nyin kéklé ke Coré lie'n sa'n, ye bé mlinnion.</verse>
				<verse number="12">Ke amun nin bé yia alie'n su'n, bé satyi amun wun, bé di liké'n léle, nyannzuen ku'an bé. Bé bu'a swran ufle akunndan, bé bobo bé wun akunndan ye bé buo. Bé ti ke nyanmien'n b'o dun tuun, bo ke nzué'n toman'n, aunngban'n fe ko'n sa. Bé ti ke waka bo i sule ble nun o suman, bo ba tu i bô wa wu'n sa.</verse>
				<verse number="13">Bé ti ke dyénvié'n b'o bô gbuugbuu'n sa, bé nyannzuen sa nga bé yô'n ti ke i nyin su nglô'n sa. Bé ti ke nzraama b'o tu ko'n sa, lika nga Nyanmien fa siéé bé ke bé tran nun tititi'n, yele aôsin tritritri kpa'n.</verse>
				<verse number="14">Ye Hénoch b'o ti Adam i ôsuôsu'n i nsô su'n, o kaan sa ng'o wa to bé su'n i nde, o sé ke: N wuun é Min'n nin i ange akpiakpi kpanngban kpa bé bali,</verse>
				<verse number="15">ke bé fa swran'n kwlaa bla bé dyasu, nan bé fa bé nga bé srô'a Nyanmien'n bé sa nga bé yôli'n i nuan liké man bé. Afin sa te yôfue so'm bo bé srô'a Nyanmien'n, bé yô Nyanmien sa, bé ken i wun nde tete.</verse>
				<verse number="16">Bé idyo bé kônviabô, bé fa sa'n kwlaa gua swran wié'm bé su, bé yô sa nga bé klun klô'n, bé di bé nuan, bé fa bé nuan nun fe kunnde liké swran'm bé sa nun.</verse>
				<verse number="17">Sannge n swran kpa mun, amun lie'n, anh bu nde nga bé nga é Min Jésus-Christ sunmaan bé'n bé kan kléé amun'n i akunndan.</verse>
				<verse number="18">Bé séé amun ke: Tyen wié lélé ke men'n oh koh i bué nuan'n, swran wié'm béh bah, béh dih amun to, Nyanmien bo bé srômen'n ti, béh yôh sa nga bé klun klô'n.</verse>
				<verse number="19">Swran so'n bé ye man swran nin swran bé bu nion. Bé ti klo swran, Nyanmien Wawe'n sié'a bé.</verse>
				<verse number="20">Sannge n swran kpa mun, amun lie'n, Nyanmien su bo an lafi kpa'n ti, anh dyran kéklé ke sua bo bé wlee i bô kpa'n sa. Amunh nin Nyanmien kôkô yale titi i Wawe'n i fanngan nun.</verse>
				<verse number="21">Ke amunh minndeh ke é Min Jésus-Christ si amun aunnvue nan o man amun anannganman nguan'n, anh yô sa nga an yôo an si ke Nyanmien klô amun'n.</verse>
				<verse number="22">Anh wun bé nga bé akunndan ti nnyonnyon'n bé aunnvue,</verse>
				<verse number="23">anh dé bé ke swran to sin nuon bé déé'n sa. Anh wun wié'm bé kusu bé aunnvue, sannge anh nian amun wun, afin se é kwla sé ke bé nzuen te'n ti trale fien'n, wuun an klômen mlonmlon.</verse>
				<verse number="24">Nyanmien b'o kwla nian amun su b'o man an fonman'n, bo ke o man amunh koh i wun lo'n, sa kaan sa bo'an amun wun, amun klun dyo'n,</verse>
				<verse number="25">é Nyanmien kunngba b'o ti é Défue'n, é Min Jésus-Christ ti, man bé yi i aye, bé menmen yele ke o ti famien, bé sé ke o ti kpli, o kwla sa'n kwlaa yô. Ke o fin lalaa'n bé menmen so, ke o fin nde'n man bé menmen tititi.</verse>
			</chapter>
		</book>
		<book number="66">
			<chapter number="1">
				<verse number="1">Fluwa nga nun bé kan sa nga o tye kaan bé wa yô, bo Nyanmien fa wlaa Jésus-Christ sa nun ke o fa klé i swran mun'n i nde. Christ sunmeen i ange'n, o wa yi bé nglô kléé Jean b'o ti i swran'n.</verse>
				<verse number="2">Liké kwlaa nga Jean wunniin'n o kannin. O kan nde nga Nyanmien kan klélii'n, nin nde nanwle nga Jésus-Christ kan bé klélii'n.</verse>
				<verse number="3">Swran ng'o kanngan nde so'n, nin bé nga bé ti sa nga bé wa yô'n bé nde'n, bo bé fa su'n, bé lie su ti yé! Afin liké so'n kwlaa bé ble'n wa mantan.</verse>
				<verse number="4">N Jean nh kleh fluwa nga ble amun asonun nsô bo an wô Asie men'n nun'n. Man Nyanmien b'o ô le, b'o ô le lalaa, b'oh kah le'n, nin i Wawe nsô bo bé ô i bia'n i nyrun le'n, nin Jésus-Christ b'o kan nde nanwle, b'o ti Nyanmien i Wa Kpen bo i ye o yii tyenle'n, b'o sié asie'n su famien mun'n, bé man an nyan yé, ye man amun wun dyo amun fouun! Jésus-Christ so'n klô é, o fe i wun yii é ti te,</verse>
				<verse number="5"></verse>
				<verse number="6">ye o man é katyi é Si Nyanmien i awlô swran bo é tren i nyrun. Man é yi i aye, man é sé ke o ti kpli tititi! Mon o yô so!</verse>
				<verse number="7">Anh nian, o nin nyanmien blé'n bé su ba! Swran'n kwlaa béh wuinh, ye bé nga bé woo i tyua'n, béh wuinh wié. I ti, asie'n su nvlénvlé'n kwlaa béh bôh auyé. Oh yôh so sakpa! Mon o yô so!</verse>
				<verse number="8">É Min Nyanmien Kpli b'o ô le, b'o ô le lalaa, b'oh kah le'n, i waan o ti Alpha nin Oméga (*f45*).</verse>
				<verse number="9">N Jean bo n ti amun niaan'n, ke é nin Jésus é katyii swran wunmuan'n ti, o man min nin amun é wun nyrennen, o sié é, ye é tra é awlen. Nyanmien nde nin Jésus nde bo n kan'n ti, bé fa min oo nvlé kaan bo bé flee Patmos, bo nzué sin yie'n nun.</verse>
				<verse number="10">É Min'n i tyen'n nun, Nyanmien Wawe'n too n su, n tii swran kun nen kéklé kpa ke awe sa n sin lo.</verse>
				<verse number="11">O sé ke: Liké nga a wun bé'n, kle bé fluwa kun nun, fa kô man asonun nsô bo bé ô Éphèse, nin Smyrne, nin Pergame, nin Thyatire, nin Sardes, nin Philadelphie, nin Laodicée'n.</verse>
				<verse number="12">N kpee min nyin ke nh nianh swran ng'o kan nde so'n klé min'n. Ke n kpee min nyin'n, n wuun sika okwle kannin nsô bé dyindyin le.</verse>
				<verse number="13">N wun liké kun bé afien le, o fa swran, trale tennden kun wle i wun, o kpen i dya ngbabua'n su, ye sika okwle kplô tyi i wué'n nun.</verse>
				<verse number="14">I ti'n fen fuaii ke dyésé nin nyanmien ufué fitafita'n sa. I nyinma'n so ke sin sa,</verse>
				<verse number="15">i dya'm bé ti ke aaba bo ba wle i sin nun ba kpite i wun'n sa, i nen'n ti ke nzué dan b'o sôndyi kpuu'n sa.</verse>
				<verse number="16">Nzraama nsô ô i sa fama'n nun, kaka nnana kpa kun ô i nuan nun. I nyrun'n ti ke wia'n b'o fi kpa'n sa.</verse>
				<verse number="17">Ke n wunniin'n, n fin asé i bô le, n katyii ke fuen sa. O fe i sa fama'n fuaa min wun, o sé ke: Nanh sre kun o! Min ye n ti liké'n kwlaa i klikli nin i awiélie nion.</verse>
				<verse number="18">N ti anannganman, n wuli, sannge n tyennin, sien'n min nyin ô su, ye nh kah le tititi. Min ye n sié Wié nion, ye blolo lo la clé'n wô n sa nun.</verse>
				<verse number="19">I so'n ti, liké nga a wunnin bé bo bé ô le ke é sé ye'n, nin nga tyen wié lélé béh yôh'n, kle bé.</verse>
				<verse number="20">Nian nzraama nsô bo a wuun bé n sa fama'n nun'n, nin sika okwle kannin nsô bo bé dyindyin le'n, bé bô ye, nzraama nsô'n bé ti asonun nsô'n bé ange, ye sika okwle kannin nsô bo bé dyindyin le'n bé ti asonun nsô'n.</verse>
			</chapter>
			<chapter number="2">
				<verse number="1">Nian nde nga n klô ke a kle kô man Éphèse asonun'n i ange'n ye: M bo nzraama nsô'n wô n sa fama'n nun, bo n nantinanti sika okwle kannin nsô bo bé dyindyin le'n bé afien'n, n sé ke yiô:</verse>
				<verse number="2">N si amun nyôlie'n, nin fele nga an feli'n, nin amun awlen bo an tre'n. N si ke amun nin swran tete mun sonman. An sa bé nga bé ton bé wun suen ke n sunmaan bé'n niannin, an wuun ke bé bua atô.</verse>
				<verse number="3">An le awlen kpa, n ti, an wunnin nyrennen, amun sa sin a bubu'a amun.</verse>
				<verse number="4">Sannge amun wun sa ô n klun, yele ke klôle nga an fa klô min laa'n, an klô'a n so kun.</verse>
				<verse number="5">Anh bu amun wafa nga an ti laa'n i akunndan, anh katyi amun nzuen'n, nan anh yô sa kunngba nga an yôli i bôbôle nun'n. Se amuan katyi'a amun nzuen'n, nh tôh amun lo, nh yih amun kannin'n le.</verse>
				<verse number="6">Sa nga an yô b'o ti kpa kan'n, yele ke an klô'a sa nga Nicolaïfue'm bé yô'n, bo n kusu n klô'a bé'n.</verse>
				<verse number="7">Swran ng'o si fa sié'n, mon o tié nde nga Nyanmien Wawe'n kan klé asonun mun'n. Swran ng'o kwla'n, m man oh dih waka b'o man nguan b'o ô Nyanmien fié'n su lo'n i mma.</verse>
				<verse number="8">Nian nde nga n klô ke a kle kô man Smyrne asonun'n i ange'n ye: M bo n ti liké'n kwlaa i klikli nin i awiélie'n, bo n wuli, n tyennin'n, n sé ke yiô:</verse>
				<verse number="9">N si sa ng'o to amun su'n nin yale bo an di'n. Sannge an ti anyanbéunfue! N si amun wun nde nga bé nga bé waan bé ti Juif'n bé kan'n. Bé ti'a Juif, sannge bé ti Satan (*f6*) i minnien.</verse>
				<verse number="10">Nanh sre kun amun nyrennen nga an wa wuin'n ti. Anh nian, mmusu'm bé si Satan'n o wa wla amun nun wié'm bé bisua, oh sah amun nian. Amunh wunh nyrennen lé blu. Se kunle bobo ye béh kunh amun'n, anh tra amun awlen, ye liké nga nh fah yô amun mô'n yele nguan'n.</verse>
				<verse number="11">Swran ng'o si fa sié'n, mon o tié nde nga Nyanmien Wawe'n kan klé asonun mun'n! Swran ng'o kwla'n, o su wu'a kpe nnyon wié.</verse>
				<verse number="12">Nian nde nga n klô a kle kô man Pergame asonun'n i ange'n ye: M bo kaka nnana kpa'n wô n sa nun'n, n sé ke yiô:</verse>
				<verse number="13">N si amun tranwle'n, lo ye Satan (*f6*) i bia'n wôo. Sannge o nin i so'n ngba, an fa amun wun mantan n kpa. I nun nga bobo bo bé kuun Antipas b'o kan min nde'n tititi'n, amun wun lo lika nga Satan tran lo'n, amuan yi'a amun wla n su.</verse>
				<verse number="14">Sannge amun wun sa wié ô n klun, yele ke swran wié'm bé ô amun nun lo bé fa liké nga Balaam kléli'n su. I ye o klé Balak ye man o laka Israël mun ye bé yô sa te, bé di amuen su, bé fa bé wun wle téklé bôle'n nun nion.</verse>
				<verse number="15">I kunngba'n, ke bé fee i nde'n su'n, amun nun wié'm bé kusu bé fa liké nga Nicolaïfue'm bé klé'n su.</verse>
				<verse number="16">I so'n ti, anh katyi amun nzuen'n, se wa yô'a so'n, nh tôh amun lo ityra'n, nh fah kaka ng'o ô n nuan nun'n, min nin bé éh kunh.</verse>
				<verse number="17">Swran ng'o si fa sié'n, mon o tié nde nga Nyanmien Wawe'n kan klé asonun mun'n! Swran ng'o kwla'n, nh fah manne (*f29*) bo bé wunmen'n men. Ye nh fah yebue ufué kun bo bé klee dunman ufle kun su'n men. Swran fi si'a dunman so'n, san swran nga bé fa men'n ye o si io.</verse>
				<verse number="18">Nian nde nga n klô ke a kle kô man Thyatire asonun'n i ange'n ye: M bo n ti Nyanmien Wa, bo n nyinma'n so ke sin sa, bo n dya'm bé ti ke aaba bo ba kpite i wun'n sa'n, n sé ke yiô:</verse>
				<verse number="19">N si amun nyôlie'n, nin klôle bo an fa klô min'n, nin n su bo an lafi'n, nin amun dyunman'n, nin awlen bo an le'n. N si ke sa nga an yô bé sien'n, bé kpa tra laa lie'n,</verse>
				<verse number="20">sannge amun wun sa b'o ô n klun'n yele ke an man bla nga bé flee Jézabel, bo i waan o ti Nyanmien nuan idyofue'n, i atin man o klé n swran'm bé liké, o laka bé man bé wun wle téklé bôle'n nun, ye bé di amuen'm bé su.</verse>
				<verse number="21">N yatyii i le kaan ke o katyi i nzuen'n, sannge o yatyi'e i téklé bôle'n.</verse>
				<verse number="22">I so'n ti, se o nin i sôman'm ba katyi'a bé nzuen'n, nh fah bé yi be'n su, béh wunh nyrennen dan kpa.</verse>
				<verse number="23">Nh kunh i mma mun, o man asonun'n kwlaa béh sih ke min ye n si swran'm bé akunndan'n nin sa ng'o ô bé klun lo nion. Liké nga an yôli'n, nh fah swran kun lie ng'o yôli'n i nuan liké men.</verse>
				<verse number="24">Sannge amun Thyatire asonunfue nga mun bo amuan fa'a liké ng'o kléli'n su'n, bo an si'a liké nga swran wié'm bé flee Satan (*f6*) i bô nde'n, n sé amun ke yiô: N su fa'a tro ufle dyi'an amun ti su.</verse>
				<verse number="25">Sannge liké ng'o ô amun sa nun'n, anh tre kéklé lélé mon o fa dyu m bale.</verse>
				<verse number="26">Swran ng'o kwla, b'o yô n klun sa lélé gue i ti nin i bô'n, m man oh siéh nvlénvlé mun,</verse>
				<verse number="27">ke n Si fa min siéé bé su'n sa. Oh fah blale kponman kankan bé, ye oh bôh bé ke bé bô se'n sa. Nh fah awue nzraama'n men.</verse>
				<verse number="28"></verse>
				<verse number="29">Swran ng'o si fa sié'n, mon o tié nde nga Nyanmien Wawe'n kan klé asonun mun'n!</verse>
			</chapter>
			<chapter number="3">
				<verse number="1">Nian nde nga n klô ke a kle kô man Sardes asonun'n i ange'n ye: M bo n le Nyanmien i Wawe'n nsô'n, bo nzraama nsô'n wô n sa nun'n, n sé ke yiô: N si amun nyôlie'n, swran'm bé sé ke amun nyin ô su, sannge amuan wu.</verse>
				<verse number="2">Anh tinngé, nan anh wla bé nga bé ka le bo bé su wa wu'n bé fanngan. Afin n wun ke sa nga an yô'n, min Nyanmien i nyrun an nian guegue i wié fi bô.</verse>
				<verse number="3">I so'n ti, anh bu nde nga bé kan kléé amun, bo an fa su'n i akunndan, anh fa su, anh katyi amun nzuen'n. Se amuan tinngéman'n, m ma fu amun nun ke awiéfue sa, an su si'a do nga mh bah'n.</verse>
				<verse number="4">Sannge an le swran wié mun Sardes wa ba yô'a bé trale'n fien. Béh wlah bé wun trale ufué, min nin bé éh sanh nun, afin se bé yô soo o ti su.</verse>
				<verse number="5">Swran ng'o kwla'n, ke oh wleh i wun trale ufué soo. N su nunnu'en i dunman'n nguan fluwa'n nun. Mh bôh i dunman klé n Si nin i ange mun.</verse>
				<verse number="6">Swran ng'o si fa sié'n, mon o tié nde nga Nyanmien Wawe'n kan klé asonun mun'n!</verse>
				<verse number="7">Nian nde nga n klô ke a kle kô man Philadelphie asonun'n i ange'n ye: M bo n ti Nyanmien lie, bo n ti nanwlefue, bo David la clé'n wô n sa nun, bo n nyin anuaan swran kwla tikéman, ye se n tikéo swran kwla nyinman'n, n sé ke yiô:</verse>
				<verse number="8">N si amun nyôlie'n. Liké nga an kwle i yô'n, o ti kaan, sannge o nin i so'n ngba, amuan fa min nde'n su, amuan fia'a n dunman'n su. I so'n ti, man tiké anuan man man amun, swran fi kwla nyinman.</verse>
				<verse number="9">Anh nian, m man Satan (*f6*) i minnien atôfue'm bo bé ton bé wun suen ke bé ti Juif'n, bé wa kôtô amun bô, ye béh sih ke n klô amun.</verse>
				<verse number="10">An fa nde bo n kan kléé amun ke an tra amun awlen'n su. O man ke sa kéklé toh men wunmuan'n su swran'n kwlaa bé sa nianle'n ti'n, n kusu nh sasah amun.</verse>
				<verse number="11">Mh bah ityra'n. Liké ng'o ô amun sa nun'n anh tre kéklé, nan swran wié a fa'a liké nga nh fah yô amun mô'n.</verse>
				<verse number="12">Swran ng'o kwla'n, nh feh yô min Nyanmien sua'n i kuatren'n kun, bé su katyimen. Nh kleh min Nyanmien i dunman'n, nin min Nyanmien i klo Jérusalem ufle b'o fin i wun nyanmien su lo dyra'n i dunman'n, nin m bobo n dunman ufle'n i wun.</verse>
				<verse number="13">Swran ng'o si fa sié'n, mon o tié nde nga Nyanmien Wawe'n kan klé asonun mun'n!</verse>
				<verse number="14">Nian nde nga n klô ke a kle kô man Laodicée asonun'n i ange'n ye: M bo bé fle min Mon-o-yô-so'n, bo n kan nde nanwle, bo bé kwla fa bé wla gua n su'n, bo min ye Nyanmien man n yii liké'n kwlaa'n, n sé ke yiô:</verse>
				<verse number="15">N si amun nyôlie'n. Se an ti ke nzué sa'n, wuun nh séh ke, an dyoman, kusu an lôman. N klô ke an dyo annze an lô!</verse>
				<verse number="16">Ke bo an dyoman, kusu an lôman, bo an ti mlenmlenmlen'n, m ma gua amun asé.</verse>
				<verse number="17">An sé ke an ti anyanbéunfue, amuan nyan amun wun, liké fi mia'an amun. An si'a ke an ti nyrennenfue, an yô annvo, an ti yalefue, an ti anyansifue, amun wun kplen.</verse>
				<verse number="18">I so'n ti, nh kanh klé amun ke anh tô sika okwle bo ba klôé'n n sa nun nan an yô anyanbéunfue. Ye anh tô trale ufué fa wla amun wun nan ba wu'an ke amun wun ti kplen, nan amun nyin a gua'a asé. Anh tô ayré fa kpe amun nyin su nan an wun asé.</verse>
				<verse number="19">Bé kwlaa nga n klô bé sa'n, n idyo bé, n tu bé fo. I so'n ti, anh yatyi amun nyrun kôuun yôle'n, anh katyi amun nzuen'n.</verse>
				<verse number="20">Anh nian, n dyin anuan'n sin, m bôbô. Swran ng'o ti min nen'n nan o tiké'n, nh wluh i lika lo, min nin i éh dih liké.</verse>
				<verse number="21">Swran ng'o kwla'n, min nin i éh dih m bia'n, ke n kwlali, bo min nin n Si é di i bia'n sa.</verse>
				<verse number="22">Swran ng'o si fa sié'n, mon o tié nde nga Nyanmien Wawe'n kan klé asonun mun'n!</verse>
			</chapter>
			<chapter number="4">
				<verse number="1">Ke o yôô so'n, nh niaanh… ba tiké anuan kun nyanmien su lo. Swran klikli nga n tii i nen'n, i nen'n te ke awe sa, o sé n ke: Fu wa, m ma klé o liké nga tyen wié lélé o wa yô'n.</verse>
				<verse number="2">Kpekuun, Nyanmien Wawe'n wa to n su. Nh nianh nyanmien su loo… bia kun ô lo, swran kun ti su.</verse>
				<verse number="3">Swran ng'o ti su'n i nyrun'n ti nyannyannyan ke yebue bo bé fle bé jaspe nin sardoine'n sa. Bia so'n nyanngôdin b'o ti nyannyannyan ke yebue bo bé fle i émeraude'n sa'n o sin yie.</verse>
				<verse number="4">Bia ablaon-nin-nnan ékun sin yia bia kun so'n, kpenngben ablaon-nin-nnan bé titi bia so'm bé su, trale ufué ô bé wun, sika klé ô bé ti.</verse>
				<verse number="5">Bia so'n i wun lo nyanmien'n kpa sin, bé ti swran wié'm bé nen nin nyanmien kplale. Te nsô bo bé kpadya kpa'n bé ô bia'n i nyrun le, bé ye bé ti Nyanmien i Wawe nsô nion.</verse>
				<verse number="6">Dyénvié b'o ti ke niannun sa ô bia'n i nyrun le, o ti ke la glace sa. Liké nnan bé ti ke nnen sa bé dyindyin sin yia bia'n, bé nyrun'n nin bé sin'n ti nyinma ngunmin.</verse>
				<verse number="7">Liké so'n kun fa dyra, kun fa nannin gbanflen, kun nyrun'n fa swran, ye kun fa anunman nyin b'o su tu'n.</verse>
				<verse number="8">Liké nnan so'n bé le ndewa nsiensien, ye nyinma ô bé wunnen'n kwlaa su. Wia nun nin kongue bé tô dyué sé ke: «O ti kpli ô, o ti kpli ô, o ti kpli ô, é Min Nyanmien'n o ti kpli, o ô le, o ô le lalaa, oh kah le!» Bé yatyi'e i tôle mlonmlon.</verse>
				<verse number="9">Ke liké nnan so'n béh yih swran ng'o ti bia'n su b'o ô le tititi'n i aye, bo béh menmenh, béh leh i asé'n,</verse>
				<verse number="10">kpenngben ablaon-nin-nnan'n bé kusu bé kôtô swran ng'o ti bia'n su so'n i bô, bé manman swran so'n b'o ô le tititi'n. Ke bé tu bé sika klé'n bé tô gue bia'n i wun le'n, bé sé ke:</verse>
				<verse number="11">É Min Nyanmien, ke bé yi o aye, bé manman o, bé sé ke a ti kpli'n, o ti i su, afin wo ye a yii liké'n kwlaaa, a klô ke ah yih bé ti ye a yii béo, ye o ti ye bé ô leo.</verse>
			</chapter>
			<chapter number="5">
				<verse number="1">I sin, n wuun fluwa kun bé nyonnyonniin, bé kle i klun nin i sin'n, o ô swran ng'o ti bia'n su'n i sa fama'n nun. Bé tyityilii nsô.</verse>
				<verse number="2">Ye n wun ange wunmienfue kun, o kpan kéklé, o usa ke: ?Wan ye oh kwlah kpekpe liké nga bé fa tyityili nun b'oh nyanndyih fluwa so'n nuon?</verse>
				<verse number="3">Sannge ba nya'an swran fi nyanmien su lo, nin asie'n su wa, nin asie'n bô lo b'o kwla nyanndyi fluwa so'n b'oh nianh nuon.</verse>
				<verse number="4">N suun kpa, afin ba nya'an swran b'o kwla nyanndyi fluwa so'n b'oh nianh nuon.</verse>
				<verse number="5">Ye kpenngben'm bé nun kun sé n ke: Nanh sun. Nian dyra'n b'o fin Juda ôsu'n nun, b'o ti David anunman'n, o kwlali, o man oh kwlah kpekpe liké nsô nga bé fa tyityili fluwa'n, oh nyanndyih nun.</verse>
				<verse number="6">Ye n wuun Bua Gbanflen kun o dyin bia'n, nin liké nnan bo bé ti ke nnen sa'n, nin kpenngben'm bé afien le, o ti ke ba kuin sa. I wue'n ti nsô, i nyinma nsô, bé ye bé ti Nyanmien Wawe nsô b'o sunmaan bé men wunmuan'n nun nion.</verse>
				<verse number="7">O wa soo fluwa'n b'o ô swran ng'o ti bia'n su'n i sa fama nun'n nun.</verse>
				<verse number="8">Ke Bua Gbanflen'n soo fluwa'n nun'n, liké nnan bo bé ti ke nnen sa'n, nin kpenngben ablaon-nin-nnan'n bé wa kôtôô i bô. Aluku nin sika klôwa bo ayré fannin ô nun'n bé ô bé kwlakwla bé sa nun. Ayré fannin'n yele yale nga Nyanmien swran'm bé kôkô kléé'n.</verse>
				<verse number="9">Bé tô dyué ufle kun, bé sé ke: Wo ye a ti fluwa'n i fafueo, bo a kwla kpekpe liké nga bé fa tyityili nuon. Afin bé kuun o, a fo o wun tô swran'm bo bé fin nvlénvlé'n kwlaa nun, nin bé bo bé anien'n ti wafawafa'n kwlaa, nin swran wafawafa'n kwlaa, nin bé nga bé fin menmen'n kwlaa nun'n, maan Nyanmien.</verse>
				<verse number="10">O man ba katyi é Nyanmien'n i awlô swran bo bé tren i nyrun. Bé ye béh siéh swran mun asie'n su waa.</verse>
				<verse number="11">N niaan lo ékun, n tii ange kpanngban kpa bo bé dyu akpingbingbi'n bé nen. Bé sin yia bia'n nin liké nga bé ti ke nnen sa'n, nin kpenngben mun.</verse>
				<verse number="12">Bé kpan kéklé, bé sé ke: Ke Nyanmien man Bua Gbanflen bo bé kunniin'n o kwla, b'o men anyanbéun, b'o man o si ngwlele, b'o men wunmien, bo bé yeyee, bé yi i aye, bé menmen'n, i kwlaa so'n ti i su.</verse>
				<verse number="13">Ye n tii liké kwlaa bo Nyanmien yii bé'n bo bé ô nyanmien su lo, bo bé ô asie'n su, bo bé ô asie'n bô lo, bo bé ô dyénvié'n nun'n, bé kwlaa bé ngan, bé sé ke: Man é manman swran ng'o ti bia'n su'n nin Bua Gbanflen'n, é yi bé aye, é yeye bé, é sé ke bé ti kpli tititi.</verse>
				<verse number="14">Ye liké nnan bo bé ti ke nnen sa'n, bé sé ke: Mon o yô so! Ye kpenngben'm bé kôtôli bé mamaan béo.</verse>
			</chapter>
			<chapter number="6">
				<verse number="1">N niaan lo ékun, ke Bua Gbanflen'n kpee liké nsô nga bé fa tyityi fluwa'n kun nun'n, n tii liké nnan bo bé ti ke nnen sa'n bé nun kun nen, i nen'n te ke nyanmien su kpla sa, o sé ke: Bla.</verse>
				<verse number="2">Nh niaanh… nnenkpanngo ufué kun ye. Ta ô swran ng'o ti su'n i sa nun, bé meen i sika klé, ye o oo yasua su ke o kô bô i kpofue mun.</verse>
				<verse number="3">Ke Bua Gbanflen'n kpee liké nga bé fa tyityi fluwa'n i nnyon su'n nun'n, n tii liké bo bé ti ke nnen sa'n bé nun kun b'o fa nannin gbanflen'n ke o sé ke: Bla.</verse>
				<verse number="4">Ye nnenkpanngo kun ékun b'o ti okwle'n fitélio. Bé maan swran ng'o ti su'n i atin ke o kpe ale, nan swran'm bé kun bé wun. Bé meen i kaka dan kun.</verse>
				<verse number="5">Ke Bua Gbanflen'n kpee liké nga bé fa tyityi fluwa'n i nsan su'n nun'n, n tii liké bo bé ti ke nnen sa'n bé nun kun bo i nyrun'n fa swran'n ke o sé ke: Bla. Nh niaanh… nnenkpanngo blé kun ye. Tôé kun ô swran ng'o ti su'n i sa nun.</verse>
				<verse number="6">Ye n tii swran kun nen liké nnan bo bé ti ke nnen sa'n bé afien le, o sé ke: Awié kilo kun denier (*f10*) kun, ye orge (*f28*) kilo nsan, denier kun. Sannge ngô'n nin du vin'n, nanh kan bé.</verse>
				<verse number="7">Ke Bua Gbanflen'n kpee liké nga bé fa tyityi fluwa'n i nnan su'n nun'n, n tii liké bo bé ti ke nnen sa'n bé nun kun b'o fa anunman nyin'n i nen, o sé ke: Bla.</verse>
				<verse number="8">Nh niaanh… nnenkpanngo nzuennzuen kun ye. Swran ng'o ti su'n, bé flee Wié, ye lika nga bé flee blolo'n o su i su. Bé bubu asie'n sufue'm bé nun fa nnan, bé man bé atin ke bé kun bé nun fa kun. Bé fa kaka, nin awé, nin wié b'o kun bé tututu'n, nin asie'n su nnen nga bé yô wle'n ye bé fa kun béo.</verse>
				<verse number="9">Ke Bua Gbanflen'n kpee liké nga bé fa tyityi fluwa'n i nnun su'n nun'n, n wuun bé nga Nyanmien nde'n nin Jésus nde bo bé kan'n ti, bé kuun bé'n Nyanmien sowle'n bô.</verse>
				<verse number="10">Bé kpan kéklé bé sé ke: ?Nannan, o bo o nzuen'n nin klo swran lie'n ti'a kun, bo a ti nanwlefue'n, tyen ônin ye ah dih é dyole'n bo ah tuh é klunngbo'n asie'n sufue'm bé su, kunle bo bé kuun yé'n tio?</verse>
				<verse number="11">Bé maan bé kwlaa bé trale ufué kunngun, ye bé sé bé ke bé gua asé kan man bé wiéngu dyunman difue nin bé niaan nga bé wa kun bé ke bé sa'n bé nuan'n dyu.</verse>
				<verse number="12">N niaan lo, n wuun ke Bua Gbanflen'n kpee liké nga bé fa tyityi fluwa'n i nsien su'n nun. Asie'n kédyéé dan kpa, wia'n dun tuun ke zugu sa, anglô'n katyi ke mmôdya sa.</verse>
				<verse number="13">Ye nzraama'm bé fin nyanmien su lo bé gua asie'n su, ke aunngban dan'n kplô aloma'n i amuen'n gua'n sa.</verse>
				<verse number="14">Nyanmien'n nyannyon ke fluwa bo bé nyonnyoen'n sa, ye ôka nin asie nga nzué sin yia be'n, bé dyaô bé ôsu'n nun.</verse>
				<verse number="15">Ye asie'n su famien, nin bé kaklaakla, nin sôndya sasufue, nin anyanbéunfue, nin yakpafue, nin swran'n kwlaa, kanga ô, diéwa ô, bé wanndi fiaa bue'm bé nun nin ôka'm bé su yebue dandan'm bé bô.</verse>
				<verse number="16">Bé sé ôka nin yebue dandan'm bé ke: Anh to é su, anh fa é fia nan swran ng'o ti bia'n su'n wa wu'an é, ye Bua Gbanflen'n wa fa'a é wun ya.</verse>
				<verse number="17">Afin tyen dan nga bé ya'n dyaô dan'n wa dyu. ?Wan ye oh kwlah dyran bé nyruon?</verse>
			</chapter>
			<chapter number="7">
				<verse number="1">I sin, n wuun ange nnan, bé dyindyin asie'n i tyondyo nnan'n su. Bé dyin aunngban b'o fin asie'n i bué nnan'n su'n nun, ke nanh man aunngban'n fita asie'n, nin dyénvié'n su, ye nanh mon o fita waka fi kun.</verse>
				<verse number="2">Ye n wuun ange kun ékun, o fité wia afilie lo, Anannganman Nyanmien i liké b'o fa sié liké'm bé nzolie'n wô i sa nun. O kpan sé ange nga bé sié bé ke bé satyi asie'n nin dyénvié'n bé ke:</verse>
				<verse number="3">Nanh amun sa kan asie'n, nin dyénvié'n, nin waka mun, anh yatyi bé le lélé man é sié Nyanmien i swran'm bé nzolie bé ngban su ka.</verse>
				<verse number="4">Bé bô bé nga bé siéé bé nzolie'n bé nuan kléé min. Bé ti akpiakpi-ya-ablanan-nin-nnan, bé fin Israël i mma'm bé ôsuôsu'n kwlaa nun.</verse>
				<verse number="5">Juda ôsu'n nun bé nga bé siéé bé nzolie'n bé ti akpiakpi-blu-nin-nnyon, Ruben lie'm bé ti akpiakpi-blu-nin-nnyon, Gad lie'm bé ti akpiakpi-blu-nin-nnyon,</verse>
				<verse number="6">Aser lie'm bé ti akpiakpi-blu-nin-nnyon, Nephtali lie'm bé ti akpiakpi-blu-nin-nnyon, Manassé lie'm bé ti akpiakpi-blu-nin-nnyon,</verse>
				<verse number="7">Siméon lie'm bé ti akpiakpi-blu-nin-nnyon, Lévi lie'm bé ti akpiakpi-blu-nin-nnyon, Issacar lie'm bé ti akpiakpi-blu-nin-nnyon,</verse>
				<verse number="8">Zabulon lie'm bé ti akpiakpi-blu-nin-nnyon, Joseph lie'm bé ti akpiakpi-blu-nin-nnyon, ye Benjamin lie'm bé ti akpiakpi-blu-nin-nnyon.</verse>
				<verse number="9">I sin, n niaan lo ékun, n wuun swran kpanngban kpa, swran fi kwla ka'a bé, swran bo bé fin menmen'n kwlaa nin nvlénvlé'n kwlaa nun, nin swran wafawafa'n kwlaa nin bé bo bé anien'n ti wafawafa'n kwlaa. Bé dyindyin bia'n nin Bua Gbanflen'n bé nyrun le, trale ufué ô bé wun, ye mmé nnya ô bé sa nun.</verse>
				<verse number="10">Bé kpan kéklé kpa bé sé ke: É Nyanmien b'o ti bia'n su'n, nin Gua Gbanflen'n, bé ti ye é nyaan é tio.</verse>
				<verse number="11">Ye ange'n kwlaa bé dyindyin sin yia bia'n, nin kpenngben mun, nin liké nnan bo bé ti ke nnen sa'n. Bé utu bé nyin asé bia'n nyrun le, bé manman Nyanmien</verse>
				<verse number="12">sé ke: Mon o yô so. Man é yi é Nyanmien'n i aye tititi, é yeyee, é sé ke ngwlele'n ti i lie, é le i asé, é menmen, é sé ke o ti kpli, o tyennin! Mon o yô so!</verse>
				<verse number="13">Kpenngben'm bé nun kun usa n ke: ?Bé nga trale ufué ô bé wun le'n, wan muon? ?Bé fin nin?</verse>
				<verse number="14">N sé i ke: Nannan, wo ye a si béo. Ye o sé n ke: Bé nga bé fin afe dan'n nun muon. Bé kpuu bé trale mun Bua Gbanflen'n i mmôdya'n nun ye bé fiélio.</verse>
				<verse number="15">I so'n ti ye bé dyin Nyanmien bia'n i nyrun le, bé sui wia nun nin kongue i sua'n nun nion. Swran ng'o ti bia'n su'n oh katah bé su.</verse>
				<verse number="16">Awé su ku'an bé kun, nzué wé su ku'an bé kun, wia'n su bô'a bé kun aunyeye su ku'an bé kun.</verse>
				<verse number="17">Afin Bua Gbanflen'n b'o ô bia'n i afien le'n, i ye oh tah béo, oh fah bé ko nzué ti'm bo bé man nguan'n bé nuan, ye Nyanmien nunnunh bé nyinmuen'n kwlaa.</verse>
			</chapter>
			<chapter number="8">
				<verse number="1">Ke Bua Gbanflen'n kpee liké nga bé fa tyityi fluwa'n i nsô su'n nun'n, nyanmien su lo'n to bliin o wa dé di do bué.</verse>
				<verse number="2">N wuun ange nsô'n bo bé dyran Nyanmien nyrun'n, bé maan bé awe nsô.</verse>
				<verse number="3">Ye ange kun ékun wa dyran Nyanmien sowle'n i wun le, liké bo bé yra ayré fannin nun b'o ti sika okwle'n o ô i sa nun. Bé meen i ayré fannin kpanngban kpa, nin yale nga Nyanmien swran'n kwlaa bé kôkô kléé'n, ke o fa bé man Nyanmien, ayré fannin yrawle b'o ti sika okwle, b'o ô bia'n nyrun le'n su.</verse>
				<verse number="4">Ayré fannin'n i wensren'n nin yale nga Nyanmien i swran'm bé kôkô kléé'n, o fin ange b'o dyran Nyanmien nyrun le'n i sa nun o ko.</verse>
				<verse number="5">I sin ange'n fa liké nga bé yra ayré fannin nun'n, o fa sin b'o ô Nyanmien sowle'n su'n guaa nun, o tô yi i asie'n su. Nyanmien'n kplali, bé ti swran wié'm bé nen, nyanmien'n kpa sin, nan asie'n wa kédyé.</verse>
				<verse number="6">Ye ange nsô'n bo awe ô bé sa nun'n bé maan su ke béh bôh.</verse>
				<verse number="7">Ke ange'n kun bôô i awe lie'n, bé tô nzraama bo ke nzué'n tooh o gua'n, o nin sin bo mmôdya sanngan bé nun'n guee asie'n su. Bé bubuu asie'n nin waka'm bé nun fa nsan, f kun yrali, ye idyré monnen'n kwlaa yrali.</verse>
				<verse number="8">Ke kun ng'o menten'n bôô i awe lie'n, liké dan b'o ti ke ôka sa o dyué, bé tôô yii dyénvié'n nun, dyénvié'n kpekpee nun nsan. I bue kun katyii mmôdya,</verse>
				<verse number="9">i nun ninngé'm bé wuli, ye i su mméli'm bé satyili.</verse>
				<verse number="10">Ke bé nsan su'n bôô i awe lie'n, nzraama dan kpa kun b'o dyué ke te sa'n o fin nyanmien su lo toli. O toli nzué ba dandan nin nzué ti bo bé bubuu bé nun nsan'n bé nun kun nun.</verse>
				<verse number="11">Nzraama so'n bé flee kôndu, o man nzué ng'o to nun'n o yôli wi. Swran kpanngban kpa wuli, afin bé non nzué so'n b'o katyili ke duwle sa'n.</verse>
				<verse number="12">Ke bé nnan su'n bôô i awe lie'n, bé kpatyikpatyii wia'n nin anglô'n bé nun nsan, bé bué kun dun tuun, bé bubuu nzraama'm bé nun nsan, bé bué kun kpadyaman. O man wia nun wia'n bô'a kpa, ye kongue anglô'n nin nzraama'm bé ta'a kpa.</verse>
				<verse number="13">N niaan lo ékun, n wuun anunman nyin kun, o tu sin nyanmien blé kpa nun lo. O kpan kéklé kpa, o sé ke: Asie'n sufue'm bé yakô, bé yakô, bé yakô, awe bo ange nsan nga'm bé wa bô'n ti.</verse>
			</chapter>
			<chapter number="9">
				<verse number="1">Ke bé nnun su'n bôô i awe lie'n, n wuun nzraama kun o fin nyanmien su lo toli asie'n su. Bé fa kunman dan bo bé si'e i bô'n i la clé'n menniin.</verse>
				<verse number="2">O tikéé kunman dan so'n su, sin wensren dan kpa fin nun fitéli. Wensren b'o fin kunman so'n nun fité'n, o dun wia'n nin nyanmien su lo'n tuun.</verse>
				<verse number="3">Lalô'm bé fin wensren so'n nun bé gua asie'n su. Bé le boyré ke nyannglan'm bé lie'n sa.</verse>
				<verse number="4">Bé sé bé ke, nanh man bé satyi idyré, nin nnya monnen, nin waka fi, sannge blé klé swran nga bé le'a Nyanmien i nzolie'n bé ngban su'n, bé yale.</verse>
				<verse number="5">Ba sé'a bé ke bé kun bé, sannge bé klé bé yale anglô nnun, nyrennen nga bé wa klé bé'n ti ke ke nyannglan san swraan o yôé ya'n sa.</verse>
				<verse number="6">Ble so'n nun swran'm béh kunndeh wié'n, sannge bé su wuman. Béh fah bé wun man wié'n, sannge o su ku'an bé.</verse>
				<verse number="7">Lalô so'n bé ti ke nnenkpanngo bo ba tanndan bé wun bé su ko ale kunle sa. Liké ô bé ti ke sika klé sa, bé nyrun'n fa swran.</verse>
				<verse number="8">Bé le ti ndre ke mmla'm bé lie'n sa, ye bé dyé'n ti ke dyra'm bé lie'n sa.</verse>
				<verse number="9">Bé fa liké kôklôôklô wié kata bé wué'n su, ye bé ndewa nun'n te ke kakaklôlô bo nnenkpanngo'm bé su tyuen bé ko ale nun'n sa.</verse>
				<verse number="10">Bé le lua ke nyannglan'm bé lie'n sa bé fa san. Bé lua so'n nun ye bé boyré'n wô, bo béh fah klé swran'm bé nyrennen anglô nnun nion.</verse>
				<verse number="11">Bé le bé famien kun, bé famien so'n yele kunman dan bo bé si'e i bô'n, i ange'n. Bé fle i hébreu nun Abaddon, ye grec nun bé fle i Apollyon, i bô yele Abolefue.</verse>
				<verse number="12">Nyrennen klikli lie'n wa wié. Sannge anh nian, nyrennen fa nnyon ékun su ba.</verse>
				<verse number="13">Ke bé nsien su'n bôô i awe lie'n, n tii swran kun nen ayré fannin yrawle b'o ti sika okwle, b'o ô Nyanmien nyrun le'n i tyondyotyondyo nnan'n su,</verse>
				<verse number="14">o sé ange so'n bo awe'n wô i sa nun'n ke: Nyanndyi ange nnan bo bé tyii bé Euphrate nzué ba dan'n i wun lo'n.</verse>
				<verse number="15">Ye bé nyanndyii ange nnan so'n bo bé siéé bé le ke bé minnde do, nin tyen, nin anglô, nin afue so'n nan bé kun swran bo bé bubuu bé nun nsan'n bé bué kun.</verse>
				<verse number="16">Bé bô sôndya nga bé fu nnenkpanngo'n bé nuan kléé min. Bé dyu akpi-ngbingbi-ya-nnyon.</verse>
				<verse number="17">N wuun nnenkpanngo nin bé nga bé fu bé su'n aôlia nun, bé le liké kôklôôklô bé fa kata bé wué'n su, wié blô ke sin sa, wié ti blé, wié ti kôkônun ke soufre (*f26*) sa. Nnenkpanngo'm bé ti'n ti ke dyra'm bé lie'n sa. Sin, nin wensren, nin soufre bé fin bé nuan nun fité.</verse>
				<verse number="18">Liké srôésrôé nsan so'n bé kuun swran bo bé bubuu bé nun nsan'n bé bué kun, liké so'n yele sin, nin wensren, nin soufre bo bé fin bé nuan nun fité'n.</verse>
				<verse number="19">Bé liké nga bé fa kwla swran'n wô bé nuan nin bé lua'n nun. Bé lua'n ti ke wuô sa, bé le ti, bé ti so'n ye bé fa klé swran'm bé yale nion.</verse>
				<verse number="20">Swran nga liké srôésrôé so'n ba ku'an bé'n, ba katyi'a bé nzuen'n, ba yatyi'a liké nga bé bobo bé yôli'n bé sole. Bé so mmusu, nin amuen bo bé fa sika okwle, nin dyete ufué, nin aaba, nin yebue, nin waka bé fa yô'n. Liké so'n bé wu'an asé, bé ti'a sa, bé kwla nantiman.</verse>
				<verse number="21">Ba yatyi'a swran kunle'n, nin baé dile'n, nin bla nin bian kunndele'n, nin awié'n.</verse>
			</chapter>
			<chapter number="10">
				<verse number="1">Ye n wuun ange wunmienfue kun, o fin nyanmien su lo o su dyra. Nyanmien blé kun ô i wun, nyanngôdin sin yie i ti'n, i nyrun'n ti ke wia'n sa, ye i dya waka'n ti ke sin b'o dyué tiaan'n sa.</verse>
				<verse number="2">Bé nyanndyii fluwa kaan kun nun, o ô i sa nun. O teke i dya fama'n dyénvié'n su, ye o taka be'n asie'n wun.</verse>
				<verse number="3">O kpan kéklé kpa ke dyra sa. Ke o kpannin'n, nyanmien'n kplali kpe nsô, o kan nde.</verse>
				<verse number="4">Ke o kaan nde so'n, n waan nh kleh, sannge n tii swran kun nen nyanmien su lo, o sé n ke: Ke nyanmien'n kplaa kpa nsô'n, nde ng'o kannin'n, fia su, nanh kle.</verse>
				<verse number="5">Ye ange nga n wuun ke o dyin dyénvié'n su nin asie wun'n, o tinnge i sa fama'n nyanmien su lo.</verse>
				<verse number="6">O sé ke: N kan Nyanmien Kpli b'o ti anannganman, b'o yii nyanmien su lo'n nin ninngé'n kwlaa nga bé ô lo'n, nin asie'n nin ninngé'n kwlaa nga bé ô su'n, nin dyénvié'n nin ninngé'n kwlaa nga bé ô nun'n, ke se bé minnde ékun'n, wuun nanh mion!</verse>
				<verse number="7">Ke ange nsô su'n i awe lie'n i bôle'n kô dyu'n, sa nga Nyanmien fiee swran'm bé nyrun'n b'o kan kléé i swran bo bé ti i nuan idyofue'n oh kpenh su.</verse>
				<verse number="8">Ye swran nga n tii i nen nyanmien su lo so'n, o sé min ékun ke: Kô fa fluwa kaan bo bé nyanndyii nun, b'o ô ange'n b'o dyin dyénvié'n su'n nin asie wun'n i sa nun'n.</verse>
				<verse number="9">N woo i wun lo, n sé i ke, o fa fluwa kaan man min. O sé n ke: Dé di, oh yôh wi o klun lo, sannge oh yôh mlenmlen o nuan nun ke wema nzué sa.</verse>
				<verse number="10">N so fluwa kaan b'o ô ange'n sa nun'n nun, m mennin. Ke o ô n nuan nun'n, o yô mlenmlen ke wema nzué sa, sannge ke m mennin'n, n klun lo yô wi.</verse>
				<verse number="11">I sin o sé n ke: Kan swran wafawafa, nin nvlénvlé, nin bé nga bé anien'n ti wafawafa'n, nin famien mun bé nde nga Nyanmien kan kléé wo'n ékun.</verse>
			</chapter>
			<chapter number="11">
				<verse number="1">O fa ndema b'o ti ke kponman sa, bo bé fa sunnzun liké'n maan min. O sé n ke: Dyaô sunnzun nyanmien sua dan'n, nin ayré fannin yrawle'n, ye ka bé nga bé kôtô i bô bé menmen i sua dan'n nun'n.</verse>
				<verse number="2">Sannge yatyi Nyanmien sua dan'n i awlô klun'n le, nanh sunnzun. Afin bé fa maan bé nga bé ti'a Juif'n, béh wlanwlanh Nyanmien klo'n su anglô ablanan-nin-nnyon, béh satyiih.</verse>
				<verse number="3">M man min nde kanfue nnyon'n béh klah ôfuen, béh kanh min nde'n tyen ba akpi-ya-nnyon-ablésien.</verse>
				<verse number="4">Swran nnyon so mun yele olive (*f39*) nnyon'n nin kannin nnyon'n bo bé dyin men'n i Min'n i nyrun le'n.</verse>
				<verse number="5">Se bé kpofue wié waan oh yôh bé te'n, sin fin bé nuan nun, oh yreh.</verse>
				<verse number="6">Ble nga béh kanh nde'n, bé kwla tannin nyanmien su lo'n ke nanh man nzué'n to. Bé kwla katyi nzué'm bé mmôdya. Ble kwlaa nga bé klô ke béh fah sa wafawafa'n kwlaa yi asie'n sufue'm bé su'n, bé kwle i yô.</verse>
				<verse number="7">Ke bé kô wié bé nde'n kan'n, nnen dan b'o fin kunman dan bo bé si'e i bô'n nun fité'n, o nin béh kunh, oh kwlah bé, oh kunh bé.</verse>
				<verse number="8">Bé fuen'n kah klo dan bo bé fa sunnzun Sodome, nin Égypte'n, bo bé bôbôô bé Min'n su'n i nun atin'n su.</verse>
				<verse number="9">Swran wafawafa'n kwlaa nin bé nga bé fin nvlénvlé'n kwlaa nun, nin bé nga bé anien'n ti wafawafa'n kwlaa, nin bé nga bé fin menmen'n kwlaa nun'n, béh wunh bé fuen'n tyen ba nsan nin sin. Bé su ma'an atin ke bé sié bé.</verse>
				<verse number="10">Swran nnyon so'n bé kunle'n yôh asie'n sufue'm bé fe, bé klun dyoh, béh tyeh bé wun liké, afin Nyanmien nuan idyofue nnyon so'n, béh kléh swran'm bé yale.</verse>
				<verse number="11">Ke tyen ba nsan nin sin'n wiéli'n, Nyanmien man bé déé wunmien ékun, bé dyaô dyrannin. Bé kwlaa nga bé wuun bé'n, sre kuun bé dan kpa.</verse>
				<verse number="12">Bé tii swran kun nen kéklé kpa nyanmien su lo, o sé bé ke: Anh fu wa! Bé fu nyanmien su lo nyanmien blé'n nun. Ke béh fuh ko'n, bé kpofue'm bé wuun bé.</verse>
				<verse number="13">Bé ôsu kunngba so'n nun, asie'n kédyé dan kpa, klo'n i bué kan bubuli, swran akpi-nsô wuli, asie'n i kédyéle so'n ti. Sre kunnin bé wié mun kusu, nan ba manman Nyanmien Kpli'n b'o ô nyanmien su lo'n.</verse>
				<verse number="14">Nyrennen nnyon su lie'n wa wié. Sannge anh nian, i nsan su'n bah ityra'n.</verse>
				<verse number="15">Ke ange i nsô su'n bôô i awe lie'n, swran wié'm bé kpaan kéklé kpa nyanmien su lo, bé sé ke: É Min Nyanmien'n nin i Christ'n (*f1*) ye bé sié men'n sien nion. Oh kah bé sa nun tititi!</verse>
				<verse number="16">Kpenngben ablaon-nin-nnan bo bé ti bé bia'n su Nyanmien nyrun le'n, bé utu bé nyin asé bé manman Nyanmien, bé sé ke:</verse>
				<verse number="17">É Min Nyanmien Kpli bo a ô le, bo a ô le lalaa, kwla ô! Afin a yi o kwlale dan'n i nglô, ye a su di o famien'n.</verse>
				<verse number="18">Ya kun menmenfue mun, ye o kusu o ya fale'n nin bé nga bé wuli'n bé dyole dile'n wa dyu. Tyen nga ah yôh o swran bo bé idyo o nuan'n nin bé nga bé ti o lie, bo bé srô wo'n bé mô'n, wa dyu, se bé ti swran bo bé le nyrun ô, se bé le'a nyrun ô. Tyen nga ah nunnunh bé nga bé satyi asie'n wa dyu.</verse>
				<verse number="19">Bé tikéé Nyanmien sua dan b'o ô nyanmien su lo'n i anuan, nan ba wun alaka bo bé fa sa nga Nyanmien waan oh yôh man swran'n kle siéé nun'n lo. Nyanmien'n kpa sin, bé ti swran'm bé nen, nyanmien'n kpla, asie'n kédyé, ye nzraama bo ke nzué'n tooh o gua'n, o guaa dan kpa.</verse>
			</chapter>
			<chapter number="12">
				<verse number="1">Bé wuun abônuan sa dan kun nyanmien su lo. Bla kun kla wia'n ke kôndrô sa. Ye i dya'n takataka anglô'n su. Nzraama blu-nin-nnyon bé ti ke sika klé sa, o ô i ti.</verse>
				<verse number="2">O ti wunnzefue, wa tran awulie, i ku nun b'o yô i ya'n ti o kpan.</verse>
				<verse number="3">Bé wuun abônuan sa kun ékun nyanmien su lo. Dragon (*f46*) okwle srôésrôé dan kpa kun ô le, i ti'n ti nsô, ye i wue blu, sika klé ô i ti nsô so'm bé su.</verse>
				<verse number="4">I lua'n kan nzraama bo bé bubuu nun nsan'n bé bué kun guaa asie wun wa. Dragon dan so'n dyran bla'n b'o wa tran awulie'n i nyrun le, nan se o wu io, oh dih.</verse>
				<verse number="5">O wuu ba'n yasua, i ye oh fah blale kponman kankan menmenfue muon. Bé men i wa so'n su oo Nyanmien nin i bia'n bé wun lo.</verse>
				<verse number="6">Bla so'n wanndi oo blô lo. Nyanmien meen i tranwle kun lo ke bé men i liké diwa lo tyen ba akpi-ya-nnyon-ablésien.</verse>
				<verse number="7">Ale too nyanmien su lo. Michel nin i ange mun bé nin dragon nin i ange mun bé kunnin.</verse>
				<verse number="8">Dragon'n wa nya'an dyranwle, ba me'en i nin ange'm bé lika nyanmien su lo kun.</verse>
				<verse number="9">Bé kaan dragon srôésrôé dan so'n nin i ange'm bé bô gua bé asie'n su wa. I ye bé flee wuô lalaa, nin mmusu'm bé si, nin Satan nion, i ye o laka men wunmuan nunfue'm bé kwlaa nion.</verse>
				<verse number="10">Ye n tii swran kun nen kéklé kpa nyanmien su lo, o sé ke: Sien'n Nyanmien man swran'm ba nyan bé ti, wa yi i famien'n nin i kwlale'n nglô. I Christ'n (*f1*) ye o sié sien nion. Afin é niaan'm bé sanmanfue b'o sanman bé Nyanmien dyasu wia nun nin kongue'n, ba ken i bô nyanmien su lo.</verse>
				<verse number="11">Bua Gbanflen'n i mmôdya'n nin nde nanwle bo bé kan'n ti bé kwlelii, ye ba bu'a bé bobo bé wun liké fi, ba srô'a wié'n.</verse>
				<verse number="12">I so'n ti, nyanmien su lo ninngé mun nin amun kwlaa bo an tran lo'n, anh si ablé. Sannge asie'n nin dyénvié'n, an yakô! Afin mmusu'm bé si Satan'n wa ba amun wun wa wa ya su, yele ke o si ke o tyen'n wa so'an kun.</verse>
				<verse number="13">Ke dragon'n wuun ke ba tô i a yi asie'n su wa'n, o su bla b'o wuu ba yasua'n su.</verse>
				<verse number="14">Bé maan bla'n i ndewa nnyon ke anunman nyin dan'n i lie'n sa nan o fa tu oo i lika'n nun blô lo, o fia wuô dan'n i nyrun, nan bé men i liké diwa afue nsan nin sin.</verse>
				<verse number="15">Wuô so'n man nzué ke nzué ba dan sa fin i nuan nun sôndyi suu bla'n su ke o fe wo.</verse>
				<verse number="16">Sannge asie'n déé bla'n, o tre i nuan nun, o non nzué'n bo dragon'n man o fin i nuan nun sôndyi'n.</verse>
				<verse number="17">Ya kuun dragon'n bla'n i wun kpa, o man o nin bla'n i ôsufue nga bé ka le, bo bé fa Nyanmien nde'n, nin nde nanwle nga Jésus yii nglô'n su'n, bé kô kunnin.</verse>
				<verse number="18">O dyran dyénvié nuan aunnyan'n su.</verse>
			</chapter>
			<chapter number="13">
				<verse number="1">N wuun nnen kun, o fin dyénvié'n nun fitéli. I ti'n ti nsô, i wue blu, i wue blu so'n, sika klé ô bé su. Bé klee Nyanmien finfin yôle dunman i ti so'm bé su.</verse>
				<verse number="2">Nnen so'n bo n wunniin'n, o fa kangalé, i dya'n fa nnen nga bé fle i ours'n i lie'n, i nuan'n fa dyra'm bé lie'n. Dragon'n (*f46*) tinniin, o fe i bia'n nin i kwlale dan'n menniin.</verse>
				<verse number="3">Bé bôô i ti so'n kun su kannin, bé kunniin, sannge i kannin so'n wiéli. O bô men wunmuan'n nunfue'm bé nuan, o man bé su i su.</verse>
				<verse number="4">Bé kôtô dragon'n i bô, afin o tiin nnen so'n. Bé kôtô nnen'n i bô, bé sé ke: ?Wan ye o nin nnen'n bé se, b'o nin i kwla kuon?</verse>
				<verse number="5">Bé meen i atin ke o idyo kpakpa, o satyi Nyanmien dunman. Ye bé meen i atin ke o sié anglô ablanan-nin-nnyon.</verse>
				<verse number="6">Ye o bôô Nyanmien finfin yôle'n bôo, o satyi i dunman, o ken i sua'n nin bé nga bé tran nun nyanmien su lo'n bé wun nde.</verse>
				<verse number="7">Bé meen i atin ke o nin Nyanmien i swran'm bé kun, o kwla bé. Bé meen i atin ke o sié nvlénvlé'n kwlaa, nin swran wafawafa'n kwlaa, nin bé bo bé anien'n ti wafawafa'n kwlaa, nin bé nga bé fin menmen'n kwlaa nun'n.</verse>
				<verse number="8">Bé kwlaa nga bé ô men'n nun, bo ke bé bô men'n i bô'n, ba kle'a bé dunman Bua Gbanflen bo bé kunniin'n i nguan fluwa'n nun'n, béh kôtôh i bô.</verse>
				<verse number="9">Swran ng'o si fa sié'n, mon o fa sié!</verse>
				<verse number="10">Swran nga bé siéé ke bé wle bisua'n, san béh wleh, ye swran ng'o fa kaka kun swran'n, san béh fah kaka kuin wié. I kwlaa so'n nun, man bé wun ke Nyanmien i swran'm bé le awlen, ye bé lafi i su.</verse>
				<verse number="11">N wuun nnen kun ékun, o fin asie'n nun fitéli. O le wue nnyon, bé ti ke bua gbanflen'm bé lie'n sa, o idyo ke dragon sa.</verse>
				<verse number="12">Kwlale kwlaa nga nnen klikli lie'n fa kwla'n, o fa yô sa i nyrun le, ye o man asie'n nin i su swran'n kwla bé kôtô nnen klikli bo bé bô i kannin kunniin, bo i kannin'n wiéli'n i bô.</verse>
				<verse number="13">O yi ayre dandan lélé man sin fin nyanmien su lo gua swran'm bé nyrun le.</verse>
				<verse number="14">O fa ayre nga bé man o yi bé nnen klikli lie'n i nyrun le'n, laka asie'n sufue mun. O sé bé ke bé yô nnen bo bé bô i kaka b'o dyasôli'n, i wunsu.</verse>
				<verse number="15">Bé maan nnen'n i nnyon su'n i atin ke o man klikli lie'n i wunsu bo bé yôli'n, i wunmien mon o idyo nan o kun swran kwlaa nga bé kôtô'a nnen'n i wunsu bo bé yôli'n, i bô'n.</verse>
				<verse number="16">Nnen'n man bé siéé swran'n kwlaa, se bé le'a nyrun ô, se bé le nyrun ô, anyanbéunfue ô, yalefue ô, diéwa ô, kanga ô, bé nzolie bé sa fama annze bé ngban su.</verse>
				<verse number="17">O man swran ng'o le'a nzolie so'n, b'o yele nnen'n i dunman'n annze liké nuan nga bé kléo o ti i dunman'n, o kwla tô'a liké, o kwla yô'a liké ate.</verse>
				<verse number="18">Wa ye o ti akunndan bule lika nion. Swran ng'o si ngwlele'n, o kwla wun liké nuan ng'o ti nnen'n i dunman'n i wle, afin i liké nuan so'n, bé kléo o ti swran dunman. O ti yansien-ablésien-nin-nsien.</verse>
			</chapter>
			<chapter number="14">
				<verse number="1">Ke n tôô n nyin'n, nh niaanh… Bua Gbanflen'n dyin Sion (*f14*) Ôka'n su, o nin swran akpiakpi-ya-ablanan-nin-nnan bo i dunman'n nin i Si dunman'n kle bé ngban su'n bé ô le.</verse>
				<verse number="2">N tii liké kun ngan nyanmien su lo, o te ke nzué dandan bo bé sôndyi kpuu'n sa. O te ke nyanmien b'o kpla dan'n sa. Ye i ngan nga n tili'n, o te ke aluku bôfue'm bo bé su bô bé aluku'n sa.</verse>
				<verse number="3">Bé tô dyué ufle kun bia'n, nin liké nnan bo bé ti ke nnen sa'n, nin kpenngben'm bé nyrun le. Swran fi kwla'a dyué so'n suan, san swran akpiakpi-ya-abla-nan-nin-nnan bo bé kpoo bé ti asie'n su'n bé ngunmin tye.</verse>
				<verse number="4">Swran so mun yele bé nga ba fonndo'an bé wun bla kunndele nun'n, afin bé niaan bé wun su kpa. Lika kwlaa nga Bua Gbanflen'n koh'n, bé su i su. Bé kpoo bé ti swran'm bé nun ke bé yô Nyanmien nin Bua Gbanflen'n bé swran'm bé nun klikli.</verse>
				<verse number="5">Ba bua'a atô lé, fien kaan sa nu'an bé wun.</verse>
				<verse number="6">N wuun ange kun ékun o tu sin nyanmien blé kpa nun lo, o le dyasin fe kun b'o ti anannganman, b'o wa kan klé swran nga bé ô asie'n su bo bé fin menmen nin nvlénvlé'n kwlaa nun, o nin bé kwlaa nga bé anien'n ti wafawafa'n, nin swran wafawafa'n kwlaa.</verse>
				<verse number="7">O kpan sé ke: Man amun nyin yi Nyanmien, anh menmen, afin swran'm bé nde bule ble'n wa dyu. Anh kôtô i b'o yii nyanmien su lo'n, nin asie'n, nin dyénvié'n, nin nzué ti mun'n i bô!</verse>
				<verse number="8">Ange kun ékun suu i su, o sé ke: Babylone klo dan'n wa satyi, wa satyi! O man nvlénvlé'n kwlaa ba non i nzan'n. I nzan so'n yele i téklé bôle dan'n.</verse>
				<verse number="9">Ange i nsan su lie'n b'o su nga'm bé su'n, o kpan sé ke: Swran ng'o kôtô nnen'n nin i wunsu bo bé yôli'n bé bô, bo bé sié i nzolie i ngban su annze i sa'n su'n,</verse>
				<verse number="10">oh nonh Nyanmien i nzan muen b'o fa gue i ya klôwa'n nun'n wié. Nzan so'n yele Nyanmien i ya'n b'o fa'n. Bé kwlaa nga bé yô so'n, béh kléh bé nyrennen sin bo soufre (*f26*) ô nun'n nun, Nyanmien i ange nin Gua Gbanflen'n bé nyrun le.</verse>
				<verse number="11">Sin nga béh wunh nyrennen nun'n, oh fitéh wensren tititi. Bé nga bé kôtô nnen'n nin i wunsu bo bé yôli'n bé bô'n, nin bé kwlaa nga i dunman'n kle bé wun'n, bé su nya'an bé ti wia nun nin kongue.</verse>
				<verse number="12">Wa ye béh wunh Nyanmien i swran bo bé tra bé awlen bé fe i mmla'n su, bo bé lafi Jésus su kpa nion.</verse>
				<verse number="13">N tii swran kun nen nyanmien su lo, o sé ke: Kle nde nga: Ke o fin nde'n, bé nga bé nin é Min'n ba katyi swran wunmuan bo bé wu'n, bé lie su ti yé! Nyanmien Wawe'n sé ke o ti so. Bé wa yatyi bé dyunman kéklé bo bé di'n béh déh wunmien, afin bé nin bé nyôlie kpa'n ye béh kooh.</verse>
				<verse number="14">Ke n tôô n nyin'n, n wuun nyanmien ufué, liké kun ti su, liké so'n ti ke swran sa. Sika klé ô i ti, wloso nnana kpa kun ô i sa nun.</verse>
				<verse number="15">Ange kun ékun fin Nyanmien sua dan'n nun fitéli, o kpan sé swran ng'o ti nyanmien ufué'n su'n ke: Fo o wloso'n kpe awié'n, i kpele'n wa dyu, afin asie'n su awié'n wa blô.</verse>
				<verse number="16">Ye swran ng'o ti nyanmien ufué'n su'n fe i wloso'n wlaa asie'n su awié'n nun o kpelio.</verse>
				<verse number="17">Ange kun ékun fin Nyanmien sua dan b'o ô nyanmien su lo'n nun fitéli. Wloso nnana kun ô i kusu i sa nun.</verse>
				<verse number="18">Ange kun ékun b'o nian sin'n su'n, o fin ayré fannin yrawle'n i wun le, o kpa sé ange nga wloso nnana'n wô i sa nun'n ke: Fo o wloso'n wla raisin (*f12*) fié'n b'o ô asie'n su'n nun, kpe i sosowasosowa'n nan isa, afin wa blô.</verse>
				<verse number="19">Ange'n fe i wloso'n wlaa asie'n su raisin fié'n nun, o kpe raisin'n gue i nzué tyuenwle dan'n nun. I nzué tyuenwle so'n yele ya'n bo Nyanmien fa'n.</verse>
				<verse number="20">Bé kô tyuen i nzué'n klo'n i sin lo. Mmôdya fin i nzué tyuenwle'n nun sôndyi lélé fa dyu kilo ya nsan. Se nnenkpanngo dyra nuon i nuan'n to nun.</verse>
			</chapter>
			<chapter number="15">
				<verse number="1">I sin n wuun abônuan sa srôésrôé dan kun ékun nyanmien su lo. N wuun ange nsô bo nyrennen kasien nsô'n wô bé sa nun'n. Afin bé lie so'n ye o ti sa nga Nyanmien yôé ya su'n i atabô nion.</verse>
				<verse number="2">Ye n wuun dyénvié kun, o ti ke niannun sa, sin sanngan nun, o nin bé nga bé kwlali nnen'n bo i dunman yele liké nuan bo bé bô'n, nin i wunsu bo bé yôli'n, bé dyin dyénvié so'n i nuan le. Nyanmien i aluku'n wô bé sa nun.</verse>
				<verse number="3">Bé tô Moïse b'o ti Nyanmien i swran'n nin Bua Gbanflen'n bé dyué'n, bé sé ke: É Min Nyanmien Kpli, sa dandan nga a yô bé'n, bé ti abônuan! Nvlénvlé'm bé Famien, a ti nanwlefue ye a yô sa i nuan su!</verse>
				<verse number="4">?Nannan, wan ye o srôman woo? ?Wan ye o bô'a o dunmaan? Afin o kunngba tye ye o nzuen'n nin klo swran lie'n ti'a kuon. Nvlénvlé'n kwlaa bé wa kôtô o bô, afin bé kwlaa ba wun ke a di dyole nanwle su.</verse>
				<verse number="5">I sin n wuun nyanmien su lo Nyanmien sua bo i nun ye o yi i wun nglô'n. Nyanmien lika'n b'o ô i klun lo'n i anuan'n la su.</verse>
				<verse number="6">Ange nsô'n bo nyrennen nsô'n wô bé sa nun'n, bé fin Nyanmien lika'n nun lo bé fitéli. Bé kla tannin ufué yeiin nyennyennyen. Sika okwle kplô tyi bé wué'n nun.</verse>
				<verse number="7">Liké nnan bo bé ti ke nnen sa'n bé nun kun fa sika klôwa nsô maan ange nsô'n. Anannganman Nyanmien b'o ô le titi'n i ya dan'n wô klôwa'm bé nun, ba yi.</verse>
				<verse number="8">Nyanmien b'o ô le nin i kpli b'o ti'n ti, wensren'n wa dé i lika'n. Swran fi kwla wlu'a lo, san ange nsô'n bé nyrennen nsô'n wa wié.</verse>
			</chapter>
			<chapter number="16">
				<verse number="1">N tii swran kun nen kéklé kpa Nyanmien lika'n nun lo, o sé ange nsô'n bé ke: Anh fa klôwa nsô bo Nyanmien i ya dan'n wô bé nun'n kô utu bé asie'n su!</verse>
				<verse number="2">Ange'n kun kô utu i klôwa'n nun ninngé lie'n asie'n su. Bé nga nnen'n i nzolie'n wô bé wun'n, nin bé nga bé kôtô i wunsu bo bé yôli'n i bô'n, kannin yaya kpa bo i nyrun'n ti tete kpa'n o tru guaa bé wun.</verse>
				<verse number="3">Kun ékun kô utu i klôwa'n nun ninngé lie'n dyénvié'n nun, nan i nzué'n wa katyi ke swran bo wa wu'n i mmôdya'n sa. Ye i nun ninngé'n kwlaa bé wulio.</verse>
				<verse number="4">Kun kusu kô utu i klôwa'n nun ninngé lie'n nzué ba dandan nin nzué ti'm bé nun, nan ba katyi mmôdya.</verse>
				<verse number="5">Ye n ti ange b'o nian nzué'm bé su'n i nen, o sé ke: O bo a ô le, bo a ô le lalaa'n, bo o nzuen'n nin klo swran lie'n ti'a kun'n, nde nga a di ye'n o ti su.</verse>
				<verse number="6">Afin bé kuun o swran nin o nuan idyofue mun, o man mmôdya nga a fa maan bé ke bé non'n, o ti su.</verse>
				<verse number="7">Ye n ti swran kun nen ayré fannin yrawle'n i wun le, o sé ke: Nannan Nyanmien Kpli, nde nga a di ye'n o ti nanwle, o ti su.</verse>
				<verse number="8">Ange'm bé nun kun kô utu i klôwa'n nin ninngé lie'n wia'n su, o man o yra swran mun ke sin sa.</verse>
				<verse number="9">Ye aunyeye dan kpa kuun swran mun. Bé kan Nyanmien bo nyrennen so'n wô i sa nun'n i nde, sannge ba yatyi'a sa tete yôle'n, ye ba manma'an Nyanmien.</verse>
				<verse number="10">Ye kun kô utu i klôwa'n nun ninngé lie'n nnen'n i bia'n su. Ye i men b'o sié'n katyii aôsin tuun. Nyrennen'n ti, swran'm bé kaka bé taaman.</verse>
				<verse number="11">Nyrennen bo bé wuin'n nin bé kannin'n ti, bé kpe Nyanmien nzôwa Sannge ba yatyi'a bé nyôlie tete'n.</verse>
				<verse number="12">Bé nun kun kô utu i klôwa'n nun ninngé lie'n nzué ba dan bo bé fle i Euphrate'n nun. Nzué'n wiéé nun nan famien'm bo bé fin wia afilie lo'n, bé nyan sinwle.</verse>
				<verse number="13">N wuun liké tete nsan, bé fin dragon'n (*f46*) nin nnen'n nin swran ng'o ton i wun suen ke o ti Nyanmien nuan idyofue'n bé nuan nun fitéli, bé ti ke kle sa.</verse>
				<verse number="14">Liké so'm bé ti asie usu, bé yi ayre. Bé ko asie'n su famien'n kwlaa bé sin, ke bé yia nan bé kun ale Nyanmien Kpli'n i tyen dan'n nun.</verse>
				<verse number="15">—Nian, mh bah ke awiéfue sa! Swran ng'o tran minnde, b'o nien i trale'm bé su, b'o man o su fe'e i wun kplen sinman'n, b'o man o su wu'an nyannzuen'n, i lie su ti yé! —</verse>
				<verse number="16">Liké nsan so'n bé yia famien mun lika nga hébreu nun bé fle i Harmaguédon'n nun lo.</verse>
				<verse number="17">Bé awiélie su'n kô utu i klôwa'n nun ninngé lie'n ke aunngban'n fa o. Bé tii swran kun nen kéklé kpa Nyanmien sua dan'n nun bia'n wun le, o sé ke: Wa wié yô!</verse>
				<verse number="18">Nyanmien'n kpa sin, bé ti swran nen, nyanmien'n kpla, ye asie'n kédyé dan kpa. Ke Nyanmien yii swran mun lélé'n, asie'n ni'an kédyé'a so lé.</verse>
				<verse number="19">Klo dan'n bubuu nun nsan. Ye menmen'n kwlaa bé klo'm bé satyili. Nyanmien wla a fi'a Babylone klo dan'n su, o man o noon nzan b'o ô i klôwa'n nun'n. Nzan so'n yele i ya dan'n.</verse>
				<verse number="20">Asie'n kwlaa bo nzué sin yia bé'n, bé mlonnin, ye ba wu'an ôka fi kun.</verse>
				<verse number="21">Ye nzraama bo ke nzué'n tooh, o gua'n, i dandan kpa bo kun dyu kilo ablanan'n, o gua swran'm bé su. Nyrennen bo nzraama so'm bé klé swran mun'n ti, bé kpe Nyanmien nzôwa, afin nyrennen so'n ti te kpa, bé kwla kaman.</verse>
			</chapter>
			<chapter number="17">
				<verse number="1">I sin, ange nsô bo klôwa nsô'n wô bé sa nun'n bé nun kun wa sé n ke: Bla man n klé o fo nga bé wa fa tu téklé bla dan'n b'o ti nzué'm bé anyialie'n su'n.</verse>
				<verse number="2">I ye asie'n su famien'm bé nin i bé lali nion, ye asie'n sufue'm bé non i nzan'n lélé bé bôli. I nzan so'n yele i téklé bôle'n.</verse>
				<verse number="3">Nyanmien Wawe'n too n su, nan ange'n wa fa min a o aawle wié nun. Ye n wuun bla kun, o ti nnen okwle kun su. Nnen so'n bé klee Nyanmien finfin yôle dunman mun i wun, i ti'n ti nsô ye i wue blu.</verse>
				<verse number="4">Bla so'n kla tannin bo i nyin ti ke ba wle kôndrô bui'n nun sa, nin tannin okwle yôuun. Sika okwle, nin yebue kpakpa bo bé ti nyannyan'n, nin aflé kpakpa bé ô i wun. Sika klôwa ô i sa nun. I téklé bôle liké kainkain bo bé ti tete kpan wa yii.</verse>
				<verse number="5">Bé kle dunman kun bo bé si'e i bô'n i ngban su. Bé klee ke: Babylone klo dan, téklé bla'm bé nin asie'n su tété sa yôfue'm bé nin.</verse>
				<verse number="6">N wuun bla so'n, Nyanmien i swran nin bé nga bé lafi Jésus su ti bé kuun bé'n bé mmôdya'n wa bô bla so'n ke nzan sa. Ke n wunniin'n, o bô n nuan dan kpa.</verse>
				<verse number="7">Ye ange'n wusa n ke: ?O yô se ti ye o bô o nuaan? M ma klé o bla'n nin nnen'n b'o ti su'n bo i ti'n ti nsô, i wue blu'n, bé liké bo swran sié i bô'n i bô.</verse>
				<verse number="8">Nnen'n bo a wunniin'n, o ô le laa, sannge o nu'an le kun. O wa fin kunman dan bo bé si'e i bô'n nun fité, oh koh lika nga i agualie'n gueh i te'n nun. Asie'n sufue'm bo ke béh bôh men'n i bô'n, ba kle'a bé dunman nguan fluwa'n nun'n, ke bé wun nnen so'n, oh bôh bé nuan. Afin o ô le laa, sien'n o nu'an le kun, ye o wa ba ékun.</verse>
				<verse number="9">Wa ye o ti ngwlele sile nin akunndan bule lika nion. I ti nsô'n bé ye bé ti ôka nsô bo bla'n ti bé su nion.</verse>
				<verse number="10">Ye bé ti famien nsô, bé tuu bé nun nnun, bé nun kun te ô le, bé nian sié'a bé nun kun famien. Ke bé kô sié'n, o su tyeman.</verse>
				<verse number="11">Nnen b'o ô le laa, b'o nu'an le kun'n, i kusu ti famien'm bé motyue su. I kunngba'n ti famien nsô'n bé nun kun, ye oh koh lika nga i agualie'n gueh i te'n nun.</verse>
				<verse number="12">I wue blu bo a wunnin bé'n, bé ti famien blu. Bé nian sié'a bé famien, sannge béh manh bé atin ke bé nin nnen'n bé di famien do kun.</verse>
				<verse number="13">Bé blu so'n bé akunndan'n ti kun, bé siéle bo bé sié'n, nin bé kwlale bo bé kwla'n bé yatyi bé man nnen'n, oh siéh, oh kwlah.</verse>
				<verse number="14">Bé nin Bua Gbanflen'n béh kunh, sannge Bua Gbanflen'n nin bé nga o flee bé, o faa bé, bo bé fa bé wun menten kpa'n, béh kwlah bé, afin i ye o sié bé kwlaa nga bé sié swran'n nin famien muon.</verse>
				<verse number="15">Ange'n sé min ékun ke: Nzué nga a wunnin bé lika nga téklé bla'n ti le'n, bé ti swran wafawafa, nin swran kpanngban, nin menmenfue, nin bé bo bé anien'n ti wafawafa'n.</verse>
				<verse number="16">I wue blu bo a wunnin bé'n, nin nnen'n béh kpoh téklé bla'n, béh déh i wun ninngé'n, béh kpeh i wun, béh dih i nnen, béh yreh mlonmlon.</verse>
				<verse number="17">Afin Nyanmien ye o sé bé ke bé yô i klun sa nion, ke bé bô yô kun bé fa bé famien'n man nnen'n, lélé san nde ng'o kannin'n wa kpen su.</verse>
				<verse number="18">Ye bla nga a wunniin'n, o ti klo dan b'o sié asie'n su famien mun'n.</verse>
			</chapter>
			<chapter number="18">
				<verse number="1">Ke o yôô so'n, i sin n wuun ange kun ékun, o fin nyanmien su lo, o sié bé kpa, i wun kpadya nyannyannyan asie'n su.</verse>
				<verse number="2">O kpan sé ke: Babylone klo dan'n, wa satyi, wa satyi! Wa katyi asie usu'm bé tranwle, wa katyi mmusu nin anunman tété bo swran'm bé kpo bé'n bé sua,</verse>
				<verse number="3">afin o man nvlénvlé'n kwlaa ba non i nzan'n. I nsan so'n yele i téklé bôle dan'n. I ye o ti bla bo asie'n su famien'm bé nin i lali nion. I nyin b'o blô ninngé kpakpa'm bé su'n ti, asie'n su aata difue'm ba nyan bé wun.</verse>
				<verse number="4">Ye n tii swran kun ékun nen nyanmien su lo, o sé ke: N swran mun, anh fin klo'n nun fité nan amuan yô'a sa te ng'o yô'n bé wié, ye nyrennen ng'ô wa to i su'n, wa to'a amun su wié.</verse>
				<verse number="5">Afin i sa te yôle dunman'n wa o lélé a dyu nyanmien su lo, ye Nyanmien a bu i nyôlie te'n i akunndan.</verse>
				<verse number="6">Sa ng'o fa yôô amun'n, anh nian su yô i wié, anh yô i wunsu so kpe nnyon! Klôwa ng'o su nzan nun maan amun'n, anh su nsan nga i kéklé'n tre i lie'n kpa'n wié nun men.</verse>
				<verse number="7">Tutré nin men ng'o dili'n, anh fe i wunsu nyrennen kléé, mon o wun i nyin su! Afin o sé ke: «N su di famien, n ti'a angbôti, n su yô'a senvue lé.»</verse>
				<verse number="8">I so'n ti, nyrennen'n o wa to i su tyen kunngba, wié'n, nin se'n, nin awé'n, ye oh yrah. Afin é Min Nyanmien b'o buu i fo'n, o ti kpli.</verse>
				<verse number="9">Asie'n su famien'n kwlaa bo bé nin i lali, bé di men'n, ke oh yrah bo bé wun i wensren'n béh suinh, béh bôh auyé.</verse>
				<verse number="10">Ke bé wun nyrennen b'o su wuin'n b'o yô bé srô'n ti, béh dyranh mmua lo béh séh ke: ?Ééé, nzu sa yele nga? ?Nzu sa yele nga? Babylone klo dan'n b'o ti famien klo'n, do kunngba su i sufue'm ba nyan sa nga bé yôli'n i nuan akatua!</verse>
				<verse number="11">Asie'n su aata difue'm bé kusu bé sun, bé bô auyé, afin swran fi tô'a bé aata ninngé'm bé kun,</verse>
				<verse number="12">bé sika okwle, dyete ufué, yebue kpakpa bo bé ti nyannyan'n, aflé kpakpa, tannin kpakpa, agô, sriki, tannin okwle, waka kwlaa nga bé bon fannin'n, liké kwlaa nga bé fa sui dyé nin waka kpakpa se'n, aaba, blale, yebue'm bo bé se bé'n,</verse>
				<verse number="13">ayré fannin bo bé fa gua bé liké diwa nun'n, blofue nzué, myrrhe (*f3*), encens (*f2*), du vin, ngô, kpaun nzuen, blé b'o ti ke awié sa'n, nannin, bua, nnenkpanngo, kakaklôlô bo bé le dya nnan'n, nin kanga.</verse>
				<verse number="14">Aata difue so'm béh séh i ke: Wo awlen su ninngé'm bé nu'an le kun, wo aundie ninngé nin ninngé kpakpa'n kwlaa ba mlin o nyrun, a su wu'an bé kun.</verse>
				<verse number="15">Bé bo bé di aata klo so'n su bo ba nyan bé wun'n, ke béh wunh nyrennen b'o su wuin'n b'o yô bé srô'n ti, béh dyranh mmua lo, béh sunh, béh bôh auyé</verse>
				<verse number="16">sé ke: ?Ééé, nzu sa yele nga? ?Nzu sa yele nga bo wa to klo dan nga su'n? O kla tannin kpakpa, nin agô, nin tannin okwle, o wla sika okwle, nin yebue kpakpa bo bé ti nyannyan'n, nin aflé kpakpa!</verse>
				<verse number="17">Do kunngba su anyanbéun ninngé so'n kwlaa ba satyi. Mméli kanfue nin bé nga bé ko lika mméli nun'n bé kwlaa, bé nin mméli nun dyunman difue, nin bé kwlaa nga dyénvié'n su ye bé nyan bé nuan nun alie'n, bé dyran mmua lo.</verse>
				<verse number="18">Ke oh yrah bo bé wun i wensren'n, bé kpan sé ke: ?Klo ônin ye o nin klo dan nga seo?</verse>
				<verse number="19">Bé tô ndutré'n gua bé ti'n su, bé sun, bé bô auyé, bé sé ke: ?Ééé, nzu sa yele nga? ?Nzu sa yele nga? Klo dan nga bo bé kwlaa nga bé le mméli dyénvié'n su'n bé nyan bé wun i anyanbéun'n ti'n, do kunngba su wa katyi ke aawle sa!</verse>
				<verse number="20">Nyanmien su lofue mun, anh si ablé i satyile bo wa satyi'n ti! Nyanmien swran mun, nin amun b'o sunmaan amun'n nin i nuan idyofue mun, anh si ablé! Afin Nyanmien a fa sa ng'o yôli amun'n i nuan akatua a men.</verse>
				<verse number="21">Ye ange wunmienfue kun faa yebue kun b'o fa yebue nin'n, nan wa tô a yi dyénvié'n nun, wa sé ke: Ke bé wa tô Babylone klo dan'n yi i asé kéklé sa, bé su wu'en kun.</verse>
				<verse number="22">Bé su ti'a ke bé su bô aluku, nin kété, nin awe, nin liké nga bé bô bé'n bé wié fi lo kun. Bé su wu'an adyuin difue fi lo kun, bé su ti'a liké sile lo,</verse>
				<verse number="23">bé su wu'an ke kannin kpadya lo kun. Bé su ti'a bian nin bla bo bé su dya bé wun'n bé nen lo kun. Afin i su aata difue mun ye bé ti asie'n su aata difue dandan nion. I su baéfue'm bé lakalaka nvlénvlé'n kwlaa.</verse>
				<verse number="24">Bé wuun Nyanmien nuan idyofue, nin i swran, nin bé kwlaa nga bé kuun bé asie'n su wa'n bé mmôdya'n su.</verse>
			</chapter>
			<chapter number="19">
				<verse number="1">I sin n tii swran kpanngban kpa bé nen nyanmien su lo ke swran kun ye o su kpan sa, bé sé ke: Anh manman Nyanmien! É Nyanmien'n ti ya nyan é ti, man é menmen, é sé ke o ti kpli,</verse>
				<verse number="2">i nde ng'o di'n o ti nanwle, o ti su! Afin wa bu téklé bla dan'n b'o fe i téklé bôle'n satyii asie'n i fo, ye o tuli i swran b'o kuun bé'n bé klunngbo'n.</verse>
				<verse number="3">Bé sé ékun ke: Anh manman Nyanmien! Klo dan'n i wensren'n dyaô ko tititi.</verse>
				<verse number="4">Kpenngben ablaon-nin-nnan'n bé nin liké nnan bo bé ti ke nnen sa'n, bé kôtôô Nyanmien b'o ti bia'n su'n i bô, bé menmen. Bé sé ke: Mon o yô so! Anh manman Nyanmien!</verse>
				<verse number="5">Bé tii swran kun nen bia'n wun le, o sé ke: Amun kwlaa bo an ti é Nyanmien'n i swran, bo an srôé'n, se an le'a nyrun ô, se an le nyrun ô, anh menmen!</verse>
				<verse number="6">Ye n tii liké kun ngan ke swran kpanngban bé nen sa, o te ke nzué dan b'o sôndyi kpuu'n, nin nyanmien b'o kpla dan'n sa. O sé ke: Anh manman Nyanmien! Afin é Min Nyanmien Kpli'n wa tren i bia'n su.</verse>
				<verse number="7">Man é si ablé, é klun bo wa dyo'n ti, man é kpan, man é yi i aye, afin Bua Gbanflen'n i atonvle fale'n wa dyu, ye i atonvle'n wa fefe i wun.</verse>
				<verse number="8">Bé man wa kla tannin kpakpa nyannyan b'o ti yeiin'n. Tannin kpakpa so'n yele sa nga Nyanmien swran'm bé yô b'o ti su'n.</verse>
				<verse number="9">Ange'n sé n ke: Kle ke: Bé nga bé yiaa bé Bua Gbanflen'n i atonvle fale'n i alie dile'n bô'n, bé lie su ti yé! Ye o sé n ke: Nde so'm bé ti Nyanmien nde sakpa.</verse>
				<verse number="10">Ye n wutuu min nyin asé i bô le ke mh menmenh, sannge o sé n ke: Nanh yô so! N ti wo nin o niaan kwlaa nga bé fa nde nanwle nga Jésus yii nglô'n su'n, amun wiéngu dyunman difue. Kôtô Nyanmien bô menmen! Nde nanwle nga Jésus yii nglô'n ye man Nyanmien nuan idyofue'm bé ken i nde nion.</verse>
				<verse number="11">Ye n wuun nyanmien su lo'n, o ti muaan, nh niaanh… nnenkpanngo ufué kun ye. Swran ng'o fu su'n, bé flee Swran-bo-bé-kwla-fa-bé-wla-gue-i-su, nin nanwlefue. I nde b'o di'n ti su, ye i ale b'o kun'n o kuin i nuan su.</verse>
				<verse number="12">I nyinma'n so ke sin sa, sika klé kpanngban ô i ti. Bé kle dunman kun i wun, swran fi simen, sen i bobo ye o si io.</verse>
				<verse number="13">Trale ng'o ô i wun'n, bé wlee mmôdya nun. Dunman nga bé fa flee'n yele Nyanmien Nde.</verse>
				<verse number="14">Nyanmien su lo alefue'm bé fu nnenkpanngo ufué'm bé su, bé su i su. Bé trale nga bé wla'n ti tannin kpakpa ufué yeiin.</verse>
				<verse number="15">Kaka nnana kpa kun ô i nuan nun, o fa kun nvlénvlé mun. Oh fah blale kponman kankan bé, o wa tyuen du vin i tyuenwle'n nun. I tyuenwle so'n yele ya bo Nyanmien Kpli'n fa'n.</verse>
				<verse number="16">Bé kle dunman kun i trale'n nin i sowa'n su ke: Famien'm bé Famien nin swran'm bé min mun bé Min.</verse>
				<verse number="17">N wuun ange kun, o dyin wia'n nun. O kpan sé anunman bo bé su tu sin'n bé kwlaa bé ke: Anh bla, anh ma yia wa, tyen dan nga Nyanmien wa di'n ti.</verse>
				<verse number="18">Anh bla'a di famien, nin sôndya sasufue, nin safunyren, nin nnenkpanngo, nin nnenkpanngo fufue, nin swran'n kwla, diéwa ô, kanga ô, bé bo bé le'a nyrun ô, bé bo bé le nyrun ô, bé kwlaa.</verse>
				<verse number="19">N wuun nnen'n nin asie'n su famien'm bé nin bé alefue mun, bé yiali ke bé nin swran ng'o fu nnenkpanngo'n su'n nin i alefue mun béh kunh.</verse>
				<verse number="20">Bé traa nnen'n, nin swran ng'o ton i wun suen ke o ti Nyanmien nuan idyofue b'o yii atre nnen'n i nyrun'n. I atre so'n ye o fa laka bé bo nnen'n i nzolie'n wô bé wun'n, nin bé nga bé kôtô nnen'n i wunsu bo bé yôli'n i bô nion. Bé traa bé nnyon'n bé gua bé sin dan bo soufre (*f26*) ô nun, b'o dyué'n nun.</verse>
				<verse number="21">Bé fa kaka'n b'o ô swran ng'o fu nnenkpanngo'n su'n i nuan nun'n kuun bé nga mun, ye anunman'n kwlaa bé dii bé, bé ku yili.</verse>
			</chapter>
			<chapter number="20">
				<verse number="1">Ye n wuun ange kun o fin nyanmien su lo o su dyra. Kunman dan bo bé sié i bô'n i la clé'n nin dyroko srôésrôé kun ô i sa nun.</verse>
				<verse number="2">O tra dragon (*f46*) bo bé flee wuô lalaa, nin mmusu'm bé si, nin Satan'n, o tyilii, o ka le lélé afue akpi.</verse>
				<verse number="3">O fe yii kunman dan so'n nun, o tô nun, nan wa ta su. O yô i so nan wa laka'a nvlénvlé mun kun, lélé san afue akpi'n wa dyu. I sin béh yatyih i nun kan.</verse>
				<verse number="4">N wuun bia mun, bé nga bé ti bé su'n, bé sié bé ke bé di dyole. Ye n wuun bé nga bé kan nde nanwle bo Jésus yii nglô'n, nin Nyanmien nde'n ti bé kuun bé'n, bo ba kôtô'a nnen'n i wunsu bo bé yôli'n i bô, bo nnen'n i nzolie'n nu'an bé ngban su nin bé sa'n su'n, bé wawe'n. Bé tyennin, nan bé nin Christ a di famien afue akpi.</verse>
				<verse number="5">Bé nga'm bé lie'n ba tyenman lélé san afue akpi'n wiéli. Tyenle so'n ye o ti tyenle klikli nion.</verse>
				<verse number="6">Bé nga bé kô tyen klikli so'n wié'n, bé lie su ti yé, bé ti Nyanmien lie sakpa! Wié i nnyon su'n su kwla'a bé, béh yôh Nyanmien nin Christ bé nyrun dyranfue, bé nin i ye béh dih famien afue akpi nion.</verse>
				<verse number="7">Ke afue akpi'n kô wié'n, béh yih Satan bisua'n nun.</verse>
				<verse number="8">Oh kôh lakalaka nvlénvlé'n kwlaa, oh yiayiah bé kwlaa ke bé wa kun ale. Bé fle bé Gog nin Magog, bé soon ke dyénvié aunnyan'n sa.</verse>
				<verse number="9">Bé sanndii asie'n su lika'n kwlaa, bé sin yia Nyanmien swran mun nin klo nga Nyanmien klôé'n. Sannge sin fin nyanmien su lo too bé nun, o yra bé.</verse>
				<verse number="10">Bé tôô mmusu'm bé si Satan b'o lakalaka bé'n yii sin dan nin soufre (*f26*), bo nnen dan'n nin swran ng'o ton i wun suen ke o ti Nyanmien nuan idyofue'n bé ô lo'n, nun. Béh wunh bé nyrun wia nun nin kongue tititi.</verse>
				<verse number="11">N wuun bia ufué dan kun swran ng'o ti su'n asie'n nin nyanmien su lo'n, bé wanndii i nyrun, ba wu'an bé kun.</verse>
				<verse number="12">Ye n wuun bé nga bé wuli'n, bé nga bé le nyrun ô, bé nga bé le'a nyrun ô, bé dyindyin bia'n nyrun le. Bé tree fluwa'm bé nun. Ye bé tree kun ékun nun, i ye o ti nguan fluwa nion. Bé niaan fluwa'm bé nun, bé wuun sa nga bé bo bé wuli'n bé yôli'n, i su ye bé dyran di bé dyole nion.</verse>
				<verse number="13">Bé nga bé wuli bo bé ô dyénvié'n nun'n, o yi bé mannin. Bé nga bé ô wié'n nin blolo'n bé sa nun'n, bé yi bé mannin. Ye bé niaan bé sa nga bé yôli'n su ye bé fa di bé dyole nion.</verse>
				<verse number="14">Nan ba fa wié'n nin blolo'n ba yi bé sin dan'n nun. Sin dan so'n ye o ti wié'n i nnyon su nion.</verse>
				<verse number="15">Swran kwla nga ba kle'e i dunman nguan fluwa nun'n, bé fe yii sin dan'n nun.</verse>
			</chapter>
			<chapter number="21">
				<verse number="1">Ye n wuun nyanmien su lo ufle nin asie ufle kun, afin nyanmien su lo laa lie'n, nin asie laa lie'n, nin dyénvié'n bé nu'an le kun.</verse>
				<verse number="2">Ye n wuun Nyanmien klo'n, o fin i wun lo o su dyra. O ti ke atonvle bo wa fefe i wun, o su minnde i wun'n sa. Klo so'n yele Jérusalem ufle'n.</verse>
				<verse number="3">N tii swran kun nen kéklé kpa bia'n wun lo, o sé ke: Sien'n Nyanmien tranwle'n wô swran'm bé afien! O nin béh tranh, béh yôh i swran, ye i bobo yôh bé Nyanmien.</verse>
				<verse number="4">Oh nunnunh bé nyinmuen'n kwlaa, wié'n nu'an le kun. Bé su yô'a se kun, bé su su'an kun, bé su wu'an nyrennen kun, afin laa ninngé so'm bé nu'an le kun.</verse>
				<verse number="5">Swran ng'o ti bia'n su'n sé ke: Nian, man katyi liké'n kwlaa ufle. Ye o sé ékun ke: Kle nde nga, afin min nde'n ti nanwle, bé kwla fa su.</verse>
				<verse number="6">Ye o sé n ke: Wa wié yô! N ti Alpha nin Oméga (*f45*), sa'n kwlaa i bô bôfue, nin i bô guafue. Swran nga nzué wé kuin'n, nh fah nzué ti bo i nun nzué'n man nguan'n i nun nzué'n men, o su yi'a nun déin.</verse>
				<verse number="7">Swran ng'o kwla'n, sa nga nh yôh men'n ye: Nh yôh i Nyanmien ye oh yôh n wa.</verse>
				<verse number="8">Sannge srefue, nin bé nga bé lafi'a n su'n, nin bé nga bé yô tété sa'n, nin swran kunfue, nin bian nin bla kunndefue, nin baéfue, nin amuen sofue, nin bé kwlaa nga bé bua atô'n, bé lika lie'n yele sin dan'n bo soufre (*26*) ô nun, b'o dyué'n nun. I ye o ti wié'n i nnyon su nion.</verse>
				<verse number="9">Ye ange nsô bo klôwa nsô bo nyrennen kasien nsô'n wô bé sa nun'n, bé nun kun wa sé n ke: Bla man n klé a atonvle'n, Bua Gbanflen'n i yi'n.</verse>
				<verse number="10">Nyanmien Wawe'n too n su, ye ange'n fa min oo ôka dan fléiin kpa kun su. O kléé min Jérusalem Nyanmien klo'n, b'o fin Nyanmien wun lo dyrali'n.</verse>
				<verse number="11">Nyanmien wun'n kpadya nyannyan klo'n su. Klo'n su kpadya ke yebue kpakpa sa. O fa jaspe b'o ti ke la glace bo ke a nian'n, a wun i klun lo'n sa.</verse>
				<verse number="12">I wun nga bé sili'n ti dan nglônglô kpa. I anuan'n ti blu-nin-nnyon, ange blu-nin-nnyon bé nian anuan'm bé su. Bé klee Israël mma'm bé nvlé blu-nin-nnyon'n bé dunman anuan so'm bé su.</verse>
				<verse number="13">Anuan nsansan ô i bué nnan'n su, i bué ng'o ô wia afilie'n i anuan'n ti nsan, wia atolie bué lie'n su anuan'n ti nsan, ye i bué nnyon nga'm bé su anuan'n ti nsansan ékun.</verse>
				<verse number="14">I wun nga bé sili'n, bé wlee i bô asé nin yebue blu-nin-nnyon. Bé klee swran blu-nin-nnyon bo Bua Gbanflen'n sunmaan bé'n, bé dunman'n bé su.</verse>
				<verse number="15">Swran ng'o kan nde klé min'n, sika okwle bo bé yô i ke ndema sa bo bé fa sunnzun liké'n, o ô i sa nun, o fa sunnzuun klo'n, nin i anuan mun, nin i wun nga bé sili'n.</verse>
				<verse number="16">Klo'n i bué nnan'n bé se, i tennden nun'n nin i tetre'n bé se. O fa ndema'n sunnzuun klo'n, i tennden nun'n ti kilo akpi-nnyon-ya-nnyon. I tennden'n nin i tetre'n, nin i nglônglô'n bé se.</verse>
				<verse number="17">O sunnzuun i wun nga bé sili'n, i nglônglô'n ti mètre ablésô-nin-nnyon. O sunnzuin ke swran'm bé fa sunnzun liké'n sa.</verse>
				<verse number="18">Bé fa jaspe yebue ye bé fa si i wuon. Ye klo'n bobo nun ti sika okwle, liké fi sannga'an nun, o ti ke niannun b'o wun asé kpa'n sa.</verse>
				<verse number="19">Bé fa yebue kpakpa wafawafa'n kwlaa yôô klo'n i wun bo bé sili'n i bô asé bo bé wlali'n i klaan, kun ti jaspe, kun ti saphir, kun ti chalcédoine, kun ti émeraude, jaspe, kun ti saphir, kun ti chalcédoine, kun ti émeraude,</verse>
				<verse number="20">kun ti sardonyx, kun ti sardoine, kun ti chrysolithe, kun ti béryl, kun ti topaze, kun ti chrysoprase, kun ti hyacinthe, ye kun ti améthyste.</verse>
				<verse number="21">I anuan blu-nin-nnyon'n bé ti perle b'o ti nglannglannglan ke nanndiwa bui'n i klun'n sa. Anuan kun ti perle kun. Klo'n i gua'n ti sika okwle, liké fi sannga'an nun. Ke a nian'n, a wun i klun lo ke niannun sa.</verse>
				<verse number="22">Man wu'an Nyanmien sua klo so'n su, afin é Min Nyanmien Kpli'n bobo nin Bua Gbanflen'n bé ye bé ti Nyanmien sua nion.</verse>
				<verse number="23">Bé su kunnde'a wia nin anglô, afin Nyanmien i wun nyannyan'n o kpadya klo'n su, ye Bua Gbanflen'n ti i kannin.</verse>
				<verse number="24">Nvlénvlé'm bé nanti i wéiin'n nun, asie'n su famien'm bé wa fa bé anyanbéun ninngé mun ba klo so'n su.</verse>
				<verse number="25">Klo so'n i anuan'm bé la su titi afin lika sa'an lo.</verse>
				<verse number="26">Béh fah nvlénvlé'm bé anyanbéun nin bé anyrunnyan ninngé mun ba klo so'n su.</verse>
				<verse number="27">Liké fien fi nin swran ng'o fe i wun man tété sa yôle, b'o bua atô'n, bé su dyu'a lo. San bé nga bé klee bé dunman Bua Gbanflen'n i nguan fluwa'n nun, bé tye ye béh dyuh loo.</verse>
			</chapter>
			<chapter number="22">
				<verse number="1">O kléé min nzué ba bo i nun nzué'n man nguan'n, o ti nyannyannyan ke la glace sa. O fin Nyanmien nin Bua Gbanflen'n bé bia'n nun ye o fitéo.</verse>
				<verse number="2">O la klo'n i gua'n i afien. Waka b'o man nguan'n bé dyindyin i bué nnyon'n su. Afue kun nun bé su kpe blu-nin-nnyon, anglô kwlaa bé su. Bé nnya'n ye man nvlénvlé'm bé yô dyuédyuéo.</verse>
				<verse number="3">Nyanmien su bô'a liké fi sannzan kun. Nyanmien nin Bua Gbanflen'n bé bia'n wô klo'n su, ye i swran'm béh suih,</verse>
				<verse number="4">béh wuinh, béh kleh i dunman'n bé ngban su.</verse>
				<verse number="5">Lika'n su sa'an kun. Bé su kunnde'a kannin nin wia kun, afin é Min Nyanmien'n ye oh kpadyah klo'n nuon. Ye béh dih famien tititi.</verse>
				<verse number="6">Ange'n sé n ke: Nde so'm bé ti nanwle, bé kwla fa su. É Min Nyanmien b'o fe i Wawe'n men i nuan idyofue mun'n, o sunmeen i ange'n ke o wa kan sa ng'o wa dyu ityra'n klé i swran mun.</verse>
				<verse number="7">Jésus sé ke: Nian, mh bah ityra'n. Swran ng'o fa fluwa ng'o klé sa ng'o wa dyu'n i nun nde'n su'n, i lie su ti yé!</verse>
				<verse number="8">Min Jean ye n wuun ninngé so mun, ye n ti nde so nion. Ke n wunniin, bo n tili'n, n kôtôô ange b'o kléé min ninngé so'n i bô le ke mh menmenh.</verse>
				<verse number="9">Sannge o sé n ke: Nanh yô so! N ti wo nin o niaan kwlaa nga bé ti Nyanmien nuan idyofue'n, nin bé nga bé fa fluwa nga nun nde'n su'n amun wiéngu dyunman difue. Manman Nyanmien!</verse>
				<verse number="10">I sin o sé min ékun ke: Nanh fia sa ng'o wa dyu b'o ô fluwa nga nun'n su! Afin sa so'm bé tyen su wa dyu.</verse>
				<verse number="11">Swran ng'o yô sa te'n, mon o yô o i nyrun, swran ng'o ti fien'n, mon o ke i fien'n su, swran ng'o ti swran kpa'n, mon o yô sa kpa o i nyrun, ye swran ng'o ti Nyanmien lie'n, mon o yô i lie tititi!</verse>
				<verse number="12">Jésus sé ke: Nian, mh bah ityra'n! Ye liké kwlaa nga swran'm bé yôli'n, i nuan liké'n wô n sa nun, nh fah man bé.</verse>
				<verse number="13">N ti Alpha nin Oméga (*f45*), liké'n kwlaa i klikli nin i awiélie, sa'n kwlaa i bô bôfue nin i bô guafue.</verse>
				<verse number="14">Bé nga bé kpu bé trale'n, b'o man bé kwla di waka ng'o man nguan'n i mma'n, bo bé kwla sin klo'n i anuan'n nun'n, bé lie su ti yé!</verse>
				<verse number="15">Bé nga bé ti ke aluwa sa'n, bé nin baéfue, nin bian nin bla kunndefue, nin swran kunfue, nin amuen sofue, nin bé kwlaa nga bé bua atô, bé yô gblegble sa mun'n, bé lika lie'n yele klo'n sin lo.</verse>
				<verse number="16">Min Jésus, n sunmaan min ange'n ke o wa kan sa so'n kwlaa klé amun asonun'm bé nun. N fin David ôsu'n nun, i anunman yele min. Min ye n ti awue nzraama nion.</verse>
				<verse number="17">Nyanmien Wawe'n nin Atonvle'n bé sé ke: Bla! Swran ng'o ti'n, mon o sé ke: Bla! Swran nga nzué wé kuin'n, mon o bla, man swran ng'o klô ke oh fah nzué ng'o man nguan'n, o fa, déin su fité'a nun!</verse>
				<verse number="18">Swran ng'o ti fluwa nga b'o klé sa ng'o wa dyu'n i nun nde'n, min Jean, nh kanh klé i kpa ke, se swran wié kpe wié gua nun'n, Nyanmien man nyrennen nga bé ken i nde fluwa nga nun'n, oh toh i su.</verse>
				<verse number="19">Ye se swran wié kpe fluwa nga b'o klé sa ng'o wa dyu'n i nun nde'n wié yi'n, Nyanmien man i lie su tra'an waka b'o man nguan'n, nin Nyanmien klo bo bé nde ô fluwa nga nun'n nun wié.</verse>
				<verse number="20">Swran ng'o sé ke sa so'n oh yôh so'n, o sé ke: Nanwle, mh bah ityra'n. Mon o yô so! Nannan Jésus, bla!</verse>
				<verse number="21">É Min Jésus man amun kwlaa an nyan yé!</verse>
			</chapter>
		</book>
	</testament>
</bible>
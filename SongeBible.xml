<?xml version="1.0" encoding="utf-8"?>
<bible language="Songe (NTETO INJEGA CIA MURUNGU KIRI ANTU BONTHE CATHOLIC EDITION)" status="KIMERU BIBLE WITH DC ©Bible Society of Kenya, 2009, 218" link="https://www.bible.com/bible/2942/REV.17.KIMERUBIBLE">
	<testament name="New">
		<book number="40">
			<chapter number="1">
				<verse number="1">Mukanda wa kifuko kia Yesu Kidisitu, mwan’a Dafidi mwan’a Abalahama.</verse>
				<verse number="2">Abalahama batandjile Isaka, Isaka namu batandjile Yakoba, Yakoba batandjile Yuda na bakwabo.</verse>
				<verse number="3">Yuda namu batandjile Mpelese na Sela a Tamala. Mpelese batandjile Eseloma. Eseloma batandjile Lama,</verse>
				<verse number="4">Lama namu batandjile Aminadaba. Aminadaba batandjile Nāsona. Nāsona namu batandjile Salamono.</verse>
				<verse number="5">Salomono batandjile Boasa a Lahaba. Boasa namu batandjile Obedi a Lute. Obedi namu batandjile Yese.</verse>
				<verse number="6">Yese namu batandjile Dafidi nfumu. Dafidi namu nfumu batandjile Solomone, kwi’wa badi mpiana a Ulaya.</verse>
				<verse number="7">Solomone batandjile Leoboama. Leoboama batandjile Abiya. Abiya batandjile Asa.</verse>
				<verse number="8">Asa batandjile Yeosafata. Yeosafata namu batandjile Yolama. Yolama batandjile Usiya.</verse>
				<verse number="9">Usiya namu batandjile Yotama. Yotama batandjile Akasa. Akasa namu batandjile Esekaya.</verse>
				<verse number="10">Esekaya batandjile Manase. Manase namu batandjile Amona. Amona batandjile Yosaia.</verse>
				<verse number="11">Yosaia batandjile Yekoniya na bakwabo, su mpa kia kihindji kiabayile n’abo ku Babelona.</verse>
				<verse number="12">Ku nyima kwa kuatshibwa ku Babelona, Yekoniya batandjile Salatshiele. Salatshiele batandjile namu Selubabele.</verse>
				<verse number="13">Selubabele batandjile Abiuda. Abiuda namu batandjile Elakimi. Elakimi batandjile Asola.</verse>
				<verse number="14">Asola batandjile Sadoka. Sadoka namu batandjile Akima. Akima namu batandjile Eleuda.</verse>
				<verse number="15">Eleuda batandjile namu Eleasa. Eleasa batandjile Matana. Matana batandjile namu Yakoba.</verse>
				<verse number="16">Yakoba batandjile Yosefe mulunda a Madiya, kwadi nyi kubatandjilwe Yesu, winyi batemwinwe bu Kidisitu.</verse>
				<verse number="17">Biabia nyi bungi bwa bifuko bioso kw’Abalahama mpaa na kwi Dafidi, bibadi ekumi na binanka. Na kwi Dafidi mpaa na habayile n’abo ku Babelona bibadi bifuko ekumi na binaka; na ku kihindji hatabayile n’abo ku Babelona, mpaa na kwi Kidisitu, bibadi bifuko ekumi na binanka.</verse>
				<verse number="18">Kwinyi kutandjibwa kwa Yesu Kidisitu kubadi anka bino. Habadi nyin’e Madiya muladikwe kwi Yosefe, kwibedi tababandjile kufumankana n’e hamune, biabia basanenwe mwimite eimi kwi Kikudi-E-Selelee.</verse>
				<verse number="19">Henyihaha Yosefe, mulunda e, biabadi mwikale muntu mululame, tabakyebele kumukwatshisha būfu ku mpala kwa bantu, badi afunu ku bukunkula’shi: Nankamuhele ku bufyefye.</verse>
				<verse number="20">Anka habadi anangushena yaya myanda, talai, mwikeilu a Yehowa bamwekyele kwadi mu kilotwa, bamwambile’shi: A Yosefe mwan’a Dafidi, totshinanga kuata mpian’obe Madiya, mwanda kiadi mwimite mwifu die nkia Kikudi-E-Selelee.</verse>
				<verse number="21">Akatande mwana mulume, okamūdika bu Yesu, mwanda e akahasha bantu be ku milwisho yabo.</verse>
				<verse number="22">Yino myanda yoso yibakitshinwe mu kukumbasha eyi dia Yehowa dibatemukile kwi mutemuki’shi:</verse>
				<verse number="23">Talai, mukashi ki kamame akayimite efu, akatande mwana mulume, abakamūdike eshina dia bu Emanyuele, nyi nkuhatula’shi: Efile Mukulu E n’etu.</verse>
				<verse number="24">Biabia Yosefe hababukile mu tulo, ībakitshine bibamulungwile mwikeilu a Yehowa, bātshile mpian’e.</verse>
				<verse number="25">E tafikile hehi kwiukene, bu mukashi na bu mulume, mpaa na habatandjile mwana mulume. Bamūdikile n’eshina die bu Yesu.</verse>
			</chapter>
			<chapter number="2">
				<verse number="1">Binyibiabia habatandjilwe Yesu mu Beteleme a Yudea, mu mafuku a nfumu Heloda, talai, kubafikile basha binangu kw’Esete ku Yelusalema;</verse>
				<verse number="2">abo’shi: A yawa mutandjibwe nfumu a ba Yudea, e kwi kunyi? Mwanda tubamwene lwenyenye lwe mu Esete, nyi biatubafiki kumulangwila.</verse>
				<verse number="3">Habahushishe nfumu Heloda yino myanda, bakalakeshwe mwishimba, na boso mu Yelusalema hamune.</verse>
				<verse number="4">Habakongwele batshiite-bakwidi bakata, na bafundji-ba-mikanda ba bantu hamune, bebehwishe’shi: Kutandwa kwa Kidisitu: akukekala kwi kunyi?</verse>
				<verse number="5">Abamulungwile’shi: Mu Beteleme a Yudea, mwanda bibafundjilwe biabia kwi mutemuki’shi:</verse>
				<verse number="6">Obe Beteleme, nsenga ya Yuda, twemukilwe buhela munkatshi mwa bana-buwa ba Yuda, mwanda akukatuku munkatshi mwobe kimankinda, e akalela Bena Isalele bantu bande.</verse>
				<verse number="7">Henyihaha Heloda, habaitanyine basha binangu ku bufyefye, bebashikulwile binyibinyi habamwekyele lwenyenye.</verse>
				<verse number="8">Biabia e bebatumine ku Beteleme’shi: Ndai, nukokole mwana yawa biya, hanubahu kumumona, nufikye kundungula, nyende nkamulangwila namu.</verse>
				<verse number="9">Habahushishe nfumu, abakatukile, talai, lwenyenye lwabamwene ku Esete lubayile ku mpala kwabo, mpaa na kwimana mbula bwa habadi mwana.</verse>
				<verse number="10">Habamwene lwenyenye abasehelele na kusangala kwi moo.</verse>
				<verse number="11">Habadi abatwele mu nshibo, abamwene winyi mwana toka na Madiya nyin’e, biabia abakunamine manwi hashi, tabamulangwila; na hababāngwile bia bineme biabo, abamulambwile bia-buntu bia kilonda kia nsahabu, na bia mahembwe, na bia malashi.</verse>
				<verse number="12">Anka habadimwinwe kw’Efile Mukulu mu kilotwa’shi: Tanualukilanga kwi Heloda, abakatukile, bayile ding’eshinda ku nsenga yabo.</verse>
				<verse number="13">Habayile, talai, mwikeilu a Yehowa bamwekyele kwi Yosefe mu kilotwa’shi: Buka, ata mwana mukinga na nyin’e, nusukye ku Ndjihitu, okekale kwanka mpaa na hankakulungula mwanda: mwanda Heloda akyebe kufwila mwana mu kumwihā.</verse>
				<verse number="14">Hababukile, bātshile mwana na nyin’e bufuku, bayile n’abo ku Ndjihitu.</verse>
				<verse number="15">Baikele kwanka mpaa na habafwile Heloda, biaudia kukumbashwa ubakwilwe kwi mutemuki mwanda wa Yehowa ’shi: Mu Ndjihitu nyi mu naitanyine Mwan’ande.</verse>
				<verse number="16">Henyihaha Heloda, habamwene basha kalolo abamuhesha, bakwete nsungu yikalabale, batumine, baihayile bana balume boso ba mu Beteleme na mu mpese yoso; ba bihwa bibidi na abalobele bihwa bibidi, mulombene mubaihwishishe basha kalolo ku kihwa kiakia,</verse>
				<verse number="17">biabia bibakumbashwa bibatemukile Yelemiye’shi:</verse>
				<verse number="18">Eyi dibahushishwe mu Lama, kitumo kimoo na kudila mālo; Letyele badidi bana be, ahele kusambibwa, mwanda bana tabe kwanka.</verse>
				<verse number="19">Anka habafwile Heloda, talai, mwikeilu a Yehowa bamwekyele kwi Yosefe mu kilotwa mu Ndjihitu,</verse>
				<verse number="20">eshi: Huka, ata mwana mukinga na nyin’e, wende mu nsenga ya Isalele; mwanda’bo abakimbi muwa wa mwana mukinga tabafwile.</verse>
				<verse number="21">Biabia babukile, bātshile mwana mukinga na nyin’e, abafikile mu nsenga ya Isalele.</verse>
				<verse number="22">Anka habahushishe’shi, Akeleusa bahyana mu bufumu bwa nshye Heloda mu Yudea, bamwene moo kwenda kwanka: Binyibiabia, badimwinwe mu kilotwa kw’Efile Mukulu, bayile dingi eshinda ku mpese ya Ngadilea.</verse>
				<verse number="23">Biabia bafikile, babombele mu kibalo kibatemunwe bu Nasaleta, biaudia kukumbashwa bibatemukile na batemuki’shi: Akaudikwa mwina Nasaleta.</verse>
			</chapter>
			<chapter number="3">
				<verse number="1">Mu aa mafuku mubafikile Yoano mubatshishi, balungwile w’Efile mu mahia-a-kabāka a Yudea’shi:</verse>
				<verse number="2">Nwilangei’mashimba mwanda wa bufumu bwa mwiilu tabudi hehi.</verse>
				<verse number="3">Au nyi winyi abakwile kwi mutemuki Esaiye’shi: Eyi dia’wa adiele musase mu kabāka’shi: Lumbulai eshinda dia Yehowa, lulamishai biki īlo bie susā.</verse>
				<verse number="4">Winyi Yoano badi na bifwalwa bia buaa bwa (nyama) shamo, na kikoba kia musekya mu kifuka kie, na bidibwa bie bibadi nshiye na būki bwa mahia.</verse>
				<verse number="5">Biabia bena Yelusalema abatukile kwadi, na boso iba mu Yudea na ku mahia oso e hehi ku Yodano.</verse>
				<verse number="6">Ababatshishwe kwadi mu Yodano, bakwete kusokola milwisho yabo.</verse>
				<verse number="7">Anka e habamwene Bafadeseo bebungi na Basadusea, babafikile kwadi mu kubatshishibwa, bebalungwile’shi: Anwe ba kifuko ba manyoka, a nanyi benudimwine kusuka bukyelo bwanafikye.</verse>
				<verse number="8">Nuhe bikuba abihwandjikila kwalula kwishimba.</verse>
				<verse number="9">Tanutentekyeshanga kwakula munda mwenu’shi: Twi na Abalahama bu shyetu, mwanda nenulungula’shi: Efile Mukulu euka kubusha mabwe ku bana ba Abalahama.</verse>
				<verse number="10">Binobino kabengyele kabatudibwa ku mashina a mitshi, biabia mutshi woso aushyauha bikuba, aukatshibībwa, welwe mu kālo.</verse>
				<verse number="11">Binyibinyi ami nenubatshisha mu mema a ha kwilanga kwishimba, anka’wa andondo munyima munkile’mi bukata, bilato bie ami nkimuhwandjikile kwibitwala, ooo; e akenubatshisha mu Kikudi-E-Selelee na kālo.</verse>
				<verse number="12">Kihehwilo kie ki mwiasa die, akatosha selelee ha mutāla he, akaumbula misekye ye mu mutala, anka akashikye mpaha mu kālo kashyakashimibwa.</verse>
				<verse number="13">Henyihaha Yesu bakatukile ku Ngadilea, bafikile ku Yodano kwi Yoano kubatshishwa n’e.</verse>
				<verse number="14">Anka Yoano batune’shi: Ami nyi na lukalo kubatshishibwa n’obe, n’obe tofiki kwandji’mi?</verse>
				<verse number="15">Biabia Yesu bamwalulwile’shi: Kumina’, nka biabia binobino; mwanda ubetuhwandjikile’twe kukumbasha kululama kwishimba koso. Henyihaha bamukuminyine.</verse>
				<verse number="16">Na Yesu hababatshishwe, babukile henyihaha mu mema; talangai, eilu dibamubulukile, bamwene Kikudi-E-Selelee e Efile Mukulu ayiki bwikutshi, bamutentamine.</verse>
				<verse number="17">Talangai, eyi dibatukile mwiilu’shi: Uno nyi Mwan’ande andji mukumine, mwadi e nyi na musanku.</verse>
			</chapter>
			<chapter number="4">
				<verse number="1">Henyihaha Yesu badi akunkwishwe na Kikudi-E-Selelee mu kabāka, mu kutompibwa na dyabola.</verse>
				<verse number="2">Na habashīle biakudia mafuku makumi ananka, kanya na bufuku, kumongo badi na nsala.</verse>
				<verse number="3">Habafikile mutompi-a-munda kwadi, bakwile’shi: Su obe we mwan’Efile Mukulu, kamika’shi, ano mabwe ealule ta ntampa.</verse>
				<verse number="4">Anka e bālulwile’shi: Ubafundjibwe’shi; Muntu takekala na muwa ku mampa anka’o, anka ku bishima bioso abituku kukanwa kw’Efile Mukulu.</verse>
				<verse number="5">Biabia: diabola bamukamishe ku kibalokihatulwe-kishila, bamushadikile ku masaka wa ntempelo.</verse>
				<verse number="6">Bamulungwile’shi: Sue Mwan’Efile Mukulu weihone hashi, mwanda ubafundjibwe’shi: Akakulayila bamwikeilu b’E, abo namu abakakutwala mu maboko abo, tala okakokola lwā lwobe kwībwe.</verse>
				<verse number="7">Yesu bamulungwile’shi: Kibafundjibwe kabidi’shi: Tokatompa Yehowa, Efile Mukulu obe.</verse>
				<verse number="8">Dimonyi diabola bamukamishe ha ngulu mula eyee, bamulesheshe mafumu oso a hanohansenga na ntumbo yao;</verse>
				<verse number="9">Bamulungwile’shi, nankakuha bino bintu bioso s’onkunamine kundangwila.</verse>
				<verse number="10">Binyibiabia Yesu bamulungwile’shi: Katuka Satana, mwanda ubafundjibwe’shi: Okalangwila Yehowa, Efile Mukulu obe, anka E okafubila.</verse>
				<verse number="11">Henyihaha diabola bamulekyele, bamwikeilu abafikile mu kumukwashia.</verse>
				<verse number="12">Habahushishe’shi, Yoano belwa mu lukano, batentulukile ku Ngadilea;</verse>
				<verse number="13">Bakatukile mu Nasaleta, bayile mu kushāla ku Kahanauma, kibalo ki ku bukunkula bw’eshiba, ku mahia a Sebuluna na Nefatale.</verse>
				<verse number="14">Biabia kukumbasha bibakwile mutemuki Esaiye’shi.</verse>
				<verse number="15">Mahia a Sebuluna, na mahia a Nefatale kw’eshinda di’eshiba dia mema kwishīya dia Yodano, Ngadilea a Badjentaila;</verse>
				<verse number="16">Bantu babashēle’mufito babamwene etata dikata, na kwi bantu babashēle mu kihindji na ku mwesheshe wa lufu, etata dibamwekyele.</verse>
				<verse number="17">Ku kia kihindji Yesu babangile kulungula’shi; Elangei munda, mwanda bufumu bwa mwiilu butadi hehi.</verse>
				<verse number="18">Yesu habatambukile kwishiba dia Ngadilea, bamwene balume babadi ba muntu’mune, Shimone aitanyinwa bu Petelo, n’Andeleyo mukwabo, kwete kwela bukondja’mema, mwanda babadi bampībwe ba mishiha.</verse>
				<verse number="19">Bebalungwile’shi, Ndondei, nenwalule nwikale bu bampībwe ba bantu.</verse>
				<verse number="20">N’abo namu kahindji nāka babalekyele makondja’bo, tabamulondo.</verse>
				<verse number="21">Habadi ende kumpala, bamwene bangi balume babidi, Yakoba mwan’a Sebede, na Yoano mukwabo mu bwato na Sebede shabo; abatelula makondja’bo; E bebaitanyine.</verse>
				<verse number="22">Abo, kahindji nāka babalekele bwato na shabo, tabamulondo.</verse>
				<verse number="23">Yesu batambukile luhese lwoso lwa Ngadilea, balambukishe mu bitumbwilo biabo, balungwile mukāndu wibuwa wa bufumu bwa mwiilu, bahashishe bihaso bioso bia masungu, na kubofula koso kwa mbidi kwa bantu.</verse>
				<verse number="24">Ntumbo ye yibahalakene mu luhese lwoso lwa Sidiya; babafikile kwadi E bantu boso babadi abakumbu, babakwatwa na masungu e bungi, na kwinyenga kwa mbidi, na baba bakwatshibwa na mikishi, na baba babadi na mombe, na bangi babadi na busungu bwa kususa, E bebahashishe.</verse>
				<verse number="25">Biabia bibumbu bikata bibamulondele, bibafikile ku Ngadilea, na ku Dekahodi, na ku Yelusalema, na ku Yudea, na kwishīya dia Todano.</verse>
			</chapter>
			<chapter number="5">
				<verse number="1">Habamwene bibumbu, bakamine mu ngulu; habashalele, bana be ba bukishi babafikile kwadi.</verse>
				<verse number="2">Babulwile mu kanwa mwe kwibalambukisha’shi:</verse>
				<verse number="3">Mwabi kwi balanda mwishimba, mwanda bufumu bwa mwiilu mbwabo.</verse>
				<verse number="4">Mwabi kwibo abanyeng’eshimba, mwanda abakekala basambībwe,</verse>
				<verse number="5">Mwabi kwi’bo bahohele, mwanda abakahyana nsenga.</verse>
				<verse number="6">Mwabi kwi’bo be na nsala na nyota bia kululama kwishimba, mwand’abakekuta.</verse>
				<verse number="7">Mwabi kwi’bo be na lusa, mwanda abakakwatshilwa lusa.</verse>
				<verse number="8">Mwabi kwi’bo be selelee ku mashimba, mwand’abakamono Efile Mukulu.</verse>
				<verse number="9">Mwabi kwi’basungwa ba bantu, mwanda abakaudikwa’shi, mbana b’Efile Mukulu.</verse>
				<verse number="10">Mwabi kwi’bo abamweshibwa malwa ha mwanda wa kululama kw’eshimba; mwanda bufumu bwa mwiilu mbwabo.</verse>
				<verse number="11">Mwabi kwanudi h’ābenukaa, na h’ābenusabula, na h’ābenudimbila madimi oso, ha mwanda wande.</verse>
				<verse number="12">Sehelai, nusangala bikata, mwanda bwedi bwenu mbukata mwiilu, mwanda babadi abamweshe malwa batemuki anka biabia bababadidile kwibedi kwenu.</verse>
				<verse number="13">Anwe nwi mungwa wa hanohansenga, anka su mungwa ubatukuluka, aukatu naminyi? biabia tawi bisumanga, anka kwiukatusha hashi, na kwashinwa ngwa ya bantu.</verse>
				<verse number="14">Anwe nwitata dia hanohansenga. Kibalo kībakwe ha ngulu ta kifībwa.</verse>
				<verse number="15">Bantu namu ta ’bosha etala kwiditula mushi mw’ekumbo, anka hanundu ha mutshi w’etala, biabia adimunyika kwi boso be mu nshibo.</verse>
				<verse number="16">Etata dienu dikale kumunyika biabia ku mpala kwa bantu’shi, bamone bikitshino bienu bibuwa, batumbishe namu Shyenu E Mwiilu.</verse>
				<verse number="17">Tanutentekyeshanga’shi: Ami nafiki kushimangisha mukanda-wa-bishila, sunga ngwa batemuki: Nki mufikye kulwisha, anka kwiyikumbasha.</verse>
				<verse number="18">Mwanda binyibinyi, nenulungula ’shi: mpā n’ahakashimina eīlu na nsenga, sunga kahelahela ke ntshantshantsha, su ke nyunyunyu ka mukanda-wa-bishila takakashimina sunga kahelahela kenyi, mpā na haukakumbana.</verse>
				<verse number="19">Ese muntu akashūla kamune’nka kahelahela ka yino milangilo, na kulambukisha bantu biabia, e akatemunwa bu kentshantshantsha mu bufumu bwa mwiilu; anka ese muntu akwiyilama na kwiyilambukisha, na mwinyi akatemunwa bu mukata mu bufumu bwa mwilu.</verse>
				<verse number="20">Mwanda nenulungula’shi, su kululama kw’eshimba kwenu ta nkukile kwa bafundji-ba-mikanda na Bafadiseo, tanukatwele mu bufumu bwa mwiilu.</verse>
				<verse number="21">Nubahushishe bibakwile kwibakala’shi: Toihanga muntu, anka ese muntu akaihanatadi hehi ha kwelwa mu kimu.</verse>
				<verse number="22">Anka’mi nenulungula’shi: Muntu ese e na mukwabo nsungu bisumanga, tadi ha kwelwa mu kiniu, anka muntu ese akatemune mukwabo Laka, tadi hehi ha kutushwa ku kilumbeno kia bakulu, anka muntu ese akākula’shi: Obe we mulubi, tadi hehi ha kwelwa mu kālo ka Ngehena.</verse>
				<verse number="23">Binyibiabia su ofiki na buntu bwobe ku kitahilo, otentekyeshe hanka’shi, mukwetu e nami mwanda:</verse>
				<verse number="24">Olekye buntu bwobe ku mpala kwa kitahilo, wende, okabadile kulombana na mukwenu, biabia ofikye olambule buntu bwobe.</verse>
				<verse number="25">Olombashe n’odi n’e luhuna bukidi, h’okī n’e mwishinda, tala, kutshina’shi, su kihindji kikampanda, winyi n’obe luhuna akakufisha kwi nsushi, na nsushi akakufisha kwi mpulushi, n’obe okelwa mu nshibo ya lukano.</verse>
				<verse number="26">Binyibinyi, nakuamba’shi: Tokatuka mwanka mpā na hokafuta kishio kioso, sunga ekuta dimune kushala.</verse>
				<verse number="27">Nubahushishe mwa kibakwilwe kwi ba kala’shi: Tokitanga lusandji.</verse>
				<verse number="28">Anka’mi nenulungula’shi: Muntu ese atala mukashi meso mu kumukyebe, bahu kukita n’e lusandji kala mwishimba die.</verse>
				<verse number="29">Su eiso diobe dibalume dibakukokosha, tondobola’dio, wedisumbule, mwanda wa kushimisha kintu kimune kia mbidi yobe, nkukila kwelwa mbidi yobe yoso mu Ngehena.</verse>
				<verse number="30">Su mboko yobe yibalume yibakukokosha, tshibayo, weyisumbule, mwanda kushimisha kintu kimune kia mbidi yobe nkukile kwelwa mbidi yobe yoso mu Ngehena.</verse>
				<verse number="31">Kibakwilwe’shi: Ese muntu takatusha mpian’e, amuhe mukanda wa bulunda bubafu:</verse>
				<verse number="32">Anka’ mi nenulungula’shi: Muntu ese akatusha mpian’e anka su ha mwanda wa lukyebanokyebano, biabia amwikasha busha lusandji, na yawa muntu akabamba yawa (mukashi) mutushwe akekala bu sha lusandji namu.</verse>
				<verse number="33">Nubahushishe kabidi kibākwile ba kala’shi: Totshihanga bia madimi, anka kitshinamitshiho yobe kwi Yehowa.</verse>
				<verse number="34">Anka’mi nenulungula’shi: Tanutshihanga, sunga kwa mwiilu, mwanda di luhun’a nsulu lw’Efile Mukulu.</verse>
				<verse number="35">Sunga kwa ha nsenga; mwanda nyi kitulo kia ngwa ye; sunga kwa Yelusalema, mwanda ki kibalo ki kituka kia Nfumu mukata.</verse>
				<verse number="36">Sunga kutshiha’shi, mpā na bi ku mutwe w’obe, mwanda oshīuku kwalula lunyenye lumune su mbu lutoka, su mbu lufita, ooo.</verse>
				<verse number="37">Anka misambo yenu yikala’nka’shi, uolo, uolo, ayoyo, ayoyo; yoso ayikidi yaya, ayifiki ku bubi.</verse>
				<verse number="38">Nubahushishe mubalungudibwe’shi: Eyiso kwī’yiso, eino kwi eino;</verse>
				<verse number="39">anka’mi nenulungula’shi: Tanukingisha bubi, anka muntu ese akakuhila luhi kwitama dibalume omwalulwile dingi namu.</verse>
				<verse number="40">Su muntu akwimukisha ku kimu, akwata nsumishe yobe, mulekyele ekotshi diobe namu.</verse>
				<verse number="41">Muntu ese namu akukwiyisha luendo lwa kilometre kimune’nka, nda n’e bibidi.</verse>
				<verse number="42">Au akutekye kintu, omuhe; na kwi’wa akyebe kukwashima tomufutalanga.</verse>
				<verse number="43">Nubahushishe mubalungudibwe’shi: Ikala na mwin’obe kifulo, shikwa e n’obe luhuna.</verse>
				<verse number="44">Anka’mi nenulungula’shi: Ikalai na kifulo n’abo be nenu ngo, tulai mwabi kwi’bo abenuuele muloa; nukita kwi benushikwa, bibuwa, nwibatekyele’bo abenumwesha malwa.</verse>
				<verse number="45">Bianudia kwikala bana ba Shyenu E mwiilu, mwand’E atushā nguba kwi bantu be bubi na kwi bebuwa, anoshā mpeshi kwi bantu balulame na bashi balulame.</verse>
				<verse number="46">Mwanda su anwe nwi na kifulo anka kwi be nenu kifulo, bwedi bwenu bwi kunyi? Basangishi-bamilambu tabakitā hamune su?</verse>
				<verse number="47">Su anwe anwimuna namu anka bakwenu, anukile bangi bantu na minyi? Basangishiba-milambu namu tabakita biabia su?</verse>
				<verse number="48">Binyibiabia nwikale bakumbane, bu bi Shyenu E mwiilu E mukumbane.</verse>
			</chapter>
			<chapter number="6">
				<verse number="1">Nudimuke, tanukitanga biabuntu bienu kumpala kwa bantu’shi, benumone, ooo; mwanda su mbiabia tanwi na bwedi kwi Shyenu E mwiilu.</verse>
				<verse number="2">Binyibiabia hokitshi biabuntu (biobe) ha kuhana, twelanga mpungi kumpala kobe, bu amukitshine bansesa mu bitumbwilo na mu mpata, mwa biadia kutumbishibwa kwi bantu. Nenulungula, binyibinyi’shi, abakwete kutambula bwedi bwabo.</verse>
				<verse number="3">Anka ha kuhana biabuntu biobe, tweukishanga eyasa diobe dibakashi kikite eyasa diobe dibalume;</verse>
				<verse number="4">Biabia biabuntu biobe bikale ku bufyefye; na Shyobe amono mu bufyefye, na mwinyi akakuha bwedi ha toka.</verse>
				<verse number="5">Hōtekye, twekalanga bu bansesa; mwanda abasehela kwimana mu bitumbwilo na ku masank’a mpata mwa kumwekibwa kwi bantu. Nankulungula, binyibinyi abakwete kutambula bwedi bwabo.</verse>
				<verse number="6">Ank’obe hōtekye, twela mu kadimbo kobe, hobohwile kushita kibi kiobe, otekye kwi Shyobe E mu bufyefye, na Shyobe amono mu bufyefye, akakuha bwedi ha toka.</verse>
				<verse number="7">Anka hanutekye, tanutontomonanga mitontomonyi bisuntanga bu basendji, mwanda’bo abatentekesha’shi, atukahushwa ha mwanda wa kwakula kwetu kwi bungi.</verse>
				<verse number="8">Tanwifwananga’bo, mwanda Shyenu euku abia bintu bianudi n’abio lukalo kwibedi kwa nutekye.</verse>
				<verse number="9">Binyibiabia nutekye anka bino’shi, Yaiya etu E mwiilu, Eshina diobe dishilwe kishila.</verse>
				<verse number="10">Bufumu bwobe bufikye. Bikitwe hanoha-nsenga abikyeb’eshimba diobe, bu biabidi bikitshibwe mwiilu.</verse>
				<verse number="11">Etuhe lelo uno bidibwa bietu kwifuku n’efuku.</verse>
				<verse number="12">Etulekyele kusola kwa myanda yetu bu mwatubalekyela be n’etu kusola kwa myanda.</verse>
				<verse number="13">Twetufishanga mu kutompibwa, anka etumañune ku bubi: Mwanda bufumu nyi mbobe, na katshintshi, na ntumbo, mpaa na kwikalaīka. Amena.</verse>
				<verse number="14">Mwanda su anulekyela bantu kusola kwabo, Shyenu a mwiilu namu akenulekyela kusola kwenu.</verse>
				<verse number="15">Anka su tanulekyela bantu kusola kwabo, Shyenu a mwiilu takenulekyela kusola kwenu namu.</verse>
				<verse number="16">Dimonyi, hanushidi biakudia namu, tanwikalanga bongame bu bansesa, mwanda’bo abanyengye nkyebo yabo bebamone’shi mbashile biakudia. Binyibinyi, nenulungula’shi, abakwete kutambula bwedi bwabo.</verse>
				<verse number="17">Ank’obe hōshidi biakudia, shinga mwimu ha mutwe hobe, wetumpe mema ha lukyebo lwobe.</verse>
				<verse number="18">Biabia tomweka na lushilo kwi bantu, anka kwi Shyobe e mu bufyefye, na Shyobe amono mu bufyefye akakuha bwedi ha toka.</verse>
				<verse number="19">Tanwibombeleshanga buheta buneme hano-ha-nsenga, nyi hanka tubaubau na nkongolo abilwisha, na bangifi abatubwīla kwiba:</verse>
				<verse number="20">Anka nwibombeleshe buheta buneme mwiilu, mushī tubaubau sunga nkongolo abilwishā, na bangifi bakutubwila mukwiba.</verse>
				<verse number="21">Mwanda, hē buhete buneme bwobe, eshimba diobe adikekala hanka namu.</verse>
				<verse number="22">Etata dia mbidi nyi eiso, binyibiabia su eiso diobe adikala sōo, mbidi yobe yishima ngitoshwe n’etata.</verse>
				<verse number="23">Anka su eiso diobe dibubi, mbidi yobe yishima ayikaulu mufito. Biabia su etata di munda mwobe di mufito, bukata bwa uno mufito bwi na minyi?</verse>
				<verse number="24">Ta kwi muntu euku kufubila banfumu babidi, ooo: mwanda su akekala na umune mushikwa, na mungi kifulo, su akalamata kwi umune, akabende mungi. Tanwiuku kufubila Efile Mukulu na buheta hamune.</verse>
				<verse number="25">Binyibiabia nenulungul’amishi, tanwinyenganga mwanda wa muwa wenu’shi, Atudi kinyi? sunga’shi, atutomo kinyi? sunga mbia mbidi’shi; Atukafwala kinyi? Muwa tangukile bidibwa su? na mbidi tangikile bilamba su?</verse>
				<verse number="26">Talai tonyi twa mwiilu, mwanda tatukunā sunga kuumbulā, sunga kubomboleshā mu mikulu anka Shyenu a mwiilu etudishā; Anwe tanwibetukile?</verse>
				<verse number="27">Muntu kinyi a munkatshi mwenu euku kulunga kishisa kie bu centimetre makumi atano’nyi hakwinyenga mwishimba?</verse>
				<verse number="28">A ha mwanda kinyi namu anukamba kutentekyesha ha bifwalwa? nwambulai ku bilongo bia mahia mwabimena, abio tabifubā, sunga kuluka:</verse>
				<verse number="29">Anka ’mi nenulungula’shi: Sunga Solomone mu ntombo ye yoso tabadi mufwadikwe bu kimune kia bino, ooo.</verse>
				<verse number="30">Binyibiabia, su Efile Mukulu afwadika lubishi lwa ku mahia, alo lwi kwanka lelo uno, na maloba alwedibwa mwidingidingi dia kālo, E teuku kukila kwinufwadika su? anwe ba lukuluhilo luhela.</verse>
				<verse number="31">Binyibiabia, tanwinyenganga mwishimba’shi: Atudi kinyi? sunga’shi: Atukatomo kinyi? sunga’shi: atukafwadikwa na kinyi?</verse>
				<verse number="32">(Mwanda, bino bintu bioso nyi abikimbi Badjentaila:) Mwanda Shyenu a mwiilu euku’shi, nwi na lukalo lwa bino bintu bioso.</verse>
				<verse number="33">Anka kwibedi kimbai bufumu bw’Efile Mukulu, na kululama kw’eshimba kwe, na bino bintu bioso abikenutentekyelwa.</verse>
				<verse number="34">Binyibiabia, tanwiyenganga mwishimba ha mwanda wa bia maloba; mwanda maloba adikanyenge ha mwanda wa bintu bia’bio. Bubi bwifuku bubalombana bwadio.</verse>
			</chapter>
			<chapter number="7">
				<verse number="1">Tanutshibilanga muntu kimu; biabia anwe tanukatshibilwa kimu,</verse>
				<verse number="2">Mwanda bu nubatshibila kimu, biabia namu anukatshibilwa, na kihimo kiohiminā’kio akikakuhiminwa kabidi.</verse>
				<verse number="3">A nkinyi kiotala kasomwa ke mwiiso dia mukwenu, anka tonangushena mulamba wi mu diobe eiso?</verse>
				<verse number="4">Okalungula mukwenu na minyi’shi, nkutushe kasomwa ke mwiiso diobe, anka tonangushena mulamba wi mu diobe eiso?</verse>
				<verse number="5">Obe nsesa, badila kwibedi kutusha mulamba wi mwiiso diobe, biabia okamono bibuwa mwa kukatusha kasomwa ke mwiiso dia mukwenu.</verse>
				<verse number="6">Tanuhanga mbwa kilamunwa-ki-kishila, sunga nkwela mabwe aneme ku mpala kwa ngulube, tala ayiashina mushi mwa ngwa yabo, ayialulukye kwinuhalakasha namu.</verse>
				<verse number="7">Nutekye, akikenuhebwa, nukimbe, anukamono, tutulai akikenushitwilwa.</verse>
				<verse number="8">Mwanda muntu ese atekye atambulā, n’e akimbi amono, n’e atutulā akikamushitwilwa.</verse>
				<verse number="9">Muntu kinyi w’anwe, su mwan’e amutekye biashi akamuha ebwe?</verse>
				<verse number="10">Sunga atekye mushiha akamuha nyoka’nyi?</verse>
				<verse number="11">Biabia, su anwe bianudi bekale be bubi, anwiuku kuha bana benu biabuntu bibuwa; Shyenu E mwiilu takakidi kuha bantu abamutekye bintu bibuwa’nyi?</verse>
				<verse number="12">Binyibiabia moso anukyebe bantu kwinukitshina, anwe namu nwibakitshine: mwanda uno nyi mukanda-wa-bishila na batemuki.</verse>
				<verse number="13">Twelai mu kibelo kihela, mwanda kibelo nkikata n’eshinda di ngabale abiishwa ku lwila, na bantu be bungi abatwela kwanka.</verse>
				<verse number="14">Mwanda’kia kibelo akīshwa ku muwa-autala, nyi nkibuname, A! kintshantshantsha, n’eshinda dihela hamune, n’abakedimono be bahela.</verse>
				<verse number="15">Dimukai batemuki bamadimi abafiki kwanudi mu misokya ya mikoko, anka munda mwabo be bu tumishi twi na bukyelo.</verse>
				<verse number="16">Anukebatundula ku bikuba biabo: Bantu abakulu bikuba bia nfinyo ku milobo su? Sunga bikuba bia kikuku ku nahimbia?</verse>
				<verse number="17">Anka biabia, mutshi woso wibuwa auheya bikuba bibuwa; anka mutshi ubi auheya bikuba bibubi.</verse>
				<verse number="18">Mutshi wibuwa tawiuku kuha bikuba bibubi, sunga mutshi ubi tawiuku kuha bikuba bibuwa.</verse>
				<verse number="19">Mutshi woso ushī auha bikuba bibuwa aushindjibwa hashi, welwe mu kālo.</verse>
				<verse number="20">Biabia anukebatundula ku bikuba biabo.</verse>
				<verse number="21">Shī muntu ese autemuna’shi, Nfumwetu, Nfumwetu, akatwele mu bufumu bwa mwiilu ooo, ank’e akitshi akikyeb’eshimba dia Shami E mwiilu.</verse>
				<verse number="22">Mu diadi’efuku bantu be bungi abakanamba’shi: A Nfumwami, a Nfumwami, tatwibatemukile bu mutemuki mwishina diobe? Tatwibabinge bikudi bibi mwishina diobe su? Tatwibakitshine bikitshino bi bungi bia bilengeleshe?</verse>
				<verse number="23">Biabia, nankebalungula’shi, tanyinwiuku sunga mpahelahela, katukai kwandji, anwe bakitshi ba bubi.</verse>
				<verse number="24">Binyibiabia, ese muntu ahusha yino myanda yande, eyikite, nankamuhwandjikisha bu muntu a kalolo, baibakile nshibo ye ha lubwebwe:</verse>
				<verse number="25">Mpeshi yibanokyele, bieshi bibaule, bihahi bibafikile, bibakuhile ku yaya nshibo, anka tangihone, mwanda yibadi yibakwe ha lubwebwe.</verse>
				<verse number="26">Muntu ese namu ahushe yino myanda yande, n’e tayikitshi: Akahwandjikilwa bu muntu e mutshikame ubaibakile nshibo ye ha misengyeya.</verse>
				<verse number="27">Mpeshi yibanokyele, na bieshi bibaule, na bihahi bibafikile, bibakuhile ku yaya nshibo, n’ayo yibahone; na kuhona kwayo kubadi kukata kwi moo.</verse>
				<verse number="28">Habahudishe Yesu yino myanda, bibumbu bia bantu bibakanyine lulambukisho lwe.</verse>
				<verse number="29">Mwanda E bebalambukishe bu muntu badi na matalwa, kushī bu bafundji-ba-mikanda.</verse>
			</chapter>
			<chapter number="8">
				<verse number="1">Habaikile ha ngulu, bibumbu bikata bibamulondele.</verse>
				<verse number="2">Talai! kubafikile muntu sha kifwi, bamulangwile’shi, A Nfumu, s’okyebe, weuku kuntosha.</verse>
				<verse number="3">Yesu bōlwele eyasa di’E, bamukumine’shi: Nankyebe, wekale mutoshibwe. Na kahindji n’āka busungu bwe bwa kifwi bubatoshibwe.</verse>
				<verse number="4">Yesu bamulungwile’shi, Tala! tolungulanga muntu sunga ngumune; anka wende, okeleshe kwi tshiite-mwakwidi, lambula buntu bwobe bubakamikile Mosesa bu kitundwilo ku mpala kwa bantu.</verse>
				<verse number="5">Habatwelele Yesu mu Kahanauma, mulami a basalai lukama bafikile kwadi, kwete kumwiyayila ’shi:</verse>
				<verse number="6">A Mwanana, mufubi ande mulale mu nshibo na busungu bwa mufwe-mbidi, kwete kumona malwa e moo.</verse>
				<verse number="7">Yesu bamulungwile’shi, Nankafiki, nkamuhwisha busungu.</verse>
				<verse number="8">Mulami a basalai bamwalulwile’shi, A Mwanana, nkimuhwandjikil’obe kutwela munda mwa nshibo yande; anka akula’nka n’eyi diobe anka’dio, biabia mufubi ande akahwishibwa (busungu).</verse>
				<verse number="9">Mwanda, ami nyi muntu muhebwa matalwa, nami namu nyi na bashidika ku nyima kwande; nalungula uno’shi, nda, ēnde; na kwi mungi’shi: Fika, afiki; na kwi mpika ande, kita kino’ki, akikitshi.</verse>
				<verse number="10">Habahushishe Yesu biabia bakanyine, balungwile babadi abamulondo’shi: Binyibinyi, nenulungula’shi: Nkimumone lukuluhilo lukata hamune luno, ooo, sunga mu Isalele.</verse>
				<verse number="11">Nenulungula’shi: Bantu be bungi abakafiki ku akutunduka na kuhono nguba, abakashala n’Abalahama na Isaka, na Yakoba mu bufumu bwa mwiilu.</verse>
				<verse number="12">Anka bana ba bufumu abakēlwa ’mufito wi fututu, mukekala kudila na kwisuma kwa meno.</verse>
				<verse number="13">Biabia Yesu balungwile mulami a basalai’shi: Nda kwobe, bu bibokumina, bikukitshinwe k’odi. Na ha nguba yawa mufubi e badi muhashwe busungu.</verse>
				<verse number="14">Habatwelele Yesu mu nshibo ya Petelo, bamwene mukwa e mukashi mulale na busungu bwa kālo ku mbidi.</verse>
				<verse number="15">Biabia bakumin’eyasa die, na kālo kabamulekyele; biabia e na mwinyi babukile, tebafubila.</verse>
				<verse number="16">Hakuhona kwa nguba, babafikile na be bungi abakwatshibwe na bikudi bibi: bebibingile n’eyi di’E, bahashishe boso abakumbu.</verse>
				<verse number="17">Biabia kukumbashwa bibākwilwe ku mutemuki Esaiye’shi: Na mwinyi bātshile mikumbo yetu, bātwadile namu masungu (etu).</verse>
				<verse number="18">Yesu habamwene bibumbu bikata bibamwifunyine, E bambile’shi: Tukatukyei, twabukyei adi’eshia.</verse>
				<verse number="19">Biabia mufundji-a-mikanda bafikile kwadi, bamulungwile’shi: Mulambukishi nankakulondo koso kwende.</verse>
				<verse number="20">Yesu bamwalulw’ile’shi, miseo yi na mena’yo, tonyi tw’eilu twi na maswa; anka Mwan’a muntu te na hakusamina mutwe (we).</verse>
				<verse number="21">Mungi mwan’a bukishi e bamulungwile’shi: A! Mwanana, onkumina’mi kwibedi nyende mu kushīka shami.</verse>
				<verse number="22">Anka Yesu bamwalulwile’shi: Ndonde, olekye bafwe bashīkye batwe babo bana bene.</verse>
				<verse number="23">Habaikile mu bwato, bana be ba bukishi abamulondele.</verse>
				<verse number="24">Talai! kihahi kikata kibabukile h’eshiba; ha uno mwanda, bwato bubaule na mantanki a mbundambunda a mema, ank’e badi mulale mu tulo.</verse>
				<verse number="25">Bana be ba bukishi abafikile kwadi, abamubushishe’shi: A Mwanana etuhashe ngiu watufu.</verse>
				<verse number="26">Bebalungwile’shi: A nkinyi kibenukwata mō, ō anwe ba lukuluhilo luhela? Henyihaha bebwele, basashile bihaha na mema’eshiba, na kubafikile anka nyaa talō.</verse>
				<verse number="27">Bantu balume abakanyine’shi: Au nga kihaso kinyi? Bihahi bi na mwinyi n’eshiba dia mema abimukokyela!</verse>
				<verse number="28">Habadi mufikile adi’ eshīa mu nsenga ya Bena Ngadalene, kubafumankene n’e bantu babidi babadi bakwatshibwe na bikudi bibi, babatukile ku mashama, babadi bakambe bukyelo, biabia mungi muntu tabadi euku kukila dianka.</verse>
				<verse number="29">Talai! ab’ēle musase’shi: Obe Yesu Mwan’Efile Mukulu twi n’obe mwanda kinyi? Obe bofiki kwitufwambusha kwibedi kwa kihindji takiabandjila kufika su?</verse>
				<verse number="30">Kubadi lombe lwa ngulube kula n’abo yikwete kudia.</verse>
				<verse number="31">Biabia, bikudi bibi bibamusendelele’shi; Su etukatushe, etukumine kwenda mu lombe lwa ngulube.</verse>
				<verse number="32">N’e bebilungwile’shi: Ndai; habibadi bakatukile bibayile mu lombe lwa ngulube, talai! lombe lwoso lwa ngulube lubabututukile lubilo ha ngalala yimo, yibahone mwishiba, yibafwile.</verse>
				<verse number="33">Abo babeyilamanga babasukile, babayile mu kibalo kiabo, babakwile mwanda woso, nao ubakitshinwe kwibo bakwatshibwe na bikudi bibi.</verse>
				<verse number="34">Binyibiabia, bantu boso ba mu kibalo, babafikile kufumankana na Yesu: Habamumwene, babamusendele’shi: Akatukye ku yino mpese yetu.</verse>
			</chapter>
			<chapter number="9">
				<verse number="1">(Yesu) batwelele mu bwato, bābukile, bafikile mu kibalo ki’e na mwinyi.</verse>
				<verse number="2">Biabia, tala! abafikile kwadi muntu badi na busungu bwa kususa, badi mulale ha lusala; Yesu hakumona lukuluhilo lwabo, bākwile kwi sha busungu bwa kususa, eshi: Mwan’ande, Sangash’eshimba diobe, milwisho yobe yibakulekyelwa.</verse>
				<verse number="3">Biabia bangi ba bafundji-ba-mikanda bākwile munda mwabo’shi. Uno (muntu) kwete ku kaa Efile Mukulu.</verse>
				<verse number="4">Anka Yesu hakwiuka binangu biabo, bākwile’shi: A! kianutentekyesha myanda yibi mu mashimba enu, nkinyi?</verse>
				<verse number="5">Kibakidi kubofula nkinyi, kwakula’shi: Milwisho yobe yibakulekyelwa, su kwamba ’shi: Buka otambukye?</verse>
				<verse number="6">Anka, bianudia kwiuka’shi: Mwan’a muntu E na matalwa ha nsenga kulekyela milwisho, (biabia bakwile kwi slia busungu bwa kususa’shi): Ebwe, eboshe lusala lwobe, nda mu nshibo yobe.</verse>
				<verse number="7">Biabia, bēbwele, bayile ku nshibo kwe.</verse>
				<verse number="8">Bibumbu bia bantu habeumwene, abakanyine, tabatumbisha Efile Mukulu, ubahene matalwa biabia kwi bantu.</verse>
				<verse number="9">Yesu, habakatukile kwanka, bamwene muntu atemunwa bu Mateo, badi mushale ku nshibo ya kilambwilo bamulungwile’shi: Ndonde, n’e bēbwele, tamulondo.</verse>
				<verse number="10">Kumongo, habadi Yesu mushale mu nshibo kwete kudia, talai! kubalikite be bungi basangishi-ba-milambu na basodi ba myanda, babashalele na Yesu, na bana be ba bukishi.</verse>
				<verse number="11">Habamwene Bafadiseo (uno mwanda) abalungwile bana-be-ba-bukishi’shi: Mulambukishi enu kiadila na basangishi-ba-milambu na basodi ba myanda nkinyi?</verse>
				<verse number="12">Anka hauhushishe Yesu bālulwile’shi: Abo be musangyelo ta be na lukalo lwa ñanga, anka’bo be na busungu.</verse>
				<verse number="13">Anka nuendei, nwambulei kishingulwilo kia uno. Nankyebe lusa, tankyebe kitahilo, mwanda nki mufikye kwitanyina balulame ba mashimba, ooo, anka, balwishi belangye mwishimba.</verse>
				<verse number="14">Henyihaha bana-ba-bukishi ba Yoano babafikile kwadi’shi, atwe na Bafadiseo atushila biakudia misusa na misusa, anka bana-ba-bukishi bobe tabashilā, a nkinyi?</verse>
				<verse number="15">Yesu bebālulwile’shi, A bana ba mu nshibo ya mubambi mukashi abeuku kudila ha ki ntubambi e n’abo su? Anka mafuku akafiki hakakwatwa mubambi inulume kwabadi, biabia abakashīdi biakudia.</verse>
				<verse number="16">Takwi muntu akalamika kilaka kia mbwisha yihia ha kilamba kikulu, mwanda kiakia akishiki kianka akikalamunuka, n’ehunda adibotoka.</verse>
				<verse number="17">Takwi muntu namu akēle malofu ahia mu milangi ya misekya ya kalā, mwanda misekya ayikatubuka, na malofu akasumbuka hashi, na milangi ya misekya ayikalwilwa; anka abēlā malofu ahia mu milangi ya misekya yihia, na bioso bibidi abibombeleshwa.</verse>
				<verse number="18">Henyihaha bibākula yino myanda kwabadi talai, mutontshi bafikile, bamulangwidile’shi: Mwan’ande mukashi bāfu binobino, banda kufika, omutentekye eyasa diobe, biabia akekala na muwa.</verse>
				<verse number="19">Yesu bēbwele, tamulondo, na bana be-ba-bukishi.</verse>
				<verse number="20">Talanga, Mwana mukashi badi na busungu bwa kushila lwendenda, bihwa ekumi, na bihwa bibidi, bafikile kumongo kwe, bakumine mutelo wa kifwalwa kie.</verse>
				<verse number="21">Mwanda bakwile munda mwe’shi: Su nankamukumu sunga ku mutelo wa kifwalwa kie, nankekala musangyela.</verse>
				<verse number="22">Anka Yesu bealulwile, habamumwene bakwile’shi; Mwan’ande nyish’eshimba diobe, lukuluhilo lwobe lubakuhasha, na winyi mwana mukashi bekele musangyela ku yawa nguba.</verse>
				<verse number="23">Hafikile Yesu mu nshibo ya mutontshi (a mu kitumbwilo) na habamwene bañomba na bibumbu bia bantu abel’eunga,</verse>
				<verse number="24">E bebalungwile’shi: Ehengei, mwanda nsongwakashi tamufwe ooo, ntulo tadi mulale. Tabamuseha na kumukyengula.</verse>
				<verse number="25">Anka kibumbu hakibatushishwa, e batwela mwanka, bamwatshile ku mboko, na winyi nsongwakashi babukile.</verse>
				<verse number="26">Na nkumo yao yibahalakene mu yaya nsenga yoso.</verse>
				<verse number="27">Hakukatuka Yesu kwanka, bampofu balume babidi abamulondele, tabamwele musase’shi: Etufwile lusa, obe Mwan’a Dafidi.</verse>
				<verse number="28">Hakutwela mu nshibo, bampofu abafikile kwadi; Yesu bakwile kwabadi’shi: Anukumina’shi, neuku kwinukitshina kino su? Babamwalulwile’shi: E Mwanana.</verse>
				<verse number="29">Biabia bebakumine meso abo’shi: Bu lukuluhilo lw’enu bikale binukitshinwe.</verse>
				<verse number="30">Biabia meso abo ababulukile, na Yesu bebalungwile bikata’shi: Talai! tanwiukishanga muntu sunga ngumune.</verse>
				<verse number="31">Anka’bo habakatukile, babahalakeshe nkumo ye mu yaya nsenga yoso.</verse>
				<verse number="32">Habadi tabatuku, talai! abamufwishishe kamama kukwatshibwe na kikudi kibi.</verse>
				<verse number="33">Habadi kikudi kibi kibabingibwa, kamama bākwile, na bibumbu bia bantu bibakanyine’shi: Biabia tambimwekwe kwibedi sunga mu Isalele, ooo.</verse>
				<verse number="34">Anka Bafadiseo abakwile’shi: Abingā bikudi bibi na matalwa a mukishi wa luhando.</verse>
				<verse number="35">Yesu batambukile mu bibalo na mu misumba yoso, kwete kulambukisha mu bitumbwilo biabo, na kulungula mukāndu-wibuwa wa bufumu, na kuhwisha bantu na busungu boso na kunemenwa koso kwa mbidi ya bantu.</verse>
				<verse number="36">Anka habamwene bibumbu bia bantu, bebasambile, mwanda badi bahungile, badi abahalakenwe bu mikoko yishī na katshunga.</verse>
				<verse number="37">Henyihaha balungwile bana-be-ba bukishi’shi: Bidimwanga bi bungi binyibinyi, anka baumbudi mbahela.</verse>
				<verse number="38">Binyibiabia, nutekye kwi nfumu a bidimwanga’shi, atakule bafubi ba kuumbula’bio bie.</verse>
			</chapter>
			<chapter number="10">
				<verse number="1">Habaitanyine kwadi bana-be-ba-bukishi ekumi na babidi, bebahele matalwa kunundu kwa bikudi bi butete na kubinga’bio, na kuhwisha bihaso bioso bia kubofula kwa mbidi, na bihaso bioso bia masungu.</verse>
				<verse number="2">Mashina a batumibwa ekumi na babidi nyi a kwibedi: Shimona, dimo die bu Petelo, na mukwabo Andeleyo, Yakoba a Sebede, na mukwabo Yoano.</verse>
				<verse number="3">Fidiha na Batolomyu, Tomase na Mateo winyi musangishi-a-milambu, na Yakoba mwan’a Alafesa na Lebeusa, dingi die bu Tadeusa.</verse>
				<verse number="4">Shimona mwina Kanana, na Yudasa Isakadiata winyi bamwihulukile kīhuko.</verse>
				<verse number="5">Bano ekumi na babidi, Yesu bebatakwile, na kwibakamikile’shi: Tanuendanga mwishinda dia Badjentaila, sunga mu kibalo kia Bena Samadia tanutwelanga mwanka.</verse>
				<verse number="6">Anka nwende kwi mikoko yishimine yi a mu nshibo ya Isalele.</verse>
				<verse number="7">Bianuende nulungule’shi: Bufumu bwa mwiilu tabudi hehi.</verse>
				<verse number="8">Nuhwishe basha kubofula kwa mbidi, nutoshe basha kifwi, nubushe bafwe, nutushe bikudi bibi, nubatambwile bisumanga, nuhei bisumanga.</verse>
				<verse number="9">Tanukakimbanga bia kwela mwidimba dienu, sunga nfalanga ya nsahabu, sunga ya nfedha, sunga ya lembela.</verse>
				<verse number="10">Sunga nsaka ya lwendo, sunga makotshi abidi, sunga bidiato, sunga mukombo winyi, mwanda mufubi ’muhwandjikile bidibwa bie.</verse>
				<verse number="11">Mu kibalo kioso na mu musumbā woso mwa nukatwela, nwihushe a muhwandjikile mwamwa nanyi, nushale mwanka mpaa na hanukatuka kwanka.</verse>
				<verse number="12">Hanukafiki mu nshibo nwibemunei.</verse>
				<verse number="13">Su nshibo yihwandjikile, kufukama kwenu kufikye kwanka, anka su yishī yihwandjikile, kufukama kwenu kwalukye kwanudi.</verse>
				<verse number="14">Ese muntu a shī enutambula, sunga kuhusha myanda yenu, biabia hanutuku mu yaya nshibo, sunga mu kibalo kiakia, kukulai lufūfi ku ngwa yenu.</verse>
				<verse number="15">Nenulungula binyibinyi’shi: Ahakafiki adi’efuku dia kimu, bushito bwa malwa a kiakia kibalo akakidi ā malwa a Sodomo na Ngomolo.</verse>
				<verse number="16">Talai! Nenutumu bu mikoko munkatshi mwa tumīshi: binyibiabia nwikale na budimu bwa manyoka, na kuhohela bu nkudimba.</verse>
				<verse number="17">Anka dimukai bantu, mwanda abakenufishishe ku bimu, n’abakenukuhila mu bitumbwilo biabo.</verse>
				<verse number="18">Anukafishwa namu ku meso kwa batontshi na banfumu ha mwanda wande, kwikala bu kitundwilo kwabadi, na kwi Badjentaila.</verse>
				<verse number="19">Anka habakenufisha, tanunyenganga mwishimba’shi, atwākula na minyi; mwanda anukahebwa bia kwakula mu yawa nguba.</verse>
				<verse number="20">Mwanda, tananwe abakākula, anka Kikudi-E-Selelee a Shyenu akākula munda mwenu.</verse>
				<verse number="21">Mukwabo na muntu akasokosha mukwabo ku lufu, shye akasokola mwan’e, bana’bakatombokyela bebatande, na kwibehaisha.</verse>
				<verse number="22">Anukekala bashikibwe kwi bantu boso ha mwanda w’eshina diande, anka e akakankamana mpaa na kunfudilo akahashibwa.</verse>
				<verse number="23">Anka habakēnumwesha malwa mu kibalo kiakia, sukai ku kingi, mwanda nenulungula binyibinyi’shi: Mwan’a muntu akafikibwa kwibedi tanwibabandjile kuhudisha bibalo bioso bia Isalele.</verse>
				<verse number="24">Mwan’a bukishi takila mulambukishi a bukishi, sunga mpika takila nfumu e.</verse>
				<verse number="25">Mbilombane mwan’a bukishi, ekale bu mulambukishi a bukishi, na mpika bu nfumu e. Su babatemwine sha nshibo bu Bēlesebuba tabakakidi kutemuna baba be mu nshibo ye hamune su?</verse>
				<verse number="26">Binyibiabia tanwibatshinanga, mwanda takwi kintu kifībwe kishī akikasokolwa, sunga bufyefye bushī buukibwa,</verse>
				<verse number="27">Kinenulungula ’mūfito nwakulei mwitata; na mwanda wanuhusha ku matwi, nwiulungule ku misaka ya mashibo.</verse>
				<verse number="28">Tanutshinanga’bo abaiha mbidi, anka bashī abeuku kwihā kikudi; anka nukile kutshin’awa euku kulwisha kikudi, na mbidi bioso namu mu Ngehena.</verse>
				<verse number="29">Misodya ibidī’nka taiudibwa ku nsenke umune, na umune’nka w’ayo takahono hashi kushī (kukumina) Shyenu.</verse>
				<verse number="30">Anka nyene yenu yi na mwinyi yibadikwe yoso.</verse>
				<verse number="31">Binyibiabia tanutshinanga; mūlo wenu ngukile wa misodya yi bungi kinemo.</verse>
				<verse number="32">Binyibiabia muntu ese akandungwila ku mpala kwa bantu, ami namu nankamulungwila kumpala kwa Yaiya E mwiilu.</verse>
				<verse number="33">Anka muntu ese akantunu ku mpala kwa bantu, ami namu nankamutuna ku mpala kwa Yaiya E mwiilu.</verse>
				<verse number="34">Tanutentekyeshanga’shi, ami nafikile kufisha kufukama hano-ha-nsenga; nkimufwile kufisha kufukama, anka luhete lwa ngoshi.</verse>
				<verse number="35">Mwanda nafikile’shi, mwana na nshye abakatuhishena, na mwana mukashi na nyin’e, na mpian’a mwan’e na nyin’e, mwenu anka hamune.</verse>
				<verse number="36">Muntu akashikibwa n’abe mu nshibo ye.</verse>
				<verse number="37">Muntu e na shye su nyin’e kifulo kikambe kiadi n’akio kwandji’mi, tamuhwandjikile’mi; na muntu e na kifulo na mwan’e mulume, sunga mwan’e mukashi kukila kiadi nakio kwandji tamuhwandjikile’mi.</verse>
				<verse number="38">Na yawa namu bakutwa kwibosha nkulusu ye na kundonda, tamuhwandjikile’mi:</verse>
				<verse number="39">Muntu ese amono muwa we akeushimisha; n’āshimisha muwa we ha mwanda wande, aukeumono.</verse>
				<verse number="40">E akenukumina ankumina’mi, ankumina ’mi n’amu, akumina bantumine.</verse>
				<verse number="41">Muntu akumina mutemuki mwishina dia mutemuki, akatambula bwedi bwa mutemuki, n’e akumina muntu mululame mwishina dia muntu mululame, akatambula bwedi bwa muntu mululame.</verse>
				<verse number="42">Na muntu ese akatomesha umune a mu bano bana bahela kihulu kimune ’nka kia mema e mashika anka mwishina dia mwan’a bukishi, binyibinyi nenulungula’shi; takashimisha bwedī bwe, ayoyo.</verse>
			</chapter>
			<chapter number="11">
				<verse number="1">Bitakubakitshine Yesu habahudisha kukamikila bana-beba-bukishi ekumi na babidi, bakatukile kwanka kwenda mu kulambukisha na kulungula mu bibalo biabo.</verse>
				<verse number="2">Yoano badi mu nshibo ya lukano, habahushishe bikitshino bia Kidisitu, biabia batumine bana-be-ba-bukishi babidi.</verse>
				<verse number="3">Mu kumwihusha’shi: Obē’nyi afiki’nyi, su atutengyela mungi?</verse>
				<verse number="4">Yesu bebālulwile’shi: Ndai, nukalubwile Yoano, na bianubahusha na bianubamono:</verse>
				<verse number="5">Bampofu abamono meso, bilema abitambuka, basha kīfwi abatoshibwa, basha kitwi abahusha, bafwe ababushibwa ku lufu, na balanda be na mukāndu-wibuwa ubalungudibwa kwabadi.</verse>
				<verse number="6">Muntu ese shī mukokole ha mwanda wande, e na mwabi.</verse>
				<verse number="7">Habayile, Yesu babangile kwakula kwi bibumbu bia bantu mwanda wa Yoano’shi: Nubayile mu kabāka mu kutala kinyi? Elenge adisane na luhahi?</verse>
				<verse number="8">Anka nubayile mu kutala kintu kinyi? Muntu mufwadikwe na bilamba bibofule su? tala! abo abafwala (bifwalwa) bibofule be mu mashibo a banfumu.</verse>
				<verse number="9">Anka nubayile mu kutala kinyi? Mutemuki su? E, n’ami nenulungula’shi, mukile mutemuki.</verse>
				<verse number="10">Mwand’au nyi bafundjibwe’shi. Tala! nantumu mukiendji wande kumpala kobe, e akalumbulwila eshinda diobe ku mpala kobe.</verse>
				<verse number="11">Binyibinyi nenulungula’shi, munkatshimwa baba abatandjilwe kwi bakashi, tamutukye mungi mukile Yoano ntubatshishi; sunga biabia, yawa mukile buhela mu bufumu bwa mwiilu nyi mukile bukata.</verse>
				<verse number="12">Na ku mafuku a Yoano mubatshishi mpā na binobino, bufumu bwa mwiilu abukwatshibwa na bukome, n’abanyengye abebunyenga ku bukome.</verse>
				<verse number="13">Mwanda batemuki boso ba mukanda-wa-bishila, babatemukyile myanda mpaa na kwi Yoano.</verse>
				<verse number="14">Su anuukumina, uno nyi Eliadya takyebe kufika.</verse>
				<verse number="15">Muntu e na matwi akuhusha, ahushe.</verse>
				<verse number="16">Anka anankahwandjikisha kino kifuko bu kinyi? Nkihwandjikishe bu bana bakinga abashāla mu bisalwe, abētanyina bakwabo’shi:</verse>
				<verse number="17">Tubenuombela milengye, tanwibāshe, tubenudidila mālo, n’anwe ta nwibadile.</verse>
				<verse number="18">Mwanda Yoano bafikile, tabadi adyi, tatomanga, n’abo’shi, E na kikudi kibi.</verse>
				<verse number="19">Mwan’a Muntu bafikile, badianga, batomanga, n’abo’shi: Tala! muntu e na mudioholo, na mutomi a malofu, kūku a basangishi-ba-milambu, na basodi ba myanda. Anka binangu bibabingishwa kwi bana babo.</verse>
				<verse number="20">Biabia, E babangile kusashila bibalo mubakitshinyinwe bikitshino bia bukome, mwanda tabelangye mu mashimba’bo.</verse>
				<verse number="21">Mpombo kodi Koleshina! Mpombo kodi Betesaida! Mwanda abia bikitshino bikata bibakitshinwe mwanudi, su bibadi bibakitshinwe mu Tshile na mu Shidona, babadia kwīlanga kalā mu bilamba bia makutu na būto.</verse>
				<verse number="22">Anka nenulungula’shi: Ahakafiki adi’efuku dia kimu, bushito bwa malwa enu abukakidi āmalwa a Tshile na Shidona.</verse>
				<verse number="23">N’obe Kahanauma wemukamishibwe mwiilu, akayishibwa ku kalunganyembo, mwanda abia bikitshino bikata bibakitshinwe mwanudi, su bibadi bibakitshinwe mu Sodomo, kibadia kwikala mpaa na lelo uno.</verse>
				<verse number="24">Biabia nenulungula’shi: Ahakafiki adi’efuku dia kimu, bushito bwa malwa enu abukakidi ā malwa a Sodomo.</verse>
				<verse number="25">Ha’kia kihindji, batandabwile mwanda’shi, A! Nakutumbula Yaiya, Nfum’ēilu na nsenga, mwanda obe bofyile yino myanda kwi basha binangu na kwi badimukye, bweifumbwila kwi bana bakinga.</verse>
				<verse number="26">Ee! anka biabia Yaiya, au mwanda ubekala wibuwa ku mpala kobe.</verse>
				<verse number="27">Bintu bioso bibampelwe kwi Yaiya, takwi muntu euku Mwana, anka Yaiya; sunga muntu euku Yaiya, anka Mwana, na yawa kwi ese muntu Mwana akamufumbula.</verse>
				<verse number="28">Fikai kwandjimi (anwe) boso bakutuhuta na mufubo, n’ami nankenuha kikisho.</verse>
				<verse number="29">Atai kikumbo kiande, nwambulei kwimi; mwanda nyi muhohele na kwihelesha mwishimba, n’anwe anukasañana kikisho mashimb’enu.</verse>
				<verse number="30">Mwanda kibumbo kiande nkilombane, na kita kiande nkihela.</verse>
			</chapter>
			<chapter number="12">
				<verse number="1">Ha’kia kihindji Yesu bayile h’efuku dia Sabadomu (mafuba a) mebele; na bana-be-ba-bukishi babadi na nsala; ababangile miombotshi ya mebele kudia.</verse>
				<verse number="2">Anka Bafadiseo habamwene’kio abamulungwile’shi: Tala, bobe bana-ba-bukishi abakitshi wawa mwanda ushidikwe kishila kukita h’efuku dia Sabado.</verse>
				<verse number="3">Ank’e bebalungwile’shi: A tanwi babale mwanda ubakitshine Dafidi habadi na nsala, na bangi bantu babadi n’abo su?</verse>
				<verse number="4">Mubatwelele mu nshibo y’Efile Mukulu badile mampa aleshwe yibadi kishila kwādi, na babadi n’abo kudia, abadi anka a batshiite-bakwidi?</verse>
				<verse number="5">Sunga tanwibabale namu mu mukanda-wa-bishila bibakitshine batshiite-bakwidi mu ntempelo mu mafuku a Sabado, mwā balwisha Sabado na tabadi na mwanda, ooo.</verse>
				<verse number="6">Ank’ami nenulungula’mi’shi: Hano h’e ’mukile ntempelo.</verse>
				<verse number="7">Anka su nubadi beukye mwiyile uno mwanda’shi: Nadidi lusa, nkimukyebe bitahilo, tanubadia kuhīsha babingye.</verse>
				<verse number="8">Mwanda Mwan’a muntu E Nfumu sunga di’ekale efuku dia Sabado.</verse>
				<verse number="9">Binyibiabia habadi bakatukile kwanka, E batwelele mu kitumbwilo kiabo.</verse>
				<verse number="10">Biabia, talai! kubadi muntu n’easa die difumbe; abamwihwishe’shi: A kwi kishila kuhwisha busungu mwifuku dia Sabado? bamone mwa kumwimukila.</verse>
				<verse number="11">E namu bebālulwile’shi: A muntu kinyi munkatshi mwenu e na mukoko umunenka, su ubahono mbwina h’efuku dia Sabado, akutwe kwiukwata na kwiuabula su?</verse>
				<verse number="12">A muntu tamukile mukoko buwa su? Binyibiabia mbilombana kukita buwa h’efuku dia Sabado.</verse>
				<verse number="13">Biabia balungwile muntu’shi: ola mboko yobe. E namu beyolwele, yibalombene biya hamunenka na yikwabo.</verse>
				<verse number="14">Henyihaha Baladiseo abakatukile, abamudidile lukuku’shi: Atukamwihayila bi kunyi?</verse>
				<verse number="15">Anka Yesu ha kwiuuka, ebongolokyele hanka, na bibumbu bikata bibamulondele, bebahashishe boso.</verse>
				<verse number="16">Bebakamikile’shi: Tanunukishanga.</verse>
				<verse number="17">Biaudia kukumbashwa ubatemukile mutemuki Esaiye’shi:</verse>
				<verse number="18">Tala, mufubi ande anasangwile mukuminyibwe, nyi mwadi e mwandji mutokel’eshimba diande; nankatulu Kikudi-E-Selelee ande hadi, n’E akahatula kwi Mīlo mwiile kōloka.</verse>
				<verse number="19">E takēle mpaka sunga nkwela musase, takwi muntu akahush’eyi die mu mpata.</verse>
				<verse number="20">E takatshomona mulengye uhunyunwe, sunga kushima butongo abufutuka mwishi, mpaa na hakatumu kōloka kwikala na bushindanyi.</verse>
				<verse number="21">Na mwishina die mīlo ayikakuluhila.</verse>
				<verse number="22">Binyibiabia kubamufwishishwe muntu mukwatshibwe na kikudi kibi, badi mpofu na bu kamama; n’e bamuhashishe, biabia winyi mpofu na bu kamama bamwene, na kwakula bakwile.</verse>
				<verse number="23">Biabia bantu boso abakanyine, babambile’shi; Uno ta mwan’a Dafidi’nyi?</verse>
				<verse number="24">Anka Bafadiseo habeuhushishe, abakwile’shi; Au (muntu) tabingi bikudi bibi anka na bukome bwa Bēlesebuba, nfumu a bikudi bibi.</verse>
				<verse number="25">Na Yesu beukile binangu biabo, bebalungwile’shi: Bufumu boso abwīlamūna, bubafishwa ku kusalakana; na kibalo kioso, na nshibo yoso abīlamuna bi na bene, tabiuku kushimata.</verse>
				<verse number="26">Biabia su Satana abingi Satana, e mwīlamune e na mwinyi, binyibiabia bufumu bwe abukashimata bi kunyi?</verse>
				<verse number="27">Su ami namu nabingi bikudi bibi na bukome bwa Bēlesebuba, a bana benu abebibingile kwi nanyi? binyibiabia abakekala bu bansushi benu.</verse>
				<verse number="28">Anka su ami nabingi bikudi bibi na Kikudi-E-Selelee e Efile-Mukulu, biabia bufumu bw’Efile-Mukulu bubafiki kwanudi.</verse>
				<verse number="29">A nanyi muntu euku kutwela mu nshibo ya muntu e bukome na kulwisha bintu bie bi mwanka, su tabandjile kwānya sha bukome? anka biabia akalwisha nshibo ye.</verse>
				<verse number="30">Muntu e shī n’ami, bampēle; n’awa shī akongola n’ami ahalakasha.</verse>
				<verse number="31">Nyi ha uno mwanda nenulungula’shi; Bihaso bioso bia milwisho, na bia kukāna abikalekyelwa bantu, anka bia kukāna bi kwi Kikudi-E-Selelee takakelekyelwa bantu, ooo.</verse>
				<verse number="32">Muntu oso namu akesambila mwan’a muntu bibi aukamulekyelwa, anka muntu oso akesambila Kikudi-E-Selelee bibi, taukamulekyelwa, sunga mu kihindji kino, sunga kihindji akikafiki, ooo.</verse>
				<verse number="33">Lumbulusha mutshi wibuwa, na bikuba biao bibuwa, sunga lwisha mutshi na bikuba biao namu; mwanda mutshi aushingulwa ku bikuba bie.</verse>
				<verse number="34">Aa, anwe twikulu twa manyoka, anwiuku kwakula bintu bibuwa na minyi, anwe be bubi? Mwanda mwishimba mukambe kuula, akwakula.</verse>
				<verse number="35">Muntu ebuwa atushe bintu bibuwa bia mu kintu kineme mwishimba die, muntu mubi atusha bintu bi bubi bia mu kintu kineme kwishimba die.</verse>
				<verse number="36">Ank’ami nenulungula’shi: oso mwanda wa bisumanga aukakula bantu, a babeilubula mwifuku dia kimu.</verse>
				<verse number="37">Mwanda ku bishima biobe okabingishibwa, na ku bishima biobe okahishwa.</verse>
				<verse number="38">Henyihaha bangi ba Bafundji-ba-mikanda, na ba Bafadiseo babālulwile’shi: A Mulambukishi atukyebe kumona kitundwilo kodi’be.</verse>
				<verse number="39">Anka E bebālulwile’shi: Kekulu (ku bantu) ke kubi, na ka lusandji akakimbi kitundwilo; anka kitundwilo takikekahebwa, anka kitundwilo kia mutemuki Yonasa.</verse>
				<verse number="40">Mwanda’nka bibadi Yonasa munda mwa mushiha ukata mafuku asatu, kanya na bufuku, anka biabia, Mwan’a muntu akekala mafuku asatu, kanya na bufuku, munda mwa nsenga.</verse>
				<verse number="41">Bantu ba ku Ninefa abakabwēla mu kimu na kano kekulu (kabantu), abakekahīsha; mwand’abo belangye mu mashimba ku kulungula kwa Yonasa, na talangai, mukile Yonasa bukata e hano.</verse>
				<verse number="42">Nfumu mwana mukashi a Sude akabwela na kano kekulu (ka bantu) mu kimu, akekahīsha; mwanda e bafikile ku kunfudilo kwa nsenga mu kuhusha kalolo ka Solomone; na talangai, mukile Solomone bukata e hano.</verse>
				<verse number="43">Habatukile kikudi kibi munda mwa muntu, akitambuka ha bihindji biume hoo, akikimbi ha kwikisha, anka takihamone.</verse>
				<verse number="44">Binyibiabia akiakula’shi, nakāluka ku nshibo yinatukile; na ha kufika mwanka, beihetele bisumanga, yikombe na yilumbulwe.</verse>
				<verse number="45">Binyibiabia akiende, akiata bingi bikudi bibi musambobidi bikikile bubi, n’abi abitwela mu kubombela mwanka; biabia mwikyelo wa fudilo w’awa muntu ubakile wa kwibedi. Anka biabia akukekala ku kano kekūlu kabi (ka bantu).</verse>
				<verse number="46">Habadi asambila na bibumbu bia bantu, talai, nyin’e na bakwabo bana balume abadi bemane hasha, abadi bakyebe kwisamba n’e.</verse>
				<verse number="47">Binyibiabia muntu bamulungwile’shi; tala, nyin’obe na bakwenu bemene hasha, abakyebe kwisamba n’obe.</verse>
				<verse number="48">Anka E bebālulwile’shi: A nyin’ami nanyi? na bakwetu mbanyi?</verse>
				<verse number="49">Biabia b’ōlwele mboko ye kwi bana be ba-bukishi’shi: Talai, nyin’ami na bakwetu!</verse>
				<verse number="50">Mwanda muntu ese akakita abikyebele eshimba dia Yaiya e mwiilu, anka yawa e mukwetu mulume na kashiana’mi, na nyin’ami.</verse>
			</chapter>
			<chapter number="13">
				<verse number="1">H’adie’fuku Yesu batukile ku nshibo, bashalele kubukunkula kwishiba.</verse>
				<verse number="2">Bibumbu bikata bia bantu bibekoñene kwadi, biabia batwelele mbwato, bashalele; na kibumbu kishima kibemene ku bukunkula kwa mema.</verse>
				<verse number="3">E bebalungwile myanda yi bungi mu miele’shi: Talangai, muminyi bayile mu kumina mbio.</verse>
				<verse number="4">Habaminyine, yingi (mbio) yibahonene ku bukunkula kwishinda, tonyi namu tubafikile kwiyimina.</verse>
				<verse number="5">Yimo yibahonene habadi mabwe, habadi nsenga yshi bungi; henyihaha yibamene, mwanda ta yibadi na nsenga yi bula;</verse>
				<verse number="6">na ha kukanka nguba, yibatatshile, yibafumbile, mwanda ta yibadi na mishi.</verse>
				<verse number="7">Yingi namu yibahonene munkatshi mwa milobo, milobo yibatamine yibeinyengyela.</verse>
				<verse number="8">Anka yingi yibahonene ha nsenga yibuwa; yibahele bikuba, yingi ha lukama, yingi ha makumi asamombo, yingi namu ha makumi asatu.</verse>
				<verse number="9">E na matwi a kuhusha, ahushe.</verse>
				<verse number="10">Bana ba-bukishi abafikile, abamuhwishe’shi; Wakula kwabadi mu miele kinyi?</verse>
				<verse number="11">E bebālulwile’shi: Mwanda kwanudi ubahebwa kushingula yifībwe ya bufumu bw’Efile-Mukulu, anka kwibo kushī bahebwe.</verse>
				<verse number="12">Mwanda kwi ese e n’akio, akikamuhebwa, e namu akekala n’abio bikambe; anka kwi ese te n’akio, akikatshibwa sunga’kia kiadi n’akio.</verse>
				<verse number="13">Binyibiabia uno nyi mwanda unebalungwile mu miele; mwanda’bo ha kumona tabamono ooo; na ha kuhusha tabahusha, sunga kushingula.</verse>
				<verse number="14">Mwabadi ’mubakumbashwa kitemukilo kia Esaiye; kibākwile’shi: Hakuhusha anukahusha, tanukashingula; na kumona anukamono, anka tanukahatula.</verse>
				<verse number="15">Mwanda mashimba a bano bantu abālulukile bwalotakane, matwi abo ngashikile, meso abo namu abamomwa, tala kioso kihindji abakamono na meso abo, na kuhusha na matwi abo, sunga kushingula ’mashimba, n’abo kwikala balulukye ’mashimba, n’ami biandjia kwibahasha.</verse>
				<verse number="16">Anka meso enu nga mwabi, mwanda amono; na matwi enu hamune, mwanda ahushā.</verse>
				<verse number="17">Mwanda nyi binyibinyi nenulungula’shi, batemuki bebungi na bantu balulame babakyebele kumona abia bianumono, tambebimone; na kuhusha bianuhusha, tambebihushe.</verse>
				<verse number="18">Binyibiabia hushai mwele wa muminyi.</verse>
				<verse number="19">Ahahusha muntu mwanda wa bufumu, e tamwiuuke wibuwa, binyibiabia winyi mubi afiki, aunyengye’kio kibakunyinwe mwishimba die; Uno nyi winyi batambwile mbio ku bukunkula kwishinda.</verse>
				<verse number="20">Anka yawa batambwile mbio mu kihindji kia mabwe, nyi e bahushishe Mwanda, kahindji n’āka namu eutambula na kusangala;</verse>
				<verse number="21">Anka e te na mishi munda mwe e na mwinyi, anyingi kihindji kihi, anka ahakabuku kusabulwa su kubingwabingwa ha mwanda wa Mwanda, kahindji n’āka ebakokoshwa.</verse>
				<verse number="22">E namu batambwile mbio munkatshi mwa milobo, nyi e bahushishe Mwanda, anka binyengo bia hanohansenga, na kōngolwa kwa mono, akwinyengyela Mwanda, n’e akutshikwa kuha bikuba.</verse>
				<verse number="23">Anka e batambwile mbio mu nsenga yibuwa, nyi e ahusha Mwanda, na kwiushingula, a aha bikuba namu, atusha yingi bu lukama, yingi bu makumi asamombo, yingi bu makumi asatu.</verse>
				<verse number="24">Ungi mwele belele kwabadi’shi: Bufumu bwa mwiilu bubahwandjikile kwi muntu baminyine mbio yibuwa mwifuba die.</verse>
				<verse number="25">Anka bantu ha kulala-tulo, badi n’e mushikwa bafikile, baminyine nkonongo munkatshi mwa nano, bakatukile.</verse>
				<verse number="26">Anka habatulukile mitombo na ha kuha bikuba, nkonongo yibamwekyele namu.</verse>
				<verse number="27">Biabia bahika ba sha nshibo bafikile, bamulungwile’shi: A Mwanana, tobominyine mbio yibuwa mwifuba diobe’nyi? Ahenyihaha nkonongo yibafikile kwi kunyi?</verse>
				<verse number="28">E bebalungwile’shi: Muntu e n’ami luhuna nyi bakitshi biabia. Bahika abamwihwishe’ shi: Okumina’twe kukeitukula’nyi?</verse>
				<verse number="29">Anka E bambile’shi: Ayoyo, tala, su hanulamuna nkonongo anukatukwila nano n’ayo.</verse>
				<verse number="30">Eyilekyei bubidi bwa’yo, yikudile hamune mpa n’ahakafiki hakūmbula, henyihaha nankalungula banoi’ shi; nusangulai hamune nkonongo kwibedi, nwianye mabombo mu kwiishika kālo, anka nukongole nano mu mputshika yande.</verse>
				<verse number="31">Ungi mwele belele kwabadi’shi: Bufumu bwa mwiilu mbuhwandjikile na lubio lwa mūtade lubātshile muntu, bakunyine mwifuba die.</verse>
				<verse number="32">Nyi mbinyibinyi ndukile buhela bwa mbio yoso; anka h’alukulu, ndukile munkatshi mwa mabula oso, lubālulukile tamutshi ukata, nyi anka biabia tonyi twa mwiilu atufiki mu kubombela mu ntabi yao.</verse>
				<verse number="33">Ungi mwele bebambile’shi: Bufumu bwa mwiilu bubahwandjikile na kitatusho kibātshile mwana-mukashi, bekifīle mu bihimo bisatu bia bukula mpaa n’ahakibatatukile kioso kishima.</verse>
				<verse number="34">Yino myanda yoso Yesu bakwile kwi bibumbu bia bantu mu miele, na kushī mwele tamwakule kwabadi.</verse>
				<verse number="35">Biaudia kukumbashwa ubakwile mutemuki eshi; Nankabula mukanwa mwande na miele; nankatusha myanda yibadi yifībwe mpaa na ku mbangilo ya hanohansenga.</verse>
				<verse number="36">Binyibiabia Yesu bebwesheshe kibumbu, batwelele mu nshibo; bana-be-ba-bukishi abafikile kwadi’shi: Etuhatulwile mwele wa Nkonongo ya mwifuba.</verse>
				<verse number="37">N’e bebālulwile’shi: Winyi baminyine mbio yibuwa nyi Mwan’a muntu.</verse>
				<verse number="38">Dinyi efuba nyi bahanohansenga; mbio yibuwa yi bana ba Bufumu, anka nkonongo nyi bana ba wawa mubi;</verse>
				<verse number="39">Winyi a mushikwa beiminyine nyi Satana; kūmbula nyi kunfudilo kwa hanohansenga; abakūmbula nyi bamwikeilu.</verse>
				<verse number="40">Anka bibakongwelwe nkonongo na kushika kālo, anka biabia aukekala ku kunfudilo kwa hanohansenga.</verse>
				<verse number="41">Mwan’a Muntu akatumu bamwikeilu be, n’abo abakalamuna bintu bioso mu Bufumu bwe abikokosha, n’abo abakitshi bubi;</verse>
				<verse number="42">Abakelwa mwilungu dia kālo, amukekala kudila na kwisuma kwa meno.</verse>
				<verse number="43">Henyihaha balulame abakahenyahenya bu nguba mu Bufumu bwa Nshyabo. E na matwi a kuhusha, ahushe.</verse>
				<verse number="44">Dimonyi, Bufumu bwa mwiilu nyi bubahwandjikile ku bia bineme bifwame mwifuba; binyi, habibasokwelwe na muntu, abebifīle, na ha mwanda wa kwibisehela, ēnde, ahane bioso biadi n’abio, akaule efuba diadia.</verse>
				<verse number="45">Dimonyi, Bufumu bwa mwiilu nyi buhwandjikile na musungia bintu akimbi mabwe aneme;</verse>
				<verse number="46">E, habamwene’nyi kabwe kamune ka mūlo wi bukoho, bayile na kuhana bintu bie bioso mu kuula’ko.</verse>
				<verse number="47">Dimonyi, Bufumu bwa mwiilu nyi buhwandjikile na bukondja bubēlwe mu kalunga-ka-mema, bubakongwelwe ya bihaso bioso.</verse>
				<verse number="48">Bwinyi, habubaule abebukakile ku bukunkula kwa mema, abashalele, abakongwele yibuwa kwilela mankuhi, anka yibubi abayisumbwile.</verse>
				<verse number="49">Anka biabia abikekala kunfudilo kwa hanohansenga; bamwikeilu abakatuku, abakalamuna bebubi be munkatshi mwa balulame;</verse>
				<verse number="50">Abakebēle mwilungu dia kālo; amukekala kudila na kwisuma meno.</verse>
				<verse number="51">Yesu bebambile’shi; nubashingula yino myanda yoso’nyi? abamwalulwile’shi: uolo Mwanana.</verse>
				<verse number="52">Henyihaha E bebalungwile’ shi: Binyibiabia oso mufundji-a-mikanda amulambukishwe bu mulondji ku Bufumu bwa mwiilu ’muhwandjikile muntu sha nshibo, atusha bia buneme bwe abia bihya na bikulu.</verse>
				<verse number="53">Binyibiabia kibakitshinwe’shi, a habahudisha Yesu yino miele, e bakatukile kwanka.</verse>
				<verse number="54">Habafikile mu nsenga ye, bebalambukishe mu kitumbwilo kiabo, biabia abakanyine’shi: Au bātshile kano kalolo na bino bikitshino bia bilengeleshi kwi kunyi?</verse>
				<verse number="55">Uno tafundji a mabaya’nyi? Tabatemuna nyin’e bu Madiya’nyi? na bakwabo ta ba Yakoba, na Yosese, na Shimona, na Yudasa’nyi?</verse>
				<verse number="56">Na bankashan’e boso, tabe n’etu kuno su? Binyibiabia a uno’u e na bino bintu bioso kwi kunyi?</verse>
				<verse number="57">N’abo abakokweshwe ha mwanda w’e. Anka Yesu bebalungwile’shi: Mutemuki takutwa kinemo, ooo, anka mu nsenga yabo, na mu nshibo yabo.</verse>
				<verse number="58">E takakitshina kwanka bilengeleshi bibungi, mwanda wa lushīlukumino lwabo.</verse>
			</chapter>
			<chapter number="14">
				<verse number="1">Mu aa mafuku (nfumu) kilolo Heloda, bahushishe ntumbo ya Yesu;</verse>
				<verse number="2">bakwile kwi bafubi be’shi: Uno nyi Yoano mubatshishi basangukile ku lufu: biabia bikitshino bia bukome abimwekyelwa mwadi.</verse>
				<verse number="3">Mwanda Heloda bahwile kukwata Yoano kala, bamwanyine, bamwelele mu nshibo ya lukano ha mwanda wa Helodiasa, mpian’a mukwabo Fidipa.</verse>
				<verse number="4">Mwanda Yoano badi mulungule’shi: Nyi kishila kumuata.</verse>
				<verse number="5">Na habakyebele kumwihā, batshine kibumbu, mwanda’bo abamutemwine bu mutemuki.</verse>
				<verse number="6">Anka hakubafikile efuku dia kusehela kwa kutandwa kwa Heloda, mwana mukashi a Elodiasa badi ashimasha munkatshi mwa’bo, baseheshe’shimba dia Heloda.</verse>
				<verse number="7">Ha uno mwanda batshihile mutshiho’shi; Nankakuha kioso kiotekye.</verse>
				<verse number="8">N’e, badi mulungudibwe kwi nyin’e kwibedi’shi: Ompe anka hano, mutwe wa Yoano mubatshishi mwilonga.</verse>
				<verse number="9">Biabia eshimba dia nfumu dibafitshile; anka ha mwanda wa mutshiho we, n’ababadi bashale n’e ha bidibwa, bakamikile’ shi; muhe’yo.</verse>
				<verse number="10">Batakwile, bakukatshiba mutwe wa Yoano mu nshibo ya lukano.</verse>
				<verse number="11">Mutwe we ubafishishwe h’elonga, ubahelwe kwi nsongwakashi; n’e beufwishishe kwi nyin’e.</verse>
				<verse number="12">Henyihaha balondji be abafikile, abātshile mbidi, abeishikile, abayile mu kulungula Yesu.</verse>
				<verse number="13">Habeuhushishe Yesu, bakungulukile hanka mu bwato, mpaa namu kabāka ka ku luhese; habeuhushishe bibumbu, bibatukile mu bibalo, bibamulondele mu ngwa.</verse>
				<verse number="14">Yesu batukile mbwato, bamwene kibumbu kikata, bakwatshibwe na kanye kakishekishe kwabadi, bahashishe basha masungu.</verse>
				<verse number="15">Hakufika kiolwa kukilutokena, bana be-ba-bukishi abafikile kwadi’shi; hano nyi kihindji kia kabāka, nguba namu bende; halakasha kibumbu kiabadia kwenda mu bibalo mu kwiudila biakudia.</verse>
				<verse number="16">Anka Yesu bebalungwile’shi: Ta be na kia bakatukila, anwe nwibahe biakudia.</verse>
				<verse number="17">Abo abamwalulwile’shi: Twi n’anka mitanda ya mikate itano, na mishiha yibidi kuno.</verse>
				<verse number="18">E bambile’shi: Nwiifwishei kwandji’mi.</verse>
				<verse number="19">Balungwile kibumbu kushala ha nyoe; bātshile mitanda ya mikate yitano, na mishiha yibidi, batadile kwiilu, beitekyele mwabi, beitshokwele, bahele mitanda ya mikate kwi bana be-ba-bukishi, na bana ba-bukishi beihele kibumbu.</verse>
				<verse number="20">Na boso abadīle abekwite; abasangwile bia bifingifingi bibashele, bisele bwikumi na bibidi.</verse>
				<verse number="21">N’abo abadīle babadi bana balume bu binunu bitano, na bana bakashi na bana namu.</verse>
				<verse number="22">Kahindji n’aka Yesu banyishishe bana babukishi kukekila mbwato, na kubadila kumpala kwe ku adi’eshia, mpa n’ahabahalakeshe bibumbu.</verse>
				<verse number="23">Habadi ahalalasba bibumbu, bakamine ku ngulu buhenka bwe mu kuteka Efile; habafikile kiolwa kwi lutokena, badi kwanka buhenka.</verse>
				<verse number="24">Anka bwato binobino bubadi munkatshi mwishiba, bu batenkatenka na mambundambunda (a mema), mwandaluhahi lubadi aluhukuma kumpala.</verse>
				<verse number="25">Ha kilo kia kananka kia bufuku, Yesu bayile kwabadi, atambuka hanundu ha mema.</verse>
				<verse number="26">Bana ba-bukishi, habamumwene atambuka hanundu ha mema, abakwetwe na katshima munda’shi; Nyi kikudi; abasamine kudila ha mwanda wa moo.</verse>
				<verse number="27">Anka Yesu kahindji n’aka bebambile’shi; Sangulushai mashimb’enu, n’ami uno, tanutshinanga moo.</verse>
				<verse number="28">Henyihaha Petelo bamwālulwileshi; A Mwanana, su n’obe, ondungule nfikye k’odi ha mema.</verse>
				<verse number="29">Bamulungwile’shi: Fikanga; Na Petelo hababukile mbwato batambukile hanundu ha mema, tende kwi Yesu.</verse>
				<verse number="30">Anka habamwene luhahi lubadi aluhukuma, bakwatshilwe na moo; na hakubanga kwitshika, belele musase’shi: A nfumwa’mi, mpashe’mi.</verse>
				<verse number="31">Kahindji n’aka Yesu bōlwele mboko, bamukwete, bamulungwile’shi: Aeee! Obe sha lukuluhilo luhela, a ha kinyi hodi na mealasheno?</verse>
				<verse number="32">Habayikile mbwato, luhahi lubalekeshwe.</verse>
				<verse number="33">Henyihaha abo babadi mbwato abafikile, abamulangwile’shi; Binyibinyi, obe we mwan’Efile-Mukulu.</verse>
				<verse number="34">Habadi abuka adi’eshia, abafikile ku nsenga ya Ngenasalete.</verse>
				<verse number="35">Habamwiukile bantu b’alwa luhese, abatumine ku nsenga yaiya yoso yifunye, abamufwishishe boso abakumbu kubofula kwa mbidi.</verse>
				<verse number="36">Abamusendele’shi; tukume anka mutelo wa kifwalwa kie; na boso abamukumine babadi bahashibwe mpaa.</verse>
			</chapter>
			<chapter number="15">
				<verse number="1">Henyihaha abafikile kwi Yesu Bafundji-ba-mikanda, na Bafadiseo, baba ba mu Yelusalema, eshi:</verse>
				<verse number="2">A nkinyi bana bobe ba bukishi abashula lungalunga lwa bakulu, mwanda tabeoshā māsa habadile bidibwa?</verse>
				<verse number="3">Ank’e bebālulwile’shi: A nkinyi anwe namu anushula mulangilo w’Efile-Mukulu na lungalunga lwenu?</verse>
				<verse number="4">Mwanda Efile-Mukulu bakamikile’shi: Nemekai shobe na nyin’obe; dimo’nyi’shi; Yawa akaa nshye sunga nyina afwe lwinyi lufu.</verse>
				<verse number="5">Ank’anwe’shi: Muntu ese akākula kwi nshye su kwi nyin’e: Kintu kiokyebanga kutambula kwandji’mi, tankia mulambu kw’Efile.</verse>
				<verse number="6">E namu tanemeka nshye sunga nyin’e (akekala bu muluñantu) Biabia nyi mwa nushilwilwa mulangilo w’Efile-Mukulu ku lungalunga lwenu.</verse>
				<verse number="7">Anwe bansesa, Esaiye benutemukidile’nwe biya’shi:</verse>
				<verse number="8">Bano bantu abefubula kwandji’mi na mukanwa mwa’bo, aba’nemeka na milomo yabo, anka eshimba diabo di kula n’ami.</verse>
				<verse number="9">Anka abandangwila bu bisumanga, kwete kulambukisha lulambukisho, yingi milangilo ya bantu.</verse>
				<verse number="10">Baitanyine kibumbu, bebalungwile’shi: Hushai, nushingule:</verse>
				<verse number="11">Kushī kiakia akitwele mukanwa akīlwisha muntu, ooo; anka kiakia akituku mukanwa nyi akilwisha muntu.</verse>
				<verse number="12">Henyihaha bana be-ba-bukishi abafikile, abamwihwishe’shi: Twemwiuka’shi, Bafadiseo babadi abakokolwe habadi abehusha uno mwanda?</verse>
				<verse number="13">Anka e bebālulwile’shi; Mutshi woso ushī ukunwe na Shami a mwiilu aukashudibwa.</verse>
				<verse number="14">Nwibalekye, abo mbampofu, bakunkushi ba bampofu; biabia su bampofu abakunkusha bampofu, bubidi bwabo abakahono mbwina.</verse>
				<verse number="15">Binyibiabia Petelo bamwālulwile’shi; Etuhatulwile uno mwele.</verse>
				<verse number="16">Yesu bambile’shi: Anwe namu nukī bashī bashingulwe su?</verse>
				<verse number="17">Tanukī beuke’shi, bioso abitwela ’mukanwa abiende mwifu, abisumbulwa mu nkumbu?</verse>
				<verse number="18">Anka’bia bintu abituku mukanwa abifiki kwishimba, n’abio abilwisha muntu.</verse>
				<verse number="19">Mwanda kwishimba akutuku binangu bibi, matombo, masandji, makyebanokyebano, bwifi, misambo ya madimi, bakānyi-ba-milomo.</verse>
				<verse number="20">Nyi bino bintu abilwisha muntu; anka kudia biakudia na māsa ashī eoshwe, ta kulwisha muntu, ooo.</verse>
				<verse number="21">Henyihaha Yesu bakatukile kwanka, bayile mu mpese ya Tyile na Sidono.</verse>
				<verse number="22">Henyihaha talangai, mwana mukashi mwina Kanana bakatukile mu yaya mpese, bamwele musase’shi: Onfwile lusa, Mwanana, mwan’a Dafidi, mwana’nde mukashi bamweshwa malwa na mukishi ubi.</verse>
				<verse number="23">Anka e tamwalule sunga kishima; Na bana be-ba-bukishi abafikile, abamusendelele’shi: Mutume, mwanda etudidila’twe.</verse>
				<verse number="24">Anka e bālulwile’shi; Nki mutuminyibwe, anka ku mikoko yishimine ya ku nshibo ya Bena Isalele.</verse>
				<verse number="25">Binyibiabia bafikile, bamulangwile’shi: A Mwanana, onkwashe’mi.</verse>
				<verse number="26">Anka e bamwālulwile’shi; Tankuhwandji kile kuata mampa a bana, na kwisohela kwi mbwa.</verse>
				<verse number="27">Anka e bamwālulwile’ shi: A Nfumwami mbinyibinyi, anka sunga mbiabia mbwa ayidi bifingifingi ayihono ku mesa kwa nfumu ayo.</verse>
				<verse number="28">Henyihaha Yesu bamulungwile’shi: A mwana-mukashi, lukuluhilo lwobe ndukata akikukitshinwe’nka mo kyebela. Na mwan’e mukashi badi muhashishwe ank’akia kihindji.</verse>
				<verse number="29">Yesu bakatukile kwanka, befubwile hehi na kwishiba dia Ngadilea; bakamine ha ngulu, bashalele hanka.</verse>
				<verse number="30">Bibumbu bikata abifikile kwadi, babadi n’abo basha bilema, bampofu, tumama, balemane, na bangi be bungi namu, bebatudile hashi ku ngwa ya Yesu; n’e bebahashishe.</verse>
				<verse number="31">Nyi h’anka biabia kibumbu kia bantu abakanyine, habamwene tumama atwakula, na balamane tabadi musangyelo, basha bilema kutambuka, na bampofu abatala: Biabia abatumbishe Efile-Mukulu a Isalele.</verse>
				<verse number="32">Henyihaha Yesu baitanyine bana be-ba-bukishi kwadi e eshi: Nyi na kanye ku kibumbu, mwanda abashala n’ami binobino mafuku asatu, tabe na biakudia namu; tankebatakula na nsala, tala bakahungila mwishinda.</verse>
				<verse number="33">Bana beba-bukishi abamulungwile’shi: Atumono kwi kunyi mampa e bungi muno mahia a bisumanga, mwa kwikutshisha kibumbu kikata ki bino’nyi?</verse>
				<verse number="34">Yesu bebehwishe’shi: A nwi na mampa anga? Abamwitabile’shi: musambobidi na kisoselo kia tushiha.</verse>
				<verse number="35">E bakamikile kibumbu kushala hashi.</verse>
				<verse number="36">Bātshile mitanda ya mampa musambobidi na mishiha, batumbwile Efile-Mukulu, beitshimwine, beihele bana-beba-bukishi, n’abo kwi kibumbu.</verse>
				<verse number="37">Boso abadīle, abekwite; abasangwile ku bifingifingi bibashele bisele musambobidi biule ndaa.</verse>
				<verse number="38">Abo abadīle babadi balume bu binunu binanka, na bakashi na bana namu.</verse>
				<verse number="39">Biabia bahalakene kibumbu, bayikile mbwato, bafikile ku bukunkula kwa Mangadala.</verse>
			</chapter>
			<chapter number="16">
				<verse number="1">Bafadiseo na Basadusea namu abafikile kumutompa, abamutekyele’shi: Etuleshe kitundwilo kia mwiilu.</verse>
				<verse number="2">Bebālulwile’shi: Hakufika kiolwa anwakula’shi: Akukekala kubuka kushī mpeshi, mwanda eilu ndjimonge hyaa.</verse>
				<verse number="3">Namashika namu (anwakula’shi) akukekala kubuka mpeshi lelo, mwanda eilu ndjimonge hyaa, na makumbi abafindji. Anwe bansesa, anwiuku kushingula mpala y’eilu; anka tanwiuku kushingula bitundwilo bia bihindji’nyi?</verse>
				<verse number="4">Kihungilo lda bubi na kia lusandji akikimbi kitundwilo; anka takikebahebwa, anka kinyi kitundwilo kia Mutemuki Yonasa. Biabia bebalekyele, bakatukile.</verse>
				<verse number="5">Habafikile bana-be-babukishi adi’eshia, babadi abayilwe kuata mampa.</verse>
				<verse number="6">Binyibiabia Yesu bebalungwile’shi: Talai, mudimukye kitatusho kia Bafadiseo, n’akia kia Basaduseo.</verse>
				<verse number="7">N’abo tabeakushena mpaka, abo bana bene’shi: Nyi ha mwanda tatwi baate mampa.</verse>
				<verse number="8">Uno, Yesu hakushingula, bebalungwile’shi: Aa, anwe’ba lukuluhilo luhela. A nkinyi kianwiakushena ’nwe mpaka anwe bana bene’shi: Nyi mwanda tatwibafwishe mampa?</verse>
				<verse number="9">Tanwibabande kushingula, sunga kutentekyesha mitanda ya mampa yitano y’abe binunu bitano, na bisēle binga bianubasangwile’nyi?</verse>
				<verse number="10">Sunga mitanda musambobidi ya ku binunu binanka, na bisēle binga bianubasangwile’nyi?</verse>
				<verse number="11">A nkinyi kianushī bashingule’shi, ntshī mwinwakule ha mwanda wa mampa, ooo, nenulungulanga kudimuka kitatusho kia Bafadiseo na Basadusea.</verse>
				<verse number="12">Biabia abeuhatulwile’shi; tamwitwamba’shi, dimukai kitatusho kia ano mampa a bidibwa, ooo, anka ha mwanda wa lulambukisho lwa Bafadiseo na Basadusea.</verse>
				<verse number="13">Binyibiabia habafikile Yesu mu mpese ya Kesalea Fidihai, behwishe bana-be-ba-bukishi’shi: A bantu abantemuna’mi Mwan’a Muntu bu nanyi?</verse>
				<verse number="14">Abamwālulwile’shi: Bamo’shi, we Yoano Mubatshishi; bamo’shi; Elaidja, bangi’nyi: we Yelemiya, su we umune a ku batemuki.</verse>
				<verse number="15">Bebakwile’shi: Anka’nwe anuntemuna bu nanyi?</verse>
				<verse number="16">Shimona Petelo bamwālulwile’shi: Obe we Kidisitu, Mwan’Efile Mukulu a muwa.</verse>
				<verse number="17">Yesu bamwālulwile’shi: Obe sha mwabi, Shimona Bashona, mwanda mbidi na mase tabibakufumbukile, ooo, anka Shami e mwiilu.</verse>
				<verse number="18">Ami namu nakulungula ami’shi: Obe we Petelo, na ha luno lubwebwe nankebaka kikoñeno ki Efile kiande; bibelo bia kalunganyembo tabikekikambila.</verse>
				<verse number="19">Nankakuha nfungulo ya Bufumu bwa mwiilu; na kioso kioanya hanohansenga, akikekala kianyibwe mwiilu; kioso namu kiokahososha hanohansenga, akikahososhwa mwiilu.</verse>
				<verse number="20">Henyihaha E bakamikile bana-be-ba-bukishi’shi: Tanulungulanga muntu’shi, ami nyi Kidisitu.</verse>
				<verse number="21">Kuatshila ha kiakia kihindji. Yesu babangile kuhatula kwi bana-be-ba-bukishi mubadi akyebe kwenda mu Yelusalema, mu kufwambuka mu bintu bi bungi ku bakulu na batshiite-bakwidi bakata b’Efile Mukulu, na ku bafundji-bamikanda, na kwihaibwa, na kusangulwa dimo h’efuku dia kasatu.</verse>
				<verse number="22">Henyihaha Petelo bātshile Yesu buhenka, bamutosheshe’shi: Twelekeshanga Mwanana, uno tawikala kodi, ooo.</verse>
				<verse number="23">Ank’E beālulwile, balungwile Petelo, eshi: Kīla ku nyima kwande obe Satana; we bu kikokwelo kiande, mwanda twe mutee eshimba diobe ku bintu bi’Efile Mukulu, anka ku’bia bantu.</verse>
				<verse number="24">Biabia Yesu balungwile bana-be-ba-bukishi’shi: Su muntu akyebe kundondo ehele na mwinyi, āte nkulusu ye, andonde.</verse>
				<verse number="25">Mwanda ese akahasha muwa we akeushimisha; n’ese akashimisha muwa we ha mwanda wande, akeumono.</verse>
				<verse number="26">A muntu asungula busunga kinyi, su akahete bioso bia hanohansenga, n’akashimisha muwa we? sunga, muntu e na kintu kinyi kia kushintushena ku muwa we?</verse>
				<verse number="27">Mwanda Mwan’a Muntu akafiki mu ntumbo ya Shye na bamwikeilu be; henyihaha akaha bwedi kwi muntu oso mulombene bikitshino bie.</verse>
				<verse number="28">Binyibinyi nenulungula’shi: Kwi ibamo bemane hano, tabakamono lufu, anka su abahu kumoma Mwan’a Muntu afiki mu Bufumu bwe.</verse>
			</chapter>
			<chapter number="17">
				<verse number="1">Habakile mafuku asamombo Yesu bātshile Petelo, Yakoba, na mukwabo Yoano, bakamine n’abo mu ngulu yila, buhenka bwabo.</verse>
				<verse number="2">N’E bālulukile kumpala kwabo; mpala ye yibahenyahenya bu nguba, na bilamba bie bibālulukile bitoka bu kanya.</verse>
				<verse number="3">Talangai, kubebamwekyelwe Mosesa na Elaidja, abadi abākula n’e.</verse>
				<verse number="4">Henyihaha Petelo bālulwile kwi Yesu’shi: A Nfumwetu, mbibuwa atwe kwikala hano; s’okyebe, tushimikye bitanda bisatu hano; kimune nkiobe, kingi kia Mosesa, na kikwabo’nyi kia Elaidja.</verse>
				<verse number="5">Habadi kwete kwakula, talangai, ekumbi ditoka selelee dibebahutshile; talangai, eyi dibatukile mwikumbi’shi: Uno nyi mwan’ande a kifulo andji mutokyele mwishimba, numuhushei.</verse>
				<verse number="6">Habedihushishe, bana-be-ba-bukishi, abahonene hashi ha mahala’bo, abatshinyine bimoo.</verse>
				<verse number="7">Binyibiabia Yesu bafikile bebakumine, bakwile’shi: Ebwei, tanutshinanga.</verse>
				<verse number="8">Hababulwile meso abo, tabamwene muntu, anka Yesu buhenka.</verse>
				<verse number="9">Habadi abayiki ku ngulu, Yesu bebakamikile’shi; Tanulungulanga muntu mwanda wa kimonwa, mpaa n’ahakasanguka dimo ku lufu Mwan’a Muntu.</verse>
				<verse number="10">Bana-be-ba-bukishi abamwihwishe’shi: A binyibiabia, a nkinyi bafundji-ba-mikanda abākula’shi: Elaidja badi akubadila kufika?</verse>
				<verse number="11">Yesu bebālulwile’shi: Binyibinyi Elaidja badi akubadila kufika mu kulumbula bintu bioso.</verse>
				<verse number="12">Anka’ mi nenulungula’shi: Elaidja tahwile kufika kala; anka’bo tabamushingule; abamukitshine bioso bia babadi abakyebele. Anka biabia namu Mwan’a Muntu akafwambuka kwabadi.</verse>
				<verse number="13">Henyihaha bana-ba-bukishi abashingulwile’shi, Etwakula mwanda wa Yoano Mubatshishi.</verse>
				<verse number="14">Habafikile kwi kibumbu, kubafikile muntu kwadi, bamufukamine, bakwile’shi:</verse>
				<verse number="15">A Mwanana, fwila mwan’ande mulume lusa; mwanda e na mombe, amono malwa e moo: misusa na misusa ahono mu kālo, na mu mema hamunenka.</verse>
				<verse number="16">Namufwishishe kwi bana-ba-bukishi bobe, n’abo abakutshilwe kumuhasha.</verse>
				<verse number="17">Henyihaha Yesu bālulwile’shi: A ee, anwe kifuko kishī na lukumino, na basha mpuha; kihindji kiankekala n’enu kinyingye ki na minyi? mufwishe kuno kw’andji’mi.</verse>
				<verse number="18">Biabia Yesu basashile mukishi; n’e bakatukile mwanka; na mwana bahashishwe ha kiakia kihindji kīnyi.</verse>
				<verse number="19">Henyihaha banaba-bukishi abafikile kwi Yesu ku luhese, eshi: A nkinyi kiatushībeukye kumutusha?</verse>
				<verse number="20">Yesu bebalungwile’shi; Mwanda wa kushīlukumino lwenu; mwanda binyibinyi nenulungula’mi’shi: Su anwe nwi na lukuluhilo aluhwandjikila na katete ka mutāde, anukalungula yino ngulu’shi, katuka kuno wend’ekwaa, n’ayo ayikakatuka; takukekala kintu akikenukambila.</verse>
				<verse number="21">Sunga biabia, kino kihaso (kia mukishi) taukatukanga anka ku nteko na kushila kwa biakudia.</verse>
				<verse number="22">Habadi bekale mu Ngadelea, Yesu bebalungwile’shi: Mwan’a Muntu akehulukwa mu māsa a bantu;</verse>
				<verse number="23">abakamwihā, na h’efuku dia kasatu akasangulwa dimo’nyi. Abo, abafitshile bibi ku mashimba.</verse>
				<verse number="24">Biabia habadi bafikile mu Kahenauma, baba abatambwile milambu abafikile kwi Petelo, abamwihwishe’shi: Mulambukishi enu tafutā kitadi su?</verse>
				<verse number="25">Eshi, ee (afuta). Habatwelele mu nshibo, Yesu babadidile kumwihusha’shi: Otentekyesha na minyi Shimona? Banfumu ba hanohansenga abatambula milambu kwi banyi? kwi bana babo’nyi, su kwi benyi?</verse>
				<verse number="26">Petelo bamwālulwile’shi: Kwi bēnyi. Yesu bamulungwile’shi; Biabia bana be be baluñantu.</verse>
				<verse number="27">Sunga mbiabia, tala twebakokoshanga, obe ndanga kwdshiba, wele’mo bulobo, wāte mushiha aubadila kulobola, na hakwiuasamisha mukanwa, okamono lufalanga lwa shekela mwanka. Wate’lo webahe’lo ku kitadi kiande na kiobe.</verse>
			</chapter>
			<chapter number="18">
				<verse number="1">Ha yinyi nsa bana-ba-bukishi abafikile kwi Yesu’shi: Mu Bufumu bw’Efile-Mukulu, a mukile bukata nanyi?</verse>
				<verse number="2">Yesu betanyine mwana mukinga kwadi, bamutudile munkatshi mwabo;</verse>
				<verse number="3">eshi; Binyibinyi, nenulungula’shi: Su tanwi bālule mashimba kwikala bu bana bakinga, tanukatwele mu Bufumu bwa mwiilu, ooo.</verse>
				<verse number="4">Binyibiabia muntu oso akehelesha bu uno mwana, e winyi mukile bukata mu Bufumu bwa mwiilu.</verse>
				<verse number="5">Na muntu oso atambula mwishina diande umune bu uno’nyi, antambula’mi.</verse>
				<verse number="6">Anka muntu oso akakokosha umune a bano bana abakumina mwandji’mi, nkikile buwa kwi’wa (muntu)’ shi, ebwe dia kuhela bukula dimwanyine ku nshingo ye, eshīkye mu bula bwa mema-akata.</verse>
				<verse number="7">Mpombo kwi bahanohansenga, ha mwanda wa biakukokosha! Mwanda biakukokosha tabikakutwa kufika; anka mpombo kwi yawa akebifwisha.</verse>
				<verse number="8">Binyibiabia su easa diobe, sunga lwā lwobe abikokosha, webitshibe, webisumbule; mwanda nkikile buwa obe kutwela mu muwa na kishetshi sunga nkilema, na he kwikala na māsa abidi, sunga ngwa yibidi, na kwelwa mu kālo ka ikalaika.</verse>
				<verse number="9">Su eiso diobe adikukokosha, editongobole, wedisumbule, mwanda kutwela mu muwa n’eiso dimunenka, nkikile buwa kwedibwa mu kālo ka Ngehena na meso abidi.</verse>
				<verse number="10">Dimukai, tanubendanga umune a bano bana, mwanda nenulungula’shi: Mwiilu bamwikeilu babo ababandjile mafuku oso mpala ya Shami e mwiilu.</verse>
				<verse number="11">Mwanda Mwan’a Muntu bafwile mu kuhasha kibadi kishimine.</verse>
				<verse number="12">Anwe anutentekyesha naminyi? Su muntu e na mikoko lukama, ahakashimina umune, takalekye yaya yi makumi kitema na mikoko kitema, ēnde mu mangulu mu kukimba wawa batuhilw’eshinda su?</verse>
				<verse number="13">Na su akeumono, binyibinyi nenulungula’shi: Akakidi kusehela ha mwanda w’awa mukoko, na he yaya yi makumi kitema na kitema yishī badi yishimine.</verse>
				<verse number="14">Anka biabia namu, eshimba dia Shyenu e mwiilu tadikakyebe’shi, umune ā ku bano bana bakinga akashimina, ooo.</verse>
				<verse number="15">Dimonyi, su mukwenu akakusola mwanda, wende, omulungula kusola kwe, obe n’e bubidi bwenu buhenka; su akakuhusha, biabia bohu kumwobesha.</verse>
				<verse number="16">Anka su e akahele nkuhusha, wende na mungi su bangi babidi, eshi, ’mukanwa mwa tumonyi tubidi su ntusatu, bishima bioso abikashimata.</verse>
				<verse number="17">Su e akahele kwibahusha, olungula kikofieno ki’Efile; anka su akahele kuhusha kikoñeno ki’Efile, ekale bu musendji na bu musangishi-a-milambu kodi’be.</verse>
				<verse number="18">Binyibinyi nenulungula’shi: Kioso kianukānya hano hashi, akikānyibwa mwiilu; na kioso kianukahosola hano ha nsenga, akikāhosolwa mwiilu.</verse>
				<verse number="19">Dimonyi nenulungula’shi: Su babidi bwēnu anukalombana hano ha nsenga ha kintu kioso kianutekye, akikenukitshinwa kianka kwi Shami e mwiilu.</verse>
				<verse number="20">Mwanda habakekoñena mwishina diande su mbabidi su mbasatu, biabia ami nyi munkatshi mwabo.</verse>
				<verse number="21">Binyibiabia Petelo bafikile kwadi, eshi, A Nfumwami, mukwetu akansola mwanda misusa yinga n’ami kumulekyela? mpaa na misusa musambobidi su?</verse>
				<verse number="22">Yesu bamwālulwile’shi; Ami tankulungula’shi, mpaa na ku misusa musambobidi, ooo, anka mpaa na ku misusa makumi musambobidi.</verse>
				<verse number="23">Binyibiabia Bufumu bwa mwiilu mbuhwandjikila na nfumu badi akyebe kulumbula na bahika be.</verse>
				<verse number="24">Hababangile kubadika, umune badi mufwishwe kwadi e badi n’e kishio kia ntalenta bu binunu ekumi.</verse>
				<verse number="25">Anka ha mwanda tabadi n’abio kufuta, Nfumu e bakamikile’shi: Bibuwa aulwe, na mpian’e na bana be, na bioso bibadi n’abio, eshi afute kishio.</verse>
				<verse number="26">Biabia yawa mpika bahonene hashi, bamulangwile’shi: A Mwanana ekale n’ami lwishinko, n’ami nankakufuta bioso.</verse>
				<verse number="27">Henyihaha nfumu a winyi mpika bakwatshilwe na kanye, bamuhoswele, bamulekyele kishio.</verse>
				<verse number="28">Anka winyi mpika bakatukile, bahetele mungi mpika n’e, badi n’e kishio kia nfalanga ya ndenadi bu lukama; e bamukwatshile, bamufinyine lukono’shi: Nfute kibonahwile.</verse>
				<verse number="29">Mpika n’e bahonene hashi ku ngwa ye, bamusendele’shi: Ekale n’ami lwishinko, n’ami nankakufuta bioso.</verse>
				<verse number="30">Ank’e batunyine, bayile, bamwele mu nshibo ya lukano, mpaa na hādi akafuta kishio.</verse>
				<verse number="31">Biabia habamwene bangi bahika n’e mubakitshinyinwe, abenyengyele ’mashimba, abafikile kulungula Nfumwabo bioso bibadi bikitshinwe.</verse>
				<verse number="32">Henyihaha Nfumu e hakumwitanyine, bamulungwile’shi: Obe mpika mubi, nakulekyela kiakia kishio kioso, mwanda bonyiyayile.</verse>
				<verse number="33">N’obe namu tobodia kufwila mpika n’obe lusa, mu nakufwidile lusa’nyi?</verse>
				<verse number="34">Biabia nfumu e badi na nsungu, bamufwishishe kwi ba kumwesha malwa, mpaa n’ahakafuta kishio kioso.</verse>
				<verse number="35">Anka biabia namu akikenukitshinwa kwi Shami e mwiilu, su anwe mu mashimb’enu, tanukalekyela bakwenu kusola kwa myanda yabo, muntu na mukwabo muntu na mukwabo.</verse>
			</chapter>
			<chapter number="19">
				<verse number="1">Bitabibakitshine, habahwile Yesu kwakula yino myanda bakatukile ku Ngadilea, batwelele mu mpese ya Yudea, adi’eshia dia Yodano.</verse>
				<verse number="2">Bibumbu bikata bibamulondele, E bebahashishe hanka.</verse>
				<verse number="3">Bafadiseo namu abafikile kwadi, babamutompele’shi: Nyi nkishila muntu kubinga mpian’e su mpa mwanda kinyi, su mpa mwanda kinyi su?</verse>
				<verse number="4">E bebālulwile’shi: Tanwi babale’shi: Yawa bebahangile ku mbangilo, bebahangile bu mulume na mukashi?</verse>
				<verse number="5">Bambile’shi: Ha uno mwanda mulume akalamunuka nshye na nyin’e, akalamata kwi mpian’e, na bubidi bwabo abakekala tambidi yimune?</verse>
				<verse number="6">Biabia tabakī babidi, ooo, anka bu mbidi yimune. Binyibiabia akia kibalungile Efile-Mukulu muntu takumanga kwikitshiba, sunga ngumune.</verse>
				<verse number="7">Abamwambile’shi: A binyibiabia, mwanda kinyi Mosesa bakamikile’shi: Bibuwa bamuhe mukanda wa kuhwisha bulunda, na kumukatusha?</verse>
				<verse number="8">Bebālulwile’shi, ha mwanda wa bukoho bwa mashimb’enu, Mosesa bakuminyine’nwe kukasha bakashi benu, anka ku mbangilo takubadi biabia, ooo.</verse>
				<verse number="9">N’ami nenulungula’shi: Muntu ese akasha mpian’e, anka su ha mwanda wa lukyebanokyebano akabamba mungi, biabia basolo mwanda w’ebasa: ese muntu namu abamba mukashi mutushwe biabia basolwe ebasa namu.</verse>
				<verse number="10">Bana-be-ba-bukishi abamulungwile’shi: Su mwanda wa mulume na mukashi wi biabia, kubamba takwi buwa.</verse>
				<verse number="11">Anka E bebalungwile’shi: Bantu boso tabeuku kutambula uno mwanda, anka baba beuhebwe.</verse>
				<verse number="12">Mwanda kwi batungulwe abatandjibwe biabia mpaa na ku mafu a banyin’abo; kwi bamo batungulwe namu, abakitshinwe biabia kwi bantu; kwi batungulwe namu abekitshine abo banabene bu batungulwe ha mwanda wa bufumu bwa mwiilu. E, euku kutambula uno mwanda atambule’o.</verse>
				<verse number="13">Henyihaha bana bakinga babidi abamufwishishwe’shi, atentekye māsa mu kwibatekyela; anka bana-ba-bukishi abebatosheshe.</verse>
				<verse number="14">Anka Yesu bambile’shi: Kuminai bana bakinga, tanwibatoshanga kufika kwandji’mi, mwanda bufumu bwa mwiilu nyi anka bu abo.</verse>
				<verse number="15">E bebatentekyele māsa, bakatukile kwanka.</verse>
				<verse number="16">Talangai, umune bafikile, bamwihwishe’shi: Mulambukishi e buwa, nankakitshi kinyi kibuwa kia kumwena muwa wa ikala-ika?</verse>
				<verse number="17">Bamwālulwile’shi: A nkinyi kiontemwina’mi bu ebuwa? Takwi ebuwa, anka umune, yawa Efile-Mukulu; Anka s’okyebe kutwela mu muwa, olame nyi bishila.</verse>
				<verse number="18">Bamwambile’shi: A bishila kinyi? Yesu bambile’shi: Twehanga muntu, twendanga lusandji, twibanga, todimbilanga mukwenu madimi.</verse>
				<verse number="19">Nemeka shobena nyin’obe; Okafule mukwenu kifulo bu’be na mwinyi.</verse>
				<verse number="20">Yawa nsongwalume bamwakwile’shi: Bino bioso nebilamine mpaa na ku bukinga bwande; kiandji mukutwe nkinyi?</verse>
				<verse number="21">Yesu bamulungwile’shi: S’okyebe kwikala mulombashwe mpaa, nd’okahane bioso biodi n’bio, okebihe balanda, biabia biokikamona bineme mwiilu; ofikye, ondonde.</verse>
				<verse number="22">Anka nsongwalume habeuhushishe, bakatukile n’eshimba difite fututu; ha mwanda badi na buheta bwi bungi.</verse>
				<verse number="23">Henyihaha Yesu balungwile bana-be-ba-bukishi’shi: Binyibinyi nenulungula’shi: Kwi bukoho muntu mpeta kutwela mu Bufumu bwa mwiilu;</verse>
				<verse number="24">Na dimonyi nenulungula’shi: nkikilekubofula (nyama) ngamedia kutwela mwiiso dia shindanyi, na he muntu mpeta kutwela mu Bufumu bwa mwiilu.</verse>
				<verse number="25">Bana be-ba-bukishi, hababeuhushishe, abakanyine bikata, tabamwihusha’shi: A biabia akahanda nanyi?</verse>
				<verse number="26">Anka Yesu bebatadile swee, bebalungwile’shi: kino nkikambilwe na bantu, anka kw’Efile-Mukulu bintu bioso abiuku kukitshibwa.</verse>
				<verse number="27">Binyibiabia Petelo bamwālulwile’shi: Talanga, atwe tubalekye bioso, tubakulondo; A biabia atukatambula kinyi?</verse>
				<verse number="28">Yesu bebalungwile’shi: Binyibinyi nenulungula’shi: Anwe abandondo baba mwifuku dia kuhangilwadimo, ahakashala Mwan’a Muntu ha luhun’a nsulu lwe lwa ntumbo, anwe namu anukashala ha mpun’a nsulu ekumi na yibidi, anukatshibila myanda ya bisamba ekumi na bibidi bia bena Isalele.</verse>
				<verse number="29">N’ese muntu akuleka mashibo e, su mbakwabo balume su mbakwabo bakashi, su nshye, su nyina, su mpian’e, su bana, su nsenga, ha mwanda w’eshina diande, akatambula bifwime misusa lukama, akahyana namu muwa wa ikala ika.</verse>
				<verse number="30">Anka be bungi ba kwibedi abakekala kunyima; na ba kunyima abakekala bu ba kwibedi.</verse>
			</chapter>
			<chapter number="20">
				<verse number="1">Mwanda Bufumu bwa mwiilu mbwifwane na sha nshibo, batukile namashika ese mu kutula bafubi mwifuba die dia nfinyo.</verse>
				<verse number="2">Habahwile kulombashena n’abo mwa kwibafutshila nfalanga ya ndenadi kwifuku, bebatumine mwifuba die.</verse>
				<verse number="3">Ha nsa yisatu E batukile, bamwene bangi bemane bisumanga ku kisalwe;</verse>
				<verse number="4">Bebalungwile’shi: Ndai anwe namu mwifuba, na kioso akilombana, nankenuha’kio; N’abo abayile kwanka.</verse>
				<verse number="5">Dimonyi, batukile hehi na nguba mitwe, na ha nsa yisatu ya kiolwa bakitshine mpamune.</verse>
				<verse number="6">Habafikile nsa hehi yitano, batukile, bahetele bangi bemane bisumanga; bebalungwile’shi: A nkinyi nwibemane hano bisumanga ngub’ese?</verse>
				<verse number="7">Abamwalulwile’shi: Mwanda takwi muntu betuhele mufubo. E bambile’shi: Ndai namu mwifuba dia nfinyo; na kioso akilombana nankenuha’kio.</verse>
				<verse number="8">Biabia nguba hakuhona, sh’ēfuba balungwile mulami a bintu bie’shi: Itanyina bafubi, webahe efuto diabo, kubanga na a kunfundilo, mpaa n’a kwibedi.</verse>
				<verse number="9">Habafikile baba abatudilwe mufubo ha nsa yitano, abatambwile muntu ndenadi, muntu ndenadi.</verse>
				<verse number="10">Anka habafikile baba ba kwibedi, abatentekyeshe’shi: Atwe atukakila kutambula; n’abo namu abatambwile muntu ndenedi, muntu ndenedi.</verse>
				<verse number="11">Habadi abaditambula, tabamumūna sh’efuba’shi:</verse>
				<verse number="12">Bana ba ku nyima abafubile nsa umune, n’obe, bwebahwandjikisha hamunenka n’atwe abatuhutanga na kanya ngub’ese.</verse>
				<verse number="13">Anka E bālulwile kwi umune a abo’shi: A kūku, nkimukukitshine shī buwa, ooo, atatubalombashene efuto dia ndenadi umune su?</verse>
				<verse number="14">Ata kiakia nkiobe, wende; nankaha uno a kunfudilo munakuhela’be.</verse>
				<verse number="15">Bi kishila kukita bintu biande mwa nkyebela ami na mwinyi su? Eiso diobe di bubi su mwanda’mi nyi buwa’nyi?</verse>
				<verse number="16">Biabia e a kunfudilo akekala bu a kumpala, n’a kumpala akekala bu a kunfudilo; mwanda be bungi abetanyinwe, anka bahela abasangulwa.</verse>
				<verse number="17">Yesu hakukamina ku Yelusalema, bātshile bana-be-ba-bukishi buhenka bwabo mwishinda, bebalungwile’shi:</verse>
				<verse number="18">Talangai, biatwende ku Yelusalema, na Mwan’a Muntu abakamwihulukila kwi batshiite-bakwidi bakata, na kwi bafundji-ba-mikanda, n’abakamuhīsha mpaa na ku lufu.</verse>
				<verse number="19">Abakamutula kwi Badjentaila, mu kumusenga, na kumukuhila, na kumubamba ha mutshi uhingakane, na kwifuku dia kasatu akasanguka dimonyi.</verse>
				<verse number="20">Henyihaha kubafikile kwadi, nyin’a bana ba Sebede na bana be balume, kwete kumulangwila, na kukyeba kintu kwadi E.</verse>
				<verse number="21">Bamwihwishe’shi: Okyebe kinyi? E bamwā-lulwile’shi: Akula bano bana bande balume babidi, bashale mu Bufumu bwobe, umune ku mboko yi balume, mungi ku mboko yi bakashi.</verse>
				<verse number="22">Anka Yesu bālulwile’shi; Tanwiuku bianutekye. Anwiuku kutoma kwikoho diankatomo’mi su? sunga nkubatshishwa na lubatshisho lwankabatshishwa n’alo’nyi? Abamulungwile’shi; Atwiuku.</verse>
				<verse number="23">E bebalungwile’shi: Anukatomo binyibinyi kwikoho diande, anukabatshishwa na lubatshisho lwanbatshishibwa n’alo; anka kushala ku mboko yande yi balume na ku yi bakashi, tankwande kuha, ooo, anka akikahebwa baba babalumbulwilwe kwi Shami.</verse>
				<verse number="24">Habeuhushishe ba b’ekumi, abakwatshile nsungu kwi bakwabo babidi.</verse>
				<verse number="25">Anka Yesu bebaitanyine kwadi E’shi: Anwiuku’shi, banfumu ba Badjentaila abebamunu namu nganka Badjentaila, na baba nyi bakata abebamunu na matalwa.</verse>
				<verse number="26">Anka takikekalanga biabia munkatshi mwenu, ooo; anka muntu ese akukyeba kwikala bu mukata munkatshi mwenu, ekale bu mufubi enu;</verse>
				<verse number="27">Muntu ese namu akyebe kwikala hanundu henu, ekale bu mpik’enu:</verse>
				<verse number="28">Mwanda Mwan’a Muntu tamufwile kufubilwa ooo; anka kwibafubila, na kuhana muwa w’e bu nkūlo ya be bungi.</verse>
				<verse number="29">Habadi abatuku ku Yediko, kibumbu kikata kibamulondele.</verse>
				<verse number="30">Talangai, bampofu babidi abadi bashale ku bukunkula kw’eshinda; habahushishe’shi, Yesu ngiu akidi, abēle musase’shi: Etufwile lusa, obe Nfumwetu, Mwan’a Dafidi.</verse>
				<verse number="31">Binyibiabia kibumbu kibebatosheshe’ shi; Uminai; anka’bo abanyishishe kwela musase’shi: Etufwile lusa obe Nfumwetu Mwan’a Dafidi.</verse>
				<verse number="32">Yesu baimene, bebetamine’shi: A nkinyi kianukyebe’mi nyi nukitshine?</verse>
				<verse number="33">Abo namu’shi: A Mwanana, meso etu abulukye</verse>
				<verse number="34">Biabia Yesu bebakwatshile kanye, bebakumine meso abo; biabia, kahindji n’āka meso abo ababulukile; Tabamulondo.</verse>
			</chapter>
			<chapter number="21">
				<verse number="1">Hababefubwile hehi na ku Yelusalema, na hakufika ku Betehaje, ku ngulu ya Olefeta, biabia Yesu batumine balondi be babidi,</verse>
				<verse number="2">Bebalungwile’shi: Ndai mu’kia kibalo kinutadīle, na binobino anukahete mpunda mushitshikwe, na mwan’e: nwiishitule, nwiifwishe kwandji.</verse>
				<verse number="3">Su muntu enwihusha, numulungule’shi: Nfumu e yi kyebe; na binobino akeyitakula.</verse>
				<verse number="4">Bino bioso bibakitshinwe’shi, kikumbashwe kiakia kibākwilwe kwi mutemuki’shi:</verse>
				<verse number="5">Lungulai mwana mukashi a Siona eshi: Talai, Nfumwobe afiki kodi’ be, muhohele, mutentame ha mpunda, na mwan’e;</verse>
				<verse number="6">Bana ba-bukishi abayile, abakitshine bibebalungwile Yesu,</verse>
				<verse number="7">Abafwishishe mpunda na mwan’e, abeyitentekyele mitwelo yabo, abamwinamishe hanka.</verse>
				<verse number="8">Kibumbu kikata kibadishe mitwelo yabo mwishinda, bangi namu abatshokwele mahuhwa a mitshi, abādishe mwishinda.</verse>
				<verse number="9">Bibumbu bibadi abiende ku mpala, na kimo kibamulondanga, bibēle musase’shi: Hosana kwi Mwan’a Dafidi; Mwabi kwi yawa afiki mwishina dia Yehowa. Hosana mwiilu!</verse>
				<verse number="10">Binyibiabia habadi atwele mu Yelusalema, kibalo kioso kibaungakene’shi: A uno nanyi?</verse>
				<verse number="11">Kibumbu kibakwile’shi: Uno nyi Yesu, mutemuki a ku Nasaleta mu Ngadilea.</verse>
				<verse number="12">Henyihaha Yesu batwēlele mu ntempelo y’Efile-Mukulu, babingile boso abadi abahana na kuula mu ntempelo, baubikile mesa a bashintudi ba nfalanga, na bishalelo biabahananga nkudimba.</verse>
				<verse number="13">E bebalungwile’shi: Kibafundjilwe’shi: Nshibo yande ayikatemunwa bu nshibo ya nteko; anka’nwe nubeialula bu mwa kwikoñgyela bangifi.</verse>
				<verse number="14">Biabia bampofu na balemane abafikile kwadi mu ntempelo; E bebahwishishe.</verse>
				<verse number="15">Anka habamwene batshiite-bakwidi bakata na bafundji-ba-mikanda, binyi biakukanya bikata bibakitshine, na bana bakinga namu abadi abele musase mu ntempelo’shi: Hosana kwi Mwan’a Dafidi; abakwatshile nsungu yi moo.</verse>
				<verse number="16">Abamwambile’ shi: Bohusha biabākula 31 A nanyi a baba babidi bakitshine abikyebele eshimba dia su? Yesu bebālulwile’shi: Uolo; tanwibabale’shi: Mu kanwa mwa bana bahela na bana bakiabōmwa boloñamisha milangwilo su?</verse>
				<verse number="17">Bebalekyele kwanka, bakatukile mu kibalo, bayile mu Betane, balele mwanka.</verse>
				<verse number="18">Namashika habadi āluka mu kibalo, nsala yibamukwete.</verse>
				<verse number="19">Habamwene mutshi wa kikūku mwishinda, behengyele kwaudi, beusañene bisumanga, anka mabishi; beulungwile’shi: Tokaha bikuba mpaa na kwikala-ika; anka henyiha mutshi wa kikūku ubaumine’nka hoo.</verse>
				<verse number="20">Habeumwene bana-be-ba-bukishi, abakanyine’shi; A ee, mutshi wa kikūku ubaumu lubilo biabia na minyi?</verse>
				<verse number="21">Yesu bebālulwile’shi: Binyibinyi nenulungula’shi: Su nwi na lukuluhilo, na kushī kwalashena mwishimba, tanukakitshi anka bu bibakitshinwe ku mutshi wa kikūku, anka anukalungula namu yino ngulu’shi; yikatushwe, yiedibwe mwishiba, biabia akikakitshibwe.</verse>
				<verse number="22">Bintu bioso namu bianukatekye na lukuluhilo, anukebitambula.</verse>
				<verse number="23">Henyihaha, habatwelele mu ntempelo, batshiite-bakwidi bakata, na bakulu ba bantu abafikile hadi habadi alambukisha, tabamulungula’shi: Ku matalwa kinyi okitshi yino myanda? A nanyi bakuhele ano matalwa?</verse>
				<verse number="24">Yesu bebālulwile’shi: Ami namu nankenwihusha mwanda umune, biabia su anundungula, ami namu nankenulungula hamune kubatukile matalwa’nde a kukita yino myanda.</verse>
				<verse number="25">A lubatshisho lwa Yoano lubatukile kwi kunyi? Kwiilu, su nkwi bantu? Abo abanangushene bana bene’shi, Su atwakula’shi, kwiilu, biabia aketualula’shi; A nkinyi biabia tanwibamukumine?</verse>
				<verse number="26">Anka su atwakula’shi, lubatukile kwi bantu, biabia atutshinyi bantu; mwanda boso abahwandjikisha Yoanobu mutemuki.</verse>
				<verse number="27">Biabia abamwalulwile’shi: Tatwiuku. E namu bebalungwile’shi: Ami namu tanyinulungula kubatukile matalwa ande a kukita yino myanda.</verse>
				<verse number="28">Anka nutentekyesha kinyi? Muntu badi na bana balume babidi; bafikile kwi akwibedi, eshi; A mwanande, nda lelo ku mufubo mwifuba dia nfinyo yande.</verse>
				<verse number="29">E bālulwile’shi: Tanende, ooo. Anka kumongo bālulwile’shimba die, bayile.</verse>
				<verse number="30">Bafikile namu kwi ākabidi, bakwil’anka hamune. E bālulwile’shi: Eyo Mwanana, nende;</verse>
				<verse number="31">anka tamwende, oooshye? Abamwambile’shi, Ank’awa a kwibedi. Yesu bebalungwile’shi Binyibinyi nenulungula’shi: Basangishi-ba-milambu na basha masandji bana bakashi, abenubadidilā’nka kutwela mbufumu bw’Efile-Mukulu.</verse>
				<verse number="32">Mwanda Yoano bafikile kwanudi mwishinda dia kululama, ank’anwe tanwibamukumine, ooo; anka basangishi-ba-milambu na basha masandji bana bakashi abamukuminyine, n’anwe hanubeumwene, tanwibelangye ku mashimba kumongo’shi, bianudia kumukumina, ooo.</verse>
				<verse number="33">Hushai ungi mwele; Kubadi muntu kampanda, sha nshibo, bakunyine efuba dia nfinyo, bedifunyishe luhoho lwa mitshi ayimene, babundwile mwanka kiengyelo baibakile nshibo kia kwengyela bikuba, yila, bu musūngo, bedilekyele balami, bayile ku nsenga yibadi kula.</verse>
				<verse number="34">Habafikile kihindji hehi kuha bikuba, batumine bahika be kwi badjimi mu kuata bikuba biadio.</verse>
				<verse number="35">Anka badjimi abakwete bahika be, umune abamukuhile, mungi abamwihayile, mungi’nyi abamwashile mabwe.</verse>
				<verse number="36">Dimonyi, batumine bangi bahika, bakile bakwibedi bungi, abebakitshine’nyi anka hamune.</verse>
				<verse number="37">Kumongo, batumine mwan’e eshi, abakanemeka mwan’ande.</verse>
				<verse number="38">Anka badjimi, habamwenene mwan’e, abelungushene’shi: Au nyi mpianyi e, twende tumwihē tumwate buhyanyi.</verse>
				<verse number="39">Henyihaha abamukwete, abamukatushe mwifuba dia mitshi ya nfinyo, abamwihayile.</verse>
				<verse number="40">Biabia ahakafiki shē’fuba, akakitshi na minyi na baba badjimi?</verse>
				<verse number="41">Abamwalulwile’shi, Akalwisha baba bantu babi na malwa e moo, akalekye’fuba die kwi bangi badjimi, baba benyi abakamuha bikuba mu bihindji biabio.</verse>
				<verse number="42">Yesu bebalungwile’shi: A tanwi babale mu Bifundwe bi’Efile’shi: Ebwe dibahēlwe kwi babaki ba nshibo, di na mwinyi dibāluluka tamutwe w’ehaka. Nyi Yehowa bakitshine kino, nyi kia kukanya ku meso kwetu?</verse>
				<verse number="43">Binyibiabia nenulungula’shi: Bufumu bw’Efile-Mukulu abukenwatshibwa, abukahebwa namu kwi ungi mwilo aulia bikubabia’o.</verse>
				<verse number="44">Muntu ese akahono ha dino ebwe akatshokolwa; anka muntu ese adikahona, adikamuhondakasha bu bukula.</verse>
				<verse number="45">Habahushishe Batshiite-bakwidi bakata, na Bafadiseo miele ye, abashingulwile’shi; n’atwe balungula.</verse>
				<verse number="46">Anka habadi abakyebe kumukwata, abatshinyine kibumbu, ni wanda boso abadi abamuhwandjikisha bu mutemuki.</verse>
			</chapter>
			<chapter number="22">
				<verse number="1">Yesu bebālulwile dimonyi na miele, bakwile’shi:</verse>
				<verse number="2">Bufumu bwa mwiilu mbuhwandjikile na nfumu kampanda, batekyele mwan’e bidibwa bia kubamba.</verse>
				<verse number="3">Batumine bahika be kwitanyina’bo abakyebibwe ku bidibwa; ank’abahele kufika.</verse>
				<verse number="4">Dimonyi, batumine bangi bahika’shi: Lungulai abetanyinwe’shi; Talai, nahu kulumbula bidibwa biande, ñombe, na nyama yande yinune ngihaibwe, bintu bioso mbimēne, fikai kwibambo.</verse>
				<verse number="5">Ank’abo abasābulanga, abayile mashinda’bo, umune kwifuba die, mungi ku būsunga bwe;</verse>
				<verse number="6">Bangi namu abashēle abakwete bahika be, abebakitshine bibubi, na kwibehā.</verse>
				<verse number="7">Anka nfumu habahushishe biabia, bakwatshile nsungu; batumine efita die, abehayile baba bantahanyi, kibalo kiabo abekishikile kālo.</verse>
				<verse number="8">Henyihaha bakwile kwi bahika be’shi; Bi’ebambo mbimēne, anka’abo abadi betanyinwe tababadi bahwandjikile, ooo.</verse>
				<verse number="9">Binyibiabia, ndai ’masanka a misese, na boso banukasañana nwibetanyine ku bidibwa bi’ebambo.</verse>
				<verse number="10">Biabia baba bahika abayile mu misese, abakongwele boso bābasañene, bebubi na bebuwa; na nshibo y’ebambo yibadi yiule na bakyebībwe.</verse>
				<verse number="11">Habatwelele nfumu mu kutala bakyebībwe, bamwene mwanka muntu shīmufwale mutwelo w’ebambo.</verse>
				<verse number="12">Bamwihwishe’shi: A kūku, botwele na minyi muno koshī na mutwelo w’ebambo? N’e bakutshilwe biakwakula.</verse>
				<verse number="13">Henyihaha nfumu balungwile bafubi be’shi; mwanyei ku maboko na ku mikolo, numwibweshe, numusumbule mu mufito wi fututu hasha. Akemwīkala na kudila na kwisuma meno.</verse>
				<verse number="14">Mwanda bebungi abetanyinwe, anka buhela abasangwilwe.</verse>
				<verse number="15">Henyihaha Bafadiseo abayile mu kumudila lukuku lwa kumwanyina ’moso mwakakwila.</verse>
				<verse number="16">Biabia abatumine kwadi bana babo ba bukishi, na Bena Heloda hamune’shi: A Mulambukishi, atwiuku’shi, obe we a binyibinyi, olambukisha eshinda di’Efile-Mukulu mu biabinyibinyi; sunga totshinyi muntu: mwanda tobasukā mahala a bantu, ooo.</verse>
				<verse number="17">Binyibiabia etulungule motentekyesha’shi; Nyi nkishila kuha Kesala mulambu su mbisumanga?</verse>
				<verse number="18">Anka Yesu bashingulwile bubi bwabo, bakwile’shi: A nkinyi kianuntompo anwe bansesa?</verse>
				<verse number="19">Ndeshei nfalanga ya mulambu. Biabia abamufwishishe ndenadi.</verse>
				<verse number="20">E bebālulwile’shi: Kino kihwandjikisho na kifundjilo mbia anyi?</verse>
				<verse number="21">Abamulungwile’shi: Nyi mbia Kesala. Henyihaha bebālulwile’shi: Lambulai biabia kwi Kesala bintu bia Kesala; na kw’Efile-Mukulu namu lubwilai bintu bi’Efile-Mukulu.</verse>
				<verse number="22">Hababahushishe (bino bishima), abakanyine; abamulekyele, abayile.</verse>
				<verse number="23">Mu dinyi efuku diadia Basadusea abafikile kwadi, abo abakulā’shi: Ta kwi lusangukilo lwa ku lufu; abamwihwishe’shi:</verse>
				<verse number="24">A Mulambukishi, Mosesa bakwile’shi: Su muntu bafu, te na bana, mukwabo mulume akabamba mukashi e, amutandjile bana.</verse>
				<verse number="25">Tala, munkatshi mwetu mubadi bana-balume musambobidi b’ēfu dimune; A kwibedi hababambile mukashi bafwile, na ha mwanda tabadi na bana, balekyēle mukwabo mpian’e,</verse>
				<verse number="26">Biabia namu a kabidi anka hamune, akasatu namu mpaa n’ā musambobidi.</verse>
				<verse number="27">Kumongo kwa boso, mukashi winyi bafwile namu.</verse>
				<verse number="28">Binyibiabia ha lusangukilo lwa bafwe, akekala mukashi a nanyi a ku’ba musambobidi? mwanda boso babadi n’e.</verse>
				<verse number="29">Yesu bebālulwile’shi: Anwe anuluba mwanda wa kukutwa kwiuka Bifundwe bi’Efile, sunga katshintshi k’Efile-Mukulu.</verse>
				<verse number="30">Mwanda ha lusangukilo lwa ku lufu, tababambā, sunga mbahebwe mwibambo, anka’bo be bu bamwikeilu b’Efile-Mukulu be mwiilu.</verse>
				<verse number="31">Anka ha mwanda wa lusangukilo lwa bafwe, tanwi babale akia kibākwile Efile-Mukulu kwanudi’shi:</verse>
				<verse number="32">Ami nyi Efile-Mukulu a Abalahama, n’ā Isaka, n’Efile-Mukulu namu a Yakoba? Efile-Mukulu te Efile-Mukulu a bafwe, ooo, anka a abatala.</verse>
				<verse number="33">Habahushishe kibumbu biabia, babakanyine lulambukisho lwe.</verse>
				<verse number="34">Anka habahushishe Bafadiseo’shi, E bauminyishe Basaduseo, abekoñene hamune.</verse>
				<verse number="35">Biabia, umune abo, muhatudi a bishila, bamwihwishe (lwihusho) lwa kumutompa’shi:</verse>
				<verse number="36">A Mulambukishi, mulangilo kinyi ukile milangilo yoso bukata mu mukanda wa bishila?</verse>
				<verse number="37">Yesu bamwālulwile’shi: Okafule Yehowa, Efile-Mukulu obe kifulo n’eshimba diobe dioso, na muwa wobe woso, na binangu biobe bioso.</verse>
				<verse number="38">Uno nyi mulangilo ukata wa kwibedi.</verse>
				<verse number="39">Wa kabidi wi hamune na uno’shi; okafule mukwenu kifulo, bu modi mwifule obe na mwinyi.</verse>
				<verse number="40">Ha yino milangilo yibidi nyi ngihudikwe mukanda-wa-bishila na ya Batemuki.</verse>
				<verse number="41">Bafadiseo hababadi bekoñene hamune, Yesu bebehwishe’shi:</verse>
				<verse number="42">Anutentekyesha kinyi ha mwanda wa Kidisitu? E mwan’a anyi? Babamwālulwile’shi: E mwan’a Dafidi.</verse>
				<verse number="43">E bebalungwile’shi: A biabia’nyi, mu Kikudi-E-Selelee Dafidi amutemuna’shi bu Nfumu na minyi’shi;</verse>
				<verse number="44">Yehowa bakwile kwi Nfumwami’shi: Shala ku mboko yande yi balume, mpaa na hangalula be n’obe ngo, bu kitudilo kia ngwa yobe?</verse>
				<verse number="45">A biabia’nyi, su Dafidi amutemuna bu Nfumw’e ekala’nyi bu mwan’e na minyi?</verse>
				<verse number="46">Kubanga ku’diefuku, mpaa na a kumpala, takubadi muntu beukile kumwalula sunga kishima kimune, tabakumanga namu kumwihusha lungi (lwihusho).</verse>
			</chapter>
			<chapter number="23">
				<verse number="1">Henyihaha Yesu bakwile kwi kibumbu kia bantu na kwi bana-be-ba-bukishi’shi:</verse>
				<verse number="2">Bafundji-ba-Mikanda na Bafadiseo abashalā ha kishalelo kia Mosesa.</verse>
				<verse number="3">Biabia bioso bia benulungula kukita, nwibikite, anka tanulondanga bikitshino biabo, mwanda’bo abākulā, anka tabakitā.</verse>
				<verse number="4">Mwanda abānya bita bi bushito, bi bukoho ha kutwala; abebitulu ha mahampa a bantu, anka’bo (ba na bene) tabakyebe kwibisanyisha sunga na munwe wabo umune.</verse>
				<verse number="5">Anka bikitshino biabo bioso biabakitshi mbia kutadibwa na bantu: abatamishā nfalakatele yabo, abatamishā namu masasala a bifwalwa biabo;</verse>
				<verse number="6">abasehelā na mbalo yineme ha bidibwabia-kusehela, na bishalelo bia ku mpala mu bitumbwilo;</verse>
				<verse number="7">na kwimunwa ku maboko mu bisalwe, na kutemunwa na bantu’shi: Labi, Labi,</verse>
				<verse number="8">Anka’nwe tanukuminanga kwitaminwa bu Labi; mwanda umunenka nfumwenu nyi Kidisitu, n’anwe nwi bana ba muntu umune.</verse>
				<verse number="9">Tanwitanyinanga muntu a ha nsenga bu nshenu; mwanda umune nshenu E mwiilu.</verse>
				<verse number="10">Tanwitanyinanga namu bu banfumu, mwanda umune nfumwenu, E Kidisitu.</verse>
				<verse number="11">Anka yawa mukile bukata munkatshi mwenu, ekale bu mufubi enu.</verse>
				<verse number="12">Muntu oso aketumbisha e na mwinyi akaheleshwa; e namu akehelesha akatumbishibwa.</verse>
				<verse number="13">Anka mpombo kwanudi Bafundji-ba-Mikanda, na Bafadiseo, bansesa! mwanda anushitshila bantu ku Bufumu bwa mwiilu: mwanda tanutwele mwanka anwe bana bene, na baba abakyebe kutwela mwanka anwibaheleshā.</verse>
				<verse number="14">Mpombo kwanudi Bafundji-ba-Mikanda na Bafadiseo, bansesa! mwanda anufinā mashibo a bana bakashi-ba-bafwe, na kuteka nteko yila mwanda wa bunsesa bwenu: binyibiabia anukatambula kuhoneshibwa kukila bukata (ku kimu).</verse>
				<verse number="15">Mpombo kwanudi Bafundji-ba-Mikanda, bansesa! mwanda anwifunyā hoso ha mema, na lia mahia, mwanda wa kwalula muntu’mune ku luhese lwenu, na hanubamwalula, anumwikasha bu mwan’a Ngehena mwinukile bubi misusa yibidi.</verse>
				<verse number="16">Mpombo kwanudi, balomboshi ba bampofu, anwakula’shi: Ese atshihi ku ntempelo mutshiho’shi, kwi bu bisumanga; anka ese atshihi kilonda kia nsahabu kia mu ntempelo, e na kishio.</verse>
				<verse number="17">Anwe balotakane na bampofu; a nkinyi kikile bukata, kilonda kia nsahabu’nyi, su ntempelo ayihatulusha selelee kilonda kia nsahabu.</verse>
				<verse number="18">Ese namu atshihi ku kihayilo kia milambu’shi: ki bu bisumanga; anka ese atshihi mulambu utentekwe hanka, e bahīla ’mwanda.</verse>
				<verse number="19">Anwe balotakane na bampofu: nkinyi kikile bukatā, mulambu’nyi, su kihayilo kia mulambu akihatulusha selelee mulambu?</verse>
				<verse number="20">Binyibiabia ese muntu akatshihi kihayilo kia mulambu, biabia batshihila ku kia, mpaa na ku bitentekwe bioso bi hanka.</verse>
				<verse number="21">Ese namu akatshihi ku ntempelo, batshihila ku’ya (ntempelo) mpaa, na yawa ashala mwanka.</verse>
				<verse number="22">Yawa namu akatshihi kwiilu batshihila ku luhun’ānsulu lw’Efile-Mukulu, na kwi’wa ashalā hanka.</verse>
				<verse number="23">Mpombo kwanudi Bafundji-ba-Mikanda na Bafadiseo, bansesa! mwanda anulambula ki’ekumi kia mutshi wa kyēnyēnyi, na kia luenyi, na kia kikotshi, anka nubalekye yaya myanda yikile bukata ya mukanda-wa-bishila’shi, kutshiba kwa myanda, na ya lusa, na ya lukuluhilo; yino’nyi yibadi yibenuhwandjikile kukitwa, na kushī kuleka yikwabo yishīyikitwe.</verse>
				<verse number="24">Anwe balomboshi bampofu, anukakamina ha kumina keshi; ngamedia anumuhitumuna,</verse>
				<verse number="25">Mpombo kwanudi Bafundji-ba-Mikanda na Bafadiseo, bansesa! mwanda anutoshā ha mbidi hasha ha kihulu na ha luanda, anka munda ’muule na bunyenanyi na kukishakisha (kwa myanda).</verse>
				<verse number="26">(Obe) Mufadiseo mpofu, banda kutosha kwibedi munda mwa kihulu na mwa luanda’shi, hasha ha’bio mbitoshwe namu.</verse>
				<verse number="27">Mpombo kwanudi Bafundji-ba-Mikanda na Bafadiseo, bansesa! mwanda nwi bahwandjikile bu mashama atoshwe soo, hanundu ahamweka buwa bukalabale, anka munda muule na mifufwa ya bafwe, na kushūla kwa bishila koso.</verse>
				<verse number="28">Anka hamune anwe namu anumweka ku mpala kwa bantu bu balulame, anka munda mwenu ’muule ndaa na bunsesa na kushiula kwa bishila.</verse>
				<verse number="29">Mpombo kwanudi Bafundji-ba-Mikanda na Bafadiseo, bansesa; mwanda anwibakisha bilele bia batemuki, anulengye mashama abalulame;</verse>
				<verse number="30">anwakula namu’shi: Su tubekele mu mafuku a bashyetukulu, tatubadia kulombana n’abo ha mwanda wa mase a batemuki, ooo,</verse>
				<verse number="31">Binyibiabia nwi tumonyi kwanudi anwe bana bene’shi; nwibana b’abāabayihayilabatemuki.</verse>
				<verse number="32">Biabia nukumbashei kihimu kia bashenu.</verse>
				<verse number="33">Anwe manyoka, na tunkwatamanwi twa manyoka, anwiuku na minyi mwa kuhanda ku kuhoneshibwa kwa Ngehena?</verse>
				<verse number="34">Henyihaha nenutumina batemuki na basha binangu, na Bafundji-ba-Mikanda; bamo b’āba anukebayiha, na kwibahudika ku mutshi uhingakane; bangi namu anukebakuhila mu bitumbwilo bienu, na kwibamwesha malwa ku kibalo ku kibalo.</verse>
				<verse number="35">Biabia mase oso abantu balulame abasumbukilwe hashi, afiki hanudi, kubanga ku mase a Abele badi mululame, mpaa na kufisha ku mase a Sakadiya mwan’a Balakiasa, winyi anubaihayile hankatshi ha ntempelo na kihayilo kia mulambu.</verse>
				<verse number="36">Binyibinyi nenulungula’shi: Bino bioso abikafiki ha tunkwatamanwi tuno.</verse>
				<verse number="37">A Yelusalema, Yelusalema, (obe) waihā batemuki, ōsā babakutumina mabwe, misusa yinga yinadia kukongola banab’obe, bu amukongwela nsolo bana be mushi mwa mbaba ye, anka’nwe tanwi bakyebele’nwe, ooo!</verse>
				<verse number="38">Talai nshibo yenu yibenulekyelwa musadi.</verse>
				<verse number="39">Mwand’ami nenulungula’shi: Tanuka’mono dimonyi mpaa n’ahanukākula’shi: Yaw’ā mwabi ngiuafiki mwishina dia Yehowa.</verse>
			</chapter>
			<chapter number="24">
				<verse number="1">Biabia Yesu batukile hasha, bālamunukile ku ntempelo; bana-be-ba-bukishi abafikile kwadi mu kumulesha ngibako ya ntempelo.</verse>
				<verse number="2">Yesu bebehwishe’shi: Tanumono bino bintu bioso? binyibinyi nenulungula’shi: Takukashala hano ebwe dimune ditentekwe ha dikwabo adikakutwa kwalamunwa hashi.</verse>
				<verse number="3">Habadi mushale ha ngulu ya Olefeta, bana-be-ba-bukishi abafikile kwadi ku bufiefie’shi: Etulungule ahakafiki bino bintu? na kinyi akikekala kitundwilo kia kufika kobe, na kia kunfudilo kwa bahanohansenga?</verse>
				<verse number="4">Yesu beoālulwile’shi: Dimukai tanōngolwanga na muntu;</verse>
				<verse number="5">mwanda be bungi abakafiki mwishina diande’shi: Ami nyi Kidisitu. Abakōngola be bungi.</verse>
				<verse number="6">Anukahusha myanda ya ngoshi na nkumo ya ngoshi; Tanwikalanga na katshima munda, mwanda (bino) bintu bioso tabikakutwa kufika, anka kunfudilo tankubandjile kufika.</verse>
				<verse number="7">Mwanda mīlo na mīlo ayiketukena ngoshi, na mafumu na mafumu. Akukekala minanga, na bihuha bia masungu, na nsenga ayikatenkatenka mu bihindji na bihindji.</verse>
				<verse number="8">Bino bioso nyi kibangilo kia bishiotshi.</verse>
				<verse number="9">Henyihaha abakenufisha ku malwa, na kwi nwihā; anukashikībwa na mīlo yoso ha mwanda w’eshina diande.</verse>
				<verse number="10">Biabia be bungi abakakokolwa, abakehulukishena muntu na mukwabo, muntu na mukwabo, na kwishikwena.</verse>
				<verse number="11">Batemuki ba madimi be bungi abakēbō, abakōngola be bungi.</verse>
				<verse number="12">Na ha mwanda wa kushiula kwa bishila akukakamba, kifulo kia be bungi akikatāla.</verse>
				<verse number="13">Anka yawa akanyingamana mpaa na kunfudilo e akahanda.</verse>
				<verse number="14">Na uno mukāndu wibuwa wa bufumu bw’Efile-Mukulu aukalungulwa hanohasenga hoso bu bulungudi bwa bu kamonyi ku mīio yoso; henyihalia kunfudilo akukafiki.</verse>
				<verse number="15">Biabia hanukamono kikubendwa kia musadi, kibākwilwe kwi Danyele mutemuki, kimane mu mbalo yilamunwe yi-kishi’a (yawa abala ashīngule);</verse>
				<verse number="16">Henyihaha be mu Yudea basukile ku mangulu.</verse>
				<verse number="17">Yawa e ha musaka wa nshibo tayikye mu kutusha kintu ki mu nshibo ye.</verse>
				<verse number="18">Sunga yawa e mwifuba tālukanga mu kuata bifwalwa bie, ooo.</verse>
				<verse number="19">Mpombo kwabadi basha maīmi, na kwi baba abōmesha bana mu ā mafuku!</verse>
				<verse number="20">Anka nutekye (Efile-Mukulu’shi), kusuka kwenu takukekala ha kihindji ki’eshiho, sunga h’efuku dia Sabado;</verse>
				<verse number="21">Mwanda henyihaha akakekala kufwambuka kukata kushyahwandjikishwa na kungi, kuatshila ku kibangilo kia hanohansenga, mpaa na binobino, ayoyo, sunga ku mpala kwikala-ika takukafiki.</verse>
				<verse number="22">Biabia su ā maf’uku tabadi atshibībwe, takubadi akuhanda muntu, sung’umune: anka ha mwanda wa basangudibwe, ā mafuku akatshibibwa.</verse>
				<verse number="23">Binyibiabia su muntu ese akenulungula ’shi: Talai, Kidisitu biadi’bi; sunga’shi: E biadi’biaa; tanumukuminanga.</verse>
				<verse number="24">Mwanda baKidisitu ba madimi abakēbō, na batemuki ba madimi, abakalesha bitundwilo bikata na biakukanya; na kōngola sunga basangudibwe su mbiabia takukutwa kukitshibwa.</verse>
				<verse number="25">Talai, tampwile kwinulungula kwibedi,</verse>
				<verse number="26">Binyibiabia, su abakenulungula’shi: Talai, E ha mahia a kabāka, tanwendanga kwanka; Talai, ngiu e mu tudimbo tufwame, tanukuminanga.</verse>
				<verse number="27">Mwanda bu luhenyo lwa mpeshi alufu ku kihindji akitunduka nguba, na kuhenya mpaa na kwa kuhona nguba, anka biabia namu nyi abikekala kufika kwa Mwan’a Muntu.</verse>
				<verse number="28">Mwanda hoso hekale bitānda-bifwe, anka haha ahakakoñena mpungwe.</verse>
				<verse number="29">Anka henyiha hakufudila ha malwa a ā mafuku, nguba akafitshi, mweshi namu taukatoko, nyenyenye ayikatukuka mwiilu, na bia bukome bia mwiilu abikatenkatenka,</verse>
				<verse number="30">Henyihaha kitundwilo kia Mwan’a Muntu akikamweka mwiilu; biabia mīlo yoso ya hanohansenga ayikadidi; ayikamono Mwan’a Muntu afiki ’makumbi a mwiilu na bukome na ntumbo yikata.</verse>
				<verse number="31">Biabia akatumu bamwikeilu be n’eyi dikata dia mpungi, abakakongola basangulwe ku mpese yinanka ya luhahi, ku nsongo yimune yēilu mpaa na ku yingi nsongo.</verse>
				<verse number="32">Binobino ambulai mwele wa mutshi wa kikuku; ha lutabi lwao lukī lubofule, na hakushihuka mabishi, nwiuke’shi mpeshi tadi hehi.</verse>
				<verse number="33">Biabia anwe namu hanukamono bino bioso, nwiukye’shi, e tadi hehi, mpaa na ha kibelo.</verse>
				<verse number="34">Binyibinyi nenulungula’shi: Kano kankwatamanwi takakakidi mpaa n’ahakakumbana bino bintu bioso.</verse>
				<verse number="35">Eilunansenga abikashimina, anka myanda yande tayikakidi; ooo.</verse>
				<verse number="36">Anka ha mwanda w’adi ’efuku, na yaya nsaa, takwi muntu ebiuku, ooo, sunga bamwikeilu be mwiilu; anka Shami, kubahu.</verse>
				<verse number="37">Anka mubadi mwikele mafuku a Noa, anka biabia namu nyi a mukekala kufika kwa Mwan’a Muntu.</verse>
				<verse number="38">Mwanda anka mubadi mwikele aa mafuku abadi kwibedi kwa kiino kia mpeshi, babadi abadyi na kutoma; babadi ababamba, babadi ababambibwa, mpaa n’ahabafikile efuku dibatwelele Noa mbwato bukata.</verse>
				<verse number="39">Tababadi beukye mpaa n’ahabafikile kiino kibebashimishe boso; Anka biabia namu nyi a bikekala ha kufika kwa Mwan’a Muntu.</verse>
				<verse number="40">Ku kiakia kihindji babidi abakekala mwifuba, umune akātshibwa, mungi akalekibwa.</verse>
				<verse number="41">(Banabakashi) babidi (abakekala) abahele kwibwe; umune akātshibwa, mungi akalekibwa.</verse>
				<verse number="42">Binyibiabia tengelai, mwanda tanwiuku nguba ayikafiki Nfumwenu.</verse>
				<verse number="43">Anka nwiukye kino’shi; su sha nshibo beukile kihindji akikafiki ngifi, badia kutala (biya), tabadia kukumina nshibo ye kutubulwa.</verse>
				<verse number="44">Binyibiabia anwe namu nwikale bēmane; mwanda mu nsa yianushyanutentekyesha, Mwan’a Muntu akafiki:</verse>
				<verse number="45">A biabia, a nanyi mpika a kishima na binangu batudilwe nanfumu e bu mulami a ba ku nshibo ye, kwibaha bidibwa ha kihindji kihwandjikile?</verse>
				<verse number="46">Mwabi kwi yawa mpika akakitshi bino ahakamusañana nfumu e hakwakula.</verse>
				<verse number="47">Binyibinyi nenulungula’shi: Akamutulu bu mulami a bintu bie bioso.</verse>
				<verse number="48">Anka su yawa mpika ntubi ahwandjikisha mwishimba die’shi: Nfumwami bakutwa kufika bukidi;</verse>
				<verse number="49">akabanga namu kukuhila bahika n’e, na kudia na kutoma n’abakolwa (malofu).</verse>
				<verse number="50">Biabia nfumu a yawa mpika akafiki mu’di’efuku diashyamutengyela, na ha nsa yiashyeuku;</verse>
				<verse number="51">Akamutshibi bihindji bibidi, abakamutula kihindji kie hamune na bansesa: akukekala kudila na kwisuma kwa meno.</verse>
			</chapter>
			<chapter number="25">
				<verse number="1">Henyihaha Bufumu bwa mwiilu abukahwandjikile bakashi tumama ekumi, abātshile matāla’bo, abatukile mu kutundaisha mubambi.</verse>
				<verse number="2">Batano b’abo abadi na kalolo, batano abadi balekane.</verse>
				<verse number="3">Baba babadi abalekane abātshile matāla’bo, tambēle mwimu mwanka.</verse>
				<verse number="4">Anka baba basha kalolo abayile na mwimu mu biasa biabo na matāla’bo kumune.</verse>
				<verse number="5">Habayishishe mubambi, boso tababunguta, balale tulo.</verse>
				<verse number="6">Ha nkilonkatshi kia bufuku kubēlwe musase’shi: Talai, mubambi a mukashi ngiu wafiki, ndai mu kumutundayila.</verse>
				<verse number="7">Biabia baba bakashi tumame abebwele, abalumbulwile matala’bo.</verse>
				<verse number="8">Balekane abatekyele baba basha kalolo’shi: E tuhei umo mwimu wenu, mwanda matāla etu akyebe kushima.</verse>
				<verse number="9">Anka basha kalolo abālulwile’shi: Ayoyo, tala taukalombana kuutwe n’anwe; anka ndai kwi’ba ahana, nukeudile’nwe bana bene.</verse>
				<verse number="10">Anka habāyile mu kuula, mubambi bafikile; na baba abadi balumbulwe abatwelele n’e mu bidibwa bi’ebambo; na kibi kibashitshilwe.</verse>
				<verse number="11">Kumongo, bangi bakashi tumame abafikile’shi: A Mwanana, a Mwanana, etushitwile.</verse>
				<verse number="12">Anka e bālulwile’shi: Binyibinyi nenulungula’shi: Ta nyi nwiuku’nwe, ooo.</verse>
				<verse number="13">Binyibiabia hasukai, mwanda tanwiuku efuku, sunga nsa ahakafiki Mwan’a Muntu.</verse>
				<verse number="14">Mwanda (bufumu bwa mwiilu) mbuhwandjikile bu muntu ha luendo ku nsenga yi kula; baitanyine bahika be, bebahele bintu bie.</verse>
				<verse number="15">Bahele umune ntalenta yitano, kwi mungi yibidi, umo’nyi yimune; kwi muntu ese bu muhunda kalolo ke; kahindji n’aka bayile luendo lwe.</verse>
				<verse number="16">Biabia yawa batambwile yitano, bayile mu kusungula n’ayo, befwimishe yingi yitano n’ayo.</verse>
				<verse number="17">Yawa namu batambwile yibidi, bafwimishe yingi yibidi.</verse>
				<verse number="18">Anka yawa batambwile yimune bayile, babundwile mu nsenga, beyifile mono ya nfumwe.</verse>
				<verse number="19">Habayishishe kihindji kikata, nfumu a baba bahika bafikile, babadikile n’abo (bintu bie).</verse>
				<verse number="20">Biabia yawa batambwile ntalanta yitano, bafikile, bafwishishe yingi ntalanta yitano’shi; A nfumwami, bompele ntalanta yitano; Tala, nafwishisha n’ayo yingi ntalanta yitano.</verse>
				<verse number="21">Nfumwe bamulungwile’shi: Obe shobe bolumbula, mpika mulumbulukye a kishima; bodi na kishima mu bintu bihela, nankakutulu bu mulami hanundu ha bintu bi bungi; twel’obe mu muloo wa nfumwobe.</verse>
				<verse number="22">Yawa namu batambwile ntalanta yibidi bafikile’shi; A Mwanana, bompele’mi ntalanta yibidi; tala nafwimisha n’ayo yingi yibidi.</verse>
				<verse number="23">Nfumwe bamulungwile’shi: Obe shobe bolumbula, mpika mulumbulukye a kishima; bodi na kishima mu bintu bihela, nankakutulu bu mulami hanundu ha bintu bi bungi; twel’obe mu muloo wa nfumwobe.</verse>
				<verse number="24">Henyihaha yawa batambwile ntalanta yimune bafikile’shi: A Mwanana, neukile’shi, obe e muntu ebukoho, oumbula hashī mumine, okōngola namu hoshī muhalakashe;</verse>
				<verse number="25">N’ami nadi na moo, nayile, nafya ntalanta yobe mu nsenga; talanga, ngiyi yodi n’ayo yaya nginyi yobe.</verse>
				<verse number="26">Nfumwe bamwālulwile’shi: Obe mpika e bubi mulekane, bweukile’shi, naumbula hanshī mumine, nakongolā namu hanshī muhalakashe;</verse>
				<verse number="27">Bodia kutula biabia mono yande kwi bashintudi, biabia ami, hakutika hande, nadia kusañana yande na yaya yibasungulwile.</verse>
				<verse number="28">Binyibiabia, mumanei ntalanta kwadi, nwiyihei yawa e na ntalanta ekumi.</verse>
				<verse number="29">Mwanda kwi muntu ese e n’abio akahebwa (bingi), e namu akekala na bifwimi; anka kwi’wa shī n’akio, akamañunwa’kia kiadi n’akio.</verse>
				<verse number="30">Nuele yawa mpika a bisumanga hasha he mufito fututū; akwa akukekala kudila na kwisuma meno.</verse>
				<verse number="31">Ahakafiki Mwan’a Muntu mu ntumbo ye, na bamwikeilu boso balamunwe-be-kishila n’e, henyihaha akashala ha luhun’a nsulu lwa ntumbo ye:</verse>
				<verse number="32">Mīlo yoso ayikakongolwa ku mpala kwe; E akebalamuna halahala, bu mulami alamuna mikoko ku mbushi.</verse>
				<verse number="33">Akatulu mikoko ku mboko ye yibalume, anka mbushi ku mboko ye yibakashi:</verse>
				<verse number="34">Henyihaha Nfumu akalungula be ku mboko ye yibalume’shi: Fikai anwe basha mwabi kwi Shami, nuhyane bufumu bubenulumbulwilwe ku mbangilo kwa hanohansenga.</verse>
				<verse number="35">Mwanda nadi na nsala, nubampele biakudia; nadi na nyota, nubampele biakutoma; nadi mwenyi, nubankukile;</verse>
				<verse number="36">nadi musekenyi, nubamfwadikile, nadi na busungu, nubafikile kuntompa; nadi mu nshibo ya lukano, n’anwe nubafikile kwandji’mi.</verse>
				<verse number="37">Henyihaha balulame abakamwalula’shi; A nfumu, efuku kinyi diatubakumwene na nsala, twakudisha? sunga na nyota, twakutomesha?</verse>
				<verse number="38">Kihindji kinyi kiatuba-kumwene bu mwenyi, twakukukila? sunga musekenyi, twakufwadisha?</verse>
				<verse number="39">Na kihindji kinyi kiatubakumwene na busungu, sunga mu nshibo ya lukano, twafika kukutompa?</verse>
				<verse number="40">Ntumu akebālula’shi: Binyibinyi nenulungula’shi: Anka mwanubakitshinyine kwi umune a bano mukile kihēla kwi’ba bakwetu, biabia nubankitshinyine’mi.</verse>
				<verse number="41">Henyihaha akalungula be ku mboko yibakashi’shi: Katukai kwandji’mi, anwe bēlwe muloa, mpaa na mu kālo ka ikala-ika, kabalumbulwilwe diabola na bamwikeilu be;</verse>
				<verse number="42">Mwanda nadi na nsaia, tanubampele biakudia; nadi na nyota, tanu bampele a kutoma,</verse>
				<verse number="43">nadi mwenyi, tanwibankukile; nadi muswa tanwibanfwadisha; nadi na busungu, na mu nshibo ya lukano, tanwibafikile kuntala, ooo.</verse>
				<verse number="44">Henyihaha abo namu abakamwalula’shi; A Mwanana, efuku kinyi diatuba, kumwene na nsala, sunga na nyota, su bu mwenyi, sunga muswa, su mbusungu, su mu nshibo ya lukano, n’atwe tatwibakukwashie?</verse>
				<verse number="45">Henyihaha E akebālulwila’shi; Binyibinyi nenulungula’shi: Anka mwanushībakitshine kwi umune a bano mukile kihela, biabia tanwibankitshine’mi, ooo.</verse>
				<verse number="46">Binyibiabia bano abakēnde mu malwa a ikala-ika; anka balulame (abakatwele) mu muwa wa ikala-ika.</verse>
			</chapter>
			<chapter number="26">
				<verse number="1">Binyibiabia bitabibakitshine habahwile Yesu (kwakula) yino myanda yoso, balungwile bana-be-ba-bukishi’shi:</verse>
				<verse number="2">Anwiuku’shi, ahakidi mafuku abidi nyi kidibwa kia Paque na Mwan’a Muntu akehulukibwa mu kwihayibwa ha mutshi uhingakane.</verse>
				<verse number="3">Henyihaha batshiite bakwidi-bakata na Bafundji-ba-Mikanda, na bakulu ba bantu, abekoñene hamune kwibalasa kwa tshiite-mwakwidi mukata, aitanyinwa bu Kaifasa.</verse>
				<verse number="4">Tabahwandjikisha mu kukwatshila Y’esu ku bufyefye, mwa kumwihayila.</verse>
				<verse number="5">Anka abakula’shi: Kushī h’efuku dia bidibwa bia kusehela bia Yehowa, tala eunga’diakatuku munkatshi mwa bantu.</verse>
				<verse number="6">Habadi Yesu mu Betane mu nshibo ya Shimona, sha kifwi,</verse>
				<verse number="7">Kubafikile kwadi mwana mukashi na mulangye wa mwimu wa mulashi wibuwa bukalabale buneme; beuhongolwele ha mutwe he habadi mushāle ha bidibwa.</verse>
				<verse number="8">Anka bana-be-ba-bukishi habeumwene, babakwete nsungu, eshi; A kunu kushimisha nkwa kinyi?</verse>
				<verse number="9">Mwanda uno mwimu ubadia kulombana kuhana ku mono yibungi, na kuhelwa balanda.</verse>
				<verse number="10">Habeuukile Yesu, bebalungwile’shi; A nkinyi kianukalakasha mwana mukashi? mwanda e bankitshine mufubo wibuwa.</verse>
				<verse number="11">Mwanda’nwe nwi na balanda n’enu mafuku oso, anka’mi nki n’enu mafuku oso.</verse>
				<verse number="12">Mwanda hakumpongolwela uno mwimu ha mbidi hande, e beukitshine ha mwanda wa kushīkwa kwande.</verse>
				<verse number="13">Binyibinyi nenwamba’shi: Kosokoso akukalungulwa uno mukāndu wibuwa hanohansenga hoso, akukalungulwa namu kino kibakitshi uno mwana mukashi, takidi bu kiakumutentekyēsha.</verse>
				<verse number="14">Henyihaha umune a mu b’ekumi na babidi, ētanyinwe bu Yudasa Isakadiota, bayile kwi batshiite-bakwidi-bakata,</verse>
				<verse number="15">bebalungwile’shi: A nkinyi kia nukyebe kumpa, n’ami musokwela kwanudi? Abo abalombashena ne ku mono ya nfalanga bu makumi asatu.</verse>
				<verse number="16">E babangile ku diadi’efuku kukimba mwadia kumwihulukila.</verse>
				<verse number="17">H’efuku dia kwibedi dia (bidibwa bia kusehela) mampa ashī na kitatusho, bana-be-ba-bukishi abafikile kwi Yesu, tabamwihwisha’shi: Okyebe tukakulumbulwile kodi okudila kudibwa kia Paque kwi kunyi?</verse>
				<verse number="18">E bebalungwile’shi: Ndai mu kibalo kwi muntu kampanda, nukamulungula’shi: Mulambukishi amba’shi: Kihindji kiande takidi hehi, nankadila kobe kidibwa kia Paque nabana-bande-ba-bukishi.</verse>
				<verse number="19">Banaba-bukishi babakitshine anka mu bebalungudile Yesu; abalumbulwile kidibwa kia Paque.</verse>
				<verse number="20">Binyibiabia habafikile kiolwa kia bufuku, bashelele na b’ekumi na babidi.</verse>
				<verse number="21">Habadi tabadi, bakwile’shi: Binyibinyi nenwamba’shi: Umun’ēnu akangihuluka kīhuko.</verse>
				<verse number="22">Biabia abafitshile ’mashimba, ababangile kumwihusha umune umune’shi: A nami su, Mwanana?</verse>
				<verse number="23">E bālulwile’shi: Yaw’asunu nami mboko ye mu kihulu, n’e winyi akangihuluka.</verse>
				<verse number="24">Mwan’a Muntu ēnda’nka mwa kibamutundjilwe; anka mpombo kwi yawa muntu amwihulukila kīhuko, bibadi buwa kwi yawa muntu su tamutandwe.</verse>
				<verse number="25">Henyihaha Yudasa winyi bamwihulukile kīhuko, bālulwile’shi: A Mulambukishi, a n’ami winyi su? E bamulungwile’shi: N’obe bākula.</verse>
				<verse number="26">Biabia habādi abadi, Yesu bātshile dimpa beditekyele mwabi, editshokola, ediha bana-ba-bukishi’shi: Tambulai, nudie; dino nyi mbidi yande.</verse>
				<verse number="27">Bātshile’nyi ekoho, editumbwila Efile Mukulu’ shi; Nutome’dio anwe boso.</verse>
				<verse number="28">Mwanda ano nyi mase ande a kilombeno kihya, āsumbukila bebungi, mwanda wa kulekyelwa kwa milwisho.</verse>
				<verse number="29">Ank’ami nenulungula’shi: Tankatomo dimonyi ku bino bikuba bia nfinyo, mpaa na ku diadi’efuku diankeyitomo n’enu, tangihya mu bufumu bwa Yaiya.</verse>
				<verse number="30">Biabia habahwile kuyimba lono, abakatukile, benda ku ngulu a Olefeta.</verse>
				<verse number="31">Henyihaha Yesu bebalungwile’shi: Anwe boso anukakokoshwa ha mwanda wande buno bufuku; mwanda ngufundjibwe’shi: Nankakuhila mulami ayo, na mikoko ya mu lombe ayikahalakashwa kungi.</verse>
				<verse number="32">Anka hampu kusanguka (ku lufu) dimo, nankenubadidila ku Ngadilea.</verse>
				<verse number="33">Petelo bamwālulwile’shi: Sunga boso abakakokoshwa ha mwanda w’obe, ami tankakokoshwa sunga mpahela, ooo.</verse>
				<verse number="34">Yesu bamulungwile’shi: Binyibinyi nakulungula’shi: Buno bufuku, kwibedi kwa kusamina kw’etombole, okantunu misusa yisatu.</verse>
				<verse number="35">Petelo bamwalulwile’shi: Sunga nadia kufwa n’obe, tanadia kukutuna ayoyo. Bana-ba-bukishi boso abakwil’anka hamune.</verse>
				<verse number="36">Henyihaha Yesu bafikile n’abo aha hantu ahalumbibwa bu Ngetesemane, biabia e bambile bana-ba-bukishi’shi: Hanyiende ’kwa mu kuteka, anwe namu nushale hano.</verse>
				<verse number="37">E bayile na Petelo, na benyi bana babidi balume ba Sebede, babangile kufwambuka na kwikala n’eshimba dibushito di moo.</verse>
				<verse number="38">Henyihaha bebalungwile’shi: Eshimba diande dibakamba kwinyongola mpaa na ku lufu; Ikalai hano, nutengyele n’ami.</verse>
				<verse number="39">Binyibiabia bayile ku mpala kihindji kihi, babandamine mpala ye hashi, tatekye’shi: A Yaiy’ande, su nkilombane, kihulu kino kinkile’mi, anka bishī bu mwankyebela, ooo, anka mokyebela’be.</verse>
				<verse number="40">Biabia bafikile kwi bana-be-ba-bukishi, bebasānene balale mu tulo, bambile Petelo’shi: A nkinyi, nubakutwa kutengyela hamune n’ami, sunga nsa yimune?</verse>
				<verse number="41">Hasukai, nutekei, tala nwakatwela mu kutompibwa; eshimba binyibinyi di na musanku, anka mbidi ngibofule.</verse>
				<verse number="42">Bayile kihindji diakabidi, batekyele’shi: A Yaiya’nde, su kihulu kino takiuku kunkila’mi, anka su nyi nkitome kianka, nyi mwamukyebel’eshimba diobe bikitshibwe mwanka.</verse>
				<verse number="43">Biabia bafikile kwi bana-ba-bukishi bebasañene balale mu tulo dimo, mwanda meso abo abadi bushito bibi.</verse>
				<verse number="44">Biabia bebalekyele, bayile dimo, batekyele diakasatu, bakwile bishima bioso hamune.</verse>
				<verse number="45">Henyihaha bafikile kwi bana-be-ba-bukishi, bebalungwile’shi: Lalai binobino shenu nwikishei, talai, nsa yibafiki’shi, Mwan’a Muntu behulukilwe kīhuko ku maasa a basodi ba myanda</verse>
				<verse number="46">Ebwei, twendei, talai winyi akungihuluka tadi hehi.</verse>
				<verse number="47">Biabia habadi kiakula, Yudasa, umune a mu b’ekumina-babidi, bafikile na kibumbu kikata kitwale mpete ya ngoshi na tubongye; kibatuku kwi batshiite-bakwidi bakata na kwi bakulu ba bantu.</verse>
				<verse number="48">Binyibiabia winyi bamwihulukile bebahele kitundwilo’shi: Yawa’nyi fifiena n’e ku milomo, nyi E; numukwate biya.</verse>
				<verse number="49">Kahindji n’āka bafikile kwi Yesu, tamwamba’shi; Nankuseme! Labi! befifiene n’e.</verse>
				<verse number="50">Yesu bamwambile’shi: A kūku, bofwilakinyi? Henyihahaabo abolwele maboko kwi Yesu, abamukwatshile abayile n’e.</verse>
				<verse number="51">Talai, umune’ābo babadi na Yesu bōlwele mboko ye, batushishe luhete lwe lwa ngoshi, batahile mpika a tshiite-mwakwidi-mukata, bamutshibile etwi die.</verse>
				<verse number="52">Binyibiabia Yesu bamulungwile’shi; Alusha luhete lwobe mu kihusula kiakio, mwandā’bo boso abasomona luhete lwa ngoshi, abakalwila na luhete lwa ngoshi.</verse>
				<verse number="53">Otentekyesha’shi, ami tañuku binobino kwitanyina Shami, E namu akantumina bamwikeilu kukila binunu makumi musambobidi na bibidi su?</verse>
				<verse number="54">A biabia, Bifundwe bi’Efile abikakumbashwa na minyi’shi, anka biabia nyi mbihwandjikile kwikala nyi?</verse>
				<verse number="55">Ha yawa nguba Yesu balungwile bibumbu bia bantu’shi: A nubatuku na mpete ya ngoshi na tubongye mu kunkwata, bu biabakwata ngifi su? Kwifuku n’efuku nashalele n’enu nkwete kulambukisha mu ntempelo, n’anwe tanwibankwate.</verse>
				<verse number="56">Anka bino bioso bibakitshibwe’shi: Bifundwe bi’Efile bia batemuki bikumbashwe. Henyihaha bana-be-ba-bukishi boso babamulekyele, tabasuku.</verse>
				<verse number="57">Abo babakwete Yesu abamukunkwishe kwi Kaifasa, tshiite-mwakwidi mukata’ nyi kubebungīle bafundji-bamikanda na bakulu.</verse>
				<verse number="58">Anka Petelo bamulondele kulākula, mpaa na ku luhoho lwa tshiite mwakwidi mukata, batwelele, bashalele hamune na bafubi’ shi: Ntala kwabifudila.</verse>
				<verse number="59">Biabia batshiite-bakwidi bakata na bakulu, na kikoñeno kioso kia kimu, babakimbile tumonyi twa madimi kuhonesha Yesu mu kumwihā.</verse>
				<verse number="60">Anka tambamone ooo: Sunga tumonyi twa madimi twibungi tubafikile, tambamone, ooo. Kunyima, kubafikile tumonyi tubadi twa madimi’shi:</verse>
				<verse number="61">Uno (muntu) bambile’shi: Neuku mwa kushindjila ntempelo y’Efile-Mukulu na kwībaka dimo mu mafuku asatu.</verse>
				<verse number="62">Biabia tshiite-mwakwidi mukata bebwele, tamwambashi: Obe tōlula mwanda su? A uno (mwanda) wi na minyi aukuhatula tumonyi?</verse>
				<verse number="63">Anka Yesu bauminyine nyaa. Binyibiabia tshiite-mwakwidi mukata bālulwile, bamulungwile’shi: nakutshihila mutshiho kw’Efile-Mukulu a muwa ami’shi, wetulungule su n’obe Kidisitu Mwan’Efile-Mukulu.</verse>
				<verse number="64">Yesu bamwalulwile’shi: Obe bohu kwakula: anka nenulungula’shi: Ahakayisha kihindji anukamono Mwan’a Muntu mushale ku mboko yibalume ya bukome, afiki namu ha makumbi a mwiilu.</verse>
				<verse number="65">Henyihaha tshiite-mwakwidi mukata besanwine bifwalwa bie’shi: E bahu kukā Efile-Mukulu, a nkinyi kiatukimbila tungi tumonyi? talai, binobino nubahusha kukā kwe.</verse>
				<verse number="66">Anwe namu anutentekyesha na minyi? Babālulwile’shi: E muhwandjikile lufu.</verse>
				<verse number="67">Henyihaha abamufidile mata mu mpala mwe, abamukuhile bikonyi; bangi tabamukuhila nsasu’shi:</verse>
				<verse number="68">Obe Kidisitu etuhatulwile bakukuhila nanyi?</verse>
				<verse number="69">Petelo badi mushale hasha mu luholio; henyihaha kitumwanga bafikile kwadi’shi: Obe namu bodi na Yesu a ku Ngadilea.</verse>
				<verse number="70">Anka e batune ku mpala kwa boso’shi: Tanyiuku na kinyi kiokula’ki, ooo.</verse>
				<verse number="71">Habadi atuku mpaa na ku kishikamino, mungi (kitumwanga) bamumwene, tākula na babadi n’abo kwanka’shi: Na uno namu badi na Yesu a ku Nasaleta.</verse>
				<verse number="72">Batune dimonyi na kutshiha’shi: Tañuku yawa muntu.</verse>
				<verse number="73">Habayishishe kihindji abo babadi bemane hehi, habefubwile hehi, abakwile kwi Petelo’shi: Binyibinyi obe we anka’bo, mwanda kwakula kobe kubakutundusha.</verse>
				<verse number="74">Henyihaha e babangile kwela muloa na kutshiha’shi: Yawa muntu tamwiuku, ooo. Kahindji n’āka etombole dibasamine.</verse>
				<verse number="75">Biabia Petelo batentekyeshe mwanda ubakwile Yesu, ubamulungwile’shi: Kwibedi etombole tadiasamine, obe okantunu kasatu. Henyihaha e batukile hasha, badīle bikata.</verse>
			</chapter>
			<chapter number="27">
				<verse number="1">Habubatokyele tanamashika, batshiite-bakwidi bakata boso na bakulu ba bantu, abebungile hamune ku lukuku lwa kukimba mwa kwihayila Yesu.</verse>
				<verse number="2">Habamwanyine, abayile n’e, abamufwishishe kwi mutontshi mukata hanundu ha bakwabo, Pontyusa Pilato.</verse>
				<verse number="3">Biabia Yudasa, winyi bamwihulukile kīhuko, habamwene badi muhīshwe, belangile mwishimba die, bālwishe dimo binyi bihindji bia nfalanga ya nfedha makumi asatu kwi batshiite-bakwidi bakata na bakulu,</verse>
				<verse number="4">eshi, nasolo mwanda hakwihuka kīhuko ki mase a muntu shī na mwanda. Abo abamwālulwile’shi; A wawa mwanda ngwetu su? n’obe na mwinyi a kutala wawa.</verse>
				<verse number="5">Binyibiabia basumbwile binyi bihindji bia nfalanga hashi mu ntempelo, bakatukile, bayile akehudika.</verse>
				<verse number="6">Batshiite-bakwidi bakata abātshile bino bihindji bia nfalanga, bamba’shi; tatwibitulanga mu kilambwilo, nyi nkishila, mwanda yino mono ngia mase.</verse>
				<verse number="7">Abeididile lukuku, abeihene kwifuba dia mbūfi, bu mwabadi kushika mwanka bantu bēnyi.</verse>
				<verse number="8">Binyibiabia diadi’efuba dibatemwinwe bwifuba dia mase, mpaa na lelo uno.</verse>
				<verse number="9">Henyihaha bibakumbashwa bibākwile mutemuki (Yelemiya) ’shi; Abātshile bihindji bia nfalanga ya nfedha makumi asatu, nyi winyi mūlo wa winyi abatungile, E, nyi abatungile kwi Bena Isalele ba na bene.</verse>
				<verse number="10">Biabia abebihene kwifuba dia mbūfi mubansangwidile Yehowa.</verse>
				<verse number="11">Yesu baimene ku mpala kwa mutontshi mukata e hanundu ha mukwabo. Henyihaha mutontshi mukata bamwihwishe’shi: Obe we nfumu a Bena Yuda su? Yesu bamwālulwile’shi: Obe tohwa kwibiakula.</verse>
				<verse number="12">Biabia habatewilwe kwi batshiite-bakwidi bakata na bakulu, E tamwibalule mwanda.</verse>
				<verse number="13">Biabia Pilato bamwihwishe’shi: A twemuhushe myanda yibungi yabakuhatūla na yoyi su?</verse>
				<verse number="14">E ta mwalule sunga nkishima kimune; biabia mutontshi e hanundu ha bakwabo bakanyine bi moo.</verse>
				<verse number="15">Ha bidibwa bia kusehela, mutontshi mukata e ha nundu ha bakwabo, badi na kihikwa kie kia kwibahoswela mwina lukano, ese abakyebe.</verse>
				<verse number="16">Babadi kwanka mwina lukano a ntumbo, atemunwa bu Balabasa.</verse>
				<verse number="17">Binyibiabia habebungile hamune, Pilato bebehwishe’shi: A nukyebe’nyi nuhoswele Balabasa su Yesu atemunwa bu Kidisitu?</verse>
				<verse number="18">Mwanda beukile abamufwishisha ha mwanda wa kiutu.</verse>
				<verse number="19">Habadi mushale ha kimu, mpian’e bamutumine eyi eshi: Twekalanga na mwanda sunga mpahelahela na yawa muntu mululame, mwanda lelo uno nafwambuka na bintu bibungi mu kilotwa ha mwanda w’e.</verse>
				<verse number="20">Anka batshiitebakwidi bakata abanyishishe binyi bibumbu’shi: Nutekye Balabasa, aihe (anka) Yesu.</verse>
				<verse number="21">Mutontshi mukatae hanundu ha bakwabo bebālulwile’shi: A habadi-bubidi bwabō’ha a nyi nuhoswele’nyi? Abakwile’shi: Balabasa.</verse>
				<verse number="22">Pilato bebalungwile’shi: Binyibiabia a nakitshi na minyi na Yesu atemunwa bu Kidisitu? Boso abamwambile’shi: Abambībwe ha nkulusu.</verse>
				<verse number="23">Biabia mutontshi mukata e hanundu ha bakwabo bambile’shi: A kibubi kibakitshine nkinyi? Ank’abo abanyishishe kwela ntisase’shi: Abambībwe ha mutshi uhingishene.</verse>
				<verse number="24">Biabia Pilato habamwene bakutwa kwibakambile sunga mpahelahela, anka eunga dibabushwa, e bātshile mema, beosheshe ku maas’e ku mpala kwa bibumbu’shi: Amintshi mwamwa’mi a mase a uno mululame, ooo; talangai wanka anwe bana bene.</verse>
				<verse number="25">Henyihaha bantu boso abamwalulwile’shi: Enyi mase e akekale kwinyi kwatudi, mpaa na kwinyi ku bana betu.</verse>
				<verse number="26">Binyibiabia bebahoswelele Balabasa, na habahwīle kukuhila Yesu, bamutushishe mu kubambibwa ha nkulusu.</verse>
				<verse number="27">Henyihaha basalai ba mutontshi mukata e hanundu ha bakwabo, abayile na Yesu kwibalasa dia winyi mutontshi, biabia bebakongeshe kwadi e kibumbu kioso kia basalai.</verse>
				<verse number="28">Biabia abamūfule (bilamba) tabamufwadika na mutwelo umonga hyaa.</verse>
				<verse number="29">Abalukile kilongo kia milobo, abamutentekyele’kio ku mutwe, na mulengye mwiasa dibalume, abakune manwi ku mpala kwe, tabamusengye’shi; Atukwimuna nfumu a Bena Yuda.</verse>
				<verse number="30">Biabia abamufidile mata, abātshile mulengye, abamukuhila nao ku mutwe.</verse>
				<verse number="31">Habahudisha kumusēnga, abamufudila mutwelo, abamufwadikile bifwalwa bie na bene, abayile n’e kumubamba ha nkulusu.</verse>
				<verse number="32">Na hakutuka, abafumankene na mwina Sailene, eshina die bu Shimona: Yawa abamufinyikile kutwala nkulusu ye.</verse>
				<verse number="33">Habafikile ku kihindji akitemunwa bu Ngolongota, nyi nkuhatula’shi, kihindji kia kabāla.</verse>
				<verse number="34">Abamuhele nfinyo yisase, yibasangakenwe na bibulo kutoma; habatompele kutoma beitūne.</verse>
				<verse number="35">Biabia abamwihā ha nkulusu, abeabishene bifwalwa bie, bakwete kuta (n’abio) bubale, mwakidia kukumbeshwa kibatemukile mutemuki’shi: Baneabishene bifwalwa biande munkatshi mwabo, na bifwalwa biande banebitee na bubale.</verse>
				<verse number="36">Habadi abashāla abamutadile kwanka.</verse>
				<verse number="37">Abatūle kunundu kwa mutwe we kitewilo kifundjibwe’shi: UNO NYI YESU A BENA YUDA.</verse>
				<verse number="38">Biabia, banyenanyi babidi abadi kwanka, ababambilwe n’e, umune ku mboko ye yibalume, mungi ku mboko yibakashi.</verse>
				<verse number="39">Abo abakidi eshinda tabamufukūle, bakwete kuhuka mitwe’shi:</verse>
				<verse number="40">Obe bodi ofūna ntempelo’shi; Nankeishindji, nankeibaka’nyi mu mafuku asatu, ehashengye obe na mwinyi. Su we Mwan’Efile-Mukulu oikyengye ku nkulusu.</verse>
				<verse number="41">Batshiite-bakwidi bakata namu, na bafundjiba-mikanda na bakulu, tabamusēngye’nka hamune, eshi:</verse>
				<verse number="42">Badi ahasha bangi, (anka) e na mwinyi bakutwa kwīhasha. Su e nfumu a Isalele, ayikengye binobino ku nkulusu, biabia atwe atukamukumina.</verse>
				<verse number="43">E bakuluhilanga mw’Efile-Mukulu; amuhasliengye binobino, su’mukumine; mwanda e bakwile’shi: Ami nyi Mwan’Efile-Mukulu.</verse>
				<verse number="44">Banyenanyi namu ababambilwe n’e, tabamusēngye anka hamune.</verse>
				<verse number="45">Talangai, kubanga ha nguba mitwe, mpaa na ku nsa yisatu, mufito ubadi ha nsenga hoso.</verse>
				<verse number="46">Henyihaha nsa tayidi hehi na yisatu, Yesu bēle musase ukata’shi: Eli, Eli, lama sabakatani, kuhatula nkwamba’shi: Efile-Mukulu ande, Efile-Mukulu ande, a nkinyi kibonfutala?</verse>
				<verse number="47">Bamo abadi bemane kwanka, habahushisheo, abakwile’shi: Ngiu taitanyina Eleasa.</verse>
				<verse number="48">Biabia kahindji n’āka umune abo bayile lubilo, bakātshile ehondje, bediushishe na nfinyo yisase, beditentekyele ha mulengye, bamuhele kutoma.</verse>
				<verse number="49">Bangi abambile’shi: Bandai kuleka, tutale su Eleasa akafiki mu kumuhasha.</verse>
				<verse number="50">(Biabia) Yesu habēle musase n’eyi di bukoho diakabidi, batūle muwa w’e.</verse>
				<verse number="51">Henyihaha talangai, kilamba kibadi kikingwe mu ntempelo kibasanukile bihese bibidi, kubanga kunundu mpaa na kūshi; nsenga yibasanyine, na mabwe abatanyikile;</verse>
				<verse number="52">Bilele (bia bafwe) bibabulukile, bitanda bia bantu be bungi balulame bibadi bilale mu tulo, bibabushishwe.</verse>
				<verse number="53">Abatukile mu bilele kumongo kwa lusangukilo lwa lufu lwe, tabende mu kibalo kibahatwilwe kishila, abamwekyele kwi be bungi.</verse>
				<verse number="54">Biabia mulami a basalai lukama, na baba abadi n’abo, abadi abalama Yesu, habamwene kusanasana kwa nsenga ’a yaya myanda yibakitshinwe, abakwatshilwe na moo bibi, babambile’shi: Binyibinyi au ekalanga Mwan’Elile-Mukulu.</verse>
				<verse number="55">Na bana bakashi be bungi abadi kwanka, bakwete kubandjilakula; nyi babalondele Yesu ku Ngadelea kumusamba.</verse>
				<verse number="56">Munkatshi mwabo mubadi Madia Mangadalene, na Madiya, nyin’a Yakoba, na Yosese, na nyin’a bana ba Sebede.</verse>
				<verse number="57">Hakufika kiolwa kia bufuku, muntu mpeta, mwina Adimatea, atemunwa bu Yosefe, e namu badi mwan’a bukishi a Yesu.</verse>
				<verse number="58">Bayile kwi Pilato, batekyele kitanda kia Yesu. Henyihaha Pilato bakamikile’shi: Muhei kianka.</verse>
				<verse number="59">Yosefe, habātshile kitanda, bekihombele mu kilamba kitoka kia linene.</verse>
				<verse number="60">Bekitudile mu nyenyi yihya yibadi mubangule ku lubwebwe; balalesbē’bwe dikata ku kibelo kia nyenyi, bakatukile.</verse>
				<verse number="61">Kubadi kwanka Mangadalene na mungi Madiya, abashalele mbulushi na ku kilele.</verse>
				<verse number="62">Binyibiabia efuku dibadi adilondena n’adia Kilumbulwilo, batshiite-bakwidi bakata na Bafadiseo abebungile kwi Pilato,</verse>
				<verse number="63">aboshi, A Mwanana, tubatentekyesha’shi; awa sha madimi, habadi kiatala bambile’shi: Mafuku asatu hākakidi, nankabuku dimo.</verse>
				<verse number="64">Binyibiabia ebakamik’obe’shi, lamai kilele kalolo mpaa na kwifuku dia kasatu tala bana be-ba-bukishi bakafika bufuku kumwiba, bakalungula na bantu’shi: Babuku ku lufu. Biabia kōngola kwa kunyima akukakidi kwa kwibedi.</verse>
				<verse number="65">Pilato bebalungwile’shi: Balami nwi n’abo, nwende, nukekinyishe hoo mwanudi beukile bia kunyisha.</verse>
				<verse number="66">Biabia abayile, abanyishishe kilele hoo, abalamikile ñanga kwibwe, na kutula kwanka balami.</verse>
			</chapter>
			<chapter number="28">
				<verse number="1">Kunfudilo kw’efuku dia Sabado, hakubanga bufuku kutoka, mwifuku dia kwibedi dia lubingo, Madiya Mangadalene na mungi Madiya abafikile kutala ku kilele.</verse>
				<verse number="2">Biabia talangai, kubadi kusanasana kwa nsenga, mwanda mwikeilu a Yehowa bayikile mwiilu, bafikile, balalesh’ebwe dibadi ku kibelo, bashalele hanka.</verse>
				<verse number="3">Ha mpala he habadi bu luhenyo lwa mpeshi, bifwalwa bie bibadi bitoka soo bu (niege).</verse>
				<verse number="4">Ha mwanda wa kutshina moo, balami abasushile, abālulukile bu bafwe.</verse>
				<verse number="5">Biabia mwikeilu bālulwile bana bakashi’shi: Tanutshinanga moo, mwanda neuku’shi: Nyi Yesu anukimbi, badi mwihayibwe ha nkulusu.</verse>
				<verse number="6">E te muno, mwanda tahwile kubuka, anka mubadi akula. Fikai nutale amwikalanga mulale Nfumwetu.</verse>
				<verse number="7">Biabia ndai lubilo, nukalungula bana-be-ba-bukishi’shi: E tabukile ku lufu, talangai, ngiawa benubadidila ku Ngadilea; anukamusañana kwanka; talai, nahu kwinulungula.</verse>
				<verse number="8">Biabia abakatukile lubilo ku kilele na moo, na kusangala kukata; abakamine lubilo mu kufisha uno mwanda kwi bana-be-ba-bukishi.</verse>
				<verse number="9">Ank’abo, ha kwenda mu kulungula bana-be-ba-bukishi, Yesu bafumankene n’abo; bakwile’shi: Nenwimunai; Abafikile kwadi, abamukwete ku ngwā, tabamulangwila.</verse>
				<verse number="10">Henyihaha Yesu bebalungwile’shi: Ta nwikalanga na moo, ndai, nukalungule bande bakwetu bēnde ku Ngadilea, abakansañana kwanka.</verse>
				<verse number="11">Habadi abēnde, talangai, bangi ba balami abafikile mu kibalo, tabalubula kwi batshiite-bakwidi bakata bioso bibakitshinwe.</verse>
				<verse number="12">Biabia hakwibungila hamune na bakulu, na hakudia lukūku, abahene mono yibungi kwi basalai, eshi:</verse>
				<verse number="13">Nwamba’shi, bana-be-ba-bukishi abafikile bufuku, abamwibi hatwikalanga balale-tulo.</verse>
				<verse number="14">Su uno mwanda aukafiki ku matwi a mutontshi mukata e hanundu ha bakwabo, atukamusendela’shi: tabekekale na mwanda.</verse>
				<verse number="15">Biabia abatambwile mono, abakita’nka mwa bebalambukishwe; Yino ntumbo yibafumankene munkatshi mwa Bena Yuda mpaa na lelo uno.</verse>
				<verse number="16">Binyibiabia bana-ba-bukishi ekumi naumune abayile mu Ngadilea, ku ngulu yibebalayidile Yesu.</verse>
				<verse number="17">Abo habamumwene tabamulangwila: anka bangi babadi na mealasheno.</verse>
				<verse number="18">Henyihaha Yesu bafikile, bakwile n’abo’ shi: Katshintshi koso kampebwe mwiilu na ha nsenga.</verse>
				<verse number="19">Binyibiabia, ndai, nulambukishe milo yoso, na kwibabatshisha mwishina dia Yaiya, na dia Mwana, na dia Kikudi-E Selelee.</verse>
				<verse number="20">Nwibalambukisha kulama bioso binenukamikile, biabia talangai, nyi n’enu mafukuoso mpaa na kunfudilo kwa hanohansenga. Amena.</verse>
			</chapter>
		</book>
		<book number="41">
			<chapter number="1">
				<verse number="1">Mbangilo ya mukāndu-wibuwa wa Yesu Kidisitu Mwan’Efile-Mukulu.</verse>
				<verse number="2">Mwa kibadi kifundjilwe mu mukanda wa batemuki’shi, Tala, natumu mukiendji wande kumpala kobe, nyi au wakalumbulwila kumpala eshinda.</verse>
				<verse number="3">Eyi dia umune ēle musase mumahia akabāka’shi; Lumbula eshinda dia Yehowa, ludikai mashinda e.</verse>
				<verse number="4">Yoano bafikile babatshishia mu kabāka, na kulungula myanda ya kubatshishia kwa kwīlanga kw’eshimba’shi; Milwisho yabo yishimishibwe.</verse>
				<verse number="5">Kubamutukile kwadi ba mu mahia oso a Yudea, na ba mu Yelusalema hanka; babadi ababatshishwa n’e boso mu lui lwa Yodana, tabasokola milwisho yabo.</verse>
				<verse number="6">Yoano badi mufwale buaa bwa (nyama) shamo, na kikoba kia musokia mu kifuka: kudia, adi anka nshīye na būki bwa mu mahia.</verse>
				<verse number="7">Tēle musase’shi; Akufiki kunyima kwande umune munkidile bukata, mioshi ya bidiato bie ami nkintulombane na kubandamina’bio kwangulay’o.</verse>
				<verse number="8">Binyibinyi ami nenubatshishia mu mema, anka e akenubatshishia mu Kikudi-E-Selelee.</verse>
				<verse number="9">Biakubadi biabia mu ā mafuku Yesu bakatukile ku Nasaleta, kibalo kia Ngadilea, babatshishwe kwi Yoano mu Yodana.</verse>
				<verse number="10">Kahindji nāka ha kwabuka’ mema, bamwene eilu tadi tubuka, na Kikudi-E-Selelee kibamutentamine hamune bu nkudimba.</verse>
				<verse number="11">Biabia mubatukil’eyi mwiīlu’shi, obe e Mwan’ande akukuminwa andji mutokyele’shimba.</verse>
				<verse number="12">Kahindji n’āka Kikudi-E-Selelee kibamubingile mu ikabāka.</verse>
				<verse number="13">Mu mahia a kabāka bēkele mwanka mafuku makumi ananka atompibwa na Satana; badi mwikale na nyama yi bukyelo, na bamwikeilu babamunyishanga.</verse>
				<verse number="14">Binyībi Yoano hakwelwa mu lukano, Yesu bayile ku Ngadilea alungulanga mukāndu-wibuwa wa bunfumu bw’Efile-Mukulu’shi.</verse>
				<verse number="15">Kihindji kibakumbana na bunfumu bw’Efile-Mukulu namu bubefubwilwa hehi: nwīlangeyi ku mashimba, nukuminei mukāndu wibuwa.</verse>
				<verse number="16">Henyihaha hakukila mema a Ngadilea, bamwene Shimona na mukwabo Andeleyo, abate bukondja ’mema, mwanda babadi bampibwe ba mwita wa mema.</verse>
				<verse number="17">Yesu bebambile’shi, ndonde’mi, n’ami nkenwalule nwikale bampibwe ba bantu.</verse>
				<verse number="18">Henyihaha kahindji n’āka babalekyele makondj’abo, tabamulondo.</verse>
				<verse number="19">Bahu kwenda kihindji kihela bamwene Yakoba mwan’a Sebede, na mukwabo Yoano, baba n’amu babadi mu bwato tabatelula makondj’abo.</verse>
				<verse number="20">Kahindji n’āka bebetanyina, n’abo abalekyele shabo Sebede na bafubi m’bwato, tabamulondo.</verse>
				<verse number="21">N’abo abayile, abatwele mu Kahanauma, n’awa nguba e batwele mu kitumbwilo ha dla Sabado, talambuukisha.</verse>
				<verse number="22">N’abo abakanyine lulambukisho lwe, mwanda e badi ebalambukisha hamune mwen’a matalwa, ta mpamune bafundji ba mikanda, ooo.</verse>
				<verse number="23">Amwa mu kitumbwilo mubadi umune badi na kikudi ki butete, bēle musase’shi.</verse>
				<verse number="24">A ee! etulekyela nyaa, akia twikele n’obe nkinyi, obe Yesu a Nasaleta? bofiki kwitulwish’anyi? Nakwiuku n’abiodi’be winyi Muhatulukye-selelee e Elile.</verse>
				<verse number="25">Yesu bamutoshe’shi, Umina nyaa, mutukile mwanka.</verse>
				<verse number="26">Binyibiabia kikudi ki butete hakuhwa kumusunyisha, na kudila n’eyi di bukoho, kibamutukile mwanka.</verse>
				<verse number="27">Na boso abakanyine, na kwīhushena munkatshi mwabō bana bene’shi; A kino namu nkinyi? A luno lulambukisho luhia namu lwi na minyi? mwanda na matalwa asashila bikudi bi butete, abio abimukokyela.</verse>
				<verse number="28">Kahindji na kano ntumbo ye yibahalakene ku nsenga ya Ngadilea mpaa na ku mpese yoso.</verse>
				<verse number="29">Ku mongo, hakutuka mu kitumbwilo, babatwele mu nshibo ya Shimona, na Andeleyo; Yakoba na Yoano babadi n’abo.</verse>
				<verse number="30">Anka nyin’e muko a Shimona badi mulale na busungu bwa mwasakane mu mbidi, biabia kahindji na kano ta bamulungula biadi.</verse>
				<verse number="31">Bafikile kwadi, bamukwete ku mboko amubushe; kahindji na kano busungu bubahwile, tebafubila mufubo.</verse>
				<verse number="32">Kiolwa, nguba hakuhona, abamufikishishe boso basha masungu kwadi, na bamunwe na mikishi.</verse>
				<verse number="33">Na kibalo kioso kibamwibungile hamune ku kibelo.</verse>
				<verse number="34">E bahwishishe bebungi babadi abakumbu kubofula kwa mbidi kwa bihaso, babingile namu mikishi yingi, ta mwiyilekyela yisamba, ooo, mwanda’yo ayimwiuku.</verse>
				<verse number="35">Namashika, bufuku ta bandjile kutoka babukile, bakatukile, tēnde mu kabāka, tatekye mwanka.</verse>
				<verse number="36">Shimona na babadi n’abo tabamulondo.</verse>
				<verse number="37">Hakumusangana babamwambile’shi, bosoboso abakukyebe.</verse>
				<verse number="38">N’e bambile’shi, twende mu bibalo bilondakane na kino, nkalungule’ko myanda, mwanda kinafikile ñanka kino.</verse>
				<verse number="39">Henyihaha badi ebalungula mikāndu-yibuwa mu kitumbwilo kiabo, na moso mu Ngadilea, na kubinga mikishi mwanka.</verse>
				<verse number="40">Kumongo kubafikile kwadi umune sha kiiwe, tamusendela na kumukunamina hanka, tamwamba’shi; S’ōkumina biabia, ouku kumpwisha.</verse>
				<verse number="41">Na Yesu hakukwatwa na lusa, b’olwele mboko, bamukuma, tamwamba’shi: Nankyebe, ohwibwe.</verse>
				<verse number="42">Hakumwamba biabia, busungu bubamuhwile kahindji na kano.</verse>
				<verse number="43">Hakumulanga bi bukoho bamutakwile.</verse>
				<verse number="44">Tamwamba’shi; Tala, tokalungulanga muntu; ndokelese obe namwinyi kwi tshiite-Mwakwidi, kamtilubwile bibambile Mosesa, mwanda kwikala bu kitundwilo kwabadi ha kuhwishibwa kobe.</verse>
				<verse number="45">Anka e habakatukile, babangile kwela musase wa kuhalakasha koso uno mwanda; biabia ’Yesu tamumone’nyi mwa kutwela mu kibalo kumonyibwa na bantu, ooo, anka badi mwikale mu tubāka: bantu namu babadi abamufwila ku mpese yoso.</verse>
			</chapter>
			<chapter number="2">
				<verse number="1">Habakile mafuku (Yesu) batwele dimo mu Kahanauma, abahalakeshe ntumbo’shi E mu nshibo.</verse>
				<verse number="2">Kahindji na kano kubebungile bantu be bungi, anka kubakutshilwe sunga kihindji, na ha kibelo henyi, n’e bebalungwile mikāndu-yibuwa.</verse>
				<verse number="3">Kubamufwidile bantu abafishishe mukumbe kususa, mutwalwe na bantu bananka.</verse>
				<verse number="4">Habakutshilwe mwa kwishesha kwanka mwanda w’efina dia kibumbu, abahulwile musaka, abatubwile mwanka, abayishishe lusala lubadi mulale sha busungu bwa kususa.</verse>
				<verse number="5">Yesu habamwene lukuluhilo lwabo tākula sha busungu bwa kususa’shi, A mwana, milwisho yobe yibakulekyelwa.</verse>
				<verse number="6">Anka kubadi bāmo ba Bafundji ba mikanda bashāle hanka, tabanangushena ’mashimba’bo’shi.</verse>
				<verse number="7">Au uno namu nkinyi kiakwila kukaa Efile-Mukulu? A nanyi euku kulekyela milwisho su ñanka Efile-Mukulu?</verse>
				<verse number="8">Kahindji na kano Yesu bibeukile mwishimba die biabadi abanangushena munda mwabo, tēbamba’shi; A nkinyi kianunangushena biabia munda mwenu?</verse>
				<verse number="9">A kikambe kubofula nkinyi, a nkwamba uno akumbu kususa’shi; Milwisho yobe yibakulekyelwa, su nkwamba’shi; Buka, ebwēshe lusala lobe, wende?</verse>
				<verse number="10">Ank’anwiukye’shi, Mwan’a muntu biadi na matalwa a kulekyela milwisho hano hashi (ākula ku sha busungu bwa kususa’shi).</verse>
				<verse number="11">Nankwamba ’shi; Buka, ebwēshe lusala lobe, wende ku nshibo yobe.</verse>
				<verse number="12">Kahindji na kano babukile, na hakwibwēsha lusala lwe, tēnde ku meso kwa boso, n’abo abamukanyine boso, tababihwandjikile Efile-Mukulu’shi: Tā’twe bimwene kashiā bihwandjikile na kino hamune.</verse>
				<verse number="13">Binyibiabia (Yesu) batukile dimo kunfudilo kwa mema, na kibumbu kioso kibafikile kwadi, e namu tebalambukisha.</verse>
				<verse number="14">Habadi akidi, bamwene Lewi mwan’a Alehesusa kwete kushāla ha kilambwilo; bamwambile’shi: Ndonde! E namu bebwele, tamulondo.</verse>
				<verse number="15">Henyihaha Yesu habadi mushāle ha bidibwa mu nshibo ye, balambudi-ba-milambu, na balwishi be bungi bashāle hamune na Yesu, na bana be ba bukishi; mwanda be bungi babadi hanka, tabamulondo.</verse>
				<verse number="16">Bafundji-ba-mikanda na bafadiseo hakumumona bi badianga na balambudi-ba-milambu na balwishi, tabamba bana be ba bukishi’shi: A nkinyi kiadila na kiatomena na balambudiba-milambu na balwishi’nyi?</verse>
				<verse number="17">Yesu hakuhusha biabia tabamba’shi: Abo be musangyelo ta be na kia’bakyebela ñanga, ooo, anka’bo abakumbu kubofula kwa mbidi; nkimufwile kwitanyina balulame ba mashimba, anka balwishi belangei ’mashimba.</verse>
				<verse number="18">Bana ba bukishi ba Yoano n’aba bafadiseo babadi abashidi biakudia, abafikile kumwamba’shi: A nkinyi bana ba bukishi ba Yoano na baba ba bafadiseo abashilā biakudia, anka b’obe ta bashilā?</verse>
				<verse number="19">Na Yesu bebehwishe’shi: Bantu ba mubambi a mukashi abeuku mwa kushila biakudia hakī mubambi a mukashi e n’abo’nyi? habakī na mubambi a mukashi, ta bakwiuka mwa kushila biakudia.</verse>
				<verse number="20">Anka mafuku akafiki kwanka ahakakashwa mubambi a mukashi, binyibiabia’nyi habakashila biakudia mu ā mafuku.</verse>
				<verse number="21">Ta kwi muntu ēle kīla kia mbwisha yihia ku mutwelo ukulu, ooo, su b’ēle biabia aya yihia yioshiki hanka ayinyisha kusanusha h’etubu, biosobi h’etubu henyi habakamba kusanuka.</verse>
				<verse number="22">Biabia ta kwi muntu alongesha malofu ahia mu milangi ya misokia yikulu, mwanda su biabia, malofu ahyaakatubula aya milangi ya misokia, n’ao asumbuka na milangi biayilwila; anka malofu ahya akyebe akitshinwe mu milangi ya misokia yihya.</verse>
				<verse number="23">Binyibiabia e tēnde mu mabala a mebele mu dia Sabado, na bana be ba bukishi hakwenda ababangile kukula mebele a mifwafwa.</verse>
				<verse number="24">Na bafadiseo abamwambile’shi; Talanga’kia nkinyi kiabashiiwila dia Sabado?</verse>
				<verse number="25">E bebambile’shi: A ta nwi babalē’kia kibakitshine Dafida habakutshilwe bintu, na nsala yibamukwete, e, n’aba badi n’aba benyi?</verse>
				<verse number="26">Mubakatwelele mu nshibo y’Efile-Mukulu mu bihwa bia Abiata, tshiite-mwakwidi mukata, na kudia, badile mikate yileshwe ku mpala kw’Efile-Mukulu, yibadi yishidikwe kishila kudia kwanka, anka batshiite-bakwidi b’Efile-Mukulu, e namu tāha na babadi n’abo.</verse>
				<verse number="27">Na (Yesu) bebambile’shi: Dia Sabado dibakitshinyine mwanda wa bantu, ta mbantu mwanda wa Sabado, ooo.</verse>
				<verse number="28">Binyibiabia, Mwan’a muntu nyi nfumu namu a dia Sabado.</verse>
			</chapter>
			<chapter number="3">
				<verse number="1">N’E batwēle dimo mu kitumbwilo, amo mubadi muntu badi na mboko yiume.</verse>
				<verse number="2">Henyihaha tabamutala’shi, su amuhwisha mu dia Sabado, biabia bamone mwa kumutewila.</verse>
				<verse number="3">E tākula kwi muntu badi na mboko yiume’shi: Ebwele munkatshi.</verse>
				<verse number="4">E tebamba’shi: A nkishila kukita bibuwa mu dia Sabado’nyi, su nkukita bibubi? Su nkuhasha muwa, su nkwihā? Anka’bo babauminyine nyaa.</verse>
				<verse number="5">Hakubatala na kukyengwila boso na meso a nsungu, na kwishimba fututū mwanda wa kukoma kwa mashimba’bo, E bākwile muntū’wa’shi: Ola mboko yobe! N’e bōlwele yanka; na mboko ye yibealulwile, tayidi bukome hamune na yikwabo.</verse>
				<verse number="6">Henyihaha bafadiseo babatukile mwanka, tabamudila lukuku na bena Heloda lwa kwituhishena n’e lwa mwa kumwihayila.</verse>
				<verse number="7">Anka Yesu batentulukile kwishiba dia mema na bana be ba bukishi, na kibumbu kikata kia bantu ba ku Ngadilea abamulondele kwanka, na bangi namu be bungi ba mu Yudea.</verse>
				<verse number="8">Na ba mu Yelusalema, n’aba ku Idyumea, n’aba ’diēshia dia Yodana, n’aba ku luhese lwa Tyila, na Sedona, boso kwanka kibumbu kikata kinyi, habahushishē’bia bikata bibadi akitshi, tabafiki kwadi.</verse>
				<verse number="9">E bambile bana be ba bukishi’shi: Nyeshei na kāto, mwanda wa kibumbu, tala kianfina.</verse>
				<verse number="10">Mwanda e bahwishishe bangi bangi, nyi habamūngwidile boso abakumbu bihuha mwabadi akumukumina.</verse>
				<verse number="11">Na bikudi bi butete hakumumona bibahonehashi ku mpala kwe, tabiele musase’shi: Obe e Mwan’Efile Mukulu.</verse>
				<verse number="12">E bebisashile’shi, ta nukanukishanga ku bantu.</verse>
				<verse number="13">Binyibiabia bakamine ku ngulu, taitanyina’ba akyebe kwishimba die, n’abo abayile kwadi.</verse>
				<verse number="14">Basangwile b’ekumi na babidi bakwikala n’e, mwadia kwibatumina kulungula mukāndu-wibuwa.</verse>
				<verse number="15">Dingi nyi’shi, babahebwe matalwa akuhasha abakumbu kubofula kwa mbidi, na kubinga mikishi.</verse>
				<verse number="16">E baudikile Shimona ding’eshina’ashi, bu-Petelo.</verse>
				<verse number="17">Na Yakoba mwan’a Sebede na Yoano mukwabo, abo bebaudikile’shi bu-Boanejye, nyi kwamba’shi, bana ba kukungula kwa mpeshi.</verse>
				<verse number="18">Andeleyo, na Fidipa, na Batolomyu, na Mateyo, na Tomase, na Yakoba mwan’a Alafesa, na Tadeusa, na Shimona mwin’a Kenane.</verse>
				<verse number="19">Na Yudasa Isakadiata, winyi bamuhene kwi bangi. N’abatwele mu nshibo.</verse>
				<verse number="20">Kibumbu kibebungile dimo hamune, ta mbamone sunga mwa kudila (bidībwa,) ooo.</verse>
				<verse number="21">Bakwabo (na Yesu) habeuhushishe, abayile mu kumukwata, mwanda abadi abamba’shi, e ’mutesha.</verse>
				<verse number="22">Bafundji ba mikanda babatukile ku Yelusalema abo’shi: E na Bēlesebuba. Tabamba’shi: Nkwi nfumu a mikishi kwadi muate bukome bwa kubinga mikishi.</verse>
				<verse number="23">Binyibiabia hakwibetanyina kwadi, bebele nkindji’shi: A Satana euku kwiibinga e na mwinyi?</verse>
				<verse number="24">Su bufumu namu abwilamuna, abu bu na mwinyi, biabia bwabwa būfumu abukutwa kushāla.</verse>
				<verse number="25">Su nshibo namu ayilamuna ayo yi na mwinyi, biabia ayikutwa kwimana.</verse>
				<verse number="26">Su Satana namu beībwelele na mwinyi, n’ēlamuna, biabia akutwa kwimana, biabia bafudila.</verse>
				<verse number="27">Sunga ngumune, su mpa kinyi, su mpa kinyi, euku kutwela mu nshibo ya kimankinda kuhaula bintu bie, anka abadila kuanya kinyi kimankinda, biabia biakimona mwa kuhaula bia mu nshibo ye.</verse>
				<verse number="28">Binyibinyi bia nyinuamba’shi; Yoso milwisho ayikalekyelwa bana ba bantu, na milomo yoso yabakaanga.</verse>
				<verse number="29">Anka’awa akakaa Kikudi-E-Selelee, ta kalekyelwa mwanda, ooo, anka adimukye akekala bahīle myanda ya kuhona mpaa na kwikalaika:</verse>
				<verse number="30">Mwanda abamwambile’shi: We na kikudi ki butete.</verse>
				<verse number="31">Henyihaha bakwabo abafikile na nyin’e, tabemene hāsha, abo nkumutumina, akumwitanyina.</verse>
				<verse number="32">Kibumbu kia bantu kibadi bashāle hādi, tabamwamba ’shi: Tala, nyin’obe na bakwenu be hāsha abakukyebe.</verse>
				<verse number="33">N’e bebālulwile’shi: A nyin’ami na bakwetu mbanyi?</verse>
				<verse number="34">Hakutala ha boso babadi bashāle kibumbu kimushemeshe tākula’shi: Talai, nyin’ami na bakwetu ank’aba.</verse>
				<verse number="35">Mwanda ese akakitshi amukyebela eshimba di’Efile Mukulu, yawa nyi mukwetu mulume, na mukwetu mukashi, na nyin’ami.</verse>
			</chapter>
			<chapter number="4">
				<verse number="1">E babangile dimo kulambukisha ku bukunkula kw’eshiba. Kubamwibungile kibumbu kikata, henyihaha e baikile m’bwato, tashalele ha mema; kibumbu kioso kia bantu kibaimene ku mahia ku bukunkula kwa mema.</verse>
				<verse number="2">E tebalambukisha bintu bi bungi mu nkindji, tebalungula mu lulambukisho lwe’shi;</verse>
				<verse number="3">Hushai; talangai, biakubatukile mukunyi’ēbala’shi: Nkakune.</verse>
				<verse number="4">Bibakitshine hakukuna, yingi yibahone ku bukunkula kw’eshinda, na tonyi twa mwiilu tubeimene yoso.</verse>
				<verse number="5">Yingi yibahone ha lubwebwe, ha shī nsenga yi bungi; kahindji na kano yibamene, mwanda yibakutshilwe nsenga yingi ya kwiisha mūshi.</verse>
				<verse number="6">Anka nguba hakukamina yibatatshile, mwanda yibakutshilwe mishi, yibaumina’nka hoo.</verse>
				<verse number="7">Yingi namu yibahone’ milobo, anka milobo yibakūle, yibeibondele, na bikuba bibakutshilwe kuhā.</verse>
				<verse number="8">Yingi namu yibahone mu nsenga yibuwa; yibamene, ayo nkuha bikuba bifwime, yingi makume asatu, yingi makume asamombo, yingi namu lukama.</verse>
				<verse number="9">E bebambile’shi: Sha matwi a kuhusha, ahushe.</verse>
				<verse number="10">Habadi buhenka, na bangi babadi n’abo hehi, na b’ekumi na babidi, tabamwihusha mwiyile lwa lukindji.</verse>
				<verse number="11">E bebalungwile’shi, Kwanudi nubahebwa kushingula bifibwe bia bufumu bw’Efile Mukulu, anka kwi’ba be hasha, bintu bioso abikitshibwa mu nkindji’shi.</verse>
				<verse number="12">Kumona, abakamono, anka ta bashingula; kuhusha, abakahusha, anka tabashingula; tala abakālula mashimba’bo, na milwisho yabo ayikebalekyelwa.</verse>
				<verse number="13">E bebehwishe’shi: Tanushingula luno lukindji’nyi? biabia anukashingula nkindji yoso bi kunyi?</verse>
				<verse number="14">Muminyi nyi amina mwanda (w’Efile Mukulu).</verse>
				<verse number="15">Aba nyi benyi be ku bukunkula kwishinda, nyi habadi baminwe awa mwanda; anka baba habahu kuhusha, Satana, kahindji na kano afiki kumañuna mwanda uminwe ’mashimba’bo.</verse>
				<verse number="16">Anka hamune n’aba abaminwe mu mbalakata; nyi hakuhusha mwanda, kahindji n’āka abeutambula nakusehela.</verse>
				<verse number="17">Hakukutwa mishi munda mwabo bana bene, biabia abanyingi anka kihindji kihi; kumongo, ahakafiki malwa su kusābulwa ha uno mwanda, binobino abakakokolwa hanka.</verse>
				<verse number="18">Aba namu nyi benyi baminwe munkatshi mwa milobo, nyi benyi abahusha winyi mwanda.</verse>
				<verse number="19">Anka binango bia myanda bia hanohansenga, na kudimbwa kwa mono, na kwabila kwa bingi bintu abitwela mwanka, abifinena mu uno mwanda, nyi haubakutshilwe kuha bikuba.</verse>
				<verse number="20">Aba namu nyi benyi abaminwe ha nsenga yilumbulukye, nyi benyi abahusha winyi mwanda, na kwiutambula na kuha bikuba, au makumi asatu, au makumi asamombo, mungi namu lukama.</verse>
				<verse number="21">N’E bebehwishe’shi: Etala aditushwa mu kutweshwa mūshi mw’ekumbo, su mūshi mwa lusala’nyi? ta ditulwa ha kitudilo kiadio su?</verse>
				<verse number="22">Mwanda ta kwi sunga nkimune kifībwe kishī akikaleshibwa, sunga nkidibwe lukuku kishī akikatushibwa hatoka.</verse>
				<verse number="23">Sha matwi akuhusha, ahushe.</verse>
				<verse number="24">E bebalungwile’shi: Dimukai bianuhusha, anka ku kihīmo kianuhīmi n’akio, altikenuhīmwa namu; na kwanudi anuhusha, yingi ayikatentekwa’nyi.</verse>
				<verse number="25">Mwandā’ wa e n’akio, kwadi e akahebwa bingi’nyi; ank’awa shī n’akio akaatshibwa na kinyi kiadi n’akio.</verse>
				<verse number="26">E bākwile’shi, anka biabia namu mbufumu bw’Efile Mukulu bwi hamune muntu aminyi mbio ha nsenga.</verse>
				<verse number="27">Alala tulo, abuku bufuku na kanya, mbio namu ayituluka na kutama, anka ta shingula mwaimena.</verse>
				<verse number="28">Nsenga ayitusha bikuba yi na mene; kwibedi kutuluka, kumongo mieho.</verse>
				<verse number="29">Anka ahakamongo mbio, akatumu bena miele bakunoa, mwanda mafuku a hakunwaa abafiki.</verse>
				<verse number="30">E behwishe’shi, Atukahwandjikisha bufumu bw’Efile-Mukulu na minyi? sunga nkwibwelela lukindji, atwibwelela na minyi?</verse>
				<verse number="31">Nyi hamunenka katete ka mutada, ako ke ntshā, anka hakwikakuna mu nsenga, nkakile mbio yoso yi ha nsenga.</verse>
				<verse number="32">Anka hakwikakuna akatuluka, akatama, na kukila midioko yoso bukata, na kutshimpila ntabi yikata; biabia tonyi twa mwiīlu atwiuku kubombela mu mutala wao.</verse>
				<verse number="33">Biabia mu yingi nkindji yibungi bebelanga mwanda (w’Efile-Mukulu) mwabadia kwiukila kuhusha.</verse>
				<verse number="34">Anka kushī na nkindji ta mwisambe n’abo, anka habadi n’abo buhenka bwabo, bahatulwidile bana be ba bukishi myanda yoso.</verse>
				<verse number="35">Diadia efuku hakutwela nguba, bebalungwile’shi, tuabukei adi’eshia.</verse>
				<verse number="36">Hakwandula mwilo abamwikishe mbwato anka mubadi mwikele. Kubadi namu tungi twato n’e.</verse>
				<verse number="37">Kubebwele kihukuhuku kia luhahi, na mbundambunda yibekuhilanga mbwato; kahindji n’āka bubaulendaa.</verse>
				<verse number="38">E badi kwikolo kwa bwato mulale tulo ha musamo; abamubushishe, tabamwamba’shi: A mulambukishi, a tokanya biatukyebe kufwā’be?</verse>
				<verse number="39">E babukīle, batosheshe luhahi, bākwile kwi mema’shi: Fukama nyaa. Luhahi lubafukamine nyaa, kubadi anka tāloo.</verse>
				<verse number="40">N’E bebehwishe’shi: A Anubakwatshila moo kinyi? Kianushī na lukuluhilo nkinyi?</verse>
				<verse number="41">Babakambile kukwata moo, tabeihushena’shi: A uno e bino nanyi a kokyelwa na luhahi na mema?</verse>
			</chapter>
			<chapter number="5">
				<verse number="1">Biabia ababukīle adi’eshia di’eshiba, mu mahia a Ngadalene.</verse>
				<verse number="2">Hakwabuka mu bwato, anka henyihaha bafumankene na muntu mukwatwe na kikudi ki butete mutukye mu mashama.</verse>
				<verse number="3">Badi mubombele ’mashama, ta kubadi akumōbesha kumuanya ooo, sunga mu nkano:</verse>
				<verse number="4">Mwanda badi mufungibwe misusa na misusa mu miomba na nkano, nkano namu e na mwinyi beihobolanga, na miombo yinyi beitshomwene bihindji bihindji: Sunga ngumune akumukokyesha.</verse>
				<verse number="5">Bukyelebukyele, bufuku na kanya badi mu mangulu na mu mashama, badi ēle misase, kwete kwītaha na mabwe.</verse>
				<verse number="6">Habamwene Yesu kula, bakamine lubilo, bamulangwidile.</verse>
				<verse number="7">Banyishishe eyi dikata’shi: A n’obe n’aminyin’obeunyi? Obe Yesu Mwan’Efile-Mukulu ’mukile ntumbo a mwiīlu, nakutshihila mwishina di’Efile-Mukulu’shi, to’mweshanga malwa.</verse>
				<verse number="8">Mwanda (Yesu) bamulungwile’shi: Tuka munda mwa muntu ū, obe kikudi ki butete.</verse>
				<verse number="9">N’E bamwihwishe’shi: Eshina diobe mbu’nyi? E bamwalulwile’shi: Eshina diande mbu Ngoshi, mwanda twi bungi.</verse>
				<verse number="10">E bamusendelele bikata’shi: Toetutakulanga mu ano mahia.</verse>
				<verse number="11">Tala, kubadi lombe lukata lwa ngulube hehi na ma ngulu, lukwete kudia.</verse>
				<verse number="12">Mikishi yoso yibamusendelele’shi: Etutume munda mwa ngulube, tukatwele mwanka.</verse>
				<verse number="13">Yesu kahindji n’āka beikuminyine’shi: Ee, ndai. Henyihaha bikudi bi butete bibamutukile, bibakatwelele munda mwa ngulube; biabia lombe loso lubakulumukile mu iuhongo mpaa na ’mema, (yibadi hehi binunu bibidi) yibafwile’mema.</verse>
				<verse number="14">Aba babadishanga ngulube babasukile, babakalungwile aba babadi mu kibalo, mpaa na babadi mu mafuba, uno mwanda. Abo namu babayile mu kutala bibakitshibwa.</verse>
				<verse number="15">Abafikile kwi Yesu, abamwene awa badi na mikishi mushāle tadi mufwadikwe bilamba, tadi namu na binangu bia bu muntu, biabia babakwete moo.</verse>
				<verse number="16">Aba babahetekyelwe abadi tabākula mwa kibakitshinwe kwi’wa badi mukwatwena mikishi, na bibakitshinwe ngulube.</verse>
				<verse number="17">Bababangile kumusendela’shi: Etukatukile mu yino mpese yetu.</verse>
				<verse number="18">(Yesu) habatwele mbwato, winyi badi mukwatwe na mikishi bamusendelele’shi: Nende n’obe.</verse>
				<verse number="19">Anka Yesu ta mukumine, bamulungwile’shi: Nda kwenu kwi ba kifuko bobe, okebalungule bibakukitshina Nfumu obe, na bibakufwila lusa.</verse>
				<verse number="20">N’e bayile, babangile kushingulusha bantu ba mu Dekahodise myanda yikata yibamukitshine Yesu, na bantu boso abakanyine.</verse>
				<verse number="21">Yesu habābukile dimonyi ’mbwato kudi’eshia, bantu abakongyele kibumbu kikata kwadi E; badi kubukunkula kw’eshiba.</verse>
				<verse number="22">Henyihaha tala, kubafwīle umune a batontshi ba mu kitumbwilo, eshina die mbu Yailusu; e, habamumwene bēle ku ngwa y’E.</verse>
				<verse number="23">Bamusendelele bikata’shi: Mwan’ande’hela mukashi takyebe kufwa; otwende, okamutentekye māsa akahashibwe, akekala na muwa.</verse>
				<verse number="24">(Yesu) bayile n’e, na kibumbu kikata kibamulondele, kibefinene hadi.</verse>
				<verse number="25">Kubadi mwana mukashi badi na busungu bwa kushila luendenda bihwa ekumi na bibidi.</verse>
				<verse number="26">Bakambanga kumweshwa malwa kwi bananga-buka be bungi; twi ku minwe twe tubamuhwile, busungu bwe ta mbutale, anka bubakalabele.</verse>
				<verse number="27">Habadi muhushe nkumo ya Yesu bafikile mu kibumbu kia bantu kumongo kwe, bakumine ku mutwelo w’E.</verse>
				<verse number="28">Mwanda bākwile munda mwe’shi: Su neuku kukuma sunga ku mutwelo w’E nankahashibwa.</verse>
				<verse number="29">Kahindji n’āka hambangilo ha mase e habaumu, n’ebefwakene mu mbidi ye bwinyi busungu bubahwishibwa.</verse>
				<verse number="30">Anka henyihaha Yesu, hakushingula munda mwe’shi, bukome bubantuku, benyoñene munkatshi mwa kibumbu, bambile’shi: A bankumu ku mitwelo yande nanyi?</verse>
				<verse number="31">Bana be ba bukishi abamwambile’shi: Obe omono kibumbu nkifinene hodi na kwihusha’shi, a nanyi bankumu?</verse>
				<verse number="32">N’E bashokolweshe meso aku n’aku’shi, ’mone bankitshi bino.</verse>
				<verse number="33">Anka mwana mukashi hakushingula bibamukitshinwa basushile moo, bafikile, batwile manwi hāshi kumpala kwe, bamulungwile myanda yoso ya binyibinyi.</verse>
				<verse number="34">E bamwambile’shi: Mwan’ande, lukuluhilo lobe lubakuhasha, ndanga n’eshimba diobe ditale nyaa! ekala muhwishibwe mukumbo w’obe.</verse>
				<verse number="35">Habadi kiesamba, kubafikile bantu ba mutontshi a mu kitumbwilo babambile’shi: Mwan’obe mwana mukashi bahu kufwa, akiokambakasha’nyi Mulambukishi binobino nkinyi?</verse>
				<verse number="36">Habahushishe Yesu mwanda w’abākwile, balungwile mutontshi a mu kitumbwilo’shi: Totshinanga, anka kumina.</verse>
				<verse number="37">E ta mukumine muntu kumulonda, anka Petelo, na Yakoba, na Yoano mukwabo na Yakoba.</verse>
				<verse number="38">Bafikile ku nshibo ya mutontshi a mu kitumbwilo, bahetele eunga na kiuwa kikata kia basha mālo.</verse>
				<verse number="39">E habatwele mwanka bebehwishe’shi: Nkinyi kianwele eunga na kudila’nwe? Songwakashi ta mufwe, tulo tuadi mulale.</verse>
				<verse number="40">Tabamuseha na kumukyengula. Anka E habebakatwishe boso, bātshile shye na nyin’a songwakashi, na baba abafwile n’abo, abatwelele mwanka mubadi mulale songwakashi.</verse>
				<verse number="41">Bakwete songwakashi ku mboko, bamwambile’shi: Tadita Kumi, kuhatula nkwamba’shi: Obe songwakashi, nakwamba’shi, buka.</verse>
				<verse number="42">Kahindji n’āka songwakashi babukile, batambukile, mwanda tabadi mufishe bihwa bu ekumi na bibidi. N’abakanyine na lukanyo lwi moo.</verse>
				<verse number="43">E bebalungwile bukoho’shi: Ta nukashingulanga muntu uno mwanda, bambile namu’shi: Muhei biakudia.</verse>
			</chapter>
			<chapter number="6">
				<verse number="1">Binyibiabia Ebakatukile kwanka, bafikile ku luheselwabo; bana be ba bukishi abamulondele.</verse>
				<verse number="2">Habafikile efuku dia Sabado babangile kulambukisha mu kitumbwilo; bebungi habahushishe abakanyine’shi: A uno muntu bātshile yino myanda kwi kunyi? anka nkalolo kinyi kabamuhebwa ka kukita bino bikitshino bikata ku maboko E?</verse>
				<verse number="3">A unou tanfwintshi a mabaya’ube, winyi mwan’a Madiya, mukwabo na Yakoba na Yose n’ā Yuda na Shimona? na bankashan’e ta twi n’abo kuno su? Na baba babakokeshwe ha mwanda w’E.</verse>
				<verse number="4">Anka Yesu bebalungwile’shi: Mutemuki e na kunemekwa mu mpese yoso, anka te n’ako ku luhese lwabo, na munkatshi mwa bakwabo na mu nshibo ye na mwinyi, ooo.</verse>
				<verse number="5">Biabia’nyi (Yesu) bakutshilwe kukita kwanka kingi kikitshino kikata, anka kutenteka maboko E ha kisaka kihela kia basha kubofula kwa mbidi, bebahwishishe.</verse>
				<verse number="6">E bakanyine kidiodi kiabo, n’ebefunyine bibalo na kulambukisha.</verse>
				<verse number="7">Bētamine benyi b’ekumi na babidi, babangile kwibatuma babidi babidi; bebahele matalwa a kubinga bikudi bi butete.</verse>
				<verse number="8">Bebakamikile’shi, ta nuatanga kintu kia kwenda n’akio mu luendo, anka kibango nya; sunga nsaka, sunga mampa, sunga nfalanga mwibenga,</verse>
				<verse number="9">anka nwikale bafwale tubato, ta nufwalanga mitwelo yibidi.</verse>
				<verse number="10">E bebalungwile’shi: Mōso mu nshibo yianukatwele, nushāle mwanka mpaa na bianukatuku.</verse>
				<verse number="11">Baba bashī abakenutambula, sunga kwinwifwakena, hanwibō hanka nwibakukwile lufūfi ku ngwa yenu, kwikala bu kishingulwilo kwabadi. Binyibinyi nenuamba’shi, ahakafiki adi’efuku dia kimu, bushito bwa malwa bwa kiakia kibalo bukakidi a malwa a Sodomo na Ngomolo.</verse>
				<verse number="12">Na baba abakatukile, babalungwile bantu (mwanda w’Efile-Mukulu’shi): Nwilangei mashimb’enu.</verse>
				<verse number="13">Bababingile mikishi yibungi, abēlele mwimu ha basha kubofula kwa mbidi be bungi, abebahwishishe.</verse>
				<verse number="14">Nfumu Heloda bahushishe nkumu (ya Yesu) (Mwanda eshina die dibahalakene koso kwiukibwa) bakwile’shi: Yoano Mubatshishi bahu kusanguka ku lufu, binyibiabia ha uno mwanda bikitshino bia kukanya abimweka mwadi.</verse>
				<verse number="15">Bangi bamba’shi: Nyi Eleasa, bangi namu’shi: nyi mutemuki, su tambiabia mwifwane mutemuki.</verse>
				<verse number="16">Anka habahushishe Heloda nkumu ye, bambile’shi: Ngwinyi Yoano anatshibile mutwe, nyi basanguka ku lufu.</verse>
				<verse number="17">Mwanda Heloda e na mwinyi tabadi mutume bakukwata Y’oano, bamufungishe mu nshibo ya lukano ha mwanda wa Helodiasa, mukashi a mukwabo Fidipa, tabadi muhwe’nyi kumuata amwibakila.</verse>
				<verse number="18">Mwanda Yoano tabadi muhwe kulungula Heloda’shi: Toemulonde kishila’bi ha mwanda wa kwikala na mukashi a mukwenu.</verse>
				<verse number="19">Henyihaha Helodiasa badi n’e lumanyi lwa kumwihayisha, anka ta mumone mwa kukitshina.</verse>
				<verse number="20">Mwanda Heloda batshinanga Yoano moo, bashingulwile’shi, E muntu mululame na muhatulukye-selelee, bamulame bibuwa; Heloda habahushanga eyi dia Yoano, eshimba die dibadi na katshima munda, bamuhushanga na muloo.</verse>
				<verse number="21">Habafikile efuku dilombane dia habatandiile Heloda, batekeshe bidibwa kwi batshiite be, na bimankinda bie bia bashidika, na bakata ba mu Ngadilea.</verse>
				<verse number="22">Habatwelele mwan’a winyi Helodiasa, bāshīle masha, baseheleshe’shimba dia Heloda, na babadi bashāle n’e ku mesa; nfumu balungwile mwana mukashi’shi: Tonga kioso kiokyebe su kinyi su kinyi, n’ami nkuhe kianka.</verse>
				<verse number="23">E batshihīle kwadi’shi: Kioso kiontekye, nankuha, mpaa na ku luhese lwa hankatshi lwa bufumu bwande.</verse>
				<verse number="24">N’e bakatukile, bakehwishe nyin’e eshi: A nkasangula kinyi? (Nyi’ne) bamwalulwile’shi: Katekye mutwe wa Yoano Mubatshishi.</verse>
				<verse number="25">Kahindji n’āka batwelele lubilo mubadi nfumu, bamutekyele’shi: Nankyebe ompe mutwe wa Yoano Mubatshishi ha kihindji kihi ha kibaa (kia mutshi).</verse>
				<verse number="26">Biabia eshimba dia nfumu dibafitshile bibi, anka ha mwanda wa kutshiha kwe, na ha mwanda wa baba babadi bashāle n’e, ta mukumine kumusumina.</verse>
				<verse number="27">Kahindji n’āka batumine mushidika badi nsentedi, bamukamikile’shi: Fwa na mutwe we, n’e bayile, bakamutshibile mutwe we mu nshibo ya lukano.</verse>
				<verse number="28">Bafwile na mutwe we ha kibaa kia mutshi, beuhele nsongwakashi, nsongwakashi namu bakeuhele nyin’e.</verse>
				<verse number="29">Bana be ba bukishi, hakuhusha, abayile abakātshile kitanda kie, abakekishikile ’mashama.</verse>
				<verse number="30">Batumibwe abekongyele kwi Yesu, abamulungwile bioso biabakakitshine, na myanda yoso yabalambukishe bantu.</verse>
				<verse number="31">E bebambile’shi: Fwai’nka anwe bana bene mu kihindji kia kabāka, nubande kwiikisha kihindji, mwanda kubadi akufiki bebungi, bakwete kufika na kwenda, biabia ta mbamone mwinyi sunga mwa kudila.</verse>
				<verse number="32">Abakābukile m’bwato ba na mwinyi mpaa na mu kabāka.</verse>
				<verse number="33">Bibumbu bibebamwene bakwete kwenda, bebungi abamushingulwile biya, be mbibalo bioso tabakama mbilo ya hashi, abebabadidile kufika kumpala, abekongyele kwadi.</verse>
				<verse number="34">Yesu hakutuka m’bwato bamwene kibumbu kikata kia bantu, bebamwenene lusa, mwanda babadi bu mikoko yishī na katshunga; babangile kwibalambukisha myanda yi bungi.</verse>
				<verse number="35">Habadi nguba takyebe kutwela, bana be ba bukishi abafikile kwadi, tabamwamba’shi: Muno nyi mu kabāka na binobino nguba bende.</verse>
				<verse number="36">Bakatushe, bēnde ku mahia efunye hanoa, na mu bibalo, bakaule ba na mwinye bidibwa, mwanda ta be n’abia kudia.</verse>
				<verse number="37">Bebālulwile’shi: Anwe ebahei biakudia, abamwambile’shi: Atwende mu kuula bidibwa ku nfalanga nkama yibidi bia kwibaha su?</verse>
				<verse number="38">E bebehwishe’shi: Nwi na mitanda ya mikate yinga? ndai nukatale; Habashingulwile abambile’shi: Ngitano, na mishiha yibidi.</verse>
				<verse number="39">E bebambile’shi, ebashadikei boso hashi ha lubishi, batala habo batala habo.</verse>
				<verse number="40">Henyihaha abashālele hashi kwi kimo kifunda lukama, kwi kimo kifunda ki makumi atano.</verse>
				<verse number="41">E habātshile yinyi mitanda yitano na mishiha yibidi, babandulukile meso e mwiilu, batumbwile Efile-Mukulu, batshomwene mitanda, beihele bana be ba bukishi kwibatambika; na yinyi mishiha yibidi abeiabile boso.</verse>
				<verse number="42">Boso bwabo abadile, bēkuta.</verse>
				<verse number="43">Abātshile bisele biule ndaa bia bifingifingi, na bia mishiha.</verse>
				<verse number="44">Benyi (bantu) abadile babadi su mbu binunu bitano bia balume.</verse>
				<verse number="45">Kahindji n’āka bakamikile bana be ba bukishi kwiikila m’bwato, babadile adi’eshia ku Beseda, e namu ashāle mu kuhalakasha kibumbu.</verse>
				<verse number="46">Habahwile kwibahalakasha, E bakamine mu ngulu mu kuteka (Efile-Mukulu).</verse>
				<verse number="47">Habafikile kiolwa, bwato tabubadi munkatshi mwishiba, n’E badi buhenka bwe ku mahia.</verse>
				<verse number="48">E bebamwene bakwete kutuhuta na kwīta, mwanda wa luhahi lubadi alwibaalusha: na habadi kilo kia ha matombele E bayile kwabadi, afwashinanga ha nundu ha mema, badi akwibakidi.</verse>
				<verse number="49">Anka habamumwene afwashinanga ha nundu ha mema, tabatentekyesha’shi: Tubamono mukishe, tabeokakena.</verse>
				<verse number="50">Mwanda boso bwabo abamumwene, abasushile, na binobino bebākwile’shi: Nyishai mashimb’ēnu, nami ū, tanutshinanga moo.</verse>
				<verse number="51">E bēkile m’bwato mwabadi, luhahi namu lubafukamine; abo abakambile kukanya munda mwabo na lukanyo.</verse>
				<verse number="52">Mwanda ta banangwile binangu mubadi mukitshinwe (kinyi kilengileshi) kia mitanda ya mukate, mwanda mashimb’abo abadi akome hoo.</verse>
				<verse number="53">Habābukile adi’eshia, abafikile ku mahia a Ngenesaleta, abakungile bwato.</verse>
				<verse number="54">Habatukile m’bwato, kahindji n’āka bantu abamushingulwile’shi, (Nyi Yesu).</verse>
				<verse number="55">Abakamine lubilo ku mpese yoso, abasemwine basha kubofula kwa mbidi ha bitala kwinyi kwabamwifwakene’shi, nyi kwadi.</verse>
				<verse number="56">Mu bibalo bioso bibatwelanga, mu bihela sunga mu bituka, sunga ’mafuba, babadi abatula basha kubofula kwa mbidi mu misee ya bisalwe; abadi amusendela’shi, bibuwa abakume, sunga ku mulomo wa mutwelo w’e, baba babadi abamukumu abahwishibwa.</verse>
			</chapter>
			<chapter number="7">
				<verse number="1">Henyihaha BaFadiseo, na bamo ba bafundji ba mikanda babafwile ku Yelusalema abekongyele kwadi.</verse>
				<verse number="2">Habamwene bamo ba bana be ba bukishi bakwete kudia mikate na māsa ashī eoshwe, bebabwele n’abo.</verse>
				<verse number="3">Mwanda baFadiseo na baYudea boso, su ta mbeoshe biya ku māsa, ta bakudia, mwanda wa kulama lungalunga lwa bakulu.</verse>
				<verse number="4">Na hakwaluka ku kisalwe, su ta mbeoshe ta bakudia; babadi namu na bingi bihikwa bi bungi bibatambwilwe kulama, na bia kusula makoho na ngesu, na bihulu bibakitshinwe na bilonda bia munyinga, na bia kusula mambata.</verse>
				<verse number="5">Henyihaha baFadiseo na Bafundji ba mikanda abamwihwishe’shi: A nkinyi bana bobe ba bukishi tabe mu bihikwa bia lungalunga lwa bakulu, anka bakwete kudia na māsa ashī eoshwe.</verse>
				<verse number="6">E bebālulwile’shi: Mbinyi Eseasa benutemukile’nwe bansesa bu bibafundjilwe’shi: Aba bantu mbanemekye ku milomo, anka mashimb’abo e kula n’ami.</verse>
				<verse number="7">Tala, abandangwila bisumanga, abalambukisha bantu lulambukisho lwa milangilo ya bantu.</verse>
				<verse number="8">Mwanda anulekye milangilo y’Efile-Mukulu, anulamata ku lungalunga lwa bantu mu kusula kwa ngesu na makoho, na bingi bintu biabia namu bianukitā.</verse>
				<verse number="9">E bebambile’shi: Nyi binyibinyi bianuhele mulangilo w’Efile-Mukulu eshi, tulame lungalunga lwetu.</verse>
				<verse number="10">Mwanda Mosesa bakwile’shi: Nemeka shobe na nyin’obe; awa akaa nshye, sunga nyin’e, āfwe lwinyi lufu.</verse>
				<verse number="11">Ank’anwe’shi: Su muntu āmba shye su nyin’e eshi; kintu kibotshile ki Kobana, kuhatula nkwamba’shi, Nkintu kia buntu bw’Efile-Mukulu.</verse>
				<verse number="12">Henyihaha ta nukuminanga e kukwashia shye sunga nyin’e, su nkinyi su nkinyi.</verse>
				<verse number="13">Nyi henyi hanwalulwila mwanda w’Efile-Mukulu, taudi bu bisumanga ha mwanda wa lungalunga lwenu lwanwibatumbishe, na bingi bikitshino bi biabia.</verse>
				<verse number="14">(Yesu) habetamine kibumbu kioso kwifubula kwadi, bebalungwile’shi: Hushai kwandji’mi anwe boso, nushingule binangu.</verse>
				<verse number="15">Ta kwi kintu ki hasha ha muntu akitwele munda mwe akiuku kumulwisha; anka biabia abituku munda, nyi biobio abilwishā muntu.</verse>
				<verse number="16">Su muntu e na matwi a kuhusha, ahushe.</verse>
				<verse number="17">Binyibiabia habalekyele kibumbu kia bantu ku kibelo, batwelele mu nshibo, bana be ba bukishi abamwihwishe mwanda w’alwa lukindji.</verse>
				<verse number="18">E bebehwishe’shi: Anwe namu ta nwi na binangu, ta nushingula kioso kintu ki hasha akitwele mu muntu, kiakia ta kiuku kumulwisha, a-a?</verse>
				<verse number="19">Mwanda ta kiiya mwishimba, anka akienda mwifu, mpaa na ku nkumba, (Nyi muyile yino myanda kuhatula’shi) ku biakudia bioso bi selelee.</verse>
				<verse number="20">E bambile’shi: Akituku munda mwa muntu, nyi akimulwisha.</verse>
				<verse number="21">Mwanda ku munda, mu mashimba a bantu amutukā binangu bi bubi, na mabasa, na makyebanokyebano, na matombo,</verse>
				<verse number="22">na bwifi, na meso-a-tone, nabubi, na ndjindji, na mudioholo w’eshimba dia bubi, n’eiso dibi, na kusabūla, na kwinemeka, na butesha.</verse>
				<verse number="23">Yaya myanda yibi yoso ayitukā munda, ayilwisha muntu.</verse>
				<verse number="24">Henyihaha bakatukile kwanka, bayile ku mpese ya Tyla na Shidona, batwelele mu nshibo, ta mukyebe muntu, sunga ngumune kwiuka, anka ta mumone mwa kufwamina.</verse>
				<verse number="25">Mwanda kubadi mwana mukashi, mwan’e badi na kikudi ki butete bamuhushishe, bafikile, bahonene ku ngwa y’e.</verse>
				<verse number="26">Winyi mwana mukashi badi mwina Ngidiki, a kwiilo dia Sailofenishya. Bamusendelele’shi, Ambingile mukishi munda mwa mwan’ande.</verse>
				<verse number="27">Anka Yesu bamwambile’shi, Bana babande kwīkuta kwibedi, mwanda ta mbilombana kuata biakudia bia bana na kuela mbwa.</verse>
				<verse number="28">E bamwalulwile’shi, Uolo yaiya Nfumwami, anka mbwa su yi mūshi mwa mesa aīdi bifingifingi bia bana.</verse>
				<verse number="29">E bamulungwile’shi: Ha mwanda mwa bino bishima biobi eyile shobe, mukishi ubahu kutuka mwan’obe.</verse>
				<verse number="30">Biabia habafikile mu nshibo y’e basānene mwana ha lusala, na mukishi tautukile.</verse>
				<verse number="31">Dimo’nyi, hakutuka ku mpese ya Tyla na Shidona bafikile kwīshiba dia Ngadilea, bakile munkatshi mwa mpese ya Dekahodise.</verse>
				<verse number="32">Babafishishe kwadi muntu sha kwitwi, n’eūkuta namu, abamusendelele’shi, amutentekye maboko.</verse>
				<verse number="33">Yesu bayile n’e ku bukunkula kwa kibumbu, bamwelele minwe mwitwi, bafidile mata, bamukumine kwidimi.</verse>
				<verse number="34">E batadile mwiīlu beikishe muwa, bamwambile’shi, Ehafata. Nyi nkwamba’shi; mwikale mushikukye.</verse>
				<verse number="35">Kahindji n’āka matwi e abashikukile, na koshi k’edimi die kabatshibikile, badi takula bibuwa.</verse>
				<verse number="36">E bebakamikile’shi, Ta nulungulanga muntu, sunga ngumune; anka habakambile kwibakamika, abo abakambil’eshimba dia kuhalakasha nkumo.</verse>
				<verse number="37">Abakambile kukanya bikata’ shi; Bakitshi myanda yoso bibuwa, E ahwishā basha kitwi, tabahushā, n’abe kamama tabākulā.</verse>
			</chapter>
			<chapter number="8">
				<verse number="1">Mu aa mafuku namu, kibumbu kia bantu biakibadi kikale kikata ki moo, babadi bashī na biakudia: Henyihaha Yesu baitanyine kwadi bana be ba bukishi, bebalungwile’shi:</verse>
				<verse number="2">Nyi na bano bantu lusa, mwanda’bo babashala n’ami binobino mafuku asatu, tabe na bidibwa bia kudia.</verse>
				<verse number="3">Su nebahalakasha na nsala, abo kwenda kwabo, abakakoko mwishinda, mwanda bangi mbafikye kula.</verse>
				<verse number="4">Bana be ba bukishi abamwihwishe’shi; Muntu euku kwikutshisha bano bantu mu kabāka kwi kunyi?</verse>
				<verse number="5">E bebehwishe’shi: A nwi na mitanda ya mikate yingi? Abamwalulwile’shi: Nyi musambobidi.</verse>
				<verse number="6">E balungwile kibumbu kia bantu’shi: Bashale hashi; bātshile mitanda ya mikate musambobidi, batumbwile Efile-Mukulu, beitshimwine, beihele bana be ba bukishi’eshi; Kebatudilei, biabia abeitudile bantu.</verse>
				<verse number="7">Babadi’nyi na kasasa ka tushiha, biabia hakutumbwile n’ato, bebambile’shi: Kebahei na twinyi tuno.</verse>
				<verse number="8">Biabia babadile, abaikwite. Abātshile bisele musambobidi bia bifingifingi bibashele.</verse>
				<verse number="9">Beyi babadile babadi su mbinunu binanka, n’E bebahalakeshe.</verse>
				<verse number="10">Henyihaha bekile mbwato na benyi bana be ba bukishi, bafikile mu mpese ya Ndalamanuta.</verse>
				<verse number="11">Bafadiseo babatukile kwadi, ababangile kumwihusha mwanda’shi: Etuleshe kitundwilo kia mwiīlu, anka nyi nkumutompa.</verse>
				<verse number="12">E beikishe muwa bikata mwishimba die, bambile’shi: Ba mu kino kihindji abakyebela kitundwilo mwanda kinyi? Binyibinyi nenuamba’shi: Takwi kitundwilo akikahebwa kwi ba kino kihindji, ooo.</verse>
				<verse number="13">E bebalekyele, bakekile m’bwato dimo’nyi bayile adi’eshia.</verse>
				<verse number="14">Bana be ba bukishi abailwa kutwala (n’abo) ya bidibwa, m’bwato namu tamubadi mukile mutanda umune wa mukate.</verse>
				<verse number="15">E bebakamikile’shi: Dimukai, nwikale badimukye ku kitatusho kia Bafadiseo na kinyi kia Heloda.</verse>
				<verse number="16">Baba, tabahatakasha munkatshi mwabo’shi: Nyi mpa mwanda ta twi na mikate.</verse>
				<verse number="17">Yesu habeushingulwile bebālulwile’shi: Mwanda ta nwi na mitanda ya mukate, a nkinyi kianuāmbishena ’nyi, ta nunangushena sunga kushingula, nukī na mashimb’enu e bukoho’nyi?</verse>
				<verse number="18">A meso anwe n’ao ta numonā, a matwi namu anwe n’ao, ta nuhushā, ta nutentekyesha’nyi?</verse>
				<verse number="19">Hanatshimwine mitanda yitano munkatshi mwa binunu bitano, ā bungi bwa bisele bibaule na bifingifingi bianubātshile mbinga? Abamwalulwile’shi: Nyi ekumi na bibidi.</verse>
				<verse number="20">A ha mitanda musambobidi namu ku binunu binanka, a mbisele binga bia bifingifingi bianubātshile? Abamwalulwile’shi; Nyi musambobidi.</verse>
				<verse number="21">E bebehwishe’shi: A nkinyi ta nushingula?</verse>
				<verse number="22">Bafikile ku Betaseda. Abafikile kwadi na muntu mpofu, abamusendelele’shi; bamukume.</verse>
				<verse number="23">Henyihaha bakwete mpofu ku mboko, bamukunkwishe ku bukunkula kwa kibalo; habamufidile mata ’meso na kumutenteka maboko, bamwihwishe’shi: Omono kintu su?</verse>
				<verse number="24">N’e babandulukile’shi: Namono bantu bēfwane mitshi bakwete kutambuka.</verse>
				<verse number="25">Kumongo, bamutentekyele maboko ku meso e dimo, bamutadishe mwiīlu, (mpofu) bahwishibwe, badi tamono bantu boso anka bibuwa.</verse>
				<verse number="26">(Yesu) bamutakwile ku nshibo ye eshi: Totwelanga mu kibalo, sunga nkulungula umune mu kibalo.</verse>
				<verse number="27">Henyihaha Yesu na bana be ba bukishi babakatukile, abayile mu bibalo bia Kesalea Fidihai; mwishinda behwishe bana be ba bukishi’shi: A bantu abanamba’shi; Nanyi?</verse>
				<verse number="28">Abamwalulwile’shi: Bangi abakwete kwamba’shi: E nyi Yoano Mubatshishi, bangi’shi: E nyi Elaidja, bamo nyi’shi: E nga batemuki.</verse>
				<verse number="29">E bebehwishe’shi: Anka anwe anutemuna bu’nyi? Petelo bamwalulwile’shi: Obe we Kidisitu mwinyi.</verse>
				<verse number="30">E bebakamikile’shi: Tanundungwilanga muntu.</verse>
				<verse number="31">Binyibiabia babangile kwibalambukisha’shi: Mwan’a muntu ngwa kumweshibwa malwa e bungi, na kuhedibwa kwi bakulu, na kwi batshiite-bakwidi bakata, na kwi bafundji ba mikanda, na kwīhayibwa; na hahakakidi mafuku asatu kusanguka dimo.</verse>
				<verse number="32">E batubwidile bantu boso uno mwanda. Biabia Petelo bayilen’E ku bukunkula, babangile kumutosha.</verse>
				<verse number="33">Anka habālulwile kutala bana be ba bukishi batosheshe Petelo’shi: Kile kumongo kwande, obe Satana, mwanda obe twe na kanya ka bintu bi’Efile-Mukulu, anka ku bia bantu.</verse>
				<verse number="34">Yesu habetamine kibumbu kwadi, na bana be ba bukishi namu, bebambile’shi: Ese akyebe kundonda, ehele e na mwinyi, eboshe nkulusu ye, andonde.</verse>
				<verse number="35">Mwanda ese akyebe kuhasha muwa we akeushimisha, ank’ese ashimisha muwa we, ha mwanda w’ande, na ha mwanda wa mukāndu wibuwa, nyi winyi akeuhasha.</verse>
				<verse number="36">A muntu akasungula kinyi, su bāta bioso bia hano ha nsenga na kushimisha muwa we u na mwinyi?</verse>
				<verse number="37">A biabia namu muntu e na kintu kinyi kia kushintushena mu kusungula muwa we dimo’nyi?</verse>
				<verse number="38">Binyibiabia awa akamwena’mi būfu na ku bishima biande, mu kino kihindji kia basha mabasa na kia basodi ba myanda, biabia Mwan’a muntu namu akamufwila būfu ahakafiki mu ntumbo ya Shye na bamwikeilu bahatulukye selelee.</verse>
			</chapter>
			<chapter number="9">
				<verse number="1">(Yesu) bebalungwile’shi: Binyibinyi nenuamba’shi: Kwi bamo bemane hano ta bakamono lufu, mpaa n’ahabakamono bufumu bw’Efile-Mukulu abufiki na bukome.</verse>
				<verse number="2">Habakile mafuku asamombo Yesu bātshile Petelo, na Yakoba, na Yoano, bebakunkwishe mu ngulu yibula, mwiīlu abo ba na mwinyi: E bālulukile kumpala kwabo.</verse>
				<verse number="3">Bilamba bie bibahenyahenyanga anka soo bu mafulu a nsubanga; sunga ta kwi mutoshi hano ha nsenga teuku kwibitosha biabia.</verse>
				<verse number="4">Henyihaha Elaidja na Mosesa abamwekyele kwabadi, babadi abākula na Yesu.</verse>
				<verse number="5">Petelo balungwile Yesu eshi: A mwanana, hano mpetulombene kwikala, bibuwa tukite bitanda bisatu, kimune nkiobe, kingi kia Mosesa, kimo’nyi ki’Elaidja.</verse>
				<verse number="6">Mwanda ta mwiukye kia kwakula, mwanda babadi na moo ukata.</verse>
				<verse number="7">Kubafikile ekumbi dibebahutshile, n’eyi dibatukile mwikumbi’shi: Uno nyi mwan’ande mufudibwe kifulo, hushai eyi die.</verse>
				<verse number="8">Kahindji n’āka habatadil’eku n’aku, tabamwene sunga ngumune, anka Yesu n’abo bana mwinyi, nyaa.</verse>
				<verse number="9">Habadi abayiki ha ngulu E bebakamikile’shi: Ta nukalungulanga muntu myanda yanubamono, anka ahakasanguka Mwan’a Muntu ku lufu.</verse>
				<verse number="10">N’abo abalamine uno mwanda munda mwabo, babadi abeihushena’shi: A kusanguka kwa mu lufu kwi na minyi?</verse>
				<verse number="11">Abamwihwishe’shi: A Bafundji-ba-Mikanda a nkinyi kiabamba’shi: Elaidja akabadila kufika?</verse>
				<verse number="12">E bebālulwile’shi: Binyibinyi Elaidja akabadila kufika, akalumbula bintu bioso bu bia bibadi kwibedi, na bu bibafundjilwe Mwan’a muntu’shi, akamono malwa e bungi na kubendwa.</verse>
				<verse number="13">Ank’ami nenuamba’shi: Elaidja tabahwila kufika, tabahwile kumukita mwabakyebele, bu biabamufundjile.</verse>
				<verse number="14">(Ku mongo) habafikile kwi bana be ba bukishi, bamwene kibumbu kikata kimane habadi, na Bafundji-ba-Mikanda abebehusha myanda.</verse>
				<verse number="15">Na binobino kibumbu kioso, habamumwene abakanyine bikata, abakamine lubilo kwadi, abamwimwine.</verse>
				<verse number="16">E behwishe Bafundji-ba-ikanda’shi: A nwibehushanga kinyi?</verse>
				<verse number="17">Muntu a mu kibumbu bamwalulwile’shi: A Mulambukishi, nafisha kodi mwan’ande mulume, e na mukishi wa kamama.</verse>
				<verse number="18">Koso kwaumuyisha aumwasākinya, aumutusha efulu ku kanwa, aumwisumisha meno, aumuhongolosha mbidi; nehushanga bana b’obe ba bukishi’shi, bamubingile kwanka, ank’abo abakutwa.</verse>
				<verse number="19">E bamwalulwile’shi: A ee! anwe ba kihindji kishī na kukumina, a nankashala n’enu kihindji ki bula na minyi? aneshinena n’enu bihindji bi na minyi: mufwishei kwandji’mi.</verse>
				<verse number="20">Abamufwishishe kwadi; habamumwene, kihindji n’āka mukishi bamusunyishe, na mwana bahonene kingadingadi na kwalasha n’efulu ku kanwa taa.</verse>
				<verse number="21">(Yesu) behwishe nshe’shi: Uno mwanda ubafikile kwadi kihindji ki bula na minyi? Bamwalulwile’shi: Anka habadi ki mukinga.</verse>
				<verse number="22">Na misusa yi bungi ubamwelanga mu kālo, na mu mema kumwiha; anka su obe euku kukita kintu etufwile lusa, etukwashye.</verse>
				<verse number="23">Yesu bamulungwile’shi: Su euku kukumina, biabia myanda yoso kwi sha kukumina aiuku kukitshibwa.</verse>
				<verse number="24">Kahindji n’āka shye mwana bēlele musase na kudila mpolo’shi, Mwanana, nakumina, nkwashye kushī-kukumina kwande.</verse>
				<verse number="25">Habamwene Yesu kibumbu kikwete kwibuñena mbilo basashile mukishi wi ntanka’shi: Obe mukishi wa kamama na wa kitwi, nakukamika’shi: Tuka munda mwe, totwelanga mwanka dimo.</verse>
				<verse number="26">Biabia (Mukishi) ubelele musase, ubamusunyīshe misusa yi bungi, ubamutukile, badi anka bu mufwe, biabia bangi’ shi bāfu.</verse>
				<verse number="27">Anka Yesu bamukwete ku mboko, bamwimikile, baimene.</verse>
				<verse number="28">Habatwelele mu nshibo, bana be ba bukishi babamwihwishe ku bukunkula’shi: A tukutshīlwe kumubingila na minyi?</verse>
				<verse number="29">E bebālulwile’shi: Kino kihaso (kia mikishi) ta yibingwa bisumanga, anka ku luteko na kushila bidibwa.</verse>
				<verse number="30">Abakatukile’ko, abakile munkatshi mwa Ngadileo, ta mukumine muntu kwiushingula.</verse>
				<verse number="31">Mwanda badi alambukisha bana be ba bukishi, bebalungwile’shi: Mwan’a muntu talubulwa’masa a bantu, n’abo abakamwiha; habahu ku mwiha akasanguka h’efuku dia kasatu.</verse>
				<verse number="32">Ank’abo tabashingulwile yaya mīsambo, babadina moo kumwihusha.</verse>
				<verse number="33">Bafikile ku Kahanauma; mu nshibo mubadi badi ebehusha’shi: Kibadi kinyi kianubeleshenanga mpaka mwishinda?</verse>
				<verse number="34">Anka’bo babauminyine nyaa, mwanda babadi abēleshena mpaka mwishinda’shi, a mukile mukwabo bukata nanyi?</verse>
				<verse number="35">E bashalele, betamine b’ekumi na babidi, bebalungwile’shi: Su akukyebe muntu kukila ku mpala, ekale ku nyima kwa boso, na bu mufubi a boso.</verse>
				<verse number="36">Bātshile mwana mukinga, bamwimikile munkatshi mwabo; habamwibosheshe ’maboko, e bebalungwile’shi:</verse>
				<verse number="37">Awa’tambula mwana mukinga bi uno’bi mwishina diande, biabia antambul’ami: awa’ntambula, ta nami atambula, anka yawa bantumine.</verse>
				<verse number="38">Yoano bamulungwile’shi: A mulambukishi, tubamwene umune badi abingi mikishi mwishina diobe, shī etulondo’twe; atwe tubamutosheshe, mwanda e te mu mulongo wetu.</verse>
				<verse number="39">Anka Yesu bambile’shi: Ta numutoshanga, mwanda ta kwi muntu, sunga ngumune akakitshi kilengeleshi mwishina diande, euku kunyialulwila tampelesha lubilo.</verse>
				<verse number="40">Awa ashī atuhela e n’etu.</verse>
				<verse number="41">Mwanda aw’akenuha biakutoma, sung’ekoho dia mema mwishina diande, mwanda w’anwe nwi bena Kidisitu, nyi mbinyibinyi nenulungula’shi: E ta kakutwa bwedi bwe, sunga mpahelahela, ooo.</verse>
				<verse number="42">Ank’awa akakokosha umune a mu bana bahela abankumine, akikemukile buwa efuto die’shi, su abamwanye ebwe dia bahela bukula mu nshinga ye, abakamwele namu mwishiba dia mema.</verse>
				<verse number="43">Su mboko yobe ayikukokosha, biabia eitshibe, mwanda, kutwela ’muwa na kilema nyi kukila kodibe, su kuelwa mu Ngehena na māsa abidi mu kālo kashi keuku kushima.</verse>
				<verse number="44">Nyi mwamwa kifinwa kiabo kishī akiuku kufwa, na kālo namu kashī akashima, ooo.</verse>
				<verse number="45">Su ngwa yobe ayikukokosha, biabia eyitshibe, mwanda kutwela ’muwa na kilema nyi kukila kodibe, su kuelwa mu Ngehena na ngwa yobe yibidi mu kālo kashī keuku kushima.</verse>
				<verse number="46">Nyi mwamwa kifinwa kiabo kishī akiuku kufwa, na kālo namu kashī akashima, ooo.</verse>
				<verse number="47">Su eiso diobe namu adikukokosha, edikatusha, mwanda, kutwela mubufumu bw’Efile-Mukulu n’eiso dimune nyi kukila kodibe, su kuelwa mu kālo ka Ngehena na meso obe abidi.</verse>
				<verse number="48">Nyi mwamwa kifinwa kiabo kishī akiuku kufwa, na kālo namu kashī akashima, ooo.</verse>
				<verse number="49">Mwanda’nka hamune bintu mbishinwa mungwa, anka biabia namu bantu na kālo, na bitahwa bioso namu abikashina na mungwa.</verse>
				<verse number="50">Mungwa wibuwa, anka su mungwa ubatukuluka aukatu na minyi? Nwikale na mungwa mu anwe bana bene, na kufukama namu muntu na muntu.</verse>
			</chapter>
			<chapter number="10">
				<verse number="1">Henyihaha Yesu bebwele kwanka, bafikile mu bukunkula bwa Yudea, ku di’eshiya dia Yodana; bibumbu bia bantu bibamukoñene kwadi, n’E bebalambukisha dimo, bu kibadi kihikwa kie.</verse>
				<verse number="2">Biabia Bafadiseo babafikile kwadi, tabamwihwishe’shi: A nyi nkishila mulume kubinga mpian’e su? babadi abamutompa.</verse>
				<verse number="3">E bebālulwile’shi: A Mosesa benushikile kinyi?</verse>
				<verse number="4">Henyihaha’bo abo’shi: Mosesa betukuminyine mwanda wa kufunda mukanda wa kwihā kibambo, na kumubinga.</verse>
				<verse number="5">Yesu bebālulwile’shi: Ha mwanda wa bukoho bwa mashimb’enu, nyi ubenufundjile uno mulangilo.</verse>
				<verse number="6">Anka ku mbangilo koso kwa kuhanga, Efile-Mukulu bahangile mulume na mukashi.</verse>
				<verse number="7">Nyi ha uno mwanda aukelekyela mwana mulume shye na nyin’e, na kulamata kwi mpian’e.</verse>
				<verse number="8">Biabia bubidi bwabo abukekale bu mbidi umune, ta be bu bantu babidi dimo’nyibo, tambidi umune.</verse>
				<verse number="9">Binyibiabia kiakia kibalamatshish’Elile-Mukulu, muntu ta kumanga kukilamuna.</verse>
				<verse number="10">Mu nshibo namu, bana be ba bukishi babamwihwishe’dimo wawa mwanda.</verse>
				<verse number="11">E bebalungwile’shi: Awa akubinga mpian’e, na kuata mungi, biabia basolo ebāsa.</verse>
				<verse number="12">Su mukashi namu ahele mulume e, akebakibwa na mungi, biabia basolo ebāsa.</verse>
				<verse number="13">Henyihaha babamufwisha bana bahela’shi, ebakume, anka bana be ba bukishi babadi abatosha babafwanga n’abo.</verse>
				<verse number="14">Anka Yesu hakumona biabia badi mufitshilwe kwishimba, bebamba’shi: Kuminai bana bahela bafike kwandji’mi, ta nwibatoshanga, mwanda bufumu bw’Efile-Mukulu mbwabo.</verse>
				<verse number="15">Mbinyibinyi nenwamba’shi: Awa shī akumina bufumu bw’Efile Mukulu hamune bu mwana uhela, ta katwele mwanka, sunga mpahelahela.</verse>
				<verse number="16">E bebatwadile ’maboko e, bebatentekyele maboko, bebahele mwābi.</verse>
				<verse number="17">Henyihaha habadi kwete kwenda mwishinda, muntu bakamine lubilo, bamukunamine hāshi, bamwihwishe’shi: Obe Mulambukishi Ebuwa, aki nkinyi kiandjia kukita mu kuhiana muwa wa ikala-ika?</verse>
				<verse number="18">Yesu bamwambile’shi: A nkinyi kiontemuna ebuwa, ta kwi muntu ebuwa, anka umune, Efile-Mukulu, nyaa.</verse>
				<verse number="19">Weuku milangilo y’Efile-Mukulu’shi; Tosolang’ebāsa, twihanga muntu, twibanga, todimbilanga mukwenu madimi, todimbanga mukwenu, nemeka shobe na nyin’obe.</verse>
				<verse number="20">(Songwalume) bamulungwile’shi: A Mulambukishi, nakitshine yaya myanda yoso mpaa na hanadi bu mwana mukinga na binobino.</verse>
				<verse number="21">Binyibiabia Yesu bamutadile nyaa, bamufudile kifūlo, bamulungwile’shi: Kubakushala’nka kimune, nda, okahane biodi n’abio bioso, okebihe balanda, biabia okamono buheta mwiilu, olukye, eboshe nkulusu, ondonde.</verse>
				<verse number="22">Anka haba-hushishe yaya misambo boñamine, bakatukile, bayile n’eshimba difita; mwanda e badi mpeta mukata.</verse>
				<verse number="23">Biabia Yesu habashokolweshe h’aba bantu meso, balungwile bana be ba bukishi’shi: Ha kutwela kwa baba na bintu bi bungi mu bufumu bw’Efile Mukulu, nyi mwanda wi bukoho.</verse>
				<verse number="24">Bana be ba bukishi abakanyine yino misambo y’e. Anka Yesu bebālulwile dimonyi’shi: A bana, ki bukoho kwiba abakuluhila mu buheta kutwela ’mbufumu bw’Efile Mukulu.</verse>
				<verse number="25">Kutwela kwa ngamedia mw’īso dia shindani nkukile bofulo shampeta kutwela ’mbufumu bw’Efile-Mukulu.</verse>
				<verse number="26">Babakambile kukanya, babamwihwishe’shi: A biabia euku mwa dia kuhashibwa nanyi?</verse>
				<verse number="27">Yesu bebashokolweshe (meso,) bambile’shi: Bantu ta beuku kukita uno mwanda, anka n’Efile-Mukulu myanda yoso ayiuku kukitshibwa.</verse>
				<verse number="28">Henyihaha Petelo babangile kumulungula’shi: Tala, atwe tubalekyele bioso, tatukulondo.</verse>
				<verse number="29">Yesu bebālulwile’shi: Mbinyibinyi nenwamba’shi; Ta kwi sunga ngumune abampele nshibo ye, sunga mbakwabo bana babo balume, sunga bana babo bakashi, sunga shye na nyin’e, sunga mpian’e na bana, sunga madimi, ha mwanda wande na ha mukāndu wibuwa w’Efile-Mukulu.</verse>
				<verse number="30">Yawa takakutwa kumona hanka binobino bintu bi bu misusa lukama lwa mashibo, na lwa bakwabo balume, na lwa bakwabo bakashi, na lwa banyina, na lwa bana, na lukama lwa madimi, na kubingibwa namu; ahakafiki namu kiakia kihindji ki ku meso muwa wa kwikala-ika.</verse>
				<verse number="31">Anka bebungi babadi kumpala, abakekala ba kumongo; na ba kumongo abakekala ba kumeso.</verse>
				<verse number="32">Henyihaha babadi mwishinda adiende ku Yelusalema; Yesu badi mwibakile ku mpala; babakanyine bikata na ha kulonda bebakwatwa na moo. Biabia E hakubeboshe dimo kwadi b’ekumi na babidi, babangile kwibalungula myanda tayidi hehi kufika kwadi.</verse>
				<verse number="33">Eshi; Hushei, tukwete kukamina ku Yelusalema, mwan’a muntu akafishwa ’māsa a batshiite-bakwidi bakata, na kwi bafuedji-ba-mikanda; Boba abakamuhīsha ku lufu, na kumufisha ku Banjentaila.</verse>
				<verse number="34">Abakamusabula, na ku kuhila abakamukuhila, na ku mufila māta, abakamwihā; Ank’ahakafiki efuku dia kasatu akasanguka.</verse>
				<verse number="35">Binyibiabia Yakoba na Yoano, bana ba Sebede, abefubwile kwi Yesu eshi, A Mulambukishi, atukyeb’obe kwitukitshina myanda yoso yatukutekye.</verse>
				<verse number="36">E bebehwishe’shi: Anukyebe nenukitshine kinyi?</verse>
				<verse number="37">Abo abamulungwile’shi: Bibuwa obe ku kumin’atwe kushāla n’obe mu ntumbo yobe, mungi ku mboko yobe yibalume, na mungi ku mboko yobe yibakashi.</verse>
				<verse number="38">Anka Yesu bebalungwile ’shi: A ta nushingula kianutekye; anwiuku kutoma ekoho diantomo’mi? na kubatshishibwa na lubatshisho lwanbatshishwa n’alo’nyi?</verse>
				<verse number="39">Abambile’shi: Atwiuku. Na Yesu bebalungwile’shi: Mbinyi, ekoho diantomo anukeditomo; na kubatshishwa kwambatshishwa anukabatshishibwa.</verse>
				<verse number="40">Anka kushāia kwa ku mboko yibalume, mungi kumboko yibakashi, wawa ta mwanda wande kuha muntu, anka (kushola) biabia nkwāba bekulumbulwidibwe.</verse>
				<verse number="41">Ankā’ba b’ekumi na babidi, habahushishe wawa mwanda, babakwaīshile Yakoba na Yoano nsungu ku mashimba’bo.</verse>
				<verse number="42">Yesu bebetamine kwadi, bebalungwile’shi: Anwiuku’ shi, boba abasangudibwe kulumbula myanda ya Badjentaila abebalumbudile myanda mu matalwa.</verse>
				<verse number="43">Anka’nwe, ta nwikalanga hamunenka biabia ooo; anka yaw’akyebe kwikala bu mukata munkatshi mwenu, ekale bu mufubi akwinufubila mifubo.</verse>
				<verse number="44">Awa’nyi akyebe kwikala hanundu, ekale bu mpika ya boso.</verse>
				<verse number="45">Mwanda Mwan’a muntu tamufikile kufubilwa mifubo na bantu ooo, anka E kwibafubila, na kwibaha muwa w’e tanki kulwa kia be bungi.</verse>
				<verse number="46">Henyihaha babafikile mu Yediko; hakutuka mwanka na bana be ba bukishi, na bangi bantu be bungi, mwan’a Temayo n’eshina die bu Batemisa, mpofu, badi mushāle ku bukunkula kweshinda kwete kuteka bintu.</verse>
				<verse number="47">Biabia habahushishe’shi, Yesu a mu Nasaleta badi kwanka, e babangile kwela musase bi bukoho’shi: A Yesu, mwan’a Dafida, onfwile lusa.</verse>
				<verse number="48">Bangi namu abamutosheshe’shi: Umina nyaa; ank’e banyishishe kwitamina’shi: Obe mwan’a Dafida nfwile’mi lusa.</verse>
				<verse number="49">Yesu bēmene, bebakamikile’shi, kamwate; abo namu abakātshile winyi mpofu, abamulungwile’shi: Nyish’eshimba diobe, E nkwete kukwitanyina.</verse>
				<verse number="50">Henyihaha e basumbwile mutwelo w’e, bebwele lubilo, bafikile kwi Yesu.</verse>
				<verse number="51">Yesu bamwihwishe’shi; Okyebe kinyi nkukitshine? Mpofu bamulungwile’shi: A mulambukishi nankyebe ’mone meso.</verse>
				<verse number="52">Yesu bamulungwile’shi: Eyile shobe, kukumina k’obe kubakuhasha. Kahindji n’āka bamwene meso, badi talondo Yesu mwishinda.</verse>
			</chapter>
			<chapter number="11">
				<verse number="1">Henyihaha habefubwile hehi na ku Yelusalema ku Befajyi na Betane, ku ngulu ya Olefeta, E bebosheshe bana be ba bukishi, babidī’nka.</verse>
				<verse number="2">Bebalungwile’shi: Ndai mu kibalo ki mbulushi mwa nutalamu; hanukatwele mwanka, anukahete mwan’a mpunda mushitshike shī atentaminwe na muntu sunga ngumune; numwangule, nufikye n’e.</verse>
				<verse number="3">Su muntu akenwihusha’shi: A nkinyi kianukitshina biabia? Nukamulungule’shi: Nyi nfumwetu amukyebe, n’e kahindji n’āka akamutumu kuno.</verse>
				<verse number="4">Henyihaha abebwele kwenda, abahetele mwan’a mpunda mushitshikwe hasha ’masanka, ku kibelo kwa nshibo; abamushitwile.</verse>
				<verse number="5">Biabia bangi babadi bemane kwanka bebehwishe’shi: A nkinyi kianwangwila mwan’a mpunda?</verse>
				<verse number="6">N’abo babebalungwile mu bebalungidile Yesu; babakuminyine’shi: Bibuwa eyilei.</verse>
				<verse number="7">Henyihaha babafishishe mwan’a mpunda kwi Yesu, babamwadile mitwelo yabo ha mongo we, na Yesu batentamine hanka,</verse>
				<verse number="8">Bantu be bungi badishe mitwelo yabo mwishinda, bamo namu batshomonanga mahuhwa a mitshi, bālanga mwishinda.</verse>
				<verse number="9">Baba babadi abēnde ku mpala, na babadi abalondo kumongo kwe, babadi abasama’shi: Hosana! Elelee! Elelee! A mwabi kwi yawa kwete kufika mwishina dia Yehowa.</verse>
				<verse number="10">Mwabi wa bufumu abufiki mwishina dia shetukulu Dafidi; Hosana! mpaa na mwiilu.</verse>
				<verse number="11">Biabia Yesu batwelele mu Yelusalema, mpaa na mu ntempelo; habashokolweshe meso ku bioso bibadi mwanka, mwanda wa nguba tabadi muhone, E bakatukile mwanka, bayile ku Betane na b’ekumi na babidi</verse>
				<verse number="12">Maloba habakatukile mu Betane badi na nsala.</verse>
				<verse number="13">E habamwene mutshi wa kikūku kulaa wikale na mabishi, bafikile kwaudi’shi, Su ’mone bikuba hanka; habafikile kwaudi, basañene anka mabishi nyaa, mwanda wa kihindji kia bikūku ta kibadi kikumbane.</verse>
				<verse number="14">Henyihaha Yesu bewambile’shi: Muntu ta kudia kikuba kiobe mpaa na kwikala-ika. Bana be ba bukishi na kuhusha abeuhushishe.</verse>
				<verse number="15">Abafikile ku Yelusalema, Yesu batwelele mu ntempelo, babangile kubinga’ba babadi abahana na kusumba bintu mu ntempelo. Bahonesha hashi namu mesa a abeshintushenanga n’ao ’mono, na mankwasa a baba babadi abahana tonyi twa nkudimba.</verse>
				<verse number="16">Ta bakuminanga muntu kukila na kintu mu ntempelo.</verse>
				<verse number="17">N’E bebalambukishe’shi: A shī mufundjibwe’nyi, eshi; Nshibo yande ayikatemunwa’shi, nshibo ya milangwilo ya mīlo yoso? ank’anwe nubeialula bu muta wa bangifi.</verse>
				<verse number="18">Bafundji ba mikanda na batshiitebakwidi bakata abahushishe (uno mwanda,) babadi tabakimbi mwa kumwihayila; babadi abamutshina, mwanda wa kibumbu kioso kia bantu kibadi akikanya ku lulambukisho lwe.</verse>
				<verse number="19">Hakuhona ha nguba bakatukile mu kituka.</verse>
				<verse number="20">Habadi abakidi mwishinda na mashika, babamwene wawa mutshi wa kikūku taumina’nka hoo mpaa na ku mīshi.</verse>
				<verse number="21">Henyihaha Petelo kwete kutentekyesha bamulungwile’shi: A mwanana, tala kikūku kioele mūlwa, kibafumbu.</verse>
				<verse number="22">Yesu bebalulwile’shi: Nwikale na kukumina kw’Efile-Mukulu.</verse>
				<verse number="23">Mwanda binyibinyi nenwamba’shi: Muntu oso akāmba ngulu uno’shi, otentule, okēlwe mwishiba dia mema; e namu te na mialasheno kwishimba kwe, ank’e akakumina’shi, bioso bianyiakula abikamweka, biabia akamono’nka mubakwidile.</verse>
				<verse number="24">Nyi ha mwanda uno nenulungula’shi: Bioso bianukyebe ha kuteka, kuminai’shi, tubahu kwibitambula, biabia anukebitambula.</verse>
				<verse number="25">Hanwimana kwete kuteka (Efile-Mukulu) nulekyele muntu mwanda we su nwikale n’e kilumbu; biabia Shyenu e mwiīlu akenulekyela namu kusola kwa myanda kwenu.</verse>
				<verse number="26">Anka su anwe ta nulekyela (bakwenu) myanda, anka biabia namu, Shyenu e mwiīlu ta kenulekyela kusola kwa myanda kwenu, ooo.</verse>
				<verse number="27">Binyibiabia babālukile ku Yelusalema; habadi efunyu mu ntempelo batshiite-bakwidi bakata b’Efile-Mukulu na bafundji ba mikanda, na bakulu, babafikile kwadi E.</verse>
				<verse number="28">Babamwihwishe’shi; Obe okitshi yino myanda na bukome kinyi? A bakuha buno bukome bwa kukitshina n’abu yino myanda nanyi?</verse>
				<verse number="29">Yesu bebālulwile’shi: Ami namu nenwihushe eyi dimune; su anwiuku kungitaba, biabia ami namu nankenulungula mwikyele bukome bwande buno’ mwankitshina.</verse>
				<verse number="30">A lubatshisho lwa Yoano ndwa kunyi? A ndwa kwiilu’nyi, ndwa ku bantu? Akulangai.</verse>
				<verse number="31">Abo abanangushenene munda mwabo’shi: Su atwamba’shi, nyi ku mwiilu, biabia namu aketwalula’shi: Binyibiabia a nkinyi ta nwibamukumine?</verse>
				<verse number="32">Anka su atwamba’shi, nyi ndwa bantu, babatshina bantu, mwanda bantu boso abakumine Yoano’shi, nyi mutemuki e Efile-Mukulu binyibinyi.</verse>
				<verse number="33">Abalungwile Yesu’shi; Ta twiuku’twe, ooo. Na Yesu bebālulwile mwanda’shi: Ami namu ta nyi nulungula mwikyele bukome bwande mwankitshina n’abu myanda’mi, ooo.</verse>
			</chapter>
			<chapter number="12">
				<verse number="1">Henyihaha Yesu babangile kwi balungula myanda mu nkindji’shi: Kubadi muntu badjimin’efuba dia nfinyu mwifuba mwe, bemwelele luhoho lwa mitshi hanka, bahundwile na bwina bwa kukwengiela, bebakile nshibo yitentekieshene yibula, bedilekyele ’māsa a abadjimi, bayile namu ku lungi luhese lwi kulā.</verse>
				<verse number="2">Binyibiabia habakumbene kihindji kia bikuba, e batumine mpik’e kwi balami, mu kuata bikuba bia nwifuba die kwi abadjimi.</verse>
				<verse number="3">Anka baba babamukwete, babamukuhile, abamwalwishe minweminwe.</verse>
				<verse number="4">Henyihaha batumine mungi muntu e kwabadi, baba mwashile mabwe, babamutanyine kabāla ka mutwe, babamukitshinyine bi bubi.</verse>
				<verse number="5">Dimo’nyi batumine mungi, yaw’abamwihayile, batumine’nyi bangi be bungi, bangi namu babakuluhilanga, babehayilwe.</verse>
				<verse number="6">Anka mwan’e kushala abatandjile, mwan’e mukuminyibwe na kifulo, bamutumine kwabadi kunfudilo, bambile’shi: Abakandemekyela mwan’ande.</verse>
				<verse number="7">Anka badimi baba, babumbishenene’shi: Au nyi muhianyi, twende tukamwihei, biabia buhianyi abukekala bwetu.</verse>
				<verse number="8">Biabia babamukwete, babamwihayile, babamusumbwile hasha h’efuba dia nfinyu.</verse>
				<verse number="9">A binyibiabia yawa shē’fuba dia nfinyu akakitshi na minyi? Akafiki mu kulwisha baba badimi, akahe bangi efuba die dia nfinyu.</verse>
				<verse number="10">A ta nwibatangye kino kifundjilwe kia mukanda w’Efile-Mukulu’shi; Ebwe dia’bahele kwi bebaki ba nshibo, diadia nyi adikālula tamutwe w’ehaka.</verse>
				<verse number="11">Kinoki nyi kibakitshine Yehowa, na ku meso kwetu nyi mwanda wa kukanya?</verse>
				<verse number="12">(Binyibiabia) babakyebele kumukwata, ankā’batshinyine moo kibumbu kibadi hanka; mwanda babeukile abo’shi, nyi kwītwe babele luno lukindji, henyihaha babamulekyele, babayile.</verse>
				<verse number="13">Biabia babatumine kwadi bangi ba Bafadiseo, na ba bena Helode’shi, bakamutee kasele mu biakulwa bie.</verse>
				<verse number="14">Abo habadi bafikile kwadi, abamulungwile’shi: A mulambukishi, atwiuku ’shi, biodi mbia binyibinyi, totentekyeshā binangu bia bantu, obe totalā mpala ya bantu, ooo, obe olambukisha bantu mwanda w’eshinda di’Efile-Mukulu mu biabinyibinyi; A nyi kishila’nyi mu kulambula Kaisa su?</verse>
				<verse number="15">A tumulambule’nyi, ta tumuhanga? Anka E kwete kushingula bunsesa bwabo bebulungwile’shi: A nkinyi kianuntompele munda, bandai kumpa mpata nyītale.</verse>
				<verse number="16">Abo abafwile n’ayo, n’E bebehwishe’shi: A kino kihwandjikisho nkia nanyi na mwanda ufundwe hanka’u? Abo abamwalulwile’shi: Mbia Kaisa.</verse>
				<verse number="17">Henyihaha Yesu bebalungwile’shi: Nuhe Kaisa bintu bia Kaisa, nuhe Efile-Mukulu bintu bi’Efile-Mukulu. Biabia na kukanya abakanyine.</verse>
				<verse number="18">Henyihaha Basadusea babafikile kwadi, baba bākulā’ shi: Kusanguka (kwa muntu ku lufu na muwa) ta kwi hanka, babamwihwishe’nyi’shi:</verse>
				<verse number="19">A mulambukishi, Mosesa betufundjile’shi: Su mukwabo na muntu amono lufu, su alekye mpian’e nkunga shi na mwana, biabia mukwabo (amuyhane) āte mpian’e, amone mwadia kutandjile mukwabo lubio.</verse>
				<verse number="20">Tala, kubadi balume musambobidi, efu dia’bo dimune’nka. Tutu-abo bebakile mukashi, e bafwīle shī mutande mwana.</verse>
				<verse number="21">Henyihaha diakabidi bamuhyene, na kufwa bafwile namu, ta mulekye mwana; na mungi akasatu namu anka hamunenka.</verse>
				<verse number="22">Anka biabia musambobidi w’abo woso babadi n’e, anka ta mbalekye mwana. Henyihaha kunfudilo mukashi namu bamwene lufu.</verse>
				<verse number="23">A henyihaha namu ahakafiki kusanguka kwa bantu ku lufu, e akekale mukashi a nanyi? mwanda badi mpiane a boso musambobidi.</verse>
				<verse number="24">Y’esu bebālulwile’shi: wawa nyi ha mwanda wanulubīla, mwanda nubakutwe kushingula bibafundjibwe, sunga mbukome bw’Efile-Mukulu?</verse>
				<verse number="25">Mwanda ahakasanguka bantu ku lufu ta bakebakil’abo ooo, sunga nkwibakilwa; abakekal’anka hamunenka bu bamwikeilu be mwiīlu.</verse>
				<verse number="26">Ha uno mwanda wa kusanguka bantu bafwe, ta nwi babale mu mukanda wa Mosesa mu kihindji ki’ebūla ha bamumwekyel’Efile-Mukulu, shi: Ami nyi Efile-Mukulu a Abalahama, nyi Efile-Mukulu a Isaka, n’Efile-Mukulu a Yakoba namu’nyi?</verse>
				<verse number="27">E t’Efile-Mukulu a bafwe, ooo, anka E nyi Efile-Mukulu a abatala; anwe biabia nwibakambe kulamuka bikata bimoo.</verse>
				<verse number="28">Henyihaha umune a Bafundji ba mikanda befubwile, na ha kuhusha biabadi abeihushena, na hakushingula Yesu bebetaba bibuwa, bamwihwishe’shi: A mulangilo kinyi ukile yoso bukata?</verse>
				<verse number="29">Yesu bamwalulwile’shi: Ukata wa milangilo yoso nyi nguno’shi: Hush’obe Isalele, Yehowa Efile-Mukulu etu nyi Yehowa umunenka.</verse>
				<verse number="30">Obe okafulu kifulo Yehowa Efile-Mukulu obe n’eshimba diobe dioso, na muwa w’obe w’oso, na binangu biobe bioso, na bukome bwobe bwoso; uno nyi mulangilo wa kumbangilo ukata.</verse>
				<verse number="31">Mulangilo wa kabidi wi bino’shi: Okekala na kifulo na mukwenu bu biodi mwifule obe na mwinyi. Ta kwi ungi mulangilo ukile yino bukata, ooo.</verse>
				<verse number="32">Mufundji a mukanda bamulungwile’shi: Ee, anka biabia mulambukishi, nyi binyibinyi bioakula’shi, kwi ank’Efile-Mukulu umun’enka; ta kwi mungi, nyi ank’E nyaa.</verse>
				<verse number="33">Na kumufula kifulo n’eshimba dioso, na binangu bioso, na muwa woso, na bukome bwoso, na kufula mukwenu hamune biodi mwifule obe na mwinyi; biabia mbikile milambu yoso yekyelwe na Bitahwa.</verse>
				<verse number="34">Habeukile Yesu’shi, E betab’eyi di kalolo, bamulungwile’shi: Obe twe kulā na bufumu bw’Efile-Mukulū’be. Habahwile wawa mwanda ta kubadi muntu’nyi badi na kisukusuku kia kumwihusha mwanda’nyi.</verse>
				<verse number="35">Biabia Yesu habadi alambukisha mu ntempelo y’Efile Mukulu bebehwishe’shi: A nkinyi Bafundji ba mikanda kiabakwila’shi: Kidisitu nyi mwan’a Dafida?</verse>
				<verse number="36">Mwanda Dafida na mwinyi bakwile mu Kikudi-E-Selelee’shi, Yehowa balungwile Nfumwami eshi: Shāla ku mboko yande yibalume mpaa na hankatulu be n’obe luhuna mūshi mwa ngwa y’obe.</verse>
				<verse number="37">Binyibiabia Dafida na mwinyi bamutemunanga’shi; Nfumwami; a biabia E mwan’e na minyi? Henyihaha kibumbu kikata kia bantu bisumanga kibamuhushishe na kusangala.</verse>
				<verse number="38">Biabia mu lulambukisho lwe E bebalungwile’shi: Dimukai Bafundji ba mikanda, baba abasehela kukindakana bafwale mitwelo yīla, na kusehela kwimunwa mu bisalwe.</verse>
				<verse number="39">Na mankwasa akata a kumpala e mu bitumbwilo, na ha bidibwa bikata namu abakyeb’anka ha mankwasa akata.</verse>
				<verse number="40">Baba namu abanyengā bintu bia mashibo a bakashī bafwilwe, bioso mpaa; na kuteka nteko kwEfile-Mukulu kihindji ki bula anka mwanda wa busesa bwabo. Abo, kuhīshwa kwabo akukakidi bukata.</verse>
				<verse number="41">Henyihaha Yesu bashālele kwinyi ku kilambwilo, badi amono bantu kwete kwela mfalanga mwanka; bebungi babadi bampeta babelele mpata yi bungi.</verse>
				<verse number="42">Henyihaha kubafikile mukashi mufwilwe, mulanda, belele mwanka makuta e bu mansenke abidi.</verse>
				<verse number="43">Yesu baitamine bana be ba bukishi, bebalungwile’shi: Binyibinyi nenwamba’shi, Bintu bibēle uno mukashi mufwilwe mulanda, nyi mbikile abiele bakwabo boso abēle mu kilambwilo.</verse>
				<verse number="44">Mwand’aba boso babalambulanga mwanka mulombene bibungi bwabo; ank’awa shī n’abio batudile mwanka tw’etoso tubadi n’ato, bintu bie bioso bia kudia bi na bene.</verse>
			</chapter>
			<chapter number="13">
				<verse number="1">Henyihaha (Yesu) habatukile mu ntempelo, mungi mwan’e a bukishi bamulungwile’shi: A mulambukishi, banda kutala mwikele ano mabwe (e kuno,) aaa! na mwa aibakibwe.</verse>
				<verse number="2">Yesu bamwalulwile’shi: Omono ano mashibo akata su? ta kukashala ebwe ditentekwe hanundu ha dingi dishī adikatelemunwa hashi, ooo.</verse>
				<verse number="3">Habadi mushale’nyi ha ngulu ya Olefeta mbulambula na ntempelo, Petelo, na Yakoba, na Yoano, n’Andeleo, baba mwihwishe ku bukunkula’shi:</verse>
				<verse number="4">Banda kwitulungula mwanda, yino myanda aikafikī efuku kinyi? A kitundwilo kinyi kia kihwa kiabikafiki?</verse>
				<verse number="5">Henyihaha Yesu bālulwile na kwibalungula’shi: Dimukai, tala muntu akenulubisha.</verse>
				<verse number="6">Mwanda bebungi abakafiki mwishina diande na kwamba’shi: Ami nyi E, abakalubisha bebungi.</verse>
				<verse number="7">A hanukahusha myanda ya ngoshi na nkumo yangoshi, tanukasusanga ’mashimb’enu, mwanda yinomyanda ayikafiki, anka kunfudilo kushī mubandjia kwikala.</verse>
				<verse number="8">Mwanda ungi mwīlo aukatuku ungi mwīlo, na bungi bufumu abukatuku bungi bufumu, nsenga namu ayikatenkatenka mu bihindji bikwabo, na bihuha bia nsala abikamweka na malwa, abio bioso nyi bia kumbangilo bia bishiotshi bimoo.</verse>
				<verse number="9">Anka dimukai anwe bana bene, mwanda abakenufishe mu bīmu bia basushi, anukakuhilwa mu bitumbwilo, abakenufishe namu ku meso kwa batontshi, na ku meso kwa bafumu ha mwanda wande, na kwikala bu kitundwilo ku meso kwabo.</verse>
				<verse number="10">Anka mukāndu-wi-buwa (w’Efile-Mukulu) abakalungula milo yoso kwibedi.</verse>
				<verse number="11">Biabia habakenufisha (mu kimu) ta nukambanga kwalashena’shi, atukesamba kinyi? sunga kunangushena mwanda kwibedi: ank’akio kioso akikenuhebwa mu nguba wawa, ank’akio anukākula; mwanda ta nanwe abakākula, ooo, nyi Kikudi-E-Selelee.</verse>
				<verse number="12">Tala, mukwabo na muntu akafishe mukwabo ku lufu, na shya mwana ku mwana anka hamunenka; bana namu abakatombokyele bashyabo na banyin’abo, na kwibehashe.</verse>
				<verse number="13">Bantu boso namu abakenushikwa ha mwanda w’eshina diande, anka yawa akashimata hoo, mpaa na kunfudilo biabi’akahashibwa.</verse>
				<verse number="14">Anka hanukamono kihatakene kia musalu wa bisumanga, kibabakwilwe kwi Danyele mutemuki, nkimane mu kihindji ki kishila mu ntempelo (E abala mwanda eu ashingule), binyibiabia baba be mu Yudea abasukile ku mangulu.</verse>
				<verse number="15">Henyihaha (mimtu) e ku musaka wa nshibo ta kaiki’shi, nkatwele mu nshibo, nkatushe kintu ki mwanka, ooo.</verse>
				<verse number="16">Yawa namu e mwifuba ta kāluka’shi, nkate mutwelo wande.</verse>
				<verse number="17">Aa leka! malw’abo aba basha mayimi, na kwi basha kōmesha bana mu aa mafuku.</verse>
				<verse number="18">Nuteke Efile-Mukulu’shi, kukama lubilo kwenu ta kukekalanga mu hamashika.</verse>
				<verse number="19">Mwanda mu aa mafuku amukekala malwa akata akutwe sunga kuhwandjikila n’angi namu, kubanga ku mbangilo yibahangil’Efile-Mukulu, kufisha mpaa na lelo, sunga nkumpala kwinyi.</verse>
				<verse number="20">Su Efile-Mukulu ta muheleshe aa mafuku, kushī muntu’mune akuhanda, anka ha mwanda wa bantu be babasangudibwe, E baheleshe’nyi mafuku aa.</verse>
				<verse number="21">Biabia su muntu enwamba’shi; Talai’u nyi Kidisitu, sunga’shi: Talai ngiawa ekwaa! Ta numukuminanga, ooo.</verse>
				<verse number="22">Mwanda kukabukanga bakidisitu ba madimi, na batemuki ba madimi, abakalesha bitundwilo na myanda ya kukanya, ha mwanda wa kubemba benyi bantu abasangulwe kw’Efile-Mukulu, su babadi akwiuku kukitshina biabia.</verse>
				<verse number="23">Anka dimukai anwe; Talangai tampwile kwinulungula myanda yoso kwibedi.</verse>
				<verse number="24">Anka mu aa mafuku, kiakia kia malwā’kata hakibakidi, nguba aikakekala mufito, na mweshi taukatoko.</verse>
				<verse number="25">Na nyenyenyi ya mwiilu ayikahono hashi, na biabukome bia mwiilu abikatshinkatshinka.</verse>
				<verse number="26">Kumongo abakamono Mwan’a muntu kwete kufika ’makumbi na bukome bukata na ntumbo.</verse>
				<verse number="27">Henyihaha E akatumu bamwikeilu be, akakongo basangudibwe be ba ku mpese yoso yinanka ya luhahi, na ku kunfudilo kwa nsenga, mpaa na kunfudilo kw’eilu.</verse>
				<verse number="28">Talai, ambule’nyi lukindji luno’lu lwa kikuku. Hanumono lutabi lwao lukī lubishī, talutusha namu mabishi, nyi hanushingulwila’shi, hampeshi tadi hehi.</verse>
				<verse number="29">Anka biabia anwe namu, hanukamono yino myanda yoso hayikafiki, nyi hanukashingula’shi, tadi hehi, anka ku kibelo.</verse>
				<verse number="30">Mbinyibinyi nenwamba’shi: Bantu ba kino kihungilo ta bakakidi, sunga mpahelahela, mpaa n’ahakakumbana yino myanda yoso.</verse>
				<verse number="31">Eilu na nsenga abikashimina, anka myanda yande tayikashimina, sunga mpahelahela.</verse>
				<verse number="32">Anka mwa diadi’efuku su nguba kinyi ta kwi muntu ebiuku, ooo, na bamwikeilu ba mwiilu benyi, sunga E winyi Mwana, ooo, anka Shye nyaa.</verse>
				<verse number="33">Dimukai, nwikalei na kutengyela na luteko namu, mwandā’nwe ta nwiuku ahakafiki kiakia kihindji.</verse>
				<verse number="34">Mwanda eu nyi bu muntu mwende ku angi mahia kula, balekye nshibo ye, bahele bahika ba matalwa, bebābile’nyi mifubo kila w’e, kila w’e, balayile nsentedi aha kibelo’shi: ontengyele.</verse>
				<verse number="35">Binyibiabia nwikalei na kutengyela, mwanda tanwiuku hakafiki sha nshibo, su nkiolwa su munkatshi a bilo, su h’etombol’ebedi, su mpa lutokyela.</verse>
				<verse number="36">Biafiki lubilo (biabia) tenusangananga balale mu tulo.</verse>
				<verse number="37">Anka bino binenulungul’anwe, nebilungula mpaa kwi boso’shi; Nutengyelai.</verse>
			</chapter>
			<chapter number="14">
				<verse number="1">Hakubakile mafuku abidi bidibwa (bikata) bia Paque na bia mukate ushī na kitatusho bibafikile; batshiite-bakwidi bakata na bafundji ba mikanda, bakyebele mwa kumukwatshila na bulamalama’shi, tumwihe.</verse>
				<verse number="2">Anka babākwile’shi: Kushī h’efuku dia bidibwa bikata (bia Hashika) ooo, tala akukekala eunga dia bantu kwanka.</verse>
				<verse number="3">Na mwinyi biabadi mwikale mu Betane mu nshibo ya Shimona mwina kifwī; habadi mushāle ku bidibwa, kubafikile mwana mukashi na mulangi w’e w’ebwe ditoka soo, wa mwimu wa malashi, aneme akalabale; batanyine mulangi, bamututumwinyine mwimu ku mutwe w’e.</verse>
				<verse number="4">Anka bangi babadi na nsungu ’mashimb’abo, abamba ’shi: A mpa mwanda wa kinyi okwete kulwisha bisumanga mwimu?</verse>
				<verse number="5">Su kubadi akuhana (mwimu wa malashi) ku mulo ukile nfalanga bu nkama yisatu ya ndenadi mu kuha balanda, biabia babamununwine.</verse>
				<verse number="6">Yesu bamba’shi; Mulekyei, a numuhatakyesha kinyi? e bankitshina’mi bibuwa.</verse>
				<verse number="7">Mwanda nwi na balanda munkatshi mwenu mafuku oso; anwiuku kwibakitshina bibuwa kihindji kioso kianukyebe, ank’ami ta nwi n’ami ikala-ika, ooo.</verse>
				<verse number="8">E bakitshi bu biadi mushingule kukita; babadile kala kufika mu kumpongwela malashi ku mbidi yande habashīanshikile.</verse>
				<verse number="9">Nyi binyibinyi binenulungula’shi, Ku mpese yoso ayilungulwa myanda yamukāndu-wibuwa, abakākula namu uno mwanda ubakitshi umo mwana mukashi; aukekala bu kitentekyesho kie.</verse>
				<verse number="10">Henyihaha Yudasa Isakadiota, umune akubatumibw’ekumi na babidi, bayile kwi batshiite-bakwidi bakata’shi, nkyebe nenusokwele Yesu.</verse>
				<verse number="11">N’abo habahushishe wawa mwanda, mashimb’abo abasehele anka soo; abamulayile namu’shi: Atukakuha mono, henyihaha bakimbile hadia kumusokwela.</verse>
				<verse number="12">Habafikil’efuku dia kwibedi dia mukate ushī na kitatusho diabehayile bana mikoko ya Paque, bana be ba bukishi babamwihwishe’shi, Okyebe twende tukakulumbulwile hodia kudila Paque kwi kunyi?</verse>
				<verse number="13">E batumine bana be ba bukishi babidi, bebalungwile shi, ndai mu kibalo, anukafumankane mwanka na mulume kwete kutwala ebuka dia mema: numulondei.</verse>
				<verse number="14">Mwinyi mwakatwele mwamwa, biabia nukehushe sha nshibo’shi; Mufundishi ehusha’shi: A nshibo ya benyi yi kwi kunyi yandjia nkadila Paque na bana bande ba bukishi?</verse>
				<verse number="15">Biabia E akenulesha nshibo yikata ya kwiīlu yihwe kulumbula bintu bioso, anwe namu nuketulumbuiwile mwanka.</verse>
				<verse number="16">Henyihaha bana be ba bukishi habayile, babafikile mu kibalo, babahetele mubebambile, biabia babalumbulwile Paque.</verse>
				<verse number="17">Biabia Yesu na b’ekumi na babidi namu, babafikile, nguba tadi kiolwa.</verse>
				<verse number="18">Habashalele ku bidibwa Yesu bambile’shi: Binyibinyi nenulungula’shi: Kwi umune w’anwe kwete kudia n’ami akansokola (ku bangi bantu).</verse>
				<verse number="19">Henyihaha mashimb’abo ababangile kufita, babamwihwishe ku muntu ku muntu’shi: A n’ami su? mungi namu’shi, A n’ami’ngi?</verse>
				<verse number="20">N’e bebālulwile’shi: Nyi ngumune a mwikume na babidi atukasabika n’e mwilonga hamune.</verse>
				<verse number="21">Mwan’a muntu ēnde bu mwabafundjile, anka nyi muloa aukafiki kwi winyi akasokola Mwan’a muntu; bibuwa su e tekalanga shī mutandjibwe (hano ha nsenga).</verse>
				<verse number="22">Habadi bakwete kudia, Yesu bātshile mutanda wa mukate, batumbwil’Elile-Mukulu, beutshimwine, bebahele’ shi: Atai, nudie, yino nyi mbidi yande.</verse>
				<verse number="23">Bebosheshi’nyi ekoho namu, batumbwile dianka, bebahele namu, babatomene (babelekyeshenene boso).</verse>
				<verse number="24">Biabia bebalungwile’shi: Ano nyi mase ande a mu kilombeno kihia, akasumbukila be bungi.</verse>
				<verse number="25">Binyibinyi nenwamba’shi: Ta ntomo’nyi ku bikuba bia nfinyo, mpaa na ku di’efuku hankatomo nfinyo yihia ’mbufumu bw’Efile-Mukulu.</verse>
				<verse number="26">Henyihaha habahwile kuyimba lono abayile ku ngulu ya Olefeta.</verse>
				<verse number="27">Na Yesu bebalungwile’shi: Anwe boso anukakokoshwa ha mwanda wande buno bufuku, mu kibafundjilwe’shi: Nankataha katshunga ka mikoko, mikoko namu ayikahalakana.</verse>
				<verse number="28">Anka hankasanguka ku lufu, nankenubadila ku Ngadilea.</verse>
				<verse number="29">Petelo bamulungwile’shi: Sunga boso abakakukolwa, ami ta nkakukolwa, ooo.</verse>
				<verse number="30">Yesu bamulungwile’shi: Nyi binyibinyi nankwamba’shi, Anka buuo bufuku bwa lelo uno nsolo (etombole) ayikashī yisamine misusa yibidi kwibedi obe okampele diakasatu.</verse>
				<verse number="31">Nyi henyi habanyisheshi bi bukoho’shi: sunga biabia nadia kufwa anka n’obe, ami ta nkakutunu, ooo, sunga nkahelehela. Abo boso bakwile namu anka hamunenka</verse>
				<verse number="32">Binyibiabia baBafikile ku kihindji kibatemunwa’shi, bu-Ngetesemane, n’E bambile bana be ba bukishi’shi: Bande kushalai hano binankatekyele Efile-Mukulu.</verse>
				<verse number="33">Hakwenda, bātshile Petelo na Yakoba na Yoano, biabia babangile kukanya bikata, n’eshimba dibamunen’anka fututu.</verse>
				<verse number="34">E bebalungwile’shi: Eshimba diande dibakamba kunfita tandufu luno; shalai hano nuntengyele.</verse>
				<verse number="35">Biabia bayile kumpala kihindji, bahone hashi, tatekyele Efile-Mukulu’shi: su nkihwandjikile biabia, yino nsā yinkile’nge.</verse>
				<verse number="36">Bakwile namu’shi: Abe Yaiya, bintu bioso mbilombene kodi, katushe dino ekoho kwandji’mi, anka kishī mu nkyebe’mi mwinyi, anka mukyebele obe na mwinyi.</verse>
				<verse number="37">Bālukile, bebahetele mu tulo, behwishe Petelo’shi: Obe Shimona biosobi we mulale mu tulo, bokutwa kutengyela sunga nsa yimune su?</verse>
				<verse number="38">Biabia binobino nwikalai na kutengyela na kuteka Efile-Mukulu, tala nwakatompibwa; nyi binyibinyi eshimba adikyebe, anka mbidi ngibofule.</verse>
				<verse number="39">Bakatukile dimo’nyi, batekyel’Efile Mukulu, bākwile’nyi bishima anka hamunenka.</verse>
				<verse number="40">Henyihaha habāluldle’nyi, bebahetele’nyi mu tulo dimo, (mwanda meso abo abadi ebanemene na tulo), ta bamwene namu mwa kumwalulwil’abo.</verse>
				<verse number="41">Bafikile mususa wa kasatu, bebalungwile’shi: Binobino lalangai nwiosole: kubahu, nsa yibakumbana; talai, Mwan’a muntu ngiu tafishwa ’masa a bantu babi.</verse>
				<verse number="42">Bukai, twende; talai, akunsokola ku bangi (bantu) tadi hehi.</verse>
				<verse number="43">Kahindji n’āka, hakiakula, Yudasa a mwikumi na babidi, bafikile na kibumbu kikata, abatwale mpete na tubongye; abatukile kwi bakulu, batshiite-bakwidi bakata, na ku bafundji ba mikanda na ku bakulu.</verse>
				<verse number="44">Winyi mufishi a Yesu ku bangi bantu badi bebahele kitundwilo’shi: yawa anuka’mono mwimuna ku kanwa nyi E na mwinyi; numukwate, mwendeshe biya biya.</verse>
				<verse number="45">Habafikile, kahindji n’āka bayile kwi Yesu lubilo, bamwambile’shi: A mulambukishi, mulambukishi, bamwimwine ku kanwa.</verse>
				<verse number="46">N’abo abamukwete, abayile n’E.</verse>
				<verse number="47">Binyibiabia umune a baba babadi bemane hehi n’E, basomwene luhete (lwa ngoshi) betahile n’alo mpika a tshiite mwakwidi mukata, bamutshibil’etwi.</verse>
				<verse number="48">Yesu bebehwishe’shi: A kianubafwila na mpete na tubongye mu kunkwata, hamunenk’ami ngifi a nkinyi?</verse>
				<verse number="49">Nadi n’enu mu ntempelo kwifuku kwifuku kwete kulambukisha, nubankwatanga su? Anka nyi mpa mwanda wa kukumbasha bibafundjibwe mu Mukanda w’Efile-Mukulu.</verse>
				<verse number="50">Henyihaha boso babasukile, bamuleka (buhenka bwe).</verse>
				<verse number="51">Mungi nsongwalume bamulondele, mwi ku mbidi’shi, kilamba kia linene mu kifuka badi mbidi muswa; (bangi) basongwalume namu babamukwete.</verse>
				<verse number="52">N’e bebalekyele kinyi kilamba kie kia linene ku maboko abo, bafutumukile muswa.</verse>
				<verse number="53">Biabia babēndeshe Yesu kwi mukwidi-tshiite mukata, e ha nundu ha bene; kubadi bakoñene n’e batshiite-bakwidi boso, na bakulu na bafundji ba-mikanda.</verse>
				<verse number="54">Petelo namu badi kwete kumulonda kumongo kula, bikyebikye, mpaa na mu luhoho lwa tshiite-muakwidi mukata e ku nundu a benē yawa, bashalele na batuhita, ku mwididi wa kālo tadi w’oto.</verse>
				<verse number="55">Biabia batshiite-bakwidi bakata na ba ha kimu kikata boso babakimbile mwanda wa kumwanyina n’ao’shi, tumwihe, anka babeukutshilwe.</verse>
				<verse number="56">Mwanda bebungi babamudjimbile, anka biakanwa biabo bibatuhishenene.</verse>
				<verse number="57">Kubadi bangi abemene kumudjimbila’shi:</verse>
				<verse number="58">Atwe tubamuhushishe’shi: Nankahonesha yino ntempelo yībakwe na maasa, anka mu mafuku asatu nankashimika yingi yishī yībakwe na maasa.</verse>
				<verse number="59">Sunga mbiabia biakanwa biabo bibatuhishenene.</verse>
				<verse number="60">Henyihaha tshiite-muakwidi mukata e ku nundu kwa benē, bēmene munkatshi mwabo behwishe Yesu’shi: Obe tōlula sunga ndjimune ku yino myanda yābakwanyina n’ayo kwi tuno tumonyi’be?</verse>
				<verse number="61">Anka E bauminyine nyaa, ta mwalule, ooo. Dimo’nyi winyi tshiitemuakwidi mukata e ha nundu ha benē bamwihwishe’shi: Obe we winyi Kidisitu mwan’a mwabi’nyi?</verse>
				<verse number="62">Yesu bambile’shi: Nami uno; Anukamono namu Mwan’a muntu kwete kushāla ku mboko yi balume ya bukome, na kwete kufika ’makumbi a mwiīlu.</verse>
				<verse number="63">Binyibiabia winyi tshiitemuakwidi mukata besanwine bifwala bie’shi: A kiatukyebela’nyi tumo tumonyi a nkinyi?</verse>
				<verse number="64">A ta nwihusha ku kaa na kwa k’Efile-Mukulu’ku? A nwakula kinyi? Biabia boso babamuhīshishe’shi: E muhwandjikile’nka kufwa.</verse>
				<verse number="65">Henyihaha bamo ababangile kumufila mata, na kumuhuta meso, babamukuhile nsasu, babamwambile’shi: Temuna mwanda (womono); batuhita namu babamukuhile mahi.</verse>
				<verse number="66">Habadi Petelo mūshi mu luhoho, kubafikile nsongwakashi, umune a bafubi ba tshiite-muakwidi mukata e ha nundu ha benē.</verse>
				<verse number="67">Habamwene Petelo kwete kōta kālo, bamutale kanana, bamwambile ’shi: Obe namu bodi na Yesu mwina Nasaleta.</verse>
				<verse number="68">Anka e batune’shi: Ta nuku’mi, ooo, sunga kushingula kioakula. Biabla batukile mpaa na mukisanga, na nsolo etombole basamine.</verse>
				<verse number="69">Winyi nsongwakashi mufubi yawa, habamumwene dimo’nyi, babangile kulungula’badi bemane hanka’shi; Uno nguabo.</verse>
				<verse number="70">E beutune dimo’nyi; habayishishe kihindji kihi baba babadi bemane hanka babambile Petelo dimo’nyi’shi: Mbinyibinyi obe we a kisaka kie, mwanda obe we mwina Ngadilea na kwisamba kwobe nkwifwane kwabo.</verse>
				<verse number="71">Henyihaha babangile kwelena milwā na kutshiha’shi: ntashingula uno muntu a nwamba-u-mi, ooo.</verse>
				<verse number="72">(Kahindji n’aka) nsolo etombole basamine diakabidi. Henyihaha Petelo batentekyeshe wawa mwanda ubamulungwile Yesu’shi: Kwibedi kwa nsolo etombole nkusama misusa yibidi, obe okampele diakasatu. Biabia hakutentekyeshe n’abia, badīle.</verse>
			</chapter>
			<chapter number="15">
				<verse number="1">Kahindji n’āka bufuku habubatokyele na mashika, batshiite bakwidi bakata bēbungile kimu na bakulu na bafundji ba mikanda, na bena kimu kikata boso; biabia babanyine Yesu, babamwatshile, babamufishe kwi Pilato.</verse>
				<verse number="2">Pilato bamwinwishe’shi: Obe we nfumu a bena Yudea su? E bamwululwile’shi: Bibōmba’nyi mbinyibinyi</verse>
				<verse number="3">Batshiite-bakwidi bakata babamwanyinene myanda yibungi, ank’E tamwalule mwanda, ooo</verse>
				<verse number="4">Henyihaha Pilato bamwihwishe dimo’nyi’shi: Obe tōlula mwanda’nyi? A tohusha bia bakwamba?</verse>
				<verse number="5">Anka Yesu ta mwalule, biabia Pilato bakanyine na lukanyo lukata.</verse>
				<verse number="6">Biabia binyi mu bidibwa bikata bia Paque badi ebahoswela umune umune abakyebanga na mashimb’abo.</verse>
				<verse number="7">Biabia kubadi umune (mu nshibo ya mashika) n’eshina die’nyi bu Balabasa, badi mwanyibwe na bantombishi n’e; mu buntomboshi bwabo badi bayihanga (bantu.)</verse>
				<verse number="8">Henyihaha kibumbu (kia bantu) kibanyishishe mayi, kibabangile nami kumwihusha’shi: Etukitshin’anka mokitshina bihwa bioso.</verse>
				<verse number="9">Anka Pilato bebehwishe’shi: A nukyebe’nyi nenufungwile nfumu a bena Yudea su?</verse>
				<verse number="10">Mwanda Pilata beukile’shi, batshiite-bakwidi bakata mbamufishe ha mwanda wa kiutu.</verse>
				<verse number="11">Anka batshiite-bakwidi bakata babashikidishe kibumbu kia bantu’shi: Bibuwa enufungwile Balabasa.</verse>
				<verse number="12">Pilato bebālulwile dimonyi’shi: A biabia, anankakitshi kinyi na uno anutemuna bu nfumu a Bayudea?</verse>
				<verse number="13">Dimonyi babanyishishe mayi’shi; kamwihayishe’nka ku nkulusu.</verse>
				<verse number="14">Binyibiabia Pilato bebalungwile’shi: A ngi’nyi mwanda ubasole wa kulwisha? Abo babanyishishe bikata’ shi: Kamwihashe ’nka ku nkulusu.</verse>
				<verse number="15">Biabia Pilato mwanda kutokesha mashimba a bantu bebahosodile Balabasa; henyihaha hakukuhila Yesu, ebamufisha kwabadi’shi: Akehayibwe ku nkulusu.</verse>
				<verse number="16">Bashidika babayile n’e mu luhoho (lualwa lubadi ebalasa dikata dia nfumu,) dibatemunwanga bu Peletodyuma; abeyitamishenene kibumbu kiabi kioso.</verse>
				<verse number="17">Biabia babamufwadikile mutwelo ukundakane, babamulukile lubango lwa milobo, babamutentekyele ku mutwe w’E.</verse>
				<verse number="18">Babangile kumwimuna’shi: Mwanana, Obe nfumu a baYudea,</verse>
				<verse number="19">Babamukuhile na mulenge ku mutwe kwe, babamufidile mata, babakunamine manwi (hāshi) kumulangwila.</verse>
				<verse number="20">Henyihaha habahwile kumusenga, babamufudile mutwelo ukundakane, babamufwadikile bilamba bie, abayile n’e mu kumwihā ku nkulusu.</verse>
				<verse number="21">Muntu, eshina die’nyi bu Shimona, mwina Saidine, shye wa Alekesande na Lufusa badi afiki ku mahia, habafumankene n’abo (bashidika) babamufinyikile’shi, mutwadishe nkulusu y’E.</verse>
				<verse number="22">Babafikile n’e ku kihindji kibatemunwa’shi, bu Ngolongota, kuhatula nyi nkwamba’shi, nyi Kihindji kia Kabāla.</verse>
				<verse number="23">Biabia babamuhele nfinyo yisangakane na (biakutoma bi būlo,) anka E beutune.</verse>
				<verse number="24">Habamwihayile ku nkulusu babeabila bilamba bie’shi: Twibitēle bubale su abikala su mbianyi su mbianyi.</verse>
				<verse number="25">Nguba tabadi ha nsā yisatu, nyi habamwihayile ku nkulusu.</verse>
				<verse number="26">Na kifundjilo kia kwanyinwa kwe kibadi kifundwe kunundu’shi: NFUMU A BAYUDEA.</verse>
				<verse number="27">Babamwihayile namu na bantomboshi babidi ku nkulusu, au ku mboko yibalume, au ku mboko yibakashi.</verse>
				<verse number="28">Biabia kilundjilo ki’Efile-Mukulu kibadi kikumbashwe’shi: E badi mubadikilwe hamune na basodi ba myanda.</verse>
				<verse number="29">N’aba bakidi eshinda babamukāyile, kwete kuhunga mitwe yabo’shi: A leka! Obe mushindji a ntempelo (y’Efile-Mukulu) ku mafuku asatu na kushimika inginyi.</verse>
				<verse number="30">Ehashenge, wekatushe ku nkulusu.</verse>
				<verse number="31">Anka hamunenka batshiite-bakwidi bakata, na bafundji ba mikanda babamusehe na kahesha’shi: E bahashanga bangi (bantu) E na mwinyi teuku kwihasha.</verse>
				<verse number="32">A Kidisitu nfumu a Isalele ayike binobino ku nkulusu, biabia tumone na kukumina. Na baba babayihayilwe n’eboso ku nkulusu babamukāyile namu.</verse>
				<verse number="33">Henyihaha habafikile nsā ha yisamombo, mufito ubafumankene ku mahia oso, ubafishishe mpaa na ku’nsā kitema.</verse>
				<verse number="34">Henyihaha habafikile nsā kitema Yesu belele musase n’eyi dikata’shi: Eloi! Eloi! lama sabakatane? kuhatula nyi nkwamba’shi: Efile-Mukulu ande, Efile-Mukulu ande, A bonfutala’mi nkinyi?</verse>
				<verse number="35">Bangi abadi bemane h’anka hakuhushā’bio’shi: Aī! ngiawa tayitamina Elaidja.</verse>
				<verse number="36">Henyihaha umune bayile bukidi bakaushishe ehondje na nfinyo yi busasa, babeyisomekyele ku mulengye, babamuhele’shi atome, bambile’shi: Bandai kuleka, tumone Elaidja suakafiki kumwisha kwanka.</verse>
				<verse number="37">Biabia Yesu belel’eyi di’E bi bukoho, (kahindji n’āka) batudil’eshimba die.</verse>
				<verse number="38">Henyihaha mbwisha yibadi yikingwe mu ntempelo y’Efile-Mukulu yibasanuka hankatshi, bihese bibidi, kunundu kwayo mpaa na kūshi.</verse>
				<verse number="39">Kimankinda kia bashidika kibadi kimene hehi na Yesu, habamwene E banyishishe eyi, na kutul’eshimba, bakwile’shi: Mbinyibinyi uno muntu ekalanga mwan’Efile Mukulu.</verse>
				<verse number="40">Kubadi namu bana bakashi babadi tadilanga kwi bula; kubadi kwanka Madiya Mandalene, na Madiya nyin’a Yakoba hela, na Yosese, na Salome:</verse>
				<verse number="41">Baba (bantu) habadi mu Ngadilea bamulondele, na kumukwatshisha mifubo, Bangi bakashi namu nyi babakamine n’E ku Yelusalema.</verse>
				<verse number="42">Biabia hakuhona ha nguba, mwand’adi’efuku dibadi efuku dia Dilumbulwilo, kuhatula nyi nkwamba’shi, maloba nyi efuku dia Sabado.</verse>
				<verse number="43">Nyi bibafikile Yosefe a Alematea, muntu muneme a mu bena kimu, e namu badi atengyela bufumu bw’Efile Mukulu, bayile kwi Pilato ku shī na moo, mu kumuteka kitanda kia Yesu.</verse>
				<verse number="44">Pilato bakanyine’shi, su tadi mufwe binobino; bayitamina kwadi kimankinda kia bashidika, bamwihwishe’shi: A tafwile kihindji kikata su?</verse>
				<verse number="45">Biabia habamushingulwishe kimankinda kia bashidika uno mwanda, batushishe kitanda kwi Yosefe.</verse>
				<verse number="46">N’e baūle mbwisha ya linene lwi buwa bukalabale, biabia bamwiyishishe hashi, bamuhōmbele mwanka, bakamushikile ’muta usēbwemw’ibwe, bālashishe ding’ebwe mpaa na ku kibelo kia muta.</verse>
				<verse number="47">Henyihaha Madiya Mandelene na Madiya (winyi nyin’a) Yosese, abo babamwene hababamubikanga.</verse>
			</chapter>
			<chapter number="16">
				<verse number="1">Henyihaha liabakile’fuku dia Sabado, Madiya Mandelene, na Madiya nyin’a Yakoba, na Salonie, babadi baūle bukula bwa mahembwe’shi: Twende mu kushinga (Yesu).</verse>
				<verse number="2">Biabia na mashik’ēse bwee, a mwifuku dimune dia lubingo, babafikile ku mashama, nguba nkiatunduka.</verse>
				<verse number="3">Babadi abeyihushena’shi: A nanyi aketwalashesha ebwe di ku kibelo kia muta?</verse>
				<verse number="4">Anka hababandulukile, babamwen’ebwe ndibungulwe, dibadi namu dikata dimoo.</verse>
				<verse number="5">Baba, ha kwete kutwela ’muta habamwene nsongwalume ’mushale ku mboko yibalume, mufwalwe na kilamba kila kitoka soo; babamwen’anka moo.</verse>
				<verse number="6">E bebalungwile’shi: Tanutshinanga moo, nyi Yesu a Nasaleta anukyebe, abayihayile ku nkulusu; e tahwile kusanguka (ku lufu), te muno ooo; talangai kihindji kiabekalanga bamuladishe.</verse>
				<verse number="7">Anka ndai bienu, nukalungule bana b’e ba bukishi, na Petelo namu’shi: E tenubadidile ku Ngadilea, mwanka anukamuhete anka bu bibenulungwile.</verse>
				<verse number="8">Kahindji n’aka babatukile mwanka, babakamine lubilo kwinyi ku mashama, mwanda wa kususa na moo na kukanya kubebakwete; sunga ta balungwile muntu sunga ngumune, mwanda babadi batshine moo.</verse>
				<verse number="9">Binyibiabia hababukile Yesu ku lufu (tadi na muwa), ku namashika ese efuku dia kwibedi dia lubingo, babadidile kumweka kwi Madiya Mandelene, winyi E babingile mikishi yisambobidi.</verse>
				<verse number="10">E bayile mu kulungul’aba babadi na Yesu bibabadi bakwete kudila kiuwa.</verse>
				<verse number="11">N’abo habahushishe’shi, E na muwa, monwe namu na Madiya, tabakuminyin’ebo, ooo.</verse>
				<verse number="12">Kumonga biabia E bamwekyele mu kingi kihaso (kia mbidi) kwi bantu babidi habadi abatambukanga ha mahia.</verse>
				<verse number="13">Babayile, babakalungwile bakwabo uno mwanda, anka ta mbebakumine’bo, ooo.</verse>
				<verse number="14">Biabia nyi bakamwekyele kwi’bo (bana ba bukishi) ekumi na umune, hababadi bashale ku bidībwa, bebebwele n’abo ha mwanda wa kidiodi kiabo na mashimb’abo abadi anka hoo, mwanda tabakuminanga kwi benyi abamumwene habasangukile na muwa.</verse>
				<verse number="15">Binyibiabia bebalungwile’shi: Ndai hanohansenga hoso, nukalungula myanda ya mukānduwibuwa ku boso.</verse>
				<verse number="16">Yaw’akakumina n’akabatshishibwa akahashibwa, ank’awa shī akakumina akahīshwa ku kimu.</verse>
				<verse number="17">Bino bitundwilo abikelondena na benyi abakakumina; mwishina diande abakabingi mikishi; abakākula’nyi na ndjimi yihia.</verse>
				<verse number="18">Na manyoka namu abakebosha; su namu abakatoma ki bulembe kioso, takibamwesha malwa, ooo: Abakatenteka maboko ha basha busungu, n’abo abakasangale.</verse>
				<verse number="19">Henyihaha Nfumwetu Yesu habahwile kwibalungula biabia, badi mutambwilwe mwiilu, bashale ku mboko yibalume y’Efile Mukulu.</verse>
				<verse number="20">Binyibiabia babakatukile, babakalungwile mwanda w’Efile Mukulu kosokoso; winyi Nfumwetu namu kwete kwibafubisha hamune n’abo, kwete kunyisha mwanda namu ku bitundwilo abibelondena. Amena.</verse>
			</chapter>
		</book>
		<book number="42">
			<chapter number="1">
				<verse number="1">Ha mwanda be bungi abakuminyine kufunda, mu lulamine bulungudi bwa yaya myanda ayikuminwa binyibinyi munkatshi mwetu.</verse>
				<verse number="2">Anka mwa betufwishishe’yo kwi’bo abadi bu tumonyi na balungudi ba mwanda w’Efile ku mbangilo.</verse>
				<verse number="3">Kwandjimi namu kibampwandjikila buwa, kukufundjila myanda yilondene, obe Mwanana Teofilusa, mwanda lushingulo lukalabale lwa myanda yoso nadi nalo, mpā na ku mbangilo.</verse>
				<verse number="4">Biodio kwiuka biabinyibinyi bia yaya myanda yobolambukishwe.</verse>
				<verse number="5">Mu mafuku a Heloda, nfumu a Yudea, kubadi tshiitemwakwidi, eshina die mbu Sakadiasa a ku mulongo wa Abiya. Mukashi e badi a ku bana bakashi b’Alone, eshina die dibadi bu Edisabeta.</verse>
				<verse number="6">Boso bubidi bwabo babādi balulame ku mpala kw’Efile Mukulu, babadi abatambuka mu bishila bioso na milangilo ya Yehowa, bashī batohekwe mwanda.</verse>
				<verse number="7">Abo tababadi na mwana, mwanda Edisabefa badi nkunga, na bubidi bwabo babadi banunu.</verse>
				<verse number="8">Bitabibakitshine habakitanga mufubo wa butshiite-mwakwidi, ku mpala kw’Efile Mukulu, mwiyīle mulongo we,</verse>
				<verse number="9">bu mubadi mulombene kihikwa kia mufubo wa bu tshiitemwakwidi, badi musangulwe kushika bukula bwa mahembwe ha kutwela mu ntempelo ya Yehowa.</verse>
				<verse number="10">Habakumbene nguba a kushika bukula bwa mahembwe, kibumbu kioso kia bantu kibadi akitekye hāsha.</verse>
				<verse number="11">Kubamumwekyele mwikeilu a Yehowa, mwimane ku mboko yibalume ya kitala kia kishikilo kia bukula bwa mahembwe.</verse>
				<verse number="12">Sakadiasa habamumwene, badi na katshima munda, na mō bamukwete.</verse>
				<verse number="13">Anka mwikeilu bamulungwile ’shi: Totshinanga Sakadiasa, mwanda luteko lwobe lubahushibwa, mpian’obe Edisabeta, akakutandjila mwana mulume, okamuudika eshina die bu Yoano.</verse>
				<verse number="14">N’obe okekala na kusehela na kusangala, bebungi abakasehela ha kutandwa kwe.</verse>
				<verse number="15">Mwanda akekala mukata ku meso kwa Yehowa, takatomo sunga nfinyo, sunga mbia kukolwana; e akaushwa na Kikudi-E-Selelee kwibedi kwa nyin’e tabandjile kumutanda.</verse>
				<verse number="16">Akālula bana ba Isalele be bungi kwi Yehowa Efile Mukulu abo.</verse>
				<verse number="17">N’e akēnde ku mpala kwe n’eshimba bu dia Elaidja na bukome bwe; mwanda wa kwalulusha mashimba a bashabo kwi bana babo; na bashi na kukokyela ku binangu bia balulame; na mu kulumbulwilwa Efile Mukulu bantu be na mashimb’abo ahwe kulumbulwa.</verse>
				<verse number="18">Biabia Sakadiasa baihwishe mwikeilu’shi: Nankeuku wawa mwanda na minyi mwanda’mi tandji mununu, na mpiana’nde tadi na bihwa bibungi?</verse>
				<verse number="19">Mwikeilu hakwalula bamulungwile’shi: Ami nyi Ngabudiele, naimana ku mpala kw’Efile Mukulu; natumibwa kwisamba n’obe, na kukulesha uno mukānduwibuwa.</verse>
				<verse number="20">Talanga! okekala kamama, tokākula mpaa na h’efuku adikakitwa uno mwanda, ha mwanda twemukumine myanda yande, ayikakumbashwa ha kihindji kiayo.</verse>
				<verse number="21">Na bantu abadi abēsha Sakadiasa, abakanyine bibashalele kihindji kikata mu ntempelo.</verse>
				<verse number="22">Habatukile bakutshilwe mwa kwakwila na’bo; abashingulwile’ shi: bamono kimonwa mu ntempelo; mwanda e bebahaleshe na mboko, tadi kamama.</verse>
				<verse number="23">Bitabibakitshine habakumbene mafuku a mufubo we bakatukile, ēnda kw’e.</verse>
				<verse number="24">Kumongo kwa aa mafuku, mpian’e Edisabeta baimite eimi, befīle mieshi yitano’shi,</verse>
				<verse number="25">Nyi mbiabia Efile Mukulu bankitshinyine mu mafuku abantāle, kunkasha būfu bwande munkatshi mwa bantu.</verse>
				<verse number="26">Mu mweshi wa kasamombo, winyi mwikeilu Ngabudiele batuminwe n’Efile Mukulu ku kibalo kia Ngadilea, akilumbwa bu Nasalete.</verse>
				<verse number="27">Kwi nsongwakashi kamame muladikwe na mulume, eshina die bu Yosefe, a mu kifuko kia Dafidi; eshina dia nsongwakashi kamame dibadi bu Madiya.</verse>
				<verse number="28">Na mwikeilu batwele mwādi bakwile’shi: Nakwimuna, obe n’Efile bikata. Efile Mukulu E n’obe; we sha mwabi munkatshi mwa bana bakashi.</verse>
				<verse number="29">Habamumwene badi na katshima munda ku mīsambo ye, beihwishe mwishimba die’shi, A luno lwimuno namu lwi na minyi?</verse>
				<verse number="30">Biabia mwikeilu bamulungwile’shi, Madiya, totshinanga, mwanda obe n’efile kw’Efile Mukulu.</verse>
				<verse number="31">Tala! okemit’ēfu, otande mwanamulume, okamuudika eshina bu Yesu.</verse>
				<verse number="32">Akekala mukata, akalumbwa bu Mwan’a Mukile-mwiilu; na Yehowa, Efile Mukulu akamuha luhun’a nsulu lwa nshye Dafidi.</verse>
				<verse number="33">N’e akabikala hanundu ha kifuko kia Yakoba, mpā na kwikala-ika; na ku bufumu bwe tabukekakala kibikwilo.</verse>
				<verse number="34">Henyihaha, Madiya behwishe mwikeilu’shi: A kino akikakitshibwa na minyi, mwanda ntshimwiukye mulume?</verse>
				<verse number="35">Mwikeilu bamwalulwile’shi, Kikudi-E-Selelee akafiki hodi, na bukome bwa Mukile-mwiilu abukakubwikila bu mutala; biabia namu akia kiokatanda kihatulwe-kikishila akikalumbwa bu Mwan’Efile Mukulu.</verse>
				<verse number="36">Talanga namu: mukwenu a kifuko Edisabeta, baimita namu mwana mulume ku bununu bwe, na uno nyi mweshi wa kasamombo, e abādi abalumbwa bu nkunga.</verse>
				<verse number="37">Mwanda kw’Efile Mukulu takwi kiakumukambila, ooo.</verse>
				<verse number="38">Biabia, Madiya bakwile’shi: Talanga’mi nyi mpika mukashi a Yehowa, wikale n’ami mwiyile eyi diobe. Na mwikeilu bakatukile kwadi.</verse>
				<verse number="39">Na mu aa mafuku Madiya bebwele, bayile lubilo mu nsenga ya ngulu, mu kibalo kia Yuda.</verse>
				<verse number="40">Batwēle mu nshibo ya Sakadiasa, bemwine Edisabeta.</verse>
				<verse number="41">Bitabibakitshine, Edisabeta ha kuhusha kwimuna kwa Madiya, mwana batumbukile mwifu die; n’Edisabeta baulwe na Kikudi-E-Selelee;</verse>
				<verse number="42">Bakwile n’eyi dikata’shi: We sha mwabi munkatshi mwa bana bakashi, na ki mwifu diobe nkia mwabi namu.</verse>
				<verse number="43">A uno mwanda wi na minyi ubafiki nyin’a Nfumwami kwandjimi?</verse>
				<verse number="44">Talanga! habafik’eyi dia kwimuna kobe mu matwi ande, mwana batumbuka munda mwande ha mwanda wa kusehela.</verse>
				<verse number="45">Mwabi kwi yawa bakuminyine; mwanda akukekala kukitshibwa kwa yaya myanda yibamulungwilwe kwi Yehowa.</verse>
				<verse number="46">Biabia Madiya bakwile’shi: Eshimba diande aditumbisha Yehowa,</verse>
				<verse number="47">Na kikudi kiande akisehela mw’Efile Mukulu muhashi ande.</verse>
				<verse number="48">Mwanda batadile ha mwikelo wa kuheleshwa kwa mpik’e mukashi: Talanga! mpaa na bino, bihungilo bioso abikañitanyina bu sha mwabi.</verse>
				<verse number="49">Mwanda yawa e na katshintshi bankitshina bintu bikata N’eshina dia ndjihatulwe-di-kishila.</verse>
				<verse number="50">Lusa lwe lwi ku bihungilo na bihungilo kwi’bo abamutshinyi.</verse>
				<verse number="51">Balesheshe bukome na mboko ye; Bahalakeshe basha kwisadika mu mpwandjikisho ya mashimba’bo.</verse>
				<verse number="52">Baheleshe basha matalwa ku mpuna yabo; bakamishe bantu ba bisumanga.</verse>
				<verse number="53">Bausha basha nsala na bintu bibuwa, na bampeta ebālusha bisumanga.</verse>
				<verse number="54">Basambile Isalele mufubi E, lia kutentekyesha lusa lwe.</verse>
				<verse number="55">Mu bakwidile kwi bashyetu, kwi Abalahama na ku twikulu twe kwikala-ika.</verse>
				<verse number="56">Madiya bashalele n’e hehi mieshi yisatu, biabia balukile kwabo.</verse>
				<verse number="57">Henyihaha kihindji kia Edisabeta kibakumbene kia kutanda, batandjile mwana mulume.</verse>
				<verse number="58">Bekashi n’e na bakwabo ba kifuko abahushishe mu bamulesheshe Efile Mukulu lusa lukata, abasehelele n’e.</verse>
				<verse number="59">Bitabibakitshine, h’efuku dia mwanda abafikile kusala mwana; bamūdikye bu Sakadiasa, mwiyile eshina dia nshye.</verse>
				<verse number="60">Nyin’e bālulwile’shi: Ooo, tandiadia, akaudikwa bu Yoano.</verse>
				<verse number="61">Abamulungwile’shi: Takwi muntu mu kifuko kiobe mūdikwe diadi’eshina, ooo.</verse>
				<verse number="62">Abahwandjikishe nshye mifunda’shi: Omūdika bu’nyi?</verse>
				<verse number="63">Biabia, batekyela kia kufunda, afunda hanka’shi: Eshina die mbu Yoano. Boso abakanyine.</verse>
				<verse number="64">Ku leanwa kwe kubabulwilwe anka kahindji n’āka, n’edimi di’e hamune; bakwile, tatumbishe Efile Mukulu.</verse>
				<verse number="65">Na moo ubakwete boso abadi bashale hehi n’abo; na yino myanda yoso yibalungwilwe ku nsenga yoso ya ngulu a Yudea.</verse>
				<verse number="66">Biabia boso abahushishe, abeyibikile’mashimba’bo’shi: A uno mwana akekala kihaso kinyi? n’easa dia Yehowa dibadi n’e.</verse>
				<verse number="67">Nshye Sakadiasa baushishwe na Kikudi-E-Selelee batemukile’shi:</verse>
				<verse number="68">Mwabi wikale kwi Yehowa Efile Mukulu a Isalele mwanda basambile bantu be, na kwibafishisha kikudilo.</verse>
				<verse number="69">Betwibweshesha lusengwa lwa kihandjilo mu nshibo ya mufubi e Dafidi.</verse>
				<verse number="70">Mu bakudile ku kanwa kwa batemuki be bahatulwe-be-kishila, abadi bekale ku mbangilo kwa hanohansenga mpaa na binobino.</verse>
				<verse number="71">Eshi, tukahashibwa kwi beshikwene n’etu, na kwiasa diabetushikwa boso.</verse>
				<verse number="72">Kusamba bashyetu lusa, na kunangushena kilombeno ki’e kihatulwe-ki-kishila.</verse>
				<verse number="73">Nyi mutshiho ubatshihile kwi nshyetu Abalahama.</verse>
				<verse number="74">Eshi, etukumine’twe bamañunwe mu maas’abeshikwene n’etu, tumulangwile kushī na moo;</verse>
				<verse number="75">mu kuhatulwa-kwi-kishila na kululama ku mpala kw’e, mpaa na mafuku oso a muwa w’etu.</verse>
				<verse number="76">N’obe mwana, okalumbwa bu mutemuki a Mukile-mwiilu, mwanda okabadila ku mpala kwa Yehowa kumulumbulwila mashinda E.</verse>
				<verse number="77">Kuha bantu b’e kiukilo kia kihandjilo mu kulekyelwa kwa myanda yabo.</verse>
				<verse number="78">Ha mwanda wa kutshitshimuka kwa kanya k’Efile Mukulu etu. Nyi habetufikila kutunduka kwa nguba mwiilu manyanya.</verse>
				<verse number="79">Kumunyika’ba bashale ’mufito na mu mwesheshi wa lufu. Kukunkusha ngwa yetu mwishinda dia kufukama.</verse>
				<verse number="80">Na mwana bakūle, banyingile mwishimba, badi mu tubāka mpaa na kwifuku dia kumwekwa kwe kwi Isalele.</verse>
			</chapter>
			<chapter number="2">
				<verse number="1">Bitabibakitshine mu aa mafuku kubatukile kishila kwi Kesala Auguseto eshi: Ba ku nsenga yoso babadikwe ku mashina’bo.</verse>
				<verse number="2">(Kuno kubadikwa kubakitshinwe kwibedi habadi Kileniusa mutontshi-mukata hanundu-ha-boso a Sidya).</verse>
				<verse number="3">Biabia boso abayile mu kufundjibwa, ese muntu ku kibalo kiabo.</verse>
				<verse number="4">Yosefe namu bakatukile ku Ngadilea ku kibalo kia Nasaleta ēnda ku Yudea, ku kibalo kia Dafidi akilumbwa bu Betelema, mwanda badi a ku nshibo na ku kifuko kia Dafidi.</verse>
				<verse number="5">Kufundjibwa na Madiya mpian’e muladikwe, badi n’eimi.</verse>
				<verse number="6">Binyibiabia habadi kwanka, mafuku e akutanda abakumbene.</verse>
				<verse number="7">Batandjile mwan’e mulume a kwibedi; bamuhombele mu kilamba, bamuladika mu kidilo kia nyama, mwanda mu nshibo ya benyi mubakutshilwe mbalo.</verse>
				<verse number="8">Ku ya nsenga kubadi balami ba mikoko, abadi bekale ’mahia abalama lombe lwabo bufuku.</verse>
				<verse number="9">Talai, mwikeilu a Yehowa baimene habadi na ntumbo y’Efile Mukulu yibamunyikile mpese yoso mwabadi; n’abo abadi na moo ukata.</verse>
				<verse number="10">Biabia, mwikeilu bebalungwile’shi: Tanutshinanga moo. Talangai! nenufishisha mukāndu-wibuwa wa kusehela kukata, aukekala ku bantu bosa.</verse>
				<verse number="11">Mwanda lelo kubenutandjilwa mu kibalo kia Dafidi, Muhashi E nyi Kidisitu Nfumu.</verse>
				<verse number="12">Na kino akikekala bu kitundwilo kwanudi’shi: Anukasañana mwana muhombēle mu kilamba, muladikwe mu kidilo kia nyama.</verse>
				<verse number="13">Kahindji n’āka kibumbu kia masalai a mwiilu abafumankene na mwikeilu yawa, abadi abalangwile Efile Mukulu’shi:</verse>
				<verse number="14">Ntumbo kw’Efile Mukulu mwiilu mukile, na hanohansenga kufukama, n’eshimba dibuwa dikale kwi bantu.</verse>
				<verse number="15">Bitabibakitshine, hakukatuka bamwikeilu kwabadi kwaluka mwiilu, balami ba mikoko abelungushene’shi: Twendengei binobino ku Betelema tukatale uno mwanda ubafikye, ubetuukisha Yehowa.</verse>
				<verse number="16">Biabia abafikile lubilo, abasañene Madiya na Yosefe, na mwana mukinga mulale mu kidilo kia nyama.</verse>
				<verse number="17">Habeumwene abeukishe kosokoso dino eyi dibebalungwilwe dia uno mwana.</verse>
				<verse number="18">Na boso abeuhushishe, abakanyine ha uno mwanda ubebalungwile balami ba mikoko.</verse>
				<verse number="19">Anka Madiya balamine yino myanda yoso, beyinangushenanga mwishimba die.</verse>
				<verse number="20">Biabia balami ba mikoko abālukile, abatumbishe na kulangwila Efile Mukulu ha mwanda wa myanda yoso yiabehusha na yiabamono, bu biabebalungwile.</verse>
				<verse number="21">Habakumbene mafuku mwanda, a kusala mwana, eshina die dibatemwine bu Yesu, bu dibamuudikile mwikeilu kwibedi kwa kumwimita mwifu.</verse>
				<verse number="22">Habakumbene mafuku a kusudibwa kwe mwiyile kishila kia Mosesa, bamufishishe ku Yelusalema kumulubwila kwi Yehowa. (</verse>
				<verse number="23">Mwakibafundjilwe mu mukanda-wa-bishila wa Yehowa’shi: Ese mwana mulume a kwibedi ashitula efu, akaitanyinwa bu muhatulweakishila a Yehowa).</verse>
				<verse number="24">Na kulambula kitahilo mwakibākwilwe mu mukanda-wa bishila wa Yehowa’shi: Tukutshikutshi tubidi, sunga ntwana twa nkudimba tubidi.</verse>
				<verse number="25">Talai, mu Yelusalema mubadi muntu eshina die bu Shimeone; e badi muntu mululame, n’eshimba dimune, badi atengyela kisengyelo kia Isalele: na Kikudi-E-Selelee badi hadi.</verse>
				<verse number="26">Kikudi-E-Selelee bamufumbwidile mwanda’shi: Tokamono lufu anka s’okamono Kidisitu a Yehowa kwibedi.</verse>
				<verse number="27">Batwele mu ntempelo mu Kikudi-E-Selelee, biabia basha mwana, habafishishe mwanka mwana Yesu, kumukitshina mwiyile kihikwa kia mukanda-wa-bishila.</verse>
				<verse number="28">Henyihaha bamwātshile mu maboleo e, atumbisha Efile mukulu’shi:</verse>
				<verse number="29">Efile Mukulu, Mwanana, olekyele mufubi obe ende na kufukama, mwiyile eyi diobe.</verse>
				<verse number="30">Mwanda meso ande abamono kihandjilo kiobe;</verse>
				<verse number="31">kibolumbulwile kumpala kwa bantu boso.</verse>
				<verse number="32">Etata dia kumunyika Badjentaila, na ntumbo ya bantu bobe ba Isalele.</verse>
				<verse number="33">Yosefe na nyin’a mwana abakanyine ku’ya myanda yabākwile ha mwanda we.</verse>
				<verse number="34">Na Shimeone bebahele mwabi, balungwile Madiya nyin’e’shi: Tala, uno mwana ’mutudilwe mwanda wa kuhonesha na kubusha dimo kwa bebungi mu Isalele.</verse>
				<verse number="35">(Ee, luhete-lwa-ngoshi alukatubula mwishimba diobe na mwinyi namu) ’shi, binangu bia mashimba e bungi abikasokoka.</verse>
				<verse number="36">Kubadi namu mwana mukashi mutemuki, eshina die bu Ana, mwan’a Fanuele, a ku kisaka kia Asha. E badi mununu a bihwa bibungi, bekele na mulume bihwa musambobidi mpaa na ku hukamame bwe.</verse>
				<verse number="37">E badi mukashi a mufwe ku bihwa malsumi mwanda na hinanka, tamutukye mu ntempelo, bafubile Efile Mukulu na kushīla biakudia, badi na nteko bufuku na kanya.</verse>
				<verse number="38">Ha yawa nguba ebatwēle mwanka, foatumbwile Efile Mukulu hamune, bākwile mwanda we kwi boso abadi batengyela kikudilo mu Yelusalema.</verse>
				<verse number="39">Habahushishe myanda yoso yilombane mu mukandawa-bishila wa Yehowa, abālukile ku Ngadilea, ku kibalo kiabo kia Nasaleta.</verse>
				<verse number="40">Na mwana bakule, banyingile eshimba, badi muule nda na binangu, na bumuntu bw’Efile Mukulu bubadi hadi.</verse>
				<verse number="41">Ku kihwa na kihwa nshye na nyin’e abendanga ku Yelusalema ku Kidibwa kia kusehela kia Pāque.</verse>
				<verse number="42">Habakumbene bihwa ekumi na bibidi, abayile ku Yelusalema muyile kihikwa kia Kidibwa kia kusehela.</verse>
				<verse number="43">Biabia habakumbeshwe mafuku, hakwaluka kwabo, mwana Yesu bashele kunyima mu Yelusalema; na Yosefe na nyin’a mwana tabadi beukye.</verse>
				<verse number="44">Anka’bo abadi abatentekyesha’shi, e mumilongo ya bantu, abayile luendo lw’efuku dimune; abamukimbile munkatshi mwa bakwabo, na kwi’ba bantu babadi beukye.</verse>
				<verse number="45">Biabia habakutshilwe kumumona, abālukile ku Yelusalema kumukimba.</verse>
				<verse number="46">Bitabibakitshine ha kukila mafuku asatu, abamusañene mu ntempelo, mushale munkatshi mwa balambukishi, badi e batee matwi, na kwibehusha ngihusbo.</verse>
				<verse number="47">Na boso abamuhushishe abakanyine ku kushingula kwe, na ku mlalulo ye.</verse>
				<verse number="48">Habamumwene abakanyine; na nyin’e bamwakwile’shi: A mwan’ande, a nkinyi kiobwetukitshina bino? talanga, shobe n’ami biatubakukimbi na kwinyenga.</verse>
				<verse number="49">E, bebālulwile’shi: A nunkimbilanga kinyi? tanwibeukye’shi, nkihwandjikile’mi kufuba mufubo wa Shami.</verse>
				<verse number="50">Ank’abo tambashingule eyi dibebalungwile.</verse>
				<verse number="51">Biabia ebalalele n’abo, bafikile ku Nasaleta, badi mwibakokyele; anka nyin’e balamine yino myanda yoso mwishimba die.</verse>
				<verse number="52">Na Yesu bafwime mu binangu na mu kishisha kie, na mu lukumino kumpala kw’Efile Mukulu na kwi bantu.</verse>
			</chapter>
			<chapter number="3">
				<verse number="1">Mu kihwa ki’ekumina bitano kia kumuna kwa (bufumu) bwa Tebeleusa Kesala, habekele Ponteusa Pilata mutontshi mukata a mu Yudea, Heloda namu badi kilolo kia ku Ngadilea, na mukwabo Fidiha badi kilolo kia ku Itulea, na ku luhese lwa Takonetshi; Lesaneasa namu badi kilolo kia ku Abilene.</verse>
				<verse number="2">Habadi Anasa na Kaifasa bu batshiite-bakwidi bakata, eyi di’Efile Mukulu dibafikile kwi Yoano mwan’a Sakadiasa mu kabāka.</verse>
				<verse number="3">Bayile ku mpese yoso yibadi hehi na Yodano, badi alungula lubatshisho lwa kwilanga ’mashimba mwa kulekyelwa kwa myanda.</verse>
				<verse number="4">Mukibafundjilwe mu mukanda wa bishima bia Esaiye mutemuki’shi: Eyi dia umune adiele musase mu kabāka’shi: Lumbulai eshinda dia Yehowa, lulamishai bikilo bie.</verse>
				<verse number="5">Mpongo yoso ayikaushibwa, na mangulu oso, na miengye yoso abikayishibwa; (mashinda) ebikonyobikonyo abikaludikwa, na mashinda etukunutukunu ākekala atēmeshwe.</verse>
				<verse number="6">Na ba mbidi boso abakamono kihandjilo ki’Efile Mukulu.</verse>
				<verse number="7">Henyihaha balungwile kibumbu kibatukile kwadi kubatshishwa’shi: Anwe kifuko kia manyoka, a nanyi benudimuna kusuka bukyelo abwanafikye?</verse>
				<verse number="8">Nuhei biabia bikuba bihwandjikile kwilanga kwishimba; tanubanganga kwakula munda mwenu’shi: Twi na Abalahama bu shyetu, ooo, mwanda’mi nenulungula’shi: Efile Mukulu euku kubushisha Abalahama bana ku ano mabwe.</verse>
				<verse number="9">Bino namu, kabengyele nkatulwe ku mushi wa mutshi. Binyibiabia mutshi woso ushyauha bikuba bibuwa aukatshibibwa, welwe mu kālo.</verse>
				<verse number="10">Biabia kibumbu kibamwihwishe’shi: A henyihaha atwe atukakitshi na minyi?</verse>
				<verse number="11">E bebālulwilwe’shi: Sha mitwelo yibidi āhe yawa shi n’ao; e namu na bidibwa akite hamune.</verse>
				<verse number="12">Henyihaha basangishi-ba-milambu abafikile kubatshiswa, abamulungwile’shi: A mulambukishi, atwe atukakitshi na minyi?</verse>
				<verse number="13">Bebalungwile’shi: Tanusangakananga kisubukye kia (mulāmbu) kibenusangwilwe.</verse>
				<verse number="14">Basalai namu abamwihwishe’shi: N’atwe atukakitshi na minyi? E bebalungwile’shi: Tanunyengananga bantu, sunga ngumune, tanudimbilanga muntu bisumanga, nukumine efuto dienu na musanku.</verse>
				<verse number="15">Habadi bantu abatengyela, na bantu boso abadi abēle binangu mu mashimba’bo ha msanda wa Yoano’shi, su e nyi Kidisitu su e nanyi.</verse>
				<verse number="16">Yoano bālulwile kwi boso’shi: Binyibinyi ami nenubatshisha mu mema; anka umune munkile’mi bukome afiki, nkimuhwandjikile kwangula mioshi ya bikondo bie: E akenubatshisha mu Kikudi-E-Selelee na kālo.</verse>
				<verse number="17">E na kihehulo mwiasa die, akatosha ha kitwilo kie selelee, akahongwela ngano mu mutengye we, anka mpaha akeyishikye na kālo kashyakashimibwa.</verse>
				<verse number="18">Myanda yibungi namu ebalungwile bantu mwilango die.</verse>
				<verse number="19">Anka Heloda, winyi badi kilolo, ha kusashilwa kwadi mwanda wa Helodiasa, mpiana a Fidiha mukwabo n’e, na ha mwanda wa myanda yoso ya bubi yibakitshine,</verse>
				<verse number="20">batentekyele namu uno mwanda hanundu ha yoso, ēla Yoano mu nshibo ya lukano.</verse>
				<verse number="21">Binyibiabia hababatshishwe bantu boso, biabia Yesu babatshishwe namu; na hakuteka, mwiilu mubabulukile.</verse>
				<verse number="22">Henyihaha Kikudi-E-Selelee bayikile hadi na mwikēlo wa mbidi bwikutshi, n’eyi dibatukile mwiilu’shi: Obe we Mwan’ande a kifulo, modibe nyi mu nasehela bibi.</verse>
				<verse number="23">Yesu na mwinyi tabadi bu bihwamakumi asatu, biabadi mwikale (ahwandjikishwa) mwan’a Yosefe, mwan’a Hedi,</verse>
				<verse number="24">mwan’a Matata, mwan’a Lefi, mwan’a Meleki, mwan’a Yana, mwan’a Yosefe,</verse>
				<verse number="25">mwan’a Matateasa, mwan’a Amose, mwan’a Nauma, mwan’a Esedi, mwan’a Nange,</verse>
				<verse number="26">mwan’a Maata, mwan’a Matateasa, mwan’a Semei, mwan’a Yosefe, mwan’a Yuda,</verse>
				<verse number="27">mwan’a Yoanano, mwan’a Lehesa, mwan’a Selububele, mwan’a Salatele, mwan’a Nedi,</verse>
				<verse number="28">mwan’a Meleki, mwan’a Adi, mwan’a Kosama, mwan’a Elemodama, mwan’a Ele,</verse>
				<verse number="29">mwan’a Yose, mwan’a Ediesa, mwan’a Yodima, mwan’a Matata, mwan’a Lefi,</verse>
				<verse number="30">mwan’a Shimione, mwan’a Yuda, mwan’a Yosefe, mwan’a Yonana, mwan’a Elaīkimi,</verse>
				<verse number="31">mwan’a Melea, mwan’a Menana, mwan’a Matata, mwan’a Natana, mwan’a Dafidi,</verse>
				<verse number="32">mwan’a Yese, mwan’a Obede, mwan’a Boasa, mwan’a Salemona, mwan’a Nashona,</verse>
				<verse number="33">mwan’a Aminadaba, mwan’a Lama, mwan’a Hesona, mwan’a Halese, mwan’a Yuda,</verse>
				<verse number="34">mwan’a Yakoba, mwan’a Isaka, mwan’a Abalahama, mwan’a Tela, mwan’a Nakola,</verse>
				<verse number="35">mwan’a Seluka, mwan’a Leu, mwan’a Mpeleke, mwan’a Ibele, mwan’a Sala,</verse>
				<verse number="36">mwan’a Kanana, mwan’a Afakasada, mwan’a Shema, mwan’a Noa, mwan’a Lameka,</verse>
				<verse number="37">mwan’a Metusala, mwan’a Enoka, mwan’a Yalede, mwan’a Mahalalea, Mwan’a Kanana,</verse>
				<verse number="38">mwan’a Enosa, mwan’a Sete, mwan’a Adama, mwan’Efile Mukulu.</verse>
			</chapter>
			<chapter number="4">
				<verse number="1">Biabia Yesu badi muule na Kikudi-E-Selelee, bālukile ku Yodano, bakunkushibwe na Kikudi-E-Selelee mu mahia a kabāka.</verse>
				<verse number="2">Batompibwe na kafilefile mafuku makumi ananka. Tamudi kintu mu aa mafuku, anka hābaku mbene nsala yibamukwete.</verse>
				<verse number="3">Biabia kafilefile bamulungwile’shi: Su obe we mwan’Efile Mukulu, kamika dino ebwe dialulukye dimpa.</verse>
				<verse number="4">Yesu bamwālulwile’shi; Kibafundjibwe’shi: Muntu takekala na muwa ku dimpa bisumanga, ooo, anka ku myanda yoso yabākwile Efile Mukulu.</verse>
				<verse number="5">Henyihaha kafilefile hakumukamishe ngulu yikata, bamulesheshe mafumu oso a hanohansenga mu kahindji kahela.</verse>
				<verse number="6">Binyibiabia kafilefile bamulungwile’shi: Nankakuha ano matalwa oso, na ntumbo yao, mwanda bibampelwe, na kwi ese ankyebe nankamuha’bio.</verse>
				<verse number="7">Biabia, s’okandangwila’mi, bioso abikekala biobe.</verse>
				<verse number="8">Anka Yesu bamwālulwile’shi: Nda ku nyima kwande obe Satana, mwanda ubafundjibwe’ shi: Okalangwile Yehowa Efile Mukulu obe, ank’E nyi okafubila.</verse>
				<verse number="9">Binyibiabia bamufishishe ku Yelusalema, bamukamishe ha musaka wa ntempelo, bamulungwile’shi: Su obe we mwan’Efile Mukulu, weituhikye hanka hashi,</verse>
				<verse number="10">mwanda ubafundjilwe’shi: Akalayila bamwikeilu be, bakulame.</verse>
				<verse number="11">Na mās’abo akakutwala, tala okakokola lwā lobe kwibwe.</verse>
				<verse number="12">Biabia Yesu bamwālulwile’shi: Ubākwilwe’ shi: Obe tokatompanga Yehowa Efile Mukulu obe, ooo.</verse>
				<verse number="13">Kafilefile habahudishe mitompo yoso, bakatukile kwadi kihindji.</verse>
				<verse number="14">Henyihaha Yesu bālukile ku Ngadilea mu bukome bwa Kikudi-E-Selelee: ntumbo ye yibahalakene ku mpese yoso.</verse>
				<verse number="15">Biabia balambukishe mu bitumbwilo biabo, badi atumbishwa kwi boso.</verse>
				<verse number="16">Bafikile ku Nasaleta ku bakudile, batwēle mu kitumbwilo h’efuku dia Sabado, bu bibadi kihikwa kie, baimene kubala (mukanda w’Efile Mukulu).</verse>
				<verse number="17">Biabia kubamuhelwe mukanda wa mutemuki Esaiye. Habafungulwile mukanda, basañene hantu habafundjibwe’ shi:</verse>
				<verse number="18">Kikudi a-Yehowa e handji’mi, mwanda banshingile (mwimu) mu kulungula mukāndu-wibuwa kwi balanda; bantumine kusangulusha mashimba abenyengye; kulungula kuhosolwa kwa misungi, na kubūlwa kwa meso kwi bampofu, kuhosola bafwambukye.</verse>
				<verse number="19">Kulungula kwa kihwa kikuminyibwe kia Yehowa.</verse>
				<verse number="20">Henyihaha bafungile mukanda, bewalwishe kwi mulungudi e Efile, bashalele: Biabia meso a boso abadi mu kitumbwilo abamutadile swee, swee.</verse>
				<verse number="21">Babangile kwibalungula’shi; Lelo uno kino kifundwe ki Efile kibakumbashwa mu matwi enu.</verse>
				<verse number="22">Na boso abamwakwidile bibuwa, abakanyine ku bishima bia bu-muntu bibatukile mu kanwa mwe. Biabia abehwishe’shi: A uno tamwan’a Yosefe su?</verse>
				<verse number="23">E, bebalungwile’shi: Binyibinyi anukangyele luno lukindji’shi: Obe ñanga ehash’obe na mwinyi: Biatubahushishe bibakitshinwe mu Kahenauma, okite namu muno mu nsenga yenu.</verse>
				<verse number="24">Ank’ebambile’shi: Binyibinyi nenulungula ’shi: Takwi mutemuki akuminyibwa mu nsenga ya kwabo.</verse>
				<verse number="25">Anka nenulungula biabinyibinyi’shi: Kubadi bakashi-ba-bafwe bebungi mu Isalele mu mafuku a Elaidja, hakubashitshilwe eilu bihwa bisatu na mieshi yisamombo, habafikile kihuha kikata kia nsala ha nsenga hoso.</verse>
				<verse number="26">Anka Elaidja tamutumibwe kwi umun’abo, anka ku Saleheta, (kibalo) kia Sidona, kwi mwana mukashi badi a mufwe.</verse>
				<verse number="27">Kubadi namu basha-kifwi bebungi mu Isalele mu kihindji kia Elaisha mutemuki; takubadi umune mutoshwe, anka Nāmana mwina Sydia.</verse>
				<verse number="28">Henyihaha boso abadi mu kitumbwilo, hakuhusha yino myanda, abaule nansunguyikata,</verse>
				<verse number="29">Abebwele, abamutakwile hasha ha kibalo abamukunkwishe ku mulomo wa ngulu habadi hebakwe kibalo kiabo, babadia kumwelē’lundu, akahone mbā.</verse>
				<verse number="30">Anka e bakile munkatshi mwabo, ēnda mwishinda die.</verse>
				<verse number="31">Biabia, bālalele ku Kahenauma, kibalo kia ku Ngadilea, bebalambukishe ha mafuku a Sabado.</verse>
				<verse number="32">N’abo abakanyine ku lulambukisho lwe; mwanda eyi die dibadi na matalwa.</verse>
				<verse number="33">Mu kitumbwilo mubadi muntu na kiso kia kikudi kibi, kibēle musase n’eyi dikata’shi,</verse>
				<verse number="34">Aaa! twi n’obe mwanda kinyi obe Yesu a Nasaleta? Bofiki kwitulwisha su? Nankwiuk’obe n’obe Muhatulwe-a-kishila ’Efile Mukulu.</verse>
				<verse number="35">Biabia Yesu bamusashile’shi: Umina nyaa, tuka munda mwe. Biabia kikudi kibi hakumuhonesha hashi munkatshi mwabo, batukile munda mwe, tamukumbile, ooo.</verse>
				<verse number="36">N’abo boso abakanyine, abākushene munkatshi mwabo’shi: Dino eyi ndia kinyi? mwanda akamikā bikudi bibi na matalwa na bukome, n’abio abituku.</verse>
				<verse number="37">Biabia ntumbo ye yibahalakene ku mpese yoso ya nsenga yibadi hehi.</verse>
				<verse number="38">Henyihaha bēbwele mu kitumbwilo, batwēle mu nshibo ya Shimona. Muko a Shimona mukashi badi mukwatwe na busungu bukata bwa mbidi yi kālo; biabia abamwiyayile ha mwanda we.</verse>
				<verse number="39">Biabia bayinamine kwadi, batosheshe busungu bwa mbidi yi kālo, bubamukatukile: kahindji n’aka babukile, ebafubila.</verse>
				<verse number="40">Henyihaha nguba hakuhona, aba bantu boso abadi na bakumbi ba masungu a bihaso na bihaso, abebafishishe kwadi; batentekyele boso maas’e, bebahashishe.</verse>
				<verse number="41">Bikudi bibi namu bibatukile munda mwa bantu be bungi, bibēlele musase’shi: Obe we Kidisitu Mwan’Efile Mukulu. Bebisashile na kwibilekesha kwakula: mwanda bibamwiukile’shi, E nyi Kidisitu.</verse>
				<verse number="42">Habubatokyele, bakatukile, bayile mu mahia a kabāka: na bibumbu bia bantu bibadi abimukimbi, abafikile kwadi kumushadika’shi: Tokatukanga kwatudi.</verse>
				<verse number="43">Biabia bebalungwile’shi: Tandji n’au ngwa kulungula mukāndu-wibuwa wa bufumu bw’Efile Mukulu ku bingi bibalo namu: nyiu natuminwe.</verse>
				<verse number="44">Binyibiabia balungule (mukānduwibuwa) mu bitumbwilo bia mu Ngadilea.</verse>
			</chapter>
			<chapter number="5">
				<verse number="1">Bitabibakitshine habadi bantu abamufinyi efina kuhusha mwanda w’Efile Mukulu, e badi mwimane hehi kwishiba dia Ngenesaleta.</verse>
				<verse number="2">Bamwene mato abidi abadi ku bukunkula kwishiba: anka bampībwe ba mishiha abadi ababuka, tabasula makondja’bo.</verse>
				<verse number="3">E bayikile mu umune a enyi mata bubadi bwa Shimona, bamwihwishe’shi, afubwishe bwato kihindji ku mema. Bashalele, balambukishe bibumbu bia bantu ku bwato.</verse>
				<verse number="4">Henyihaha habahwile kwakula, balungwile Shimona’shi: Fubwila kwidinji, nwikishe makondj’enu a kukwata mishiha.</verse>
				<verse number="5">Shimona bamwalulwile’shi: Nfumwami tubafuba bufuku boso bushima, tatwibakwate kintu: anka bubibōkul’obe nkatengye bukondja.</verse>
				<verse number="6">Habakitshine biabia abakongyele kibumbu kikata ka mishiha hamune, biabia bukondja bwabo bubasanukile.</verse>
				<verse number="7">Abalobwele bena’bo abadi mu bungi bwato’shi: Fikai kwitukwatshishena. Abo abafikile, abaushishe mato oso abidi, tākyebe kwitshikila.</verse>
				<verse number="8">Habamwene Shimona Petelo (biabia) bahonene hashi ku manwi a Yesu’shi: A Nfumwami katuka kwandji, mwanda nyi muntu mulwishi.</verse>
				<verse number="9">Mwanda bakanyine bikata, na boso abadi n’e, ha mwanda wa bungi bwa mishiha yiabakwete.</verse>
				<verse number="10">Anka hamune namu Yakoba na Yoano, bana ba Sebede abadi abekwashena na Shimona. Biabia Yesu balungwile Shimona’shi: Tokwatshibwanga na moo; binobino, mpaa na kumpala okalobo bantu.</verse>
				<verse number="11">Habafishishe mato ku mahia, abalekyele bioso, tabamulondo.</verse>
				<verse number="12">Bitabibakitshine, habadi mu kingi kibalo, talai, muntu badi kwanka mumoshwe na kifwi; e, hakumona Yesu, bahone, akuhila mpala hashi, bamwiyayile’shi: Nfumwami s’okumina weuku kuntosha.</verse>
				<verse number="13">N’e bōlwele mboko ye, amukuma’shi: Nakumina, wekale mutoshibwe. Kahindji n’aka busungu bwa kifwi bubamukatukile.</verse>
				<verse number="14">Bamukayikile’ shi: Tolungulanga muntu, sunga ngumune; anka ndokeleshe kwi tshiite mwakwidi, olambule ha mwanda wa kutoshibwa kobe, bubibakamikile Mosesa, kwikala kwabadi bu kamonyi.</verse>
				<verse number="15">Anka nkumo yibakambile kuhalakana ha mwanda we, na bibumbu bikata bibekoñene kuhusha na kuhashibwa ku masungu abo.</verse>
				<verse number="16">Biabia bakungulukile, ēnda mu kabāka, tatekye.</verse>
				<verse number="17">Bitabibakitshine, ha ding’efuku habadi alambukisha, kubadi Bafadiseo, na balambukishi bakata ba mukandawa-bishila, abadi bashale hehi abafwile ku bibalo bioso bia mu Ngadilea na ku Yudea, na ku Yelusalema; na bukome bwa Yehowa bubadi kwanka kwibahasha.</verse>
				<verse number="18">Abo’shi, tutale’bi bana balume abafikile na muntu mutwalwe ha lusala, mukwatwe na busungu bwa lunkalabe, abakimbile kwa kumutwesha, na kumutula ku mpala kwe.</verse>
				<verse number="19">Habakutshilwe kumona ha kumutwesha ha mwanda wa kibumbu, abakamine ku masaka wa nshibo, bamwisha hankatshi ha mbambalo, ha lusala lwe, mpaa na ku mpala kwa Yesu.</verse>
				<verse number="20">Biabia habamwene lukuluhilo lwabo, bamulungwile’shi: Mulumiana, milwisho yobe yibakulekyelwa.</verse>
				<verse number="21">Biabia Bafundji-ba-mikanda na Bafadiseo, ababangile kuhakanya munda’shi: A uno nanyi e na kasābu-kakanwa? A nanyi euku kulekyesha milwisho anka Efile Mukulu na mwinyi?</verse>
				<verse number="22">Anka Yesu hakushingula binangu biabo, bebālulwile’shi: A nkinyi kianuhakanya ’ashimb’enu?</verse>
				<verse number="23">A kibakidi kubofule nkinyi? kwamba’shi: Milwisho yobe yibakulekyelwa, su nkwamba’shi: Ebwē, otambukye?</verse>
				<verse number="24">Anka bianudia kwiuka’shi, Mwan’a Muntu e na matalwa kulekyela milwisho hanohansenga, balungwile winyi mukwatwe na busungu bwa lunkalabe’shi: Nankulungula’shi: Ebwe, weboshe lusala lobe, wende ku nshibo yobe.</verse>
				<verse number="25">Biabia kahindji n’āka bēbwele ku mpala kwabo, bebosheshe kiabadi mulale, bakatukile, ēnda ku nshibo ye, badi atumbish’Efile Mukulu.</verse>
				<verse number="26">Biabia boso abakanyine, abatumbish’Efile Mukulu, na moo ubebakwete’shi: Tubamono bia lubasu lelo.</verse>
				<verse number="27">Ku nyima kwa yino myanda batukile, bamwene mulambushi a milambu, eshina die bu Lefi, badi mushale ha kilambwilo; bamulungwile’shi: Ndonde.</verse>
				<verse number="28">E balekyele bioso, bebwele, bamulondele.</verse>
				<verse number="29">Lefi bamutēkyeshe kidibwa kikata mu nshibo ye: kwanka kubadi kibumbu kikata kia balambushi ba milambu, na kia bangi abadi bashale n’abo.</verse>
				<verse number="30">Anka bafundji-ba-mikanda babo na Bafadiseo abadi abaununa bana be ba bukishi’shi: A nkinyi kianudila na kutomana balambushi ba milambu na balwishi?</verse>
				<verse number="31">Biabia yesu bebālulwile’shi: Abo be ’musangela ta be na lukalo lwa ñanga, ooo, ank’abo basha busungu.</verse>
				<verse number="32">Ami nkimufwile kwita nyina balulame ba mashimba, anka balwishi belangye.</verse>
				<verse number="33">Abo abamwihwishe’shi: A nkinyi bana-ba-bukishi ba Yoano abashila biakudia misusa na misusa, na kuteka nteko n’aba ku Bafadiseo namu anka hamune; anka bobe abadi n’abatomo?</verse>
				<verse number="34">E bebālulwile’shi: Anwiuku kushidisha bana ba mubambi biashi, hakī mubambi n’abo su?</verse>
				<verse number="35">Anka mafuku akafiki ha kuatwa mubambi kwabadi, henyihaha abakushidi biakudia mu aa mafuku.</verse>
				<verse number="36">Bebalungwile namu lukindji’shi: Takwi muntu a kwela kihese kia mbwisha yihya ku mutwelo ukulu; mwanda su ekitela kwanka, kinyi kihya akikasanukidila, na kinyi kihindji kibalamunwa ku kinyi kihya tankilombana na kikulu, ooo.</verse>
				<verse number="37">Takwi muntu namu akulongyesha nfinyo yihya mu madimba a misokya yikulu tala nfinyo yihya yiakatubula madimba, yiakasumbuka, biabia madimba akalwila namu.</verse>
				<verse number="38">Anka nfinyo yihya ngihwandjikile kulongyesha mu madimba a misokya yihya, biabia bioso abikabombela kalolo.</verse>
				<verse number="39">Takwi muntu namu hahu kutoma (nfinyo) yikulu, anka hanka nyi takyebe yihya: mwanda ākula’shi, Yikulu ngikile buwa.</verse>
			</chapter>
			<chapter number="6">
				<verse number="1">Bitabibakitshine h’efuku dia Sabado dia kabidi, badi akidi mu mafuba a ngano, na bana-be-ba-bukishi abadi abakulu ngano, tabeyikunyu maasa, badianga.</verse>
				<verse number="2">Bangi ba ku Bafadiseo abebehwishe ’shi: A nkinyi kianukitshi ki shidikwe h’efuku dia Sabado?</verse>
				<verse number="3">Yesu bebālulwile’shi: Tanwibabale sunga kiakia kibakitshine Dafidi habadi na nsala, e na mwinyi n’aba babadi n’e.</verse>
				<verse number="4">Mubatwelele mu nshibo y’Efile Mukulu, āta mampa aleshwe ku meso kw’Efile Mukulu, e adia, e aha namu babadi n’e, ao abadi ashidikwe kishila kudibwa, anka kwi batshiite-bakwidi buhenka.</verse>
				<verse number="5">Biabia bebalungwile’shi: Mwan’a muntu namu nyi Nfumu a Sabado.</verse>
				<verse number="6">Bitabibakitshine ha dingi dia Sabado namu batwēle mu kitumbwilo, alambukisha: Mwanka mubadi muntu badi na mboko ye yibalume yifwe.</verse>
				<verse number="7">Biabia bafundji-bamikanda na Bafadiseo abamutadile su akahwisha h’efuku dia Sabado; bamone mwabadia kumwimukila.</verse>
				<verse number="8">Ank’e beukile binangu biabo, balungwile muntu badi mufwe mboko’shi: Ebwe, wemane hankatshi. Biabia bebwele, emana hanka.</verse>
				<verse number="9">Binyibiabia Yesu bebalungwile’shi: Nankenwihusha mwanda umune; Nkihwandjikile mwifuku dia Sabado kukita bibuwa’nyi, su nkukita bibubi? kuhasha muwa, su nkwiulwisha?</verse>
				<verse number="10">Hakutala boso, abadi bamwifunye, balungwile winyi muntu’shi: Ola mboko yobe; bakitshine biabia, na mboko ye yibahandjile bu yikwabo.</verse>
				<verse number="11">Biabia abakwetwe na nsungu yikalabale, tabelungushena mwabadia kukitshina Yesu.</verse>
				<verse number="12">Bitabibakitshine mu aa mafuku, bayile ku ngulu mu kuteka; batosheshe bufuku boso na luteko kw’Efile Mukulu.</verse>
				<verse number="13">Habubatokyele, betamine bana-beba-bukishi, basangwile ekumi na babidi munkatshi mwabo, bebaudikile bu batumibwa.</verse>
				<verse number="14">Shimono (abaudikile namu bu Petelo) na mukwabo Andeleo, na Yakoba, na Yoano, na Fidiha, na Batolomyu,</verse>
				<verse number="15">na Mateo, na Tomase, na Yakoba, mwan’a Alafeasa, na Shimona ayitanyinwa bu Selote.</verse>
				<verse number="16">Na Yudasa (mukwabo) na Yakoba, na Yudusa Isakadiota, winyi badi mwihulukile.</verse>
				<verse number="17">Balalele n’abo, bemene mwibanda, na kibumbu kia bana-be-ba-bukishi, na kibumbu kikata kia bantu ku mpese yoso ya Yudea na ku Yelusalema, na ku bukunkula kwa mema a Tyila na Sidona abafikile kumuhusha, na huhashibwa ku masungu abo.</verse>
				<verse number="18">N’abo abamweshwanga malwa na bikudi bia butete abahashibwe.</verse>
				<verse number="19">Biabia kibumbu kioso kibakyebele kumukuma; mwanda bukome bubatukile kwadi bwa kwibahasha boso.</verse>
				<verse number="20">Henyihaha babushishe meso e ha bana-be-ba-bukishi’shi: Mwabi wikale kwi’nwe balanda, mwanda bufumubw’Efile Mukulu mbwenu.</verse>
				<verse number="21">Mwabi ngwenu (anwe) be nansala binobino, mwanda anukēkuta. Mwabi ngwenu (anwe) abadidi binobino, mwanda anuka sehela.</verse>
				<verse number="22">Mwabi ngwenu habakenushikwa kwi bantu, na habakenulamuna (munkatshi mwabo,) na kwinutohēka, na kusumbula eshina dienu bu dibi, ha mwanda wa Mwan’a Muntu.</verse>
				<verse number="23">Nusehele mu diadi’efuku, nutumbukye mwanda wa tuseho; mwanda bwedi bwenu mbukata mwiilu; mwanda bashabo-kulu abakitshine anka biabia kwi batemuki.</verse>
				<verse number="24">Anka mpombo kwanudi anwe bampeta! mwanda nubahu kutambula kisambilo kienu.</verse>
				<verse number="25">Mpombo kwanudi anwe bēkute, mwanda anukakwatwa na nsala. Mpombo kwanudi anwe abasehela binobino! mwanda anukōkakana na kudila mpolo.</verse>
				<verse number="26">Mpombo kwanudi ahakenwakwila bantu boso buwa! mwanda biabia nyi bibakitshine bashabo-kulu kwi batemuki ba madimi.</verse>
				<verse number="27">Anka nenulungula’nwe abahusha, ami’shi: Ikalai na kifulo kwi benushikwe; nukite bibuwa kwi be n’enu mushikwa.</verse>
				<verse number="28">Nuele mwabi kwi abenuele muloa, nutekyele abenuhombola.</verse>
				<verse number="29">Kwi’wa akukuhila kwi’tama dimune, omwa lulwile dingi namu; akukwata mutwelo wobe, tomutunanga kuata ekotshi diobe namu.</verse>
				<verse number="30">Kwi muntu oso enutekye, omuhe; n’awa akukwata bintu biobe, tomukyendanga.</verse>
				<verse number="31">Bianukyebe bantu kwinukitshina, biabia anwe namu kebakitei anka biabia namu.</verse>
				<verse number="32">Mwanda su nwi na kifulo kwi be n’enu kifulo, anukatumbulwa na minyi? mwanda balwishi namu be na kifulo kwi be n’abo kifulo.</verse>
				<verse number="33">Su anukitshi bibuwa kwa’benukitshi bibuwa, anukatumbulwa na minyi? mwanda balwishi abakita anka hamune.</verse>
				<verse number="34">Su anwāhusha kwi ’banukuluhila kutambula dimonyi, anukatumbulwa na minyi? mwanda balwishi namu abeahushā kwi balwishi ha mwanda wa kutambula kilombane dimo.</verse>
				<verse number="35">Anka’nwe nwikale na kifulo kwi be n’enu mushikwa, nukite bibuwa; tanwahushanga na kutengyela dimonyi sunga mpahēla, biabia bwedi bwenu abukekala bukata, anukekala bana ba Mukile boso bukata, mwanda e na kalolo kwi bashī na lutumbu na kwi balwishi.</verse>
				<verse number="36">Binyibiabia nwikale na kanya, bu Shyenu namu e na kanya.</verse>
				<verse number="37">Tanuhwandjikishanga (muntu mwanda), biabia anwe (namu) tanukahwandjikishwa: tanuhīshanga (muntu) n’anwe (namu) tanukahīshwa: nulekyele, biabia anwe (namu) anukalekyelwa.</verse>
				<verse number="38">Nuhane, anukahebwa, kihimo kibuwa, kifitshinwe, kikonkwe hamune, kikwete kusumbuka akikenuhebwa na ku kiadi kienu. Mwanda ku kiakia kihimo kianuhimi, akikenuhiminwa kwanudi dimonyi.</verse>
				<verse number="39">Biabia bebēle lukindji’shi: Mpofu euku kukunkusha mpofu n’e su? tabakahono boso m’bwina?</verse>
				<verse number="40">Mwan’a bukishi takilā mulambukishi e bukata; anka ese muntu mulombane akekala bu mulambukishi e.</verse>
				<verse number="41">A nki nyi kiotala kasoma ke mwīso dia mukwenu, anka bokutwa kumona mulamba wi mwīso diobe’be na mwinyi?</verse>
				<verse number="42">Ouku na minyi kwamba mukwenu’shi: A mukwetu, okyebe nkukatushe kasoma ke mwīso diobe, obe na mwinyi twemumone mulamba wi mwīso diobe’u. Obe nsesa, badila kukasha mulamba wi mwīso diobe, biabia okamono biya mwa kukashisha kasoma ke mwīso dia mukwenu.</verse>
				<verse number="43">Mwanda mutshi wibuwa tauheya bikuba bibubi sunga mutshi ubi tauheya bikuba bibuwa.</verse>
				<verse number="44">Mwanda mutshi woso awiukibwa ku bikuba biao. Mwanda bantu tabakulā bikuba bia kikuku ku mitshi ya milobo, sunga kwahula bikuba bia mioshi ya nfinyo ku tusanyungu.</verse>
				<verse number="45">Muntu ebuwa atusha bibuwa bu mwabidi bilombeleshwe bibuwa mwishimba die, na muntu mubi atusha bibubi bu mwabidi bilombeleshwe bibubi mwishimba die; mwanda ku bifwime bi mwishimba die, nyi kwe bikulu ku kanwa kwe.</verse>
				<verse number="46">A nkinyi kianuntemwina’shi: Nfumu, Nfumu, anka tanukitshi mwanakwila?</verse>
				<verse number="47">Awa afiki kwandji’mi na kuhusha bishima biande, na kwibikita, nankenulesha adi mwifwane.</verse>
				<verse number="48">E mwifwane muntu baibakile nshibo, babundwile mula, batudile kibangilo ha lubwebwe; na habaule mema na mu mambwe, myeshi yibakuhile bikata ha yaya nshibo, yibakutshilwe kwiyisanyisha, mwanda yibebakilwe ha lubwebwe.</verse>
				<verse number="49">Anka yawa ahusha, na takitshi, e ’mwifwane muntu baibakile nshibo ye ha nsenga yishī na kibangilo: biabia myeshi yibeyikuhila bikata, na kahindji n’āka yibahone; biabia mulwikilo wa yaya nshibo ubadi ukata.</verse>
			</chapter>
			<chapter number="7">
				<verse number="1">Henyihaha habahudishe mīsambo ye yoso mu matwi a bantu, batwēle mu Kahenauma.</verse>
				<verse number="2">Biabia mpika a mulami a basalai lukama abadi n’e kifulo, badi na busungu hehi na kufwa.</verse>
				<verse number="3">Habahushishe mukāndu wa Yesu, batumine bakulu ba bena Yuda kwadi kumusendela’shi, afikye ahashe mpik’ande.</verse>
				<verse number="4">Abo, habafikile kwi Yesu, abamwiyayile’nka hanka’shi: E muhwandjikile biodia kumukitshina biabia.</verse>
				<verse number="5">Mwanda e mukumine mwilo wetu, betwibakile kitumbwilo.</verse>
				<verse number="6">Binyibiabia Yesu bayile n’abo; na habadi hehi ku nshibo, mulami a basalai lukama batumine bakūku be kwadi’shi: A Nfumu, tokalakalanga; mwanda’mi nkimuhwandjikil’obe ku twela mu nshibo mwande, ooo.</verse>
				<verse number="7">Biabia namu nkimutentekyesha’shi, nyi muhwandjikile kufika kodi, ooo: anka wakul’eyi, na mpik’ande akahanda.</verse>
				<verse number="8">Mwanda’mi namu nyi muntu mutulwe mushi mwa matalwa; nyi na basalai mushi mwande, ami nalungula mungi’ shi: Nda, biende; na kwi mungi’nyi’shi: Fika, biafiki; kwi mpik’ande namu’shi: Kita biabia, biakitshi.</verse>
				<verse number="9">Habahushishe Yesu biabia, bamukanyine, bealulwile kwi kibumbu kibamulondanga’shi: Nenulungula’shi: Nkimusañane lukuluhilo lukata biabia, ooo, sunga mu Isalele.</verse>
				<verse number="10">N’abo abatuminwe, hakwaluka ku nshibo, abasañene mpika badi akumbu tadi musangēla.</verse>
				<verse number="11">Bitabibakitshine h’efuku dia kulonda, bayile mu kibalo akilumbwa bu Naine; na bangi ba bana-be-ba-bukishi abayile n’e, na bantu be bungi.</verse>
				<verse number="12">Binyibiabia habafikile hehi ku kibelo kia kibalo, talai, kubadi kutwadibwe mufwe hasha, badi mwan’eleka a nyin’e; namu badi mukashi a mufwe; na bantu be bungi ba mu kibalo abadi n’e.</verse>
				<verse number="13">Nfumwetu habamumwene, bamukwatshile lusa, bamulungwile’shi: Todilanga mpolo.</verse>
				<verse number="14">Befubwile hehi, bakumine muselo, babadi batwale abemene. E bakwile’shi: Obe nsongwalume nakulungula’shi: Buka.</verse>
				<verse number="15">Na yawa badi mufwe babukile, ashala, babangile kwakula. Bamutule kwi nyin’e.</verse>
				<verse number="16">Boso abakwatshibwe na moo; abatumbishe Efile Mukulu’shi: Mutemuki mukata bamweka munkatshi mwetu; dimonyi’shi: Efile Mukulu basamba bantu be.</verse>
				<verse number="17">Yino nkumo y’e yibahalakene moso mu Yudea, na ku mpese yoso yibadi hehi.</verse>
				<verse number="18">Biabia bana-ba-bukishi ba Yoano abamulungwile yino myanda yoso.</verse>
				<verse number="19">Binyibiabia Yoano baitanyine bana-beba-bukishi babidi, bebatumine kwi Yesu’shi: Obe nyi winyi atutengyelanga kufika, su atutengyela mungi?</verse>
				<verse number="20">Habafikile baba bana balume kwadi, abakwile’shi: Yoano Mubatshishi betutumu kodi’shi: Obe nyi winyi atutengyelanga kufika, su atutengyela mungi?</verse>
				<verse number="21">Ku yawa nguba bahashishe bebungi ku masungu, na ku bihuha, na ku mikishi yibi; na kwi bampofu bebungi bebahele meso.</verse>
				<verse number="22">Henyihaha Yesu biakibālula’shi: Ndai mwishinda dienu, nulungule Yoano bianubamono na bianubahusha; mubatambwila bampofu meso, basha bilema abatambuka, basha kifwi abatoshwa, basha bitwi abahusha, bafwe ababushibwa, na kwi balanda kubalungulwa mukānduwibuwa.</verse>
				<verse number="23">Mwabi kwi yawa shī muntombokyele.</verse>
				<verse number="24">Habakatukile mikiendji ya Yoano babangile kwakula kwi bibumbu ha mwanda wa Yoano’shi: A nkinyi kianubayidile kumona mu kabāka? Elengye adisanyishibwa na luhahi su?</verse>
				<verse number="25">Anka a nkinyi kianubayidile kutala? Nyi muntu mufwale bifwalwa bibuwa bukalabale su? Talangai, abo abafwadikwa na bifwalwa bibuwa bukalabale, be na muwa wabo mu buheta, be mu mpoho ya banfumu.</verse>
				<verse number="26">Anka nkinyi kianubayidile kumona? Mutemuki su? Ee, nenulungula’shi: E mukididīle mutemuki.</verse>
				<verse number="27">Unonyi (winyi) bafundjilwe’shi: Talai, natumine mukiendji wande ku mpala kobe, aukakulumbulwila eshinda diobe ku meso kobe.</verse>
				<verse number="28">Mwanda nenulungula’shi: Munkatshi mwa batandjibwe na bakashi, takwi mutemuki mukile Yoano Mubatshishi bukata; anka yawa ’mukile buhela mu bufumubw’Efile Mukulu nyi mukile e bukata.</verse>
				<verse number="29">Biabia bantu boso abahushishe, na balambushi-ba-milambu ababingishe Efile Mukulu, abadi ababatshishibwa na lubatshisho lwa Yoano.</verse>
				<verse number="30">Anka Bafadiseo na bahatudi-ba-bishila, abo ba na bene abatune binangu bi’Efile Mukulu, mwanda tababadi babatshishibwe (kwi Yoano).</verse>
				<verse number="31">Biabia Nfumwetu bakwile’shi: Nankahwandjikisha bantu ba kino kihungilo bu kinyi? A mbefwane kinyi?</verse>
				<verse number="32">Mbefwane bana bakinga bashale mu kisalwe, abeitanyishena, na kwakula’shi: Tubeñombela, anka’nwe tanwibāshe, tubenudīla, anka’nwe tanwibadīle.</verse>
				<verse number="33">Mwanda Yoano Mubatshishi bafikile, tabadi adi mampa sunga nkutoma nfinyo: anwe tanwakula’shi: E na kikudi kibi.</verse>
				<verse number="34">Mwan’a muntu mufikye kwete kudia na kutoma; anwakula’ shi: Talai nkipyafi na bu ntomi a nfinyo, kūku a balambushi-ba-milambu na balwishi!</verse>
				<verse number="35">Anka binangu bibabingishwe kwi bana ba’bio boso.</verse>
				<verse number="36">Biabia umune a ku Bafadiseo bamwihwishe kudia n’e. Batwēle mu nshibo ya Mufadiseo, bashalele ku bidibwa.</verse>
				<verse number="37">Biabia talanga mwana mukashi a mu kibalo, badi mulwishi, habeukile’shi, (Yesu) mushale kudia mu nshibo ya Mufadiseo, bafikile na kalangi (k’ebwe) di’alabasata kabadi mwimu wa malashi.</verse>
				<verse number="38">Bemene ku ngwa ye, kunyima tadidi mpolo, babangile kusula ngwā ye na mpolo (ye), beyikumwine na nyene ya ku mutwe we, banyishishe kumufifya ku ngwā ye, na kwiyishinga mwimu.</verse>
				<verse number="39">Binyiabibia winyi Mufadiseo bamwitamine kudia n’e, habamwene biabia, bākwile munda mwe’ shi: Uno (muntu) su ekalanga mutemuki, badia kwiuka uno mwana mukashi na nyikashi ye biabamukumu, mwanda e mulwishi.</verse>
				<verse number="40">Biabia Yesu bamwālulwile’shi: Shimona, nyi na mwanda kukulungula. E bakwile’shi: Mulambukishi akula.</verse>
				<verse number="41">Kubadi mwāhushi, badi mwāhuiwe na bantu babidi, umune badi na kishio kia ndenadi ya bu nkama yitano, mungi makumi atano.</verse>
				<verse number="42">Hababakutshilwe biakumufuta, bebalekyelele bubidi bwabo. Binyibiabia ndungule akakidi n’e kifulo ku baba babidi?</verse>
				<verse number="43">Shimona bamwālulwile’shi: Nahwandjikisha’shi, anka yawa abalekyela yikile. Biabia (Yesu) bamulungwile’shi: Botshibi bibuwa.</verse>
				<verse number="44">Bealulwile kwi mwana mukashi, balungwile Shimona’shi: Omono uno mwana mukashi? Natwēle mu nshibo yobe, twemumpe mema a kusula ngwā yande, ank’e beyitohesha na mpolo, na kwiyikumuna na nyene ya ku mutwe we.</verse>
				<verse number="45">Obe twemunyimune lwimu lwa ku kanwa, anka uno mwana mukashi, kashā ntwele tamulekye kunyimuna ku ngwā yande na lwimu lwa nkanwa.</verse>
				<verse number="46">Obe twemufikinye mutwe wande mwimu; ank’uno mwana mukashi bafikinya ngwā yande na mwimu.</verse>
				<verse number="47">Nyi ha mwanda uno nankulungula’shi: Milwisho ye yi bungi yibamulekyelwa; mwanda badi na kifulo kikata: anka kwi yawa mulekyelwe bihela (e namu) e na kifulo kihela.</verse>
				<verse number="48">Biabia bamulungwile’shi: Milwisho yobe yibalekyelwa.</verse>
				<verse number="49">Binyibiabia aba babadi bashale n’e ku bidibwa, ababangile kwakula munda mwabo’shi: A uno namu alekyela milwisho nanyi?</verse>
				<verse number="50">Henyihaha balungwile mwana mukashi’shi: Lukumino lobe lubakuhasha; nda na kufukama.</verse>
			</chapter>
			<chapter number="8">
				<verse number="1">Bitabibakitshine kumongo, bayile mu bibalo bioso bikata, na mu misumba yoso, badi alungula na kulesha mukānduwibuwa wa bufumu bw’Efile Mukulu: na b’ekumi na babidi (abadi) n’e.</verse>
				<verse number="2">Na bamo bana bakashi abadi bahashibwe ku bikudi bibi na ku masungu; Madiya badi alumbwa dingi die bu Mandalene, yawa batushishwe bikudi bibi musambobidi.</verse>
				<verse number="3">Na Yoanana mpiana a Tshusa, winyi badi kalama ka bintu bia Heloda na Susana, na bangi bebungi abadi abamufubile na buheta bwabo.</verse>
				<verse number="4">Binyibiabia habadi bantu bebungi bekoñene hamune, na ku bibalo bioso abafikile kwadi, ebakwile mu lukindji’shi:</verse>
				<verse number="5">Muminyi ’ēfuba bayile mu kumina mbio ye: habaminanga, yingi yibahone ku bukunkula kw’eshinda; yibāshinwe, na tonyi twa mwiilu tubeyisomwene.</verse>
				<verse number="6">Yingi yibahone ha lubwebwe; hayibamene, yibaumine mwanda yibakutshilwe kitalesha.</verse>
				<verse number="7">Yingi yibahone munkatshi mwa milobo; biabia milobo yibamene hamune, yeyifina.</verse>
				<verse number="8">Yingi yibahone ha nsenga yibuwa, yibamene, yibahele bikuba bu ku lukama. Habahwile kwakula yino myanda, banyishish’eyi’shi: E na matwi a kuhusha ahushe.</verse>
				<verse number="9">Biabia bana-be-ba-bukishi abamwihwishe’shi: A luno luki ndji lwi na minyi?</verse>
				<verse number="10">E bakwile’shi: Kwanudi’nwe nkinu hebwe kwiuka kwa myanda yifībwe ya bufumu bw’Efile Mu kulu: anka kwi bangi yi mu nkindji’shi; hakumona tabakamono, na ha kuhusha tabakashingula, ooo.</verse>
				<verse number="11">Anka (luno) lukindji lwi bino. Mbio nyi mwanda w’Efile Mukulu.</verse>
				<verse number="12">Ayo yi ku bukunkula bw’eshinda mbaba abahusha; henyihaha diabolo afika, āta mwanda wi ’mashimba’bo tala bakakumina, na kuhashibwa.</verse>
				<verse number="13">Ya ha lubwebwe mbaba abahusha, batambula Mwanda na kusehela; ank’abo tabe na mishi, abakumina’nka kihindji kihela, na ha kihindji kia kutompibwa biabalamunuka.</verse>
				<verse number="14">Aya namu yibahone munkatshi mwa milobo, mbaba abahushishe, benda, abafinwa na bia kwinyenga na bia buheta, na bia muloo bia (uno) muwa, tambahe bikuba bikumbane.</verse>
				<verse number="15">Ank’aya ya mu nsenga yibuwa, mbaba abahusha Mwanda, abeulama mwishimba dia binyibinyi dibuwa, abaha bikuba na kwishinka.</verse>
				<verse number="16">Takwi muntu ha kōsha kimunyi ekitule mushi mwa kintu, sunga nkutwesha mushi mwa lusala: anka kwikitula ha kitulo kia kimunyi’shi, abakatwela mwanka bamone etata.</verse>
				<verse number="17">Mwanda takwi kifwame kishyakikasokolwa, sunga kifibwe kishyakikaukibwa na kufumbwila hatoka.</verse>
				<verse number="18">Binyibiabia dimukai ku bianuhusha: mwanda kwi’wa e n’abio akahebwa, na kwi yawa shī n’abio, akamañunwa n’akia anangushena’shi, nyi n’akio.</verse>
				<verse number="19">Henyihaha nyin’e na bakwabo abafikile kwadi, abakutshilwe biakufika hehi n’e ha mwanda wa kibumbu.</verse>
				<verse number="20">Abamulungwile’shi: Nyin’obe na bakwenu bēmane hasha, abakyebe kukumona.</verse>
				<verse number="21">N’e bebāluwile’shi: Nyina’mi na bakwetu nyi mbano abahusha mwanda w’Efile Mukulu na kwiukita.</verse>
				<verse number="22">Henyihaha bitabibakitshine, ha ding’efuku batwele mu bwato na bana-be-ba-bukishi hamune; bebalungwile’shi: Twabukei adi’eshia di’eshiba. N’abo abalundwile, bēnda.</verse>
				<verse number="23">Anka habadi abēnde, bahone mu tulo: biabia kihahi kikata kibafikile h’eshiba, (na bwato) bubadi abuulu mema, abadi hehi kutukila.</verse>
				<verse number="24">N’abo abafikile kwadi, abamubushishe’shi: A Mwanana! a Mwanana! tubatukila. Binyibiabia babukile, basashile luhahi na mbundambunda ya mema; bibalekyele, kubadi talō nyā.</verse>
				<verse number="25">E bebalungwile’shi: A lukumino lwenu lwi kunyi? N’abo abakwetwe na moo, abakanyine, abelungushene’shi: A uno muntu e na minyi? mwanda bakamikile mpahi na mema, n’abio biamukokyela.</verse>
				<verse number="26">Abafikile ku nsenga ya Bena Ngadilene, yitadile ku Ngadileo.</verse>
				<verse number="27">Habābukile ku mahia, muntu mulume a mu kibalo bafumankene n’e, badi na bikudi bibi kihindji kikata, badi shī mufwale bifwalwa, sunga nkwikala mu nshibo, anka ku mashama.</verse>
				<verse number="28">Habamwene Yesu, bēle musase ukata, bahone hashi ku mpala kwe, banyishishe eyi’shi: Nyi n’obe mwanda su, obe Yesu Mwan’Efile Mukulu mukile boso? nakusendela’shi: To’mweshanga malwa.</verse>
				<verse number="29">Mwanda bakamikile kikudi kibi kutuka kwadi. Mwanda kibamukwatshile misusa na misusa: badi mwanyibwe namu mu nkano, na kwelwa ’momba: ank’e bakutwile mianyo, badi abingibwa na kikudi kibi mu mahia a kabāka.</verse>
				<verse number="30">Biabia Yesu bamwihwishe’shi: Eshina diobe mbu’nyi? Bālulwile’shi: Nyi Kibumbu: mwanda bikudi bibi bibungi bibamutwele ntunda.</verse>
				<verse number="31">N’abio bibamwiyayile’shi: Twetukamikilanga kutwela mu luhongo (lushī na nfudilo).</verse>
				<verse number="32">Kubadi lombe lwa ngulube ayidi ha ngulu; biabia bibamwiyayile’shi: Etukumine tutwele munda mwa’yo. E beyikuminyine.</verse>
				<verse number="33">Binyibiabia bikudi bibi bibatukile munda mwa muntu, bibatwele mu ngulube: na lombe lubālalele lubilo ha mfudi, mpaa na mwishiba, abeyishikile mitshima, yafwa.</verse>
				<verse number="34">Be’nyi abadi abeyidisha, habamwene kibakitshibwa abasukile, abalungwile mu kibalo na ku mahia.</verse>
				<verse number="35">Henyihaha abatukile mu kumona bibakitshibwa; abafikile kwi Yesu, abasañene winyi muntu batushishwe bikudi bibi, mushale ku ngwā ya Yesu, mufwadikwe, badi na binangu bibuwa; n’abo abatshine moo.</verse>
				<verse number="36">Abo namu abamwene, abalungwile mu bahandjile yawa badi mukwatshibwe na bikudi bibi.</verse>
				<verse number="37">Binyibiabia kibumbu kioso kia mu nsenga yoso ya Bena Ngadilene abamwiyayile’shi: Etukatukye, mwanda abakwetwe na moo ukata; n’e batwele mu bwato, bālukile.</verse>
				<verse number="38">Biabia yawa muntu batushishwe bikudi bibi bamwiyayile’she: Nyikale n’obe: anka Yesu bamutakwile’shi:</verse>
				<verse number="39">Aluka ku nshibo yobe, olungule myanda yikata yibakukitshinwa kw’Efile Mukulu. E bayile, bahalakeshe mu kibalo kioso mwanda wa yaya myanda yikata yibakitshine Yesu kwadi.</verse>
				<verse number="40">Bitabibakitshine, habālukile Yesu, kibumbu kibamukukile na kusehela, mwanda boso abadi abamutengyela.</verse>
				<verse number="41">Biabia kubafikile muntu mulume eshina die bu Yailuse, badi mulami a kitumbwilo; bahone ku ngwā ya Yesu, bamwiyayile’shi: Ofikye ku nshibo yande.</verse>
				<verse number="42">Mwanda badi na mwana mukashi eleka, badi bihwa hehi ekumi na bibidi, e badi mulale hehi na lufu. Anka habayile bantu abamufine efina.</verse>
				<verse number="43">Henyihaha mwana mukashi badi na busungu bwa kishila, bihwa ekumi na bibidi, bahudishe bintu bie bioso kuhana kwi bananga, tamumone sunga ngumune amuhasha.</verse>
				<verse number="44">Bafikile ku mongo kwe, bakumine ku kimāma kia mutwelo we, biabia kahindji n’āka kishila kibatshibika.</verse>
				<verse number="45">Yesu’shi: A nanyi bankumu’shi? Habatune boso, Petelo na bangi abadi n’eabamwāluwile’shi: A Mwanana, kibumbu kikushikye na kwifinena, biabia obe wehushe’shi: A nanyi bankumu?</verse>
				<verse number="46">Yesu bakwile’shi: Muntu bankumu; mwanda nashingula’shi, bukome bubantuku.</verse>
				<verse number="47">Habamwene mwana mukashi tabadi mufwame, bafikile na kususa, bakunamine ku ngwā ye, bamulungwile ku mpala kwa bantu boso kīnyi kibamukumishe (mboko), na kibahashibwa kahindji n’āka.</verse>
				<verse number="48">Biabia bamulungwile’shi: Mwan’ande mukashi nyish’eshimba, lukuluhilo lobe lubakuhasha; nda na kufukama.</verse>
				<verse number="49">Habadi kwete kwakula, kubafikile umune (ku nshibo) ya mulame a kitumbwilo, bakwile kwadi’shi: Mwan’obe mu kashi bafu; tokambakashanga Mulambukishi.</verse>
				<verse number="50">Anka Yesu hakuhusha bamwālulwile’shi: Totshinanga, anka kukumina, e akahashibwa.</verse>
				<verse number="51">Biabia habafikile ku nshibo, tamukumine mungi muntu kutwela, anka Petelo, na Yakoba, na Yoano, na nshye mwana, na nyin’e.</verse>
				<verse number="52">Biabia boso abadi abamudidi kitumo, ank’e bakwile’shi: Tanudilanga, tamufwe, ooo, ’mulale tulo.</verse>
				<verse number="53">Abo abamusehele na kumubengakana, mwanda abaukile ’shi, mwana ’mufwe.</verse>
				<verse number="54">Biabia ebebatushishe boso hasha, bamukwete ku mboko, bamwitanyine’ shi: Nsongwakashi buka.</verse>
				<verse number="55">Henyihaha kikudi ki’e kibālukile kahindji n’āka, bēbwele; e bebalungwile’shi; Muhei biakudia.</verse>
				<verse number="56">Biabia abamutandjile abakanyine bikata, anka e bebalangile’shi: Tanulungulanga muntu bibakitshinwe.</verse>
			</chapter>
			<chapter number="9">
				<verse number="1">Henyihaha betanyine bana-be-ba-bukishi ekumi na babidi hamune, bebahele bukome na matalwa kunundu kwa bikudi bibi bioso, na kuhwisha masungu oso.</verse>
				<verse number="2">Bebatumine kulungula bufumu bw’Efile Mukulu, na kuhwisha basha masungu.</verse>
				<verse number="3">Bebalungwile’shi: Tanutwalanga kia ha luendo, sunga mukombo sung’edimba, sunga mampa sunga mono: sunga makotshi abidi.</verse>
				<verse number="4">Mu nshibo yoso yanukatwele, nwikale mwanka mpaa na hanukatuku.</verse>
				<verse number="5">Boso bashyabakenukukila, hakukatuka ku kiakia kibalo, nwikukule lufūfi lwa ku ngwā yenu kwikala bu kamonyi ku mpala kwabo.</verse>
				<verse number="6">Abo abakatukile, bēnda mu bibalo bioso mu kulungula mukāndu-wibuwa, na kuhwisha (masungu) kosokoso.</verse>
				<verse number="7">Binyibiabia Heloda kilolo bahushishe bioso bibakitshine (Yesu) badi na mialasheno, mwanda bangi abākwile’shi: Nyi Yoano babuku ku lufu.</verse>
				<verse number="8">Bamo’shi: Elaidja bamweka; na bangi’ nyi’shi: Ngumune a mu batemuki ba kala basanguka dimo.</verse>
				<verse number="9">Biabia Heloda bakwile’shi: Yoano namutshibile mutwe, anka unou namu nanyi anahusha bino bintu? Binyibiabia bakyebanga kumumona.</verse>
				<verse number="10">Batumibwa habālukile, abamulungwile bioso biabakitshine. Biabia bebātshile, benda ku bukunkula mbufyefye, kukihindji ki kabāka, ka ku kibalo akitemunwa bu Betesaida.</verse>
				<verse number="11">Biabia bibumbu bia bantu habibeukile abamulondele, e bebakukile, bākwile n’abo ha mwanda wa bufumu bw’Efile Mukulu, bahwishishe babadi na lukalo lwa kuhwishibwa.</verse>
				<verse number="12">Habadi nguba takyebe kuhona, biabia b’ekumi na babidi abefubwile kwadi; abamulungwile’shi: Takula kibumbu, kiende mu bibalo na ku mpese yoso yi hehi, kwa kulala na kumona bidibwa; mwanda’ twe kuno twi mu mahia a kabāka.</verse>
				<verse number="13">Ank’e bebalungwile’ shi: ebahei’nwe biakudia. Abo abakwile’shi: Tatwi n’abio, anka mitanda yitano ya mampa, na mishiha yibidi; anka su tuenda mu kūdila bano bantu boso biakudia.</verse>
				<verse number="14">Mwanda abadi bana balume bu binunu bitano. Biabia balungwile bana-be-ba-bukishi’shi: Ebashadikyei kibumbu makumi atano, kibumbu makumi atano.</verse>
				<verse number="15">Biabia abakitshine, abashadikile boso.</verse>
				<verse number="16">Henyihaha e bātshile mampa atano na mishiha yibidi, babushishe meso mwiilu, bebitekyele mwabi, bebitshokwele, bashele bana-be-ba-bukishi kutula ku mpala kwa bibumbu.</verse>
				<verse number="17">N’abo abadile, boso abekwite; kubasangwilwe bihese bibashele, bisele bi’kumi na bibidi.</verse>
				<verse number="18">Bitabibakitshine habadi mu kuteka buhenka, bana-beba-bukishi abadi n’e: e bebahwishe’shi: A bantu abākula’mi’shi, nanyi?</verse>
				<verse number="19">Abo abālulwile’shi: Mbu Yoano Mubatshishi; anka bangi’shi: Elaidja; bangi’shi: Ngumune a batemuki ba kala basanguka dimo.</verse>
				<verse number="20">Biabia bebambile’shi: Ank’anwe añunamba’shi, nyi’nyi? Petelo bālulwile’ shi: We Kidisitu ’Efile Mukulu.</verse>
				<verse number="21">Bebalungwile bi bukoho, na kwibakayika’shi: Tanulungulanga muntu uno mwanda.</verse>
				<verse number="22">Eshi, Mwan’a Muntu anka kufwambuka mu bia malwa bibungi, na kuhedibwa kwi bakulu, na kwi batshiitebakwidi bakata, na kwi bafundji-ba-mikanda, nakwihayibwa, na kusanguka h’efuku dia kasatu.</verse>
				<verse number="23">Bebalungwile boso’shi: Su kwi muntu akandondo, ehele na mwinyi, eboshe nkulusu ye kwifuku n’efuku, andonde.</verse>
				<verse number="24">Mwanda ese akyebe kuhasha muwa w’e, akeushimisha; ank’ese akeshimisha muwa we ha mwanda wande, e akeuhasha.</verse>
				<verse number="25">Mwanda muntu asungula kinyi, su atambula nsenga yoso, anka e na bene’nyi beshimisha, su nkusumbudibwa?</verse>
				<verse number="26">Mwanda ese ammwena būfu na bwa myanda yande kumune, Mwan’a Muntu namu anamumwene būfu hanakafikye mu ntumbo ye na mwinyi, na ya Nshye, na ya bamwikeilu balamunwe-bakishila.</verse>
				<verse number="27">Anka nenulungula bia binyibinyi’shi, kwi bamo bemane hano, tabakamono lufu, mpaa na habakamono bufumu bw’Efile Mukulu.</verse>
				<verse number="28">Bitabibakitshine ku nyima kwa yino myanda, ha kukila hehi mafuku mwanda, bātshile Petelo na Yoano, na Yakoba, abakamine ku ngulu mu kuteka.</verse>
				<verse number="29">Habadi atekye, mwikelo wa mpala ye yibālulukile, na bifwalwa bie bibatokyele na kuhenyahenya.</verse>
				<verse number="30">Biabia, talangai, kubadi bana balume babidi, abēsambile n’e, nyi Mosesa n’Elaidja.</verse>
				<verse number="31">Abamwekyele mu ntumbo, abēsambile mwanda wa lufu lwe lubadi akakumbasha ku Yelusalema.</verse>
				<verse number="32">Anka Petelo na babadi n’abo abanemenenwe na tulo, habadi ababuku, abamwene ntumbo ye, na bana balume babidi abadi bemane n’e.</verse>
				<verse number="33">Bitabibakitshine, habakatukile kwadi, Petelo bākwile kwi Yesu’shi: A Nfumwami, bibuwa atwe kwikala hano; tushimikei bitanda bisatu; kimune nkiobe, kimo nkia Mosesa, na kingi nkia Elaidja: anka tamwiukye kibadi ākula.</verse>
				<verse number="34">Habadi ākula biabia, kubafikile ekumbi, diebabwikila; n’abo abakwetwe na moo habebabwikile ekumbi.</verse>
				<verse number="35">Biabia eyi dibatukile mwikumbi’shi: Uno nyi Mwan’ande a kifulo: Numwifwakene.</verse>
				<verse number="36">Habakile dino eyi, abamwene’nka Yesu buhenka bwe. N’abo abauminyine, tababalungwile muntu, sunga ngumune mu aa mafuku biabia bintu biabamwene.</verse>
				<verse number="37">Bitabibakitshine, h’efuku dia maloba, habayikile ku ngulu, bantu bebungi abafumankene n’e</verse>
				<verse number="38">Biabia mwana mulume a mu kibumbu bēle musase’shi: Mulambukishi, nakwiyayila, tala kwi mwan’ande mulume, mwanda e mwan’nade eleka.</verse>
				<verse number="39">Tala, mukishi aumukwata, hahindji n’āka tēle ngese: aumunyengye, na kusunya na kutusha mafulu ku kanwa, na kumusosa mbidi taukyebe kumuleka, ooo.</verse>
				<verse number="40">Nasendelele bana bobe-ba-bukishi kumubinga, ank’abo abakutshilwe.</verse>
				<verse number="41">Yesu bālulwile’shi: Anwe kihungilo kia bashyakukuluhilwa, basha mpuha, a nankekala n’enu kihindji ki na minyi na kwinulekyela? Fwisha mwan’obe kuno.</verse>
				<verse number="42">Habadi kwete kufika, kikudi kibi kibamukuhile hashi, kibamunyengele. Biabia Yesu basashile kikudi kibi, bahashishe mwana, bamwalushe kwi nshye.</verse>
				<verse number="43">Biabia boso abakanyine ku bukome bukata bw’Efile Mukulu. Anka habadi abakanya boso ku bioso bibakitshine Yesu, e balungwile bana-be-ba-bukishi’shi:</verse>
				<verse number="44">Yino myanda yitwele biya mu matwi enu: mwanda Mwan’a Muntu akatulwa mu maasa a bantu.</verse>
				<verse number="45">Ank’abo tambashingule uno mwanda ubebafīlwe bia bashyakwiuka, abatshine namu kumwihusha’o.</verse>
				<verse number="46">Binyibiabia kubabukile mpaka munkatshi mwabo’shi: Nanyi akekala mukile bukata a atwe boso?</verse>
				<verse number="47">Anka Yesu hebeukile biabadi abatentekyesha mu binangu biabo, bātshile mwana mukinga, amutula hadi.</verse>
				<verse number="48">Biabia beba lungwile’shi: Ese akatambula uno mwana mukinga mwishina diande, antambula’mi: n’ese akantambula’mi, atambula bantumine: mwanda yawa mukile buhela munkatshi mwenu boso, nyi winyi akekala mukata.</verse>
				<verse number="49">Binyibiabia Yoano bālulwile’shi: A Nfumu, tubamwene muntu badi abingi bikudi bibi mwishina diobe; atwe twamutosha mwanda ta mulondji n’etu.</verse>
				<verse number="50">Biabia Yesu bamulungwile’shi: Tolekyeshanga; mwanda yawa shyatuhishene n’etu nyi ngetu.</verse>
				<verse number="51">Bitabibakitshine, habadi mafuku akwatshibwa kwe tadi akumbana, bashinyikile mpala kwenda ku Yelusalema.</verse>
				<verse number="52">Biabia babadishishe mikiendji ku mpala kwe; abayile, batwela mu kibalo kia Bena Samadia kumulumbulwila (mbalo)</verse>
				<verse number="53">Abo tambamukukile, ooo, mwanda mpala ye yibadi bu akyebe’ nka kwenda ku Yelusalema.</verse>
				<verse number="54">Bana-be-ba-bukishi, baYakoba na Yoano, habamwene (biabia) abakwile’shi: A Nfumwetu, okumina’twe kwitanyina kālo kayikye kwiilu, kebashikye fututu bu bibakitshine Elaidja su?</verse>
				<verse number="55">Ank’e bealulwile, ebatosha’shi: Tanwiuku mwikelo wa kikudi kia nwi n’akio.</verse>
				<verse number="56">Mwanda Mwan’a Muntu tamufwile kulwisha miuwa ya bantu, ooo, anka kwiyihasha. Biabia abayile ku kingi kibalo.</verse>
				<verse number="57">Bitabibakitshine habayile mwishinda, muntu’mune bamulungwile’shi: A Nfumwami, nankakulondo kosokoso kōkende.</verse>
				<verse number="58">Yesu bamulungwile’shi: Miseuyi na mena, na ha kutula mutwe (we).</verse>
				<verse number="59">Balungwile mungi’shi: Ondonde. Ank’e bakwile’shi: A Nfumwami banda kundeka, nyende nkashikye nshyami kwibedi.</verse>
				<verse number="60">Yesu bamulu ngwile’shi: Bafwe bashikye bafwe babo, ank’obe nda, olungule bia bufumu bw’Efile Mukulu.</verse>
				<verse number="61">Mungi namu balewile’shi: A Nfumwami, nankakulondo, anka ondekye mbande kwenda kwibedi kulaa be kwetu ku nshibo kwande.</verse>
				<verse number="62">Biabia Yesu bamulungwile’shi: Takwi muntu akwata lukasu kwiasa, atala kunyima, biabia tamuhwandjikile bufumu bw’Efile Mukulu, ooo.</verse>
			</chapter>
			<chapter number="10">
				<verse number="1">Ku nyima kwa yino myanda, Nfumwetu basangwile bangi makumi musambobidi namu, bebatumine babidi babidi ku mpala kwe, mu bibalo bioso na mu bingi bihindji biakafiki e na mwinyi.</verse>
				<verse number="2">Binyibiabia bebalungwile’shi: Biumbulwa mbikata, anka bafubi mbahela: nutekye Nfumu a biumbulwa, atume bafubi ba kuumbula.</verse>
				<verse number="3">Ndai, nenutumu bu bana ba mikoko munkatshi mwa tūmishi.</verse>
				<verse number="4">Tanutwalanga edimba dia nfalanga, sung’ebofu, sunga biashino, ooo: tanwimunanga muntu mwishinda.</verse>
				<verse number="5">Mu yoso nshibo yanutwele, kwibedi’shi: Kufukama kwikale ku yino nshibo.</verse>
				<verse number="6">Su mwana mufukame e mwanka, biabia kufukama kwenu kukekale mwanka; su mwi bisumanga akukāluluka’nyi dimo kwanudi.</verse>
				<verse number="7">Mu yingi nshibo yanukekala, nudie, nutome abia bintu biabenuha; mwanda mufubi ’muhwandjikile efuto. Tanukindakananga mashibo.</verse>
				<verse number="8">Mu kioso kibalo namu kianukatwele, n’abo abenukukila, biabia diai bintu bitulwe ku mpala kwenu.</verse>
				<verse number="9">Nuhwishe basha masungu be mwanka, nwibalungule’shi: Bufumu bw’Efile Mukulu bubafiki hehi n’enu.</verse>
				<verse number="10">Anka mu kioso kibalo kianukatwele, n’abo tambenukukile, tukai mu misē y’akio, nwakule’shi:</verse>
				<verse number="11">Sunga lufūfi lwa ku kibalo kienu alwitulamata, atwinukukwila’lo, sunga mbiabia nwiukye binyibinyi’shi, bufumu bw’Efile Mukulu bubafiki hehi kwanudi.</verse>
				<verse number="12">Anka nenulungula’shi: Mu adi’efuku, malwa a Sodoma akekala akile kubofula he malwa a kiakia kibalo.</verse>
				<verse number="13">Mpombo kodibe Kolushine E mpombo kodibe Betesaida! mwanda bikitshino bikata bibakitshinwe mwanudi, su bibadi akukitshibwa mu Tshile na Shidona, abadia kwilanga kala, na kushāla mu bilamba bia makutu na būto.</verse>
				<verse number="14">Anka ahakafiki efuku dia kimu, malwa a Tshile n’ā Shidona akekala bu a bofula he malwa enu.</verse>
				<verse number="15">N’obe Kahaneuma bokamishibwa kwiilu, okayishibwa mu kalunganyembo.</verse>
				<verse number="16">Yawa enuhushā ampusha’mi; n’e ansabula, asabula yawa antumine.</verse>
				<verse number="17">Be makumi musambobidi abalukile na masanku’shi: A Nfumwetu, bikudibibi bibetukokyela mwishina diobe.</verse>
				<verse number="18">N’e bebalungwile’shi: Namwene Satana ahono kwiilu bu luhete lwa mpeshi.</verse>
				<verse number="19">Talai, nenuha matalwa a kwashina manyoka na tuminu, na ha bukome boso bwa mwitushikwe; binyibiabia takwi sunga nkimune akikenusakula.</verse>
				<verse number="20">Sunga mbiabia, tanuse helanga ha uno mwanda’shi, bikudi bibi bibenukokyela; anka nusehele ha mwanda mashin’enu ngafundwe mwiilu.</verse>
				<verse number="21">Ha yawa nguba Yesu basehelele mu Kikudi (E-Selelee,) bakwile’shi: Nakutumbul’obe Yaiya a mwiilu nahashi, mwanda bofīle yino myanda kwi basha binangu na bahatulukye, bweyisokwela bana bakinga: Ee! Yaiya, mwanda biabia nyi mwiyile diobe eshimba dibuwa.</verse>
				<verse number="22">Bintu bioso bibamfishishwa kwi Nshyami, anka takwi sunga ngumune euku Mwana, anka Yaiya; na Yaiya namu takwi sunga ngumune amwiuku anka Mwana; na yawa, Mwana akamusokwela kwadi.</verse>
				<verse number="23">Biabia bealulwile kwi bana-be-ba-bukishi, bakwile ku bukunkula’shi: Mwabi kwi meso amono bintu bianumono.</verse>
				<verse number="24">Mwanda nenulungula’shi: Batemuki bebungi na banfumu abadi abakyebe kumona’bia bintu bianumono, anka tambebimone; na kuhusha myanda yanuhusha, anka tambeyihushe, ooo.</verse>
				<verse number="25">Binyibiabia talai, muhatudi-a bishila bemene, bamutompele’shi: A Mulambukishi, nkite na minyi kuhyana muwa wa ikala-ika?</verse>
				<verse number="26">E bamwambile’shi: Kifundwe na minyi mu mukanda-wa-bishila? obe obalā na minyi?</verse>
				<verse number="27">E bālulwile’shi: Okafule Yehowa Efile Mukulu obe kifulo, mwishimba diobe dioso, na mu kikudi kiobe kioso, na mu bukome bobe boso, na mu binangu biobe bioso; na ku mwikashi n’obe bu’be na mwinyi.</verse>
				<verse number="28">E bamulungwile’shi: Boalula binyibinyi; kita biabia okekala na muwa.</verse>
				<verse number="29">Ank’e badi akyebe kwibingisha e na mwinyi; bakwile kwi Yesu’shi. A nanyi mwikashi n’ami?</verse>
				<verse number="30">Biabia Yesu bālulwile’shi: Kubadi muntu bayikile ku Yelusalema, kwenda ku Yediko, bahōne mu maas’a bangifi, abamufule bilamba bie, abamusakwile, abakatukile, abamulekyele liehi kufwa.</verse>
				<verse number="31">Binyibiabia, tshiite-mwakwidi umune badi afiki ha diadi’eshinda, habamumwene bakile ha lungi luhese.</verse>
				<verse number="32">Biabia mwina Lefi namu anka hamune, habafikile kwanka bamutale bisumunga, bakile ha lungi luhese.</verse>
				<verse number="33">Anka mwina Samadia umune habayile luendo, bafikile kwadi; habamumwene bamukwatshile lusa.</verse>
				<verse number="34">Befubwile kwadi, bamwanyine malonda, bamuhongolwele mwanka mwimu na nfinyo, bamualiza tentekyele ha nyama ē na mwinyi, bamufishishe ku nshibo ya benyi, bamulēle.</verse>
				<verse number="35">H’efuku dia maloba habebwele luendo, batushishe nfalanga ya ndenadi yibidi, beyihele sha nshibo, bamulungwile’shi: Omulele; na bioso okahana dimonyi, hankāluka nankakwalwisha.</verse>
				<verse number="36">Obe ohwandjikisha’shi; A nanyi a ku baba basatu badi mwikashi a yawa bahone mu maas’a bangifi?</verse>
				<verse number="37">E bālulwile’shi: Yawa bamufwidile lusa. Biabia Yesu bamulungwile’shi: Nda, okite hamune.</verse>
				<verse number="38">Henyihaha bitabibakitshine, habayile abatwelele mu kingi kibalo; na mwana mukashi umune atemunwa bu Māta, batambwile Yesu mu nshibo ye.</verse>
				<verse number="39">Badi na mukwabo mukashi atemunwa bu Madiya, badi mushale namu ku ngwā ya Yesu, badi ahusha mwanda we.</verse>
				<verse number="40">Anka Māta bakambi-lwe na mwanda wa mifubo yibungi ya mu nshibo; bafikile kwadi, bamwambile’shi: A Nfumwami, tonangushena bibandekyela mwin’ande kufuba buhenka bwande? Banda kumulungula afikye akankwashye.</verse>
				<verse number="41">Yesu bamwālulwile’shi: Māta! Māta! obe okamba kunangushena mwanda wa myanda yibungi ayikukalakasha:</verse>
				<verse number="42">Anka kintu kimune ki lukalo, na Madiya basangwile kiakia kihindji kibuwa kishyakikamwatwa kwadi ooo.</verse>
			</chapter>
			<chapter number="11">
				<verse number="1">Bitabibakitshine, habadi atekye mu kihindji kikampanda, habahwile, umune a bana-be-ba-bukishi bamwambile’shi: A Nfumu, etulambukishe kuteka bu bibalambukishe Yoano bana be ba bukishi.</verse>
				<verse number="2">E bebalungwile’shi: Hanutekye nwakule’shi: Yaiy’etu e mwiilu, eshina diobe dishidikwe kishila. Bufumu bwobe bufikye. Abikyeb’eshimba diobe bikitshibwe hano ha nsenga bu biabidi bikitshibwe mwiilu.</verse>
				<verse number="3">Etuhe biakudia bietu kwifuku n’efuku:</verse>
				<verse number="4">Etulekyele milwisho yetu; mwanda’twe namu atulekyela muntu ese e n’etu kishio. Twetufishanga mu kutompibwa; anka wetumañune kwi (yawa) mubi.</verse>
				<verse number="5">Biabia bebambile’shi: A nanyi ēnu su e na kūku e, ēnda kwadi munkatshi mwa bufuku, amwamba’shi: A kūku, nahushe mitanda ya mampa yisatu;</verse>
				<verse number="6">Mwanda kūku ande afiki mu luendo e kwande, ami nki na kintu kia kutula ku mpala kwe.</verse>
				<verse number="7">E e mu nshibo akālula’shi: Tonkambakashanga: binobino kibi nkishite, na bana bande be n’ami ha lusala; tañuku kubuka kukuha.</verse>
				<verse number="8">Nenulungula’shi: Sunga takabuku kumuha ha mwanda wa bukūku, anka ha mwanda wa mushino we akabuku kumuha moso mwakyebele.</verse>
				<verse number="9">N’ami nenulungula’shi: Tekai, akikenuhebwa; Kimbai anukamono; kukulai, akikenushitwilwa.</verse>
				<verse number="10">Mwanda muntu ese atekye atambula; na yawa akimbi amono; na kwi yawa akukula akashitwilwa.</verse>
				<verse number="11">A nanyi enu e sha mwana, su mwana amutekye dimpa akamuha ebwe? Sunga amutekye mushiha, amuha nyoka bu mushi ha su?</verse>
				<verse number="12">Sunga atekye eyi akamuha kaminu su?</verse>
				<verse number="13">Biabia su anwe bebubi, anwiuku kuha bana benu bintu bibuwa: Nshyenu e mwiilu takakishakisha kuha kwi abamutekye Kikudi-E-Selelee su?</verse>
				<verse number="14">(Yesu) badi abingi kikudi kibi, kibadi kamama. Bitabibakitshine habatukile kikudi kibi, kinyi kia kamama kibākwile, na bantu abakanyine.</verse>
				<verse number="15">Anka bangi b’abo abakwile’shi: Abingi bikudi bibi kwi Bēlesebuba nfumu a bikudi bibi.</verse>
				<verse number="16">Bangi abamutompele, abakimbile kwadi kitundwilo kia mwiilu.</verse>
				<verse number="17">Ank’e beukile binangu biabo, bebalungwile’shi: Bufumu bwoso abwila muna bu na bene, abufwisha ku kusalakana; na nshibo ayilamuna ku nshibo n’ayo ayihono.</verse>
				<verse number="18">Su Satana namu ’mwilamune na mwinyi, bufumu bwe abukemana na minyi? mwanda anwakula’shi: Ami, nabingi bikudi bibi kwi Bēlesebuba.</verse>
				<verse number="19">Su’minabingi bikudi bibi kwi Bēlesebuba, a bana benu abebibingi na (bukome) bwā’nyi? biabia abakekala bansushi benu.</verse>
				<verse number="20">Anka su’mi nabingi bikudi bibi na munwe w’Efile Mukulu, biabia bufumu bw’Efile Mukulu bubafiki kwanudi binyibinyi.</verse>
				<verse number="21">Ahekala sha bukome mufwadikwe bilwilwa, alama kihanga kie, (biabia) bintu bie mbikumbane.</verse>
				<verse number="22">Anka ahakafiki kwadi, mungi mumukile bukome, na kumukambila, biabia amwata bilwilwa bie bioso bibadi mukuluhile, na kwāba bintu bie.</verse>
				<verse number="23">Yawa shī n’ami mwituhishene n’ami: na yawa shyakongola n’ami ahalakashā.</verse>
				<verse number="24">Habatukile kikudi kibi kwi muntu, akiende mu bihindji biume kukimba kikisho: na hakukutwa kwikisangana, akiakula’shi: Nankāluka ku nshibo yande yinatukile.</verse>
				<verse number="25">Hakibafikile, kibasahene ngikombe, yilumbulwe biya.</verse>
				<verse number="26">Henyihaha kibālukileme u kuata bingi bikudi musambobidi bikikile’kio ki na mwinyi bubi, biatwēla, biabombela mwanka: na nyikashi ya kunfudilo ya yawa muntu yiakila ya kwibedi bubi.</verse>
				<verse number="27">Bitabibakitshine habādi akula yino myanda, biabia mwana mukashi a mu kibumbu banyishish’eyi die, bakwile’shi: Mwabi ku diadi’efu dibakutandjile, na ku mabele abakōmeshe.</verse>
				<verse number="28">Ank’e bakwile’shi: Ee! anka mwabi ngukile kwi’bo abahusha mwanda w’Efile Mukulu, na kwiulama.</verse>
				<verse number="29">Habekohene bantu bebungi hamune, befinene, e babangile kwakula’shi: Kino nyi kihungilo kibubi: akikyebe kitundwilo, anka takikebahebwa, anka kiakia kitundwilo kia Yonasa mutemuki.</verse>
				<verse number="30">Mwanda bibadi Yonasa bu kitundwilo kwi Bena Ninefa, anka biabia namu Mwan’a Muntu akekala ku kino kihungilo.</verse>
				<verse number="31">Nfumu mwana-mukashi a ku Sude akebō mu kimu na bantu ba kino kihungilo kwibahisha: mwanda e bafikile ku nfudilo kwa nsenga mu kuhusha binangu bia Solomone; biabia talangai, mukile Solomone bukata e hano.</verse>
				<verse number="32">Bena Ninefa abakebō ku kimu na kino kihungilo, abakekihisha mwanda abelangile ku bulungudi bwa Yonasa; biabia talangai, mukile Yonasa bukata e hano.</verse>
				<verse number="33">Takwi muntu hahu kōsha kimunyi e kitulu mu kihindji kifamwe, sunga mushi mw’ekumbo, anka kwikitula ha kitūlo-kia-kimunyi’shi, abatwele mwanka bamon’etata.</verse>
				<verse number="34">Etata dia mbidi nyi ’iso: binyibiabia ahekala eiso diobe di soo, mbidi yobe yishima namu ngitoshwe n’etata; anka su eiso diobe di bubi, mbidi yobe namu ngiūle mufito.</verse>
				<verse number="35">Binyibiabia dimukai, talai su etata di munda mwenu su ’mufito.</verse>
				<verse number="36">Biabia su mbidi yobe yoso ngitoshwe n’etata, tayi na hangi hafita, biabia ngishima ayikekala ’nka soo, anka hamune n’etata di selelee dia kimunyi adikumunyikā.</verse>
				<verse number="37">Habadi ākula, mungi Mufadiseo bamwiyayile kudia n’e; biabia batwelele, bashalele kudia.</verse>
				<verse number="38">Habamwene winyi Mufadiseo, bakanyine, mwanda kwibedi kwa kudia tamwioshe.</verse>
				<verse number="39">Biabia Nfumwetu bamulungwile’shi: Binyibiabia anwe Bafadiseo anutosha ha mbidi ya kitomeno na kibaa, anka munda mwenu muule bia manyenanyi na bubi.</verse>
				<verse number="40">Anwe bahatakane, yawa bakitshine ki ha mbidi, ta ne bakitshine ki munda namu su?</verse>
				<verse number="41">Anka mbikile buwa nuhane bia buntu ku bintu bianudi na’bio; biabia bi mu bioso mbitokye kwanudi.</verse>
				<verse number="42">Anka mpombo kwanudi Bafadiseo! mwanda anulambula ki ki’ekumi kia luenyi na kikotshi, na bihaso bioso bia midioko, anka anulekā mwa kutshibila kimu, na kifulo ki’Efile Mukulu: yino nyi yibadi yilumbulukye’nwe kukita, na kukutwa kuleka yikwabo yishī yikitwe.</verse>
				<verse number="43">Mpombo kwanudi anwe Bafadi seo! mwanda’nwe nwi na kifulo na bishalelo bia ku mpala mu bitumbwilo, na kwimunyībwa mu mabulu a bisalwe.</verse>
				<verse number="44">Mpombo kwanudi, anwe bafundji-ba-mikanda na Bafadiseo, bansesa! mwand’anwe nwi bu mashama ashī a mweka, na bantu abāshina hanka tabeashingula.</verse>
				<verse number="45">Henyihaha umune a ku bahatudi-ba-bishila bamwālulwile’shi: A Mnlambukishi, hobōkula biabia bwetufukula n’atwe namu.</verse>
				<verse number="46">E bakwile’shi: Mpombo kwanudi namu anwe bahatudiba-bishila; mwanda anunemeshā bantu bita bi bushito ha kutwala, n’anwe bana bene tanukumā binyi bita sunga na munwe wenu umune.</verse>
				<verse number="47">Mpombo kwanudi! mwanda’nwe anwibakā mashama a batemuki, biosobi mba shyenu abebehayile.</verse>
				<verse number="48">Biabia anwiakwila na kukumina bikitshino bia ba shyenu; mwanda n’abo abebehayile binyibinyi, anwe namu anwibaka mashama’bo.</verse>
				<verse number="49">Nyi biabia namu bibakwile binangu bi’Efile Mukulu’shi: Nankebatumina batemuki na batumibwa, na bamo b’abo abakebeha na kwibabinga.</verse>
				<verse number="50">Eshi, mase a batemuki boso, abasumbukile mpaa na ku mbangilo kwa hanohansenga, akakebibwa ku kino kihungilo.</verse>
				<verse number="51">Kubangila ku mase a Abele, mpaa na ku mas’a Sakadiasa, winyi bafwile hankatshi ha kitala kia bitahilo na ntempelo; binyibinyi nenulungula’shi: Anakakyebibwe ku kino kihungilo.</verse>
				<verse number="52">Mpombo kwanudi bahatudi-ba-bishila! mwanda nubakashishe lufungulo lwa kiukilo: anwe bana bene tanwi batwele, n’abo bakwete kutwela anwibakutshishwa.</verse>
				<verse number="53">Habebalungwile biabia bafundji-ba-mikanda na Hafadiseo babangile kumwikongwela na kumukolomona kwakula myanda yibungi.</verse>
				<verse number="54">Abadi abamutengyela kuhusha abituku mu kanwa mwe biabadia kumwimukila.</verse>
			</chapter>
			<chapter number="12">
				<verse number="1">Mu kiakia kihindji habadi bekoñene kibumbu kia bantu be bungi bwi moo, biabia abeashishenanga; e babangile kwakula kwi bana-be-ba-bukishi kwibedi’shi: Dimukai kitatusho kia Bafadiseo, nyi mbusesa.</verse>
				<verse number="2">Mwanda takwi kintu kibwikilwe kishyakikabulwa; sunga kifibwe kishyakikaukibwa.</verse>
				<verse number="3">Binyibiabia kioso kianubakwile ’mufito, akikahushwa mwitata; na kiakia kianubākwile mu matwi mu nshibo, akikalungulwa ha misaka.</verse>
				<verse number="4">Nenulungula namu bakūku bande’shi: Tanutshinanga’bo abēha mbidi, na ku mongo tabe na kia beuku kukita dimo.</verse>
				<verse number="5">Anka nankenudimuna anudia kutshina. Nutshinei yawa e bahu kwihā, e na matalwa kwela mu Ngehena; ee! nenulungula’shi: Numutshinei ank’e.</verse>
				<verse number="6">Misodya yitano tayiulwa ku masēnki abidi su? anka takwi umune auilwa ku mpala kw’Efile Mukulu.</verse>
				<verse number="7">Anka sunga nyene ya ku mitwe yenu, ayo yoso ngiibadikwe. Binyibiabia tanutshinanga: mūlo wenu ngukile wa misodya yi bungi kinemo.</verse>
				<verse number="8">Nenulungula namu’shi: Ese muntu akantemuna ku mpala kwa bantu, Mwan’a Muntu namu akamutemuna ku mpala kwa bamwikeilu b’Efile Mukulu.</verse>
				<verse number="9">Anka yawa antunu ku mpaka kwa bantu, akatunwa namu ku mpala kwa bamwikeilu b’Efile Mukulu.</verse>
				<verse number="10">Ese muntu namu akesamba Mwan’a Muntu mwanda wibubi, aukamulekyelwa: anka kwi yawa asabula Kikudi-E-Selelee takale-kyelwa.</verse>
				<verse number="11">Biabia habakenufisha ku mpala kwa bitumbwilo, na kwi bansushi, na kwi basha matalwa, tanukalakashanga ’mashimba’shi: Atukālula na minyi? atukākula kinyi?</verse>
				<verse number="12">Mwanda Kikudi-E-Selelee akenulambukisha ha yawa nguba bianudia kwakula.</verse>
				<verse number="13">Biabia umune a mu kibumbu bamwambile’shi: A Mulambukishi, akula na mukwetu angabile namu bia buhyanyi.</verse>
				<verse number="14">E bamulungwile’shi: Obe muntu, a nanyi bantulu’mi bu nsushi, su bu mwabanyi enu?</verse>
				<verse number="15">Biabia e bebālulwile’shi: Dimukai, nwilame ku malaka: mwanda muwa wa muntu tawi mu bungi bwa bintu biadi n’abio, ooo.</verse>
				<verse number="16">Henyihaha bebēle mwele’shi: Nsenga ya muntu mpeta yibatushishe bibungi.</verse>
				<verse number="17">E batentekyeshe munda mwe’shi: Nkite na minyi? mwanda nki na mbalo ya kutula bikuba biande.</verse>
				<verse number="18">Biabia bākwile’shi: Nankakitshi bino; nankahongola bisasa bianda, nkebakishe bikile bukata; nyi mwa nkabikye bidibwa biande bioso na bintu biande namu.</verse>
				<verse number="19">Nankalungula eshimba diande’shi: Obe eshimba, we na bintu bibungi bibikwe ku bihwa bibungi; ikishanga, odie, otome, osehele.</verse>
				<verse number="20">Ank’Efile Mukulu bamwambile’shi: Obe mulotakane, mu buno bufuku muwa wobe wakyebibwa, biabia bintu biolumbulwile, abikekala bi’anyi?</verse>
				<verse number="21">Anka biabia yawa ēbikila bie bineme, shī na buheta namu kw’Efile Mukulu e anka biabia.</verse>
				<verse number="22">Balungwile bana-be-ba-bukishi’shi: Binyibiabia nenulungula’shi: Tanukalakashanga mashimb’enu ha mwanda wa muwa wenushi; atukadi kinyi? sunga ha mwanda wa mbidi’shi: Atukafwala kinyi?</verse>
				<verse number="23">Muwa ngukile bidibwa, na mbidi ngikile bifwalwa.</verse>
				<verse number="24">Tentekyeshai bidilanana, mwanda tabikufia sunga nkuumbulā; tabi na bisasa sunga mutala: nyi Efile Mukulu ebidishā: anwe tanwi bakile tonyi buwa bukata naminyi?</verse>
				<verse number="25">Nanyi hanudiha, ha kukalakasha mitentekyesho ye, euku kukisha kishisa kie bu centimetre makumi atano su?</verse>
				<verse number="26">Binyibiabia su tanwiuku kukita sunga kiakia kikile buhela, a nkinyi kianukalakasha mashimba enu hamwanda w’abishala?</verse>
				<verse number="27">Tentekyeshai bilongo bia bilawelawe mwabimenā: tabituhutā, tabiluku; anka nenulungula’shi: Sunga Solomone mu ntombo ye yoso, tabadi mufwadikwe bu kimune kia’bio.</verse>
				<verse number="28">Binvibiabia su Efile Mukulu afwadika lubishi biabia, alo lwi mu mahia lelo, na maloba alwedibwa mwidingidingi dia kālo: a biabia kwanudi’nwe naminyi? anwe ba lukuluhilo luhela.</verse>
				<verse number="29">Tanukimbanga bianudia kudia sunga mbianudia kutoma, sunga nkwikala na katshima munda.</verse>
				<verse number="30">Mwanda bino bintu bioso mīlo yahanohansenga eyibikimbā: anka nshyenu euku nwi na lukalo lwa bino bintu.</verse>
				<verse number="31">Anka nkukile kukimba bufumu bw’Efile Mukulu, biabia bino bintu bioso abikenutentekyelwa.</verse>
				<verse number="32">Tanutshinanga’nwe lombe luhela, mwanda Nshyenu nyi mutokye mwishimba die kwinuha bufumu.</verse>
				<verse number="33">Nuhanei bia nudi n’abio, nuhane bia-buntu; nwifishishe kwi’ nwe bana bene madimba ashyakakulu, kintu kineme mwiilu kishī na nfudilo, amo (namu) sunga ngifi takefubula hehi, sunga nkēshi kakulwisha kianka.</verse>
				<verse number="34">Mwanda ahakekala kineme kienu, nyi ahakekala mashimb’enu.</verse>
				<verse number="35">Nuanye nshibo mbifuka bienu, na matata enu ekale atembe.</verse>
				<verse number="36">N’anwe bana mwinyi nwikale bu bantu abatengyela nfumwabo hakāluka ku bidibwa bia kubamba’shi: hakafiki, atutule bakamushitwile anka hanka.</verse>
				<verse number="37">Mwabi kwi’ba bahika abakasañanwa na nfumwabo bakwete kumutengyela ha kufika: binyibinyi nenulungula’shi: akānya nshiho ē na mwinyi, akebashadishe ha bidibwa, akatuku kwibābila.</verse>
				<verse number="38">Su akafiki ha nsamu ya kabidi sunga ha nsamu ya kasatu, na kwibasañana biabia, mwabi kwi baba ba bahika.</verse>
				<verse number="39">Anka nwiukye kino’shi: Su sha nshibo badia kwiuka nguba akafiki ngifi badia kutengyela, tabadia kukumina nshibo ye kutubulwa.</verse>
				<verse number="40">Binyibiabia nwikale bemane namu, mwanda Mwan’a Muntu akafiki ha nsa yanushyanumutentekyela.</verse>
				<verse number="41">Henyihaha Petelo bamwihwishe’shi: A Nfumwetu wakula luno lukindji kwatudi ank’atwe’nyi, su kwi boso?</verse>
				<verse number="42">Biabia Nfumwetu bambile’shi: Henyihaha nanyi mendaku a kishima na binangu, nfumwe amutulu bu mumunyi a mu nshibo mwe, kwabila bidibwa bilombane ha kihindji kiabo.</verse>
				<verse number="43">Mwabi kwi yawa mpika akasañanwa na nfumwe hakafiki akitshi anka bino.</verse>
				<verse number="44">Mbia binyibinyi nenulungula’shi: Akamutulu bu mumunyi a bintu bie bioso.</verse>
				<verse number="45">Anka su yawa mpika akākula mwishimba die’shi: Nfumwami bakisha ha kufikila; biabia akabanga kukuhila bahika n’e, balume na bakashi, na kudia, na kutoma, na kukolwa:</verse>
				<verse number="46">Biabia nfumu a yawa mpika akafiki h’efuku diashyamutengyela, na ha nsa yiashyeuku, biabia akamulamuna, akamuha kihindji kie na bashī bakumine.</verse>
				<verse number="47">Na yawa mpika mwiukye amukyebela eshimba dia nfumwe, tamwilumbule, sunga nkukita mwiyile eshimba die, e akakuhilwa bikata.</verse>
				<verse number="48">Anka yawa shī mwiukye, akitshi (bintu) bilombane na ku kuhilwa, akakuhilwa bihela. Mwanda kwi ese muhebwe bibungi, kwadi akukakyebibwa bi bungi: na kwi yawa mutudiiwe bibungi, kwadi akukatekwa bikile bungi.</verse>
				<verse number="49">Nyi mufikye kwela kālo hanohansenga, nankyebe’shi, kekale hwile kutemba?</verse>
				<verse number="50">Ank’ami nyi na lubatshisho lwa kubatshisha n’alo; ai ai! nemukalakashwe mpaa n’ahalukahwila</verse>
				<verse number="51">Anutentekyesha’shi, nyi mufwile kuha kufukama, hanohansenga? Nenulungula’shi: Ayoyo, anka kukalanana.</verse>
				<verse number="52">Mwanda mpaa na binobino, akukekala batano mu nshibo yimune, abakakalanana; basatu abaketuhishena na babidi, babidi namu abaketuhishena na basatu.</verse>
				<verse number="53">Nshye mwana mulume aketuhishena na mwan’e, na mwan’e mulume namu aketuhishena na nshye; nyin’a mwana aketuhishena na mwan’e mukashi, na mwan’e mukashi aketuhishena na nyin’e; na nyina-mweno aketuhishena na mukashi a mwana, na mukashi a mwana aketuhishena na nyinamweno.</verse>
				<verse number="54">Balungwile bantu namu’shi: Hanumono ekumbi adiyingidika kwa kuhona nguba, anwakula hanka’shi: Mpeshi a kifunko afiki, nyi anka biabia.</verse>
				<verse number="55">Hanumono luhahi lwa ku Sude taluhuku anwakula’shi: Akafiki kanya kebukoho, akafikyi namu anka biabia.</verse>
				<verse number="56">(Anwe) bansesa, anwiuku kutundula mpala yeilu na ya nsenga, anka a nkinyi tanushingula bia kino kihindji?</verse>
				<verse number="57">Mwanda kinyi namu tanwitshibila’nwe bana bene mu lulamine mwanda wibuwa?</verse>
				<verse number="58">Hoende na mwituhishyanyi n’obe ku mpala kwa mulumbudi, biabia otē ’shimba diobe mwishinda biodia kulekyelwa kwadi, tala akakukakila kwi nsushi, n’e namu akakutula ku masa a musalai, na musalai akwela mu nshibo ya lukano.</verse>
				<verse number="59">Nakulungula’shi: tokakatuka mwanka, mpā na hokahu kufuta ekuta dia kunfudilo.</verse>
			</chapter>
			<chapter number="13">
				<verse number="1">Ha kiakia kihindji kubadi bamo abamulungwile mwanda wa Bena Ngadilea’shi: Pilato badi asangakana mase abo na milambu ya bitahilo biabo.</verse>
				<verse number="2">Biabia Yesu bebālulwile’shi: Anutentekyesha’shi, bano Bena Ngadilea abadi balwishi kukila Bena Ngadilea boso ha mwanda abamwene ano malwa?</verse>
				<verse number="3">Nenulungula’shi, ooo, anka su tanwilanga ’mashimba enu, anwe boso anukalwila’nka hamune.</verse>
				<verse number="4">Sunga mbaba ekumi na mwanda abahonenwe na musungo wa Siloama ubebahayile boso, anutentekyesha’shi abadi basha balwishi bakile bantu boso ababombela mu Yelusalema su?</verse>
				<verse number="5">Nenulungula’shi: ooo, anka su tanwilanga ’mashimba enu anwe boso anukalwila’nka hamune.</verse>
				<verse number="6">E bēle luno lukindji’shi: Kubadi muntu badi na mutshi wa kikuku ukunyibwe mwifuba die dia nfinyo, bafikile mu kukimba bikuba hanka, tamusanane sunga nkimune.</verse>
				<verse number="7">Henyihaha balungwile mulami’efuba’shi: Talanga bino bihwa bisatu nafikile kukimba bikuba ha uno mutshi wa kikuku, nki musa nane’bio, sunga nkimune: eushinde, a nkinyi kiaukwete kulwisha nsenga bisumanga.</verse>
				<verse number="8">E bamwalulwile’shi: A Nfumu banda kwiulekye namu kino kihwa, mpā na hankeudimina na kutshinkisha nsenga hanka.</verse>
				<verse number="9">Biabia su ngwa kuha bikuba (biabia bibuwa), su mbisumanga okeushinde hashi.</verse>
				<verse number="10">Binyibiabia badi alambukisha mu kitumbwilo kimune; h’efuku dia Sabado.</verse>
				<verse number="11">Tala! kubadi mwana mukashi badi na kikudi kimubofushe bihwa ekumi na mwanda; badi mu tontshibwe kiongo, badi teuku kubanduluka sunga mpahelahela.</verse>
				<verse number="12">Yesu habamumwene, bamwitanyine bamulungwile’shi: Obe mwana mukashi bohosolwa ku busungu bwobe.</verse>
				<verse number="13">Bamutentekyele masa, biabia kahindji n’āka bolokyele, batumbishe Efile Mukulu.</verse>
				<verse number="14">Binyibiabia mulami a kitumbwilo, badi na nsungu mwanda Yesu bahashishe (bantu) mwifuku dia Sabado, balungwile bantu’shi: Kwimafuku asamombo alombene bantu kufuba: binyibiabia nufikye mu aa mafuku kuhashibwa kushī h’efuku dia Sabado, ooo.</verse>
				<verse number="15">Anka Nfumwetu bamwalulwile’shi: Obe nsesa, ese’enu shyashitula ku kikutu ngombe’e sunga mpunda hadilā, kwiyifungila ku mema h’efuku dia Sabado, nanyi?</verse>
				<verse number="16">A uno mwana mukashi biadi mwikale mwan’Abalahama mwanyibwe kwi Satana, bihwa ekumi na mwanda: tambilombane kumuhosola h’efuku dia Sabado su?</verse>
				<verse number="17">Biabia habākwile yino myanda, boso abadi betuhishena n’e, abakwetwe na būfu: na bantu boso abasehelele mwanda wa bintu bioso bia ntumbo bibakitshine kwadi e.</verse>
				<verse number="18">Henyihaha bakwile’shi: Bufumu bw’Efile Mukulu bwi bu kinyi? Nankebuhwandjikisha namu bu kinyi?</verse>
				<verse number="19">Mbuhwandjikile bwimuma dia lubyo lwa moutade dibātshile muntu, edimina mwifuba die, diamena diatama, tamutshi ukata; biabia tonyi twa mwiilu tubalalanga mu ntabi yao.</verse>
				<verse number="20">Bakwile dimonyi’shi: Bufumu bw’Efile Mukulu mbuhwandjikile bu kinyi?</verse>
				<verse number="21">Bwi bu kitatusho kibātshile mwana mukashi, ekifia mu bihimo bisatu bia bukula, mpā na hakibatatwishe bioso.</verse>
				<verse number="22">E batambukile mu bibalo bioso na misumba yoso, badi alambukisha bantu badi ēnde luendo ku Yelusalema.</verse>
				<verse number="23">Henyihaha umune bamwihwishe’shi: Obe, Nfumwa mi: aba hashibwa mbahela su? E bebālulwile’shi:</verse>
				<verse number="24">Nyishai bikata kutwela mu kibelo kihela, mwanda nenulungula’shi: Bebungi abakakyebe kutwela, abakakutwa.</verse>
				<verse number="25">A hakabuku sha nshibo, na kushita ku kibelo, anwe nwanabangye kwimana hasha, na kukukula ku kibi’shi: A Nfumwetu! A Nfumwetu, etushitwile; biabia anakalule na kwinulungula’shi: Tanyinwiuku kwa nufiki.</verse>
				<verse number="26">Henyihaha nwanabangye kwakula’shi: Tubadile, tubatomene ku mpala kobe, n’obe bolambukishe namu mu misē yetu.</verse>
				<verse number="27">Ank’e anakālule’shi: Nenulungula’shi: Tanyinwiuku kwa nufiki, katukai kwandjimi, anwe boso bakitshi ba bubi.</verse>
				<verse number="28">Kwanakekale kudila na kukyeneka meno, hanwanakamone Abalahama, na Isaka, na Yakoba na batemuki boso, mu bufumu bw’Efile Mukulu, n’anwe (bana bene) nwanakatakulwe hasha.</verse>
				<verse number="29">Abakafiki kwa kutunduka nguba, na kwa kuhon’a nguba, na ku Noda na ku Sude, abakashāla mu bufumu bw’Efile Mukulu.</verse>
				<verse number="30">Biabia talangai, kwi ba kunfudilo, banakekale ba kwibedi, na ba kwibedi banakekale ba kunfudilo.</verse>
				<verse number="31">Ha diadi’efuku kubafikile bamo ba ku Bafadiseo, banwambile’shi: Katuka wende, mwanda Heloda akakwiha.</verse>
				<verse number="32">E bebalungwile’shi: Ndai mulungule wawa museu: Tala biambingi bikudi bibi, nahwisha masungu lelo na maloba, na h’eluku dia kasatu nankahudisha mpā.</verse>
				<verse number="33">Sunga mbiabia wandji n’au nyi ngwa kutambuka lelo, na maloba, n’āmaloba: mwanda ushyauku mutemuki kushimina mu Yelusalema, ooo.</verse>
				<verse number="34">A ee! Yelusalema, Yelusalema oiha batemuki na kwasa binyi bakutuminā mabwe; misusa na misusa nadia kukongyelesha bana bobe hamune bu nsolo akongyelesha bana be mushi mwa mbaba, anka’nwe nubatune.</verse>
				<verse number="35">Talangai! nshibo yenu ayinulekyelwa bu kishiboshibo, binyibinyi nenulungula’shi: Tanukamono mpā na (ha kihindji) kia nwanakakule’shi, Mwabi kwi yawa afikī mwishina dia Yehowa.</verse>
			</chapter>
			<chapter number="14">
				<verse number="1">Bitabibakitshine habatwele mu nshibo ya umune mukata a Bafadiseo kudia bidibwa mwifuku dia Sabado, abadi abamutala.</verse>
				<verse number="2">Talangai, kubadi muntu kampanda ku mpala kwe badi na busungu bwa matēnde.</verse>
				<verse number="3">Biabia Yesu hakwibālula behwishe (bahatudi ba bishila) na Bafadiseo, ’shi, mbihwandjikile kuhwisha muntu h’efuku dia Sabado su?</verse>
				<verse number="4">Anka’bo abauminyine nyaa. Biabia bamuatshile, amuhwisha (busungu) amulekyela.</verse>
				<verse number="5">E bebalulwile’shi: A nanyi enu su e na mpunda su ñombe muhone ’mulenda, akutwa ku mwabula’ nka hanka mwifuku dia Sabado?</verse>
				<verse number="6">N’abo abakutshilwe kumwalula dimonyi ku yino myanda.</verse>
				<verse number="7">Binyibiabia babaitanyinwe, habamwene mwa basangwidile bishalelo bia ku mpala; bebēle lukindji’shi:</verse>
				<verse number="8">Hoitanyinwa na (muntu) ku bidibwa bia kubamba, toshālanga ha kishalelo kia ku mpa la, tala su kwi mungi mukukile kinemo mwitanyinwe namu kwadi.</verse>
				<verse number="9">Biabia, yawa bakwitanyine n’e hamune, afiki kodi’shi: Lekyela uno muntu yaya mbalo; n’obe obanga kuika na būfu kwenda ku mbalo ya ku nyima.</verse>
				<verse number="10">Anka hoitanyinwa wende okashāle ha kishalelo kia ku nyima, eshi ahakafikyi yawa bakwitanyine, akakulungula’shi: Obe, kūku kaanka kunundu: henyihaha okakekala na kinemo ku mpala kwā’ba bashala n’obe kudia.</verse>
				<verse number="11">Mwanda muntu ese etumbisha na mwinyi, akaheleshwa; na yawa ehelesha na mwinyi akatumbishwa.</verse>
				<verse number="12">Henyihaha, balungwile yawa banwitanyine namu’shi: Hotekyesha bidibwa su mbia nguba mitwe su mbia kiolwa, twetanyinanga bakuku bobe, sunga bakwenu, sunga ba-kifuko kiobe, sunga ba-mwikashi n’obe bampeta; tala su bakakwitanyina namu dimo, bakakwālwisha.</verse>
				<verse number="13">Anka hotekyesha bidibwa, wetanyina balanda, na balemane, n’abasumpikita, na bampofu.</verse>
				<verse number="14">Biabia obe okekala na mwabi, mwanda’bo tabe na bia kukwalwisha: mwanda okalwishwa ha kusanguka kwa balulameba mashimba.</verse>
				<verse number="15">Biabia a baba abadi bashale kudia n’e, habahushishe yino myanda bamulungwile’shi: Mwabi kwi yawa akadi bidibwa mu bufumu bw’Efile Mukulu.</verse>
				<verse number="16">Henyihaha E bamulungwile’shi, Muntu kampanda batekeshe kidibwa kikata aitanyina bebungi.</verse>
				<verse number="17">Ha kihindji kia kudia batumine mpik’e kulungula baba baitaminwe shi: Fikai mwanda bintu bioso mbilumbulwe.</verse>
				<verse number="18">Boso ababangile kwibalañanya hamune. A kwibedi bamulungwile’shi, Nemūle efuba wandji n’ao ngwa kwenda mu kwidimona: nakutekye ondekye.</verse>
				<verse number="19">Mungi’shi: Nemūle ñombe ekumi, nyende nkeyitompe, nakutekye ondekye.</verse>
				<verse number="20">Mungi namu’shi: Mbambile mpiana’nde, binyibiabia ami nakutwa kufika.</verse>
				<verse number="21">Biabia yawa mpika bafikile, balubwidile nfumu e yino myanda. Henyihaha shā nshibo biadi mwikale na nsungu, balungwile mpik’eshi: Nda lubilo mu milungui na mu mpata ya kibalo, ofishe muno balanda, na balemane, n’abasumpikita, na bampofu.</verse>
				<verse number="22">Binyibiabia mpika bakwile’shi: A nfumwami, kibakitshibwa mobokamikila, sunga mbiabia mbalo yimudi.</verse>
				<verse number="23">Biabia nfumu bakwile kwi mpika’shi, Tuka! wende mu misese na mu bihanga webashinamine batwēle nshibo yande yiule.</verse>
				<verse number="24">Mwanda nakulungula’shi, sunga ngumune a ku baba abaitanyinwe kwibedi, anakadie ku kidibwa kiande.</verse>
				<verse number="25">Binyibiabia, kubadi bibumbu bikata bibendanga n’e, balulwile, ebalungula’shi:</verse>
				<verse number="26">Su kwi muntu, su nanyi su nanyi afiki kwandjimi’shi, mufutale nshye na nyin’e, na mpiana’e, na bana b’e na bakwabo balume, na bakwabo bakashi, ee, na muwa we na mwinyi namu, e teuhu kwikala mwan’ande abukishi.</verse>
				<verse number="27">Ese muntu namu shyasemuna mutshi we uhingishene na kundonda, teuku kwikala mwan’ande a-bukishi.</verse>
				<verse number="28">A nanyi a kwanudi su akyebe kwibaka kikunko, kwashī mushale kwibedi kubadika mulo wa’kio, su e na bia kuhudisha.</verse>
				<verse number="29">Mwanda wa kutshina’shi, hahu kutula kibangilo akutwe’nyi kwikihudisha, biabia boso abekitala abakabanga ku muhulula.</verse>
				<verse number="30">Eshi: Uno muntu babangile kwibaka, bakutwa kuhudisha.</verse>
				<verse number="31">Sunga nfumu kinyi, ha kwenda kulwa ngoshi na mungi nfumu, kwashīmushale kwibedi kwīhusha munda’shi: su euku kufumankana na yawa afikye mu kulwa n’e, na binunu makumi abidi, n’e sha binunu ekumi?</verse>
				<verse number="32">Su tamuhwandjikile, anka kutuma ben’ebalasa ha ki yawa kula kumuihusha myanda ya kihwano.</verse>
				<verse number="33">Anka bia bia namu muntu ese a kwanudi shī mufutale bioso biadi n’abio, e teuku kwikala mwan’ande a bukishi.</verse>
				<verse number="34">Mungwa wibuwa, anka, su mungwa ubatukuluka aukatwishwa na minyi?</verse>
				<verse number="35">Tanguhwandjikile kutulwa ha nsenga nku kibundulu, (anka) bantu beusumbule hasha. E na matwi a kuhusha, ahushe.</verse>
			</chapter>
			<chapter number="15">
				<verse number="1">Henyihaha balambushi boso ba milambu na balwishi, abefubwile hehi n’E, mwanda wa kumwifwakana.</verse>
				<verse number="2">Biabia Bafadiseo na bafundji ba mikanda abaununwine’shi: Uno muntu atambula balwishi, adi n’abo.</verse>
				<verse number="3">E bebelele luno lukindji’shi:</verse>
				<verse number="4">Nanyi mwi n’enu e na mikoko lukama, su ashimisha umune, akutwa kuleka aya makumi kitema na kitema mu mahia a bisumanga, ēnda mu kukimba wawa ushimine mpaa na heumono’nyi?</verse>
				<verse number="5">Na heumono eutenteka ha mahampa e, kwete kusehela.</verse>
				<verse number="6">Hakufika kwe, etanyina bakūku be na bekashi n’e, ebalungula’shi: Sehelai n’ami, mwanda nahu kumona mukoko wande ushimine.</verse>
				<verse number="7">Nenulungula’shi: Kusehela mwiilu akukekala anka biabia, ahelanga mulwishi umune mwishimba, kukile makumi kitema na kitema a bantu balulame, bashyabakyebe kwilanga.</verse>
				<verse number="8">Sunga mwana mukashi kinyi e na nfalanga ya ndalama yīkumi, su ashimisha lumune’nka akutwa kōsha kimunyi, akombe, akimbi na kukokōla mu nshibo hoso hakelumwena?</verse>
				<verse number="9">Na hakelumono, aitamine balole be na bekashi n’e hamun’eshi: Sehelai nami, mwanda namono lufalanga lwa ndalama lubanshimine.</verse>
				<verse number="10">Nenulungula’shi: Anka biabia, kwi kusehela ku mpala kwa bamwikeilu b’Efile Mukulu ahelanga mulwishi umune mwishimba.</verse>
				<verse number="11">N’e bakwile’shi: Muntu kampanda badi na bana b’e bana balume:</verse>
				<verse number="12">Mwina balungwile nshye’shi, A ya mpe namu kiande kihindji kia ku bintu bia nkahyana. Biabia ebabābile mono ye.</verse>
				<verse number="13">Na habakile mafuku ahela, winyi mwina bakongwele bintu bioso bayile luendo lwe ku yingi nsenga yibadi kula, nyi kubakahalakeshe mono ye ku butesha.</verse>
				<verse number="14">Habahwile kuhana yoso, kubutukile kihuha kikata kia nsala mu yaya nsenga, biabia babangile kwikala na lukalo.</verse>
				<verse number="15">Bayile mu kwilamika kwi muntu a ku yaya nsenga; n’e bamutumine ku bikotela mu kudisha ngulube.</verse>
				<verse number="16">Badi adidi bikata kudia na kwikuta bihusu abidi ngulube: takubadi muntu a kumuha kintu, ooo.</verse>
				<verse number="17">Anka habeshinkile mwishimba die bakwile’shi: A bafubi ba yaiya bebungi be na biakudia bikumbane na kusubuka, n’ami nkwete kufwa nsala!</verse>
				<verse number="18">Nankēbo kwenda kwi yaiya, nkamulungule’shi: A yaiya, nyi mulwishe ku mpala kw’eilu na ku mpala kobe,</verse>
				<verse number="19">Nkimuhwandjikile kutemunwa bu mwan’obe; onalule bu umune a ku bafubi bobe.</verse>
				<verse number="20">Henyihaha bebwele, ēnda kwi nshye. Anka habudi ki kula mbalamba nshye bamumwene, bamukwatshile lusa, bakamine lubilo, amwibambala kīha, na kumufifya ku kanwa.</verse>
				<verse number="21">Biabia mwana mulume bamulungwile’shi: Yaiya, nyi mulwishe ku mpala kw’eilu na ku meso kobe, biabia nkimuhwandjikile kutemunwa bu mwan’obe.</verse>
				<verse number="22">Anka nshye balungwile bahika be’shi: Tushai mutwelo ukile buwa numufwadikye; numufwadikye kakano ku munwe, na biashino ku ngwa ye.</verse>
				<verse number="23">Nufishe kuno namu mwan’a ñombe mumune, numwihe, tudie boso twikale na kusehela.</verse>
				<verse number="24">Mwanda uno mwan’ande badi mufwe, e na muwa dimo; badi mushimine, bamweka (dimo). Biabia ababangile kusehela.</verse>
				<verse number="25">Binyibiabia mwan’e mbedi badi kwifuba: habadi kwete kufika na kwifubula hehi ku nshibo, bahushishe biombanga na masha.</verse>
				<verse number="26">Betanyine umune a bafubi, bamwihwishe’shi: A biobio bintu nkinyi?</verse>
				<verse number="27">Biabia bamwalulwile’shi: Mwin’obe bafiki, nshobe bamwihayila mwan’a ñombe munune, mwanda bamutambula mukumbeno na musangyela.</verse>
				<verse number="28">Binyibiabia e badi na nsungu, batune kutwela, binyibiabia nshye batukile amwiyayila.</verse>
				<verse number="29">Biabia bālulwile kwi nshye’shi: Tala bino bihwa bibungi bianakufubila, nki mutahilwe mulangilo wobe, sunga mbiabia nki mumone kodi obe sunga nkana ka mbushi mbiandjia kusehela na bakūku bande.</verse>
				<verse number="30">Anka hatahafikanga uno mwan’obe, winyi bakuhwidile mono yobe na bakashi ba masandji, bomwihayila mwan’a ñombe munune.</verse>
				<verse number="31">N’e bamulungwile’shi: Mwan’ande obe we nami mafuku oso, na bioso biandji nabio nyi mbiobe.</verse>
				<verse number="32">Twibiatudia kusehela na kusangala, mwanda uno mwin’obe badi mufwe, e na muwa dimo, badi mushimine, bamweka.</verse>
			</chapter>
			<chapter number="16">
				<verse number="1">Henyihaha E balungwile bana-be-ba bukishi’shi: Kubadi muntu mpeta badi na mendaku; die winyi baimukilwe kwi nfumwe mwanda wa kukalakasha bintu bie.</verse>
				<verse number="2">Biabia bamwitanyina bamulungwile’shi: Uno mwanda wi na minyi unahusha ha mwanda wobe, ndubwile mifubo ya bu mendaku bobe, mwanda tokwiuka kwikala bu mendaku dimo.</verse>
				<verse number="3">Henyihaha mendaku bakwile munda mwe’shi: Nkite na minyi? mwanda nfumwami tanata bumendaku bwande: tañuku kudima; kuteka namu nyi na būfu,</verse>
				<verse number="4">Nyi mufune biakukita’shi, hankakatushwa ku bumendaku, biabia abakansehela ’mashibo abo.</verse>
				<verse number="5">Biabia baitamine ese sha kishio kia nfumwe, behwishe a kwibedi’shi: We na kishio ki-naminyi kwi nfumwami?</verse>
				<verse number="6">N’e bālulwile’shi: Bihimo bia mwimu lukama lwa biāsa. E bamulungule’shi: Ata mukanda wobe wa kishio, shala bukidi, ofunde makumi atano.</verse>
				<verse number="7">Henyihaha bwehwishe mungi’shi: Kiobe kishio ki na minyi? Biabia ebālulwile’shi: Bihimo bia ngano lukama. E bamulungwile’shi: Ata mukanda wobe wa kishio, ofunde makumi mwanda.</verse>
				<verse number="8">Biabia nfumu’e bēleshe yawa mendaku mwiilu mwanda wa nangunangu ye; mwanda bana ba kino kihungilo, mu kihungilo kiabo mbakile bana b’etata na nangunangu.</verse>
				<verse number="9">N’ami nenulungula’shi: Nwiatshilei bukūku bwa buheta bwa bishībilulame’shi: hanukatudila, abakenutambula mu mashibo a ikala-ika.</verse>
				<verse number="10">Yawa enakishima mu kiakia kikambe buhela e na kishima namu mu bibungi: na yawa shīmululame mu kinyi kikile buhela, e tamululame namu mu bibungi.</verse>
				<verse number="11">Binyibiabia su tanubadi na kishima ku mono ya bishībilulame, a nanyi akenuha kulama’ya ya binyibinyi?</verse>
				<verse number="12">Su tanubadi na kishima ku kiakia kia mungi muntu, a nanyi akenuha bienu’ nwe bana bene.</verse>
				<verse number="13">Takwi mufubi euku kufubila banfumu babidi: mwanda akashikwa umune, su kukumina mungi, su akalamata kwi umune, akashikwa mungi. Tanwiuku kufubila Efile Mukulu na buheta hamune, ooo.</verse>
				<verse number="14">Biabia Bafadiseo namu abadi na mono kifulo, ha bahushishe yino myanda, abamufukula.</verse>
				<verse number="15">E bebalungwile’shi: Anwi nwi baba abebingisha bana bene ku mpala kwa bantu, anka Efile Mukulu euku mashimb’enu: mwanda kiakia akinemekwa munkatshi mwa bantu, ki butete ku meso kw’Efile Mukulu.</verse>
				<verse number="16">Mukanda-wa-bishila na wa batemuki ubadi kwanka mpaa na habafikile Yoano: kasha kiakia kihindji mpaa na binobino bufumu bw’Efile Mukulu mbulungulwe, na muntu ese atwele ha bukoho.</verse>
				<verse number="17">Nkukambe kubofula eilu na nsenga kukila, he kafunda kahelahela ka mu mukanda wa-bishila kukutshikwa.</verse>
				<verse number="18">Muntu ese akatusha mpian’e abamba mungi, basol’ebasa: na muntu ese abamba mukashi mutushwe kwi mulume basol’ebasa.</verse>
				<verse number="19">Kubadi muntu mpeta badi mufwadikwe bi-lunkwindjinkwindji na lenene bitokolokye, badi mwikale na bikalabale mafuku oso.</verse>
				<verse number="20">Kubadi namu muntu mulanda, eshina dia bu Lasalasa, badi mutulwe ku kibelo kye, muule na malonda ku mbidi.</verse>
				<verse number="21">Badi akyebe kudishwa na bifingifingi abihono ku mesa a mpeta: na mbwa namu yibafikile mu kulamba malonda’e.</verse>
				<verse number="22">Bitabibakitshine winyi mulanda nkufwa, e nkutwalwa na bamwikeilu ku kiadi kia Abalahama: muntu mpeta bafwile namu, bashīkilwe.</verse>
				<verse number="23">Biabia hakumona malwa mu kalunganyembo, babushishe meso’e amona Abalahama kula, na Lasalasa ha kiadi kie.</verse>
				<verse number="24">Bēle musase bikata’shi: A Yaiya Abalahama onfwile lusa, otume Lasalasa asabikye nsongo ya munwe mu mema, atalash’edimi diande; mwanda nyi na malwa akata mu dino edimi dia kālo.</verse>
				<verse number="25">Anka Abalahama bakwile’shi: A mwana, tentekyesha bibotambwile bintu biobe bibuwa mu kihindji kia muwa wobe, na Lasalasa namu batambwile bintu bi-bubi: anka binobino e basambibwa, n’obe bokala malwa.</verse>
				<verse number="26">Ungi mwanda namu, hankatshi h’etu n’anwe mpatudibwe luhongo lukata: binyibiabia takwiuku muntu e kwa nudi kwabuka kwatudi, n’e kwatudi kwabuka kwanudi.</verse>
				<verse number="27">Henyihaha bakwile’shi: binyibiabia nakwiyayila Yaiya omutume ku nshibo ya Nshyami:</verse>
				<verse number="28">Mwanda nyi na bakwetu bana balume batano; ebalungule na kwi bakankamika, tala bakafika namu ku yino mbalo ya malwa.</verse>
				<verse number="29">Biabia Abalahama bamulungwile’shi, Be na Mosesa na batemuki, bebahushe.</verse>
				<verse number="30">E bakwile’shi: Ooo, Yaiya Abalahama, anka su umune afu ku bafwe biabia abakelanga.</verse>
				<verse number="31">E bamwalulwile’shi: Su tabahushā Mosesa na batemuki, tabakakumina sunga muntu asanguka kwi bafwe.</verse>
			</chapter>
			<chapter number="17">
				<verse number="1">Henyihaha, balungwile bana be ba bukishi’shi: Tabikakutwa kufika biakukokola anka mpombo (kwi yawa) akebifisha.</verse>
				<verse number="2">Kuanya kwa yawa muntu ebwe adihelwa mu nshingo, kumwela mu kalunga ka mema, nkukile buwa e kukokosha umune ā’ba bahela.</verse>
				<verse number="3">Nwilamei’nwe bana bene. Su mukwenu bakusola mwada, nomusashile; su bēlanga omulekye.</verse>
				<verse number="4">Su bakusola misusa musambobidi kwifuku dimune, na mwifuku dimune akaluka kodi misusa musambobidi’shi nelanga, okamulekyele.</verse>
				<verse number="5">Biabia batumibwa abakwile kwi Nfumwetu’shi: Atufwimishe lukuluhilo lwetu.</verse>
				<verse number="6">Nfumwetu bālulwile’shi: su nubadi na lukuluhilo bu kamuma ka mutshi wa mutade nwi bianudia kwakula ku uno mutshi wa (buki) syeamine: wekale mu shūdikye mpa na ku mishi, okyekune mu kalunga ka mema; n’au aukenukokyela.</verse>
				<verse number="7">Anka nanyi ēnu e na mpik’e kwete kudima sunga kudisha bimunwa, ahayisha kihindji ha kwaluka kwifuba, amwambe’ shi: Fika oshale ha bidibwa.</verse>
				<verse number="8">Ank’e takakishakisha kumulungula’shi: Ndumbulwila biakudia biande, nyisha kilamba kiobe mu kifuka ontambikye, mpaa na hampu kudia na kutoma, kunyima okadi na kutoma namu?</verse>
				<verse number="9">Atumbula yawa mpika ha mwanda bakitshi uno mwanda ubamulangikishe su? Ooo.</verse>
				<verse number="10">Anwe namu hamune, hanukahudisha kukita aya myanda yoso, yianubalangikishwe, nuakule’shi: Twi bahika ba bisumanga: tubahwile kukita kiakia kia tubadi nakio mwanda kukita.</verse>
				<verse number="11">Bitabibakitshine ha kwenda ku Yelusalema, bakile munkatshi mwa Samadia na Ngadilea.</verse>
				<verse number="12">Hakutwela mu kingikibalo, kubamufumankene bana balume ekumi, babadi basha kifwe, abadi bemane kula.</verse>
				<verse number="13">Abanyishishe mayi’abo’shi: A Yesu Nfumwetu, etusambe lusa.</verse>
				<verse number="14">Habebamwene, ebalungwile’shi: Ndai nukeleshe kwi batshiite bakwidi. Bitabibakitshine ha kwenda, abatosheshwe.</verse>
				<verse number="15">Na umun’abo, habamwene’shi natoshwa, bālukile, atumbishe Efile Mukulu n’eyi dikata.</verse>
				<verse number="16">Ahona ha mpala (ye) ku ngwa ye, na kumutumbula: n’e badi mwina Samadia.</verse>
				<verse number="17">Biabia Yesu bālulwile’shi: A takwikalanga ekumi batoshibwe, anka kitema ki kwi kunyi?</verse>
				<verse number="18">Takwi basananwe baluke kwela ntumbo kw’Efile Mukulu anka uno mwenyi.</verse>
				<verse number="19">Biabia bamulungwile’shi: Ebwe, oende luendo īobe: lukuluhilo lwobe lubakuhasha.</verse>
				<verse number="20">Binyibiabia ha behwishwe kwi Bafadiseo, ahakafiki bufumu bw’Efile Mukulu mpa kinyi, ebebālulwile’shi: Bufumu bw’Efile Mukulu tabukafiki na kutadibwa na meso.</verse>
				<verse number="21">Sunga abakamba’shi: Talai kuno! Sung’ashi: Talai yikwa! mwanda, talai bufumu bw’Efile Mukulu bwi munda mwenu.</verse>
				<verse number="22">Balungwile bana-ba-bukishi’shi, Mafuku akafiki hanukakyebe kumona efuku dimune dia Mwan’a muntu, takedimono, ooo.</verse>
				<verse number="23">Abakenwamba shi: Talai kuno; sunga’shi, Talai yikwa: tanwendanga, sunga nkulonda.</verse>
				<verse number="24">Mwanda’nka mwikela kuhenya kwa mpeshi, ahenya ku luhese lumune’nka lweilu, akutosha ku lungi luhese lweilu; anka biabia namu abikekala Mwan’a muntu mwifuku die.</verse>
				<verse number="25">Anka kwibedi akafwambuka mu bintu bibungi, na kuhedibwa ku kino kihungilo.</verse>
				<verse number="26">Bu bibadi bikale mu mafuku a Noa, biabia namu abikekala mu mafuku a Mwan’a muntu.</verse>
				<verse number="27">Abādi abādi, abādi abatomo, abādi abehelena malunda, abādi a bahebwa malunda, mpā na kwifuku dibatwele Noa mu bwato, na kieshi kia mpeshi kibafikile na kwibatukisha boso.</verse>
				<verse number="28">Biabia namu bu bibadi mu mafuku a Lota; abādi abadi, abādi abatomo, abādi abaulu, abādi abahana, abādi abakunu na kwabaka.</verse>
				<verse number="29">Anka diadi’efuku dibālukile Lota mu Sodoma, kubanokyele kālo na nsulufa mwiilu na kwibatukisha boso.</verse>
				<verse number="30">Anka biabia namu abikekala mwifuku dia kufumbulwa kwa mwan’a muntu.</verse>
				<verse number="31">Mu diadi’efuku yawa akeleala hanundu lia nshibo, na bintu bie bi mu nshibo, takaiki mu kwibiata, ooo, na yawa e mwifuba tāluka namu.</verse>
				<verse number="32">Tentekeshai mpian’a Lota.</verse>
				<verse number="33">Ese akimbi kuhasha muwa we akeushimisha: n’ese akashimisha muwa we akeubombelesha.</verse>
				<verse number="34">Nenulungula’shi: Mu bwabwa bufuku bantu babidi abakekala ha lusala; umune akātshibwa, mungi akashala.</verse>
				<verse number="35">Bana bakashi babidi abakekala abahele kwibwe hamune, umune akātshibwa, mungi akashala.</verse>
				<verse number="36">Bana balume babidi abakekala mwifuba, umune akatshibwa, mungi akashala.</verse>
				<verse number="37">Binyibiabia abamwālulwile’shi: Kwi kunyi Nfumwetu? E bakwile kwabadi’shi: Kosokoso kwi mbidi yifwe nyiakukoñena mpungwe.</verse>
			</chapter>
			<chapter number="18">
				<verse number="1">Henyihaha belele lukindji kwabadi kwibalesha’shi: mbilombane bantu anka kuteka mafuku oso, kushī kuhungila.</verse>
				<verse number="2">Eshi: Kubadi nsushi mu kibalo ki kampanda, shī badi atshinyi Efile Mukulu sunga nkunemeka muntu.</verse>
				<verse number="3">Kubadi namu mukashi-a-mufwe mu kiakia kibalo; e bafikile kwadi’shi: Ngobwele kwi yawa muntu mwimane n’ami.</verse>
				<verse number="4">N’e batune kihindji, anka kunyima bakwile munda mwe’shi: Sunga tantshinyi Efile Mukulu sunga kunemeka muntu;</verse>
				<verse number="5">anka ha mwanda uno mukashi-a-mufwe ankalakasha, nankamuobwela, tala akampungisha’nyi, na kuyeya kwe.</verse>
				<verse number="6">Biabia nfumwetu bakwile’shi: Hushai bibakwile yawa nsushi shīmululame’shi:</verse>
				<verse number="7">Efile Mukulu takōbwela namu basangudibwe b’e na mwinyi abadidi kanya na bufuku kwadi, sunga ahuñanya kihindji kila n’abo.</verse>
				<verse number="8">Nenulungula’shi: akebōbwela bukidi. Sunga mbiabia, ahakafiki Mwan’a muntu, akasañana lukuluhilo hano-ha nsenga su?</verse>
				<verse number="9">Balungwile luno lukindji namu kwi bangi bakwikuluhila’bo bana bene’shi: Twi balulame, na kubenda bakwabo:</verse>
				<verse number="10">Bana balume babidi abakamine ku ntempelo mu kuteka; umune Mufadiseo, na mungi mulambushi-a-mulambu.</verse>
				<verse number="11">Mufadiseo bemene etekyela na mwinyi’shi, Obe Efile Mukulu, nakutumbula mwanda nki bu bangi bantu, bash’efīnyi, bashī-balulame, ba mabasa, sunga bu uno mulambushi-amulambu, ooo.</verse>
				<verse number="12">Ami nashila biakudia misusa yibidi ku lubingu, nalambula ki’ekumi kia bioso biandji nabio.</verse>
				<verse number="13">Winyi mulambushi namu bebwele, aimana kula, tamubushe sunga meso’e kwiilu, anka bekuhile ha kiadi kie ’shi: Efile Mukulu onsambe lusa, ami mulwishi.</verse>
				<verse number="14">Nenulungula’shi, uno muntu bende ku nshibo ye mukilekile kubingishwa he mungi, mwanda muntu ese e nemeka na mwinyi akaheleshwa; awa akehelesha na mwinyi, akanemekwa.</verse>
				<verse number="15">Abafishishe namu bana batoka kwadi’shi, akebakume: anka habamwene bana be-ba-bukishi biabia, abebasashila.</verse>
				<verse number="16">Anka Yesu bebaitanyine, bakula’shi, nukumine bana batoka bafikye kwandji, tanwibalekeshanga, mwanda bufumu bw’-Efile Mukulu mbwa baba be biabia.</verse>
				<verse number="17">Binyi binyi nenulungula’shi: Muntu ese shī mutambule bufumu bw’Efile Mukulu bu mwana mukinga takatwele mwanka sunga mpahelahela.</verse>
				<verse number="18">Biabia mutontshi kampanda bamwihwishe’shi, Obe mulambukishi ebuwa, nkite naminyi kuhyana muwa wa ikala-ika?</verse>
				<verse number="19">Yesu bamwalulwile’shi: Ankinyi kiontemwina bu’ebuwa? Takwi ebuwa’nka umune (nyi) Efile Mukulu.</verse>
				<verse number="20">Weuku bishila’shi: Tosolanga mabasa; Twehanga (muntu), Toibanga, Todimbanga madimi, Nemeka shobe na nyin’obe.</verse>
				<verse number="21">E bakwile’shi: Bino bioso nebilame mpaa na ku bakinga bwande.</verse>
				<verse number="22">Binyibiabia hahushishe Yesu yino myanda, bamulungwile’shi: Bolobesha kintu kimune: hana biodi nabio bioso, webiabile balanda, n’obe okekala na bineme mwiilu, biabia ofikye, ondonde.</verse>
				<verse number="23">Anka habahushishe biabia, eshimba die dibenyengele bikata, mwanda badi na buheta bwimoo.</verse>
				<verse number="24">Yesu hakumona eshimba die dibenyengye: bakwile’shi: A na minyi bampeta kutwela ’mbufumu bu ’Efile Mukulu?</verse>
				<verse number="25">Mwanda nkukile kubofula ngamedia kutwela mwiiso dia lushingye, he mpeta kutwela mbufumu bw’Efile Mukulu.</verse>
				<verse number="26">N’abo abahushishe (biabia) abakwile’shi: A henyihaha nanyi akahanda.</verse>
				<verse number="27">Anka E bakwile’shi: Bintu abikambila bantu (kukita) abiukibwa n’Efile Mukulu.</verse>
				<verse number="28">Henyihaha Petelo bakwile’shi: Talanga! Atwe tubalekyele bioso, twakulonda.</verse>
				<verse number="29">N’e bebalungwile’shi: Binyibinyi, nenulungula’shi: Takwi muntu akuleka nshibo ye, sunga nshye na nyin’e, su bakwabo balume, sunga mpian’e, su bana be, ha mwanda wa bufumu bw’Efile Mukulu.</verse>
				<verse number="30">Akakutwa kutambula bikile misusa yi-bungi mu kino kihindji, na mu kihindji kia kufika muwa-wa-ikala ika.</verse>
				<verse number="31">Henyihaha E bātshile b’ekumi na babidi, bebalungwile’shi: Talangai, bia tukamina ku Yelusalema, myanda yoso yibafundjilwe na batemuki ha mwanda wa Mwan’a muntu ayikakumbashwa.</verse>
				<verse number="32">Mwanda akahebwa kwi badjentaila, akadidikwa, akamweshibwa malwa a lufu, akafidibwa mata.</verse>
				<verse number="33">Abakamukuhila na kumwiha! h’efuku dia kasatu akasanguka.</verse>
				<verse number="34">Anka’bo tambashingule yino myanda sunga ngumune; uno mwanda namu badi ufībwe kwabadi, sunga nkwiuka yaya myanda yibakwilwe.</verse>
				<verse number="35">Bitabibakitshine habefubwile hehi na Yediko, kubadi muntu mpofu badi mushale kubukunkula kw’eshinda, badi atekye.</verse>
				<verse number="36">Biabia ha kuhusha kibumbu kia bantu abakidi, behwishe’shi, A nkinyi’ki?</verse>
				<verse number="37">Abamulungwile’shi, Yesu a ku Nasaleta akidi.</verse>
				<verse number="38">Belele musase’shi: Yesu (obe) Mwan’a Dafidi onsambe lusa.</verse>
				<verse number="39">Abo abadi ababadila ku meso abamutosheshe’shi, a umine: ank’e banyishishe musase bikata’shi: (Obe) Mwan’a Dafidi mfwile namu lusa.</verse>
				<verse number="40">Biabia Yesu bemene, bebakayikile’shi, mufishe kwandji. Habafishishwe hehi, bamwihwishe’shi:</verse>
				<verse number="41">Okyebe nkukitshine kinyi? E bakwile’shi: A Nfumuwami nankyebe biandjia kubūla meso.</verse>
				<verse number="42">Biabia Yesu bamulungwile’shi: Tambula kutala kwa meso’be: lukuluhilo lobe lubakuhasha.</verse>
				<verse number="43">Na kahindji n’āka batambwile kutala kwa meso e, amulonda, na kutumbisha Efile Mukulu, biabia bantu boso habamwene, abalangwile Efile Mukulu.</verse>
			</chapter>
			<chapter number="19">
				<verse number="1">Henyihaha (Yesu) batwelele mu Yediko, akila.</verse>
				<verse number="2">Talai, (kubadi) muntu atemunwa bu Sakadiasa, badi mukulu a balambushi-ba-milambu, badi mpeta.</verse>
				<verse number="3">E bakimbanga mwa kumwena Yesu biadi; anka bakutshilwe ha mwanda wa kibumbu, mwanda badi na kishisa kihi.</verse>
				<verse number="4">Biabia bakamine lubilo ku mpala, bakamine ku mutshi kikuku biadia kumumona: mwanda akyebe kukila ha diadi’eshinda.</verse>
				<verse number="5">Yesu habafikile hanka, batale kwiilu, bamumwene, bamulungwile’shi: Sakadiasa kulumuka bukidi oyikye; mwanda lelo uno wandji n’au ngwa kushala ku nshibo yobe.</verse>
				<verse number="6">Biabia bahulumukile lubilo bayikile, bamukukile na kusehela.</verse>
				<verse number="7">Habamwene biabia boso abadi abaununa’shi: bakafikila kwa muntu musodi a myanda.</verse>
				<verse number="8">Binyibiabia Sakadiasa bemene, belungwile Nfumwetu’shi, Tala Mwanana, naheya balanda kihindji kia hankatshi kia mono yande, su nātshile kintu ku madimi kwi muntu, su nkinyi, su nkinyi, nankamwalwisha misusa yinanka.</verse>
				<verse number="9">Yesu bamulungwile’shi: Lelo uno kihandjilo kibafiki ku yino nshibo, mwanda e namu ’mwan’a Abalahama.</verse>
				<verse number="10">Mwanda mwan’a muntu bafiki kukimba na kuhasha abadi bashimine.</verse>
				<verse number="11">Habāhushishe yino myanda, bēle lungi lukindji, mwanda bādi hehi ku Yelusalema, na (ungi mwanda), abatentekyeshe’shi, bufumu bw’Efile Mukulu abukyebe kuhulumuka bumwekye.</verse>
				<verse number="12">Binyibiabia, bakwile’shi: Kubadi muntu mukata muneme bayile ku yingi nsenga yibadi kula, mu kuata bufumu bwe, na kwaluka.</verse>
				<verse number="13">Baitanyine bahika be ekumi, bebahele mono ekumi, bebalungwile’shi, Sungulai nayo, mpā na hankāluka.</verse>
				<verse number="14">Anka ba mu mwilo we abamushikilwe, batuma mikiendji kumulonda’shi: Tatukumina uno (muntu) kwitubikela.</verse>
				<verse number="15">Bitabibakitshine habālukile, e bahu kutambula bufumu; biabia batumine kwitanyina baba bahika babahelwe mono kwadi’e, mwadia kwiukila mwabadi basungulwile.</verse>
				<verse number="16">Henyihaha a kwibedi bafikile kwadi ’shi: A Nfumwami, mono yobe yibasungula ekumi.</verse>
				<verse number="17">E bamulungwile’shi: bibuwa, obe mpika ebuwa: mwanda bodi na kishima mu kintu kihela, wekale na matalwa ku bibalo ekumi.</verse>
				<verse number="18">Binyibiabia a kabidi bafikile’shi: A Mwanana! mono yobe yibasungula yingi yitano.</verse>
				<verse number="19">Binyibiabia bamulungwile hamune’shi: Obe namu wekale na matalwa ku bibalo bitano.</verse>
				<verse number="20">Biabia mungi bafikile eshi: A Mwanana, talanga! mono yobe yinabombeleshe mu kitambala.</verse>
				<verse number="21">Mwanda nankutshine moo, hamwanda we muntu e bukoho: ōta kioshī mutule, oumbulā kioshī mukune.</verse>
				<verse number="22">Binyibiabia e bamwambile’shi: Obe, we mpika e bubi, ku kanwa k’obe ōbe na mwinyi nankakutshibila kimu. Bweukile’shi: nyi muntu e bukoho, n’atā kianshī mutule, na kuumbula kianshī mukune.</verse>
				<verse number="23">Biabia nkinyi kioshī mutule mono yande kwi basungudi; hakufika kwande nadia kutambula yanka na yingi yitentekelwe hanka?</verse>
				<verse number="24">Balungwile baba abadi bemane hehi’shi: Mwatei mono yaya, nwiyihe kwi yawa e na mono yīkume.</verse>
				<verse number="25">(Abamwalulwile’shi: A Mwanana, e na mono yikumi.)</verse>
				<verse number="26">Mwanda nenulungula’shi: Kwi muntu ese e n’akio akahebwa na kwi yawa shī n’akio, sunga nkiakia kiadi n’akio akikamwatshibwa.</verse>
				<verse number="27">Anka’bo beshikwene n’ami, bashyabakyebe’mi kwibabikēla, nwibafishe kuno, nwibehe ku mpala kwande.</verse>
				<verse number="28">Habahwile kwakula biabia, bayile ku mpala, bakamine ku Yelusalema.</verse>
				<verse number="29">Bitabibakitshine habafikile hehi na ku Betefashi na Betane, ku ngulu ayilumbwa bu Olefeta, batumine babidi ba ku bana-be-ba bukishi’shi:</verse>
				<verse number="30">Ndai ku kibalo ki ku mpala kwenu; hakutwela mwanka anukaheta mwan’a mpunda mushitshikwe, shiayiñaminwe na muntu: numushitule, numufishe kuno.</verse>
				<verse number="31">Su muntu benwihusha’shi: A nkinyi kia numushitwila? Biabia nuakamulungula’shi: Ha mwanda Nfumwetu e na kia mukyebela.</verse>
				<verse number="32">N’abo abatuminwe abayile, abasañene anka bu bibebalungwile.</verse>
				<verse number="33">Habadi bakwete kushitula mwan’a mpunda, banfumu e abebalungwile’shi: A nkinyi kianushitwila mwan’a mpunda?</verse>
				<verse number="34">Abālulwile’shi: Nfumwetu e na kia mukyebela.</verse>
				<verse number="35">Biabia abamufishishe kwi Yesu: abatentekyele bifwalwa biabo ha mongo ha mwan’a mpunda, abanamishe Yesu hanka.</verse>
				<verse number="36">Habayile, abadi bakwete kuala bifwalwa biabo mwishinda.</verse>
				<verse number="37">Biabia hābadi afiki hehi ku ngalala ya ngulu ya Olefeta, kibumbu kioso kia bana-ba-bukishi, ababangile kusehela na kutumbisha Efile Mukulu n’eyi dikata, ha mwanda wa bikitshino bioso bia bukome biabamwene.</verse>
				<verse number="38">Eshi: Mwabi kwi Nfumu afiki mwishina dia Yehowa: kufukama mwiilu na ntumbo mwiilu mukile.</verse>
				<verse number="39">Biabia bamo ba ku Bafadiseo, abadi munkatshi mwa kibumbu, abamulungwile’shi: A mulambukishi, sashila bana bobe ba bukishi.</verse>
				<verse number="40">N’fe bebālulwile’shi: Nenulungula’shi: su bano abakaumina, mabwe akasama.</verse>
				<verse number="41">Habafikile hehi bamwene kibalo, ekidila mpolo,</verse>
				<verse number="42">Ushi: (Ae! Ae!) Su bodio kwiuka, obe na mwinyi mu dino efuku diobe bintu bia kufukama kobe! anka binobino mbifībwe ku meso kobe.</verse>
				<verse number="43">Mwanda mafuku akakufikila ha beshikwene n’obe abakakufunyisha mpembwe, na kukushikisha kosokoso, na kukutatshila ku mpese yoso.</verse>
				<verse number="44">Abakakukuhila hashi, na bana bobe munkatshi mwobe hamune; tabakakulekyela ebwe dimune ditentame ha dikwabo; mwanda tobodi mwiukye kihindji kia kutembelwa kobe.</verse>
				<verse number="45">Binyibiabia batwelele mu ntempelo, babangile kwibabingila hasha, aba badi ahana na kuula mwanka.</verse>
				<verse number="46">Bebambile’shi: Ubafundjilwe’shi: Nshibo yande nyi nshibo ya luteko, anka’nwe nubeyialula bu muta wa bangifi.</verse>
				<verse number="47">E badi alambukisha kwifuku n’efuku mu ntempelo. Anka batshiite-bakwidi bakata na bafundjiba mikanda na bantu bakata abadi abakimbi mwa kumwihayila.</verse>
				<verse number="48">Tambamone biabadia kukita, mwanda bantu boso abadi abamute matwi kumuhusha.</verse>
			</chapter>
			<chapter number="20">
				<verse number="1">Bitabibakitshine, ha ding’efuku di’ā mafuku, habadi alambukisha bantu mu ntempelo, na kulungulu mukāndu-wibuwa, batshiite-bakwidi bakata bafikile kwadi na bafundjiba-mikanda na bakulu.</verse>
				<verse number="2">Abamwambile’shi: Etulungule. A bino bintu webikita na matalwa kinyi? A winyi bakuhele ano matalwa nanyi?</verse>
				<verse number="3">E bebālulwile’shi: N’ami namu nankenwihusha mwanda umune ñunalule.</verse>
				<verse number="4">A lubatshisho lwa Yoano, lubadi lwa mwiilu, su ndwa ku bantu?</verse>
				<verse number="5">Abo abeleshene mpaka ba na bene’shi: Su atwakula’shi: Ndwa mwiilu, aketwihusha’shi: Ankinyi tamwibamukumi ne?</verse>
				<verse number="6">Anka su atwamba’shi: Ndwa ku bantu: biabia bantu boso abaketwasa mabwe: mwanda’bo abadi basumine’ shi: Yoano badi mutemuki.</verse>
				<verse number="7">Biabia abālulwile’shi; Tatwiuku kwa lubafikile.</verse>
				<verse number="8">Yesu bebambile’shi: Anka’mi namu tankenulungula ku namwene ano matalwa ankita yino myanda.</verse>
				<verse number="9">Henyihaha babangile kwakula kwi bantu luno lukindji’shi: Muntu bakunyin’efuba dia mitshi ya nfinyo, bedijekyele bafubi, bayile kwi yingi nsenga yibadi, kula kihindji kikata.</verse>
				<verse number="10">Habakumbene kihindji (kia kumonga bikuba) batumine mpika kwi bafubi ba nfinyo biabadia kumuha bikuba bia mwifuba: anka bafubi abamukuhile, abamwalwishe bisumanga.</verse>
				<verse number="11">Biabia ebatumine mungi mpika dimo: abamukuhile namu, abamukitshine bibubi, abamwalushe bisumanga.</verse>
				<verse number="12">Biabia batumine dimo a kasatu, abamutahile namu, abamubingile.</verse>
				<verse number="13">Henyihaha sh’efuba dia nfinyo bakwile’shi: A nkite na minyi? Nankatumu mwanā’nde a kifulo: habakamumono su mbiabakamunemeka.</verse>
				<verse number="14">Anka bafubi b’efuba habamumwene; abamudidile lukūku’shi: Uno nyi mpyanyi: fwai tumwihe, biabia buhyanyi bwikale bu bwetu.</verse>
				<verse number="15">Biabia abamubingile mwifuba dia nfinyo, abamwihayile. A biabia shy’efuba akebakitshi na minyi?</verse>
				<verse number="16">Akafiki mu kutukisha baba bafubi, akaha bangi efuba dia nfinyo. Habahushishe biabia, abambile’shi: A Efile Mukulu tabikekalanga biabia.</verse>
				<verse number="17">E bebatale, bakwile’shi: A biabia nkinyi kibafundjibwe’shi: Ebwe dibahele bebaki, ankā’dio dibālulukile bu mutwe w’ehaka?</verse>
				<verse number="18">Ese akahona ha diadi’ebwe, akatshimuka; ank’ese adikahona, adikamufingakana.</verse>
				<verse number="19">Binyibiabia batshiite bakwidi bakata na bafundji-ba-mikanda, abakyebele kumukwata anka ha yawa nguba; biabia abatshine bantu: mwanda abashingulwile’shi: n’atwe bebele luno lukindji.</verse>
				<verse number="20">Biabia abamutengyele, abatumine bampūha babadi abehwandjikisha’bo bana bene bu bantu balulame, ha mwanda wa kubembula myanda ye’shi, tukamufishe kwi bukome na matalwa bia mutontshi mukata e hanundu ha boso.</verse>
				<verse number="21">Abo abamwihwishe’shi: A Mulambukishi, atwiuku’shi, okula na kulambukisha bilulame, totalā mpala (ya muntu), anka olambukisha eshinda d’Efile Mukulu na binyibinyi.</verse>
				<verse number="22">Kwi kishila’twe kulambula Kesala su?</verse>
				<verse number="23">Ank’e bashingulwile bulamalama lwabo, biabia bebehwishe’shi: A nkinyi kianuntompela?</verse>
				<verse number="24">Ndeshei nfalanga ya ndenadi. Kihwandjikisho na kifundwe bi hanka’bi mbianyi? Abālulwile’shi: Mbia Kesala.</verse>
				<verse number="25">E bebalungwile’shi: Binyibiabia lambulai bia Kesala kwi Kesala, na bintu bi’Efile Mukulu namu, kw’Efile Mukulu.</verse>
				<verse number="26">Ank’abo tambamone bia kumukwata ku bishima bi’e ku mpala kwa bantu: abakanyine lwalulo lwe, n’abo abauminyine nyaa.</verse>
				<verse number="27">Henyihaha kwadi kubafikile bamo ba ku Basadusea? benyi abatunanga’shi: Takwi lusanguko lwa ku lufu: abamwihwishe’shi:</verse>
				<verse number="28">A Mulambukishi, Mosesa betufundjile’shi: Su mukwabo na muntu afwa, aleka mukashi, shī na bana; biabia mukwabo ahyane mukashi e, atandjisha mukwabo bana.</verse>
				<verse number="29">Biabia kubadi bana balume musambobidi ba munda mumune: a kwibedi bātshile mukashi, e bafwile shī na bana.</verse>
				<verse number="30">A kabidi namu bamuhyene, e’nyi nkufwa shī na bana.</verse>
				<verse number="31">Biabia a kasatu’nyi bamuhyene; mpaa na boso musambobidi anka hamune; tambalekye bana, abafwile.</verse>
				<verse number="32">Ku nyima kwa boso winyi mukashi bafwile namu.</verse>
				<verse number="33">Binyibiabia ha lusangukilo lwa ku lufu, akekala mukashi’ānyi? Mwanda boso musambobidi abādi balume b’e.</verse>
				<verse number="34">Yesu bebālulwile’shi: Bana ba hanohansenga ababambā na kubambibwa,</verse>
				<verse number="35">ank’abo abatemunwa’shi, mbahwandjikile kufika ku’ya nsenga, na ku lusangukilo lwa ku lufu, abo tababambā sunga nkubambibwa, ooo.</verse>
				<verse number="36">Mwanda’bo tabeuku’nyi kufwa dimo: abakekala bu bamwikeilu, nyi mbana b’Efile Mukulu, bana ba lusangukilo.</verse>
				<verse number="37">Anka Mosesa habadi kwī’būla betulesheshe, ’shi, bafwe ababukā ku lufu, habatemwine, Yehowa’ shi: Efile Mukulu a Abalahama, bw’Efile Mukulu a Isaka, na bw’Efile Mukulu a Yakoība.</verse>
				<verse number="38">Mwanda E t’Efile Mukulu a bafwe, ooo, anka ngā ba batala, mwanda boso be na muwa kwadi.</verse>
				<verse number="39">Henyihaha bamo ba ku bafundji-ba-mikanda bamwalulwile’shi: Mulambukishi ōkula biya.</verse>
				<verse number="40">Ku nyima abatshine kumwihusha mwanda dimonyi.</verse>
				<verse number="41">E bebehwishe’shi: A nkinyi kia bambila’shi: Kidisitu: nyi mwan’a Dafidi?</verse>
				<verse number="42">Dafidi na mwinyi ākula mu Ñono ya Milangwilo’shi: Yehowa bambile Nfumwami’shi: Oshale ku mboko yande yibalume.</verse>
				<verse number="43">Mpaa na hanangalula beshikwanyi n’obe bu kitulo-kia-ngwa yobe.</verse>
				<verse number="44">Binyibiabia Dafidi amutemuna bu Nfumu; a biabia e Mwan’e bi kunyi?</verse>
				<verse number="45">Henyihaha ku mpala kwa bantu boso, balungwile banabe-ba-bukishi’shi:</verse>
				<verse number="46">Dimukai bafundji-ba-mikanda abakyebe kutambuka na mitwelo yila, be na kifulo kia nyimuno mu bisalwe, na bishalelo bia ku mpala mu bitundwilo, na mbalo ya ku mpala ku bidibwa bia kusehela.</verse>
				<verse number="47">Abafina mashibo a bakashi-ba-bafwe, na kuteka nteko yila-yila ya kwilungula: a abo bana bene banakahīshwe ku kimu bikilakile.</verse>
			</chapter>
			<chapter number="21">
				<verse number="1">Binyibiabia babandulukile, bamwene bampeta abēle milambu yabo mu kilambwilo.</verse>
				<verse number="2">Bamwene’nyi mukashi-amufwe mulanda badi ēle mwanka makuta abidi.</verse>
				<verse number="3">N’e bakwile’shi: Binyibinyi nenulungula’shi: uno mukashi-amufwe mulanda bēle bikile boso.</verse>
				<verse number="4">Mwanda bana boso abēle mu kilambwilo ki ’Efile Mukulu bia ku bintu biabo bikile bungi: anka e bēle bintu bioso biadi nabio bia bulanda bwe.</verse>
				<verse number="5">Kubadi bangi abakwile mwanda wa ntempelo bu bia yibadi yilengibwe na mabwe ebuwa na bia buntu, bakwile’ shi:</verse>
				<verse number="6">Ha mwanda wa bino bintu bianubandjila, talai, mafuku akafiki ashyakashala ebwe ditentame ha dingi ebwe dishyadikalamwinwa hashi.</verse>
				<verse number="7">Abamwihwishe’shi: A Mulambukishi, anka bino bintu abikafiki kihindji kinyi? A nkinyi ankitundwilo kinyi akikekala kwanka ahakafiki yino myanda?</verse>
				<verse number="8">E bālulwile’shi: Dimukai tanubembulwanga: mwanda bebungi abakafiki mwishina diande’shi: N’ami Kidisitu; na kihindji takidi hehi; biabia tanwibalondanga.</verse>
				<verse number="9">Anka hanukahusha mwanda wa ngoshi na biakutēkana, tanutshinanga moo! Mwanda yino myanda ayikafiki kwibedi, anka kunfudilo takwi hehi.</verse>
				<verse number="10">Henyihaha bebalungwile’shi: Mwīlo aukabuku ngoshi na ungi mwilo, na bufumu abukebwela na bungi bufumu:</verse>
				<verse number="11">Nsenga ayikatenkakana bikata mu bihindji na bihindji, akukekala bihuha bia nsala, na bia masungu, na bia ku sushisha moo, na bitundwilo bikata bia kwiilu.</verse>
				<verse number="12">Anka kwibedi kwa yino myanda abakenukwata, abakenubinga, na kwinufisha ku bitumbwilo, na mu mashibo a nkano, anukafishwa ku mpala kwa banfumu, na kwi ba bimankinda ha mwanda w’eshina diande.</verse>
				<verse number="13">Abikenualulukila kwikala bu tumonyi.</verse>
				<verse number="14">Binyibiabia nyishai mashimb’enu, tanunangushenanga kwibedi mwa kwalulwila.</verse>
				<verse number="15">Mwanda nankenuha mu kanwa na binangu, kabashyabeuku kwituhishena n’enu sunga kwela mpaka.</verse>
				<verse number="16">Anukehulukwa kwi benutande, na kwi bakwenu, na kwi bifuko bienu, na bakūku benu; abakehaisha (bangi) b’enu.</verse>
				<verse number="17">N’anwe anukashikibwa kwi bantu boso ha mwanda w’eshina diande.</verse>
				<verse number="18">Anka takukashimina sunga ndunyene lwa ku mutwe wenu.</verse>
				<verse number="19">Mu lwishinko lwa mashimb’enu nyi mwa nukamwena bikudi bienu.</verse>
				<verse number="20">Binyibiabia hanukamono Yelusalema kwifunyishibwa na basha ngoshi, henyihaha nwiukye’shi, kusadika takwi hehi.</verse>
				<verse number="21">Henyihaha abo be mu Yudea basukile ku mangulu: N’abo be munkatshi wa ’kio bakatukye, be mu yingi nsenga tabatwelanga mwanka.</verse>
				<verse number="22">Mwanda ā mafuku nga nkōbola’shi myanda yoso yifundjibwe yikumbashwe.</verse>
				<verse number="23">Anka mpombo kwi bēmite mafu, na kwi abomesha bana mu aa mafuku! Mwanda akukekala malwa akata ha nsenga, na bukyelo ha bano bantu.</verse>
				<verse number="24">Abakahono ku bwashi bwa luhete lwa ngoshi, abakaishwa bu buhika ku mīlo yoso: na Yelusalema akāshinwa kwi Badjentaila, mpaa na kukumbasha bihindji bia Badjentaila.</verse>
				<verse number="25">Henyihaha bitundwilo abikekala mu nguba na mu mweshi, na mu nyenyenyi, na ha nsenga akukekala bishiotshi bia mīlo na mashimba e katshima munda, na kitumo kikata kia mbundambunda ya kalunga ka mema.</verse>
				<verse number="26">Mashimb’a bantu akahungila na moo, ha mwanda wa kutala ku yaya myanda ayifiki hanohansenga: mwanda bia bukome bia mwiilu abikatenkakana.</verse>
				<verse number="27">Henyihaha abakamono Mwan’a Muntu afiki mwikumbi na bukome na ntumbo yikata.</verse>
				<verse number="28">Anka ahakabanga yino myanda kukitshibwa, henyihaha nubandulusha meso, nubandule mitwe yenu: mwanda kikudilo kienu takidi hehi.</verse>
				<verse number="29">Belele lukindji’shi: Talai mutshi wa kikuku na mitshi yoso,</verse>
				<verse number="30">Hayishihuka anumono’nwe bana bene, na kwiuka’shi, mpeshi tadi hehi.</verse>
				<verse number="31">Anka hamune anwe namu hanukamono yino myanda tayifiki, nwiukye’shi, hufumu bw’Efile Mukulu tabudi hehi.</verse>
				<verse number="32">Binyibinyi nenulungula’shi: Kino kihungilo takikakidi mpaa na hakukumbashwa bioso.</verse>
				<verse number="33">Eilu na nsenga abikashimina, anka bishima biande tabikashimina ooo.</verse>
				<verse number="34">Nudimukei anwe bana bene kutshina’shi: tala mashimb’enu akanemenwa na bidiafi na kukolwakolwa, kukalakashwa kwa uno muwa, biabia adi’efuku adikenuhulumukila.</verse>
				<verse number="35">Mwanda adikafiki bu muteo ha boso bashale hanohansenga hoso.</verse>
				<verse number="36">Binyibiabia nutengyele na kuteka mafuku oso, bianudia kulombana kuhashibwa ku yaya myanda yoso ayikafiki, na kwimana ku mpala kwa Mwan’a muntu.</verse>
				<verse number="37">Biabia mafuku oso badi alambukisha mu ntempelo kutoka, na bufuku batukile’enda mu kulala ku ngulu, ayitemunwe bu Olefeta.</verse>
				<verse number="38">Na bantu boso abafikile na mashik’ēse kwadi mu ntempelo mu kumuhusha.</verse>
			</chapter>
			<chapter number="22">
				<verse number="1">Binyibiabia kidibwa kia mampa ashī na kitatusho takibadi hehi, akitemunwa bu Pāque.</verse>
				<verse number="2">Biabia batshiite-bakwidi bakata na bafundji ba mikanda, abakimbile mwa kumwihayila, mwanda abatshine bantu.</verse>
				<verse number="3">Henyihaha Satana batwēle mu Yudasa, eshina die diakabidi dibadi bu Isakadiota biabadi mwikale a ku b’ekumi na babidi.</verse>
				<verse number="4">E bayile eshinda die, akesamba na batshiitebakwidi bakata na bimankinda mwadia kumwihukila kihuko kwabadi.</verse>
				<verse number="5">Abo abasehelele, abalombene n’e kumuha nfalanga.</verse>
				<verse number="6">Bebalayile, bakimbile mwa kumusokwela kwabadi ha shībadi kibumbu kia bantu kwanka.</verse>
				<verse number="7">Henyihaha efuku dia mampa ashī na kitatusho dibafikile, diabadi na wa kwiha bia Pāque.</verse>
				<verse number="8">E batumine Petelo na Yoano eshi: Ndai nuketulumbulwila Pāque tudye.</verse>
				<verse number="9">Biabia abamwihwishe’shi: A kokyebe tulumbule kwi kunyi?</verse>
				<verse number="10">E bebālulwile’shi: Talangai, hanutwele mu kibalo, anukafumankana na muntu mutwal’ebuka dia mema: numulonde mpaa na mu nshibo yiakatwele.</verse>
				<verse number="11">Anukalungula sha nshibo’shi: Mulambukishi akwihusha’ shi: A nshibo ya benyi yi kwi kunyi mwandjia kudila bia Pāque na bana bande ba bukishi?</verse>
				<verse number="12">E akenulesha kadimbo kakata ka kwiilu kalumbulwe, nulumbulwile’bio mwanka.</verse>
				<verse number="13">Abo abayile, abasañene anka biabebalungwile: n’abo abalumbulwile bia Pāque,</verse>
				<verse number="14">Habakumbene nsa, bashalele na batumibwa ekumi na babidi hamune n’e.</verse>
				<verse number="15">Biabia bebalungwile’shi, nyi na musanku kukyeba kudia nenu kino kidibwa kia Pāque kwibedi kwa kufwambuka kwande.</verse>
				<verse number="16">Mwanda nenulungula’shi: Tankeyidi nenu dimo, mpaa na hayikakumbashwa mu bufumu bw’Efile Mukulu.</verse>
				<verse number="17">E bātshile ekuho, batumbwile, bambile’shi: Tambulai dino, nwibekyeshene munkatshi mwenu.</verse>
				<verse number="18">Mwanda nenulungula’shi: Tankatomo bia ku bikuba bia nfinyo mpaa n’ahakafiki bufumu bw’Efile Mukulu.</verse>
				<verse number="19">Biabia bātshile mampa, batumbwile, beabaswile, bebahele’shi: Ano nyi mbidi yande yibenuhebwa; kitai bino mwa kuntentekyesha.</verse>
				<verse number="20">Hakuhwa kudia kitomeno namu anka hamune’shi: Kino kitomeno nyi kilombeno kihya kia mu mas’ande abenusumbukile.</verse>
				<verse number="21">Anka talangai, easa dia winyi anyihuluka di n’ami ha mesa.</verse>
				<verse number="22">Binyibinyi Mwan’a muntu ’ēnde, bu mwa kidi kifunwe: anka mpombo kwi yawa muntu amusokola.</verse>
				<verse number="23">Biabia ababangile kwīhushena munkatshi mwabo’ shi: akakitshi kino kintu nanyi?</verse>
				<verse number="24">Binyibiabia, kubadi mpaka namu munkatshi mwabo’shi, a nanyi akyebe kutumbwa bu mukile bakwabo.</verse>
				<verse number="25">E bebalungwile ’shi: Bafumu ba Bajentaila abebakitshisha butontshi hanundu habo: n’abo abebakitshisha butontshi, abatemunwa bu, Basha bu-muntu.</verse>
				<verse number="26">Anka’nwe tanukekala biabia, anka yawa mukile bukata munkatshi mwenu, ekale bu mukinga; n’e bu kimankinda, ekale bu mufubi.</verse>
				<verse number="27">A biabia mukile’nyi nanyi? a mushale ku bidibwa’nyi ngatumibwa? Ta ngyawa ashalā ku bidibwa? anka’mi nyi munkatshi mwenu bu atumibwa.</verse>
				<verse number="28">Anwe nwi babadi bekale n’ami mu kutompibwa kwande.</verse>
				<verse number="29">Ami nenusangwile bufumu, bu bibansangwidile Yaiya;</verse>
				<verse number="30">eshi, nudie, nutome ku mesa ande mu bufumu bwande, na kushala ha mpunānsulu, kutshiba myanda ya bisaka bīkumi na bibidi bia Bena Isalela.</verse>
				<verse number="31">Binyibiabia Nfumwetu bakwile’shi: Shimona! Shimona! tala Satana bakamikile kukukwata mwadia kukuhehwila bu ngano.</verse>
				<verse number="32">Anka’mi tankutekyele’shi, lukuluhilo lobe talukakutshikwa: na hokāluluka kwishimba okankamike bakwenu.</verse>
				<verse number="33">Biabia bamwalulwile’shi: A nfumwetu, nyi mwimene kwenda n’obe ku nshibo ya lukano na ku lufu.</verse>
				<verse number="34">(Yesu) bamwambile’shi: Petelo, nakulungula’shi: etombole tadikasamina lelo uno kwibedi okantunu misusa yisatu’shi: Tamwiuku’mi.</verse>
				<verse number="35">E bebalungwile’shi: Hanenutumine tanubadi n’edimba, sunga ebofu, sunga bilato nubakutshilwe kintu su? Abamwalulwile’shi: Ooo, sunga nkahela.</verse>
				<verse number="36">Henyihaha bebalungwile’shi: Anka binobino, sh’edimba ediate n’ebofu die hamune: yawa namu shī na luhete lwa ngoshi ahane mutwelo we elūle.</verse>
				<verse number="37">Mwanda nenulungula’shi: uno ubafundjibwe waudi na’o ngwa kukumbashwa mwimi’shi: Badi mubadikwe na basodi ba myanda. Mwanda bintu bioso binemene bi na kunfudilo.</verse>
				<verse number="38">Abo abakwile’shi: A Mwanana, mpete yibidi ya ngoshi ngii. N’e bambile’shi: Kubahu.</verse>
				<verse number="39">E batukile, ēnda, mwiyile kihikwa kie, ku ngulu ya Olefeta, na bana be-ba-bukishi abamulondele namu.</verse>
				<verse number="40">Habafikile ku kihindji, bebalungwile’shi: Nutekei’shi, tala nwakafishwa mu kutompibwa.</verse>
				<verse number="41">Bakungulukile kwabadi hehi bu kihimo kia kwelwa ebwe diakafika, henyihaha bakunamine, ateka’shi:</verse>
				<verse number="42">Obe Yaiya, su okumina, kasha dino ekoho kwandjimi; anka tamwankyebela mwishimba diande, ooo, anka mokyebela mukitshibwe.</verse>
				<verse number="43">Biabia mwikeilu a mwiilu bamwekyele kwadi, bamunyishishe.</verse>
				<verse number="44">Biabia hakufika na mitanyo yikata, banyingamene na luteko, na matahuta e abālulukile bu makohola akata a mase abanokyele hashi.</verse>
				<verse number="45">Habebwele ku luteko lwe, bafikile kwi banabe-ba-bukishi, bebasañene balale tulo ku bishiotshi.</verse>
				<verse number="46">Biabia bebahwishe’shi: A nkinyi kianudi balale tulo? bukai nutekye, tala nuakatwela mu kutompibwa.</verse>
				<verse number="47">Na habadi ākula, talai, kibumbu na yawa aitanyinwa bu Yudasa, umune a ku bekumi na babidi, badi ende ku mpala kwabo, befubwīle hehi na Yesu humufifya ku kanwa.</verse>
				<verse number="48">Anka Yesu bamwihwishe’shi: A Yudasa oyihuluka Mwana muntu na kufifya ku kanwa su?</verse>
				<verse number="49">Biabia abadi hehi n’e habamwene ubadia ulondo abamwihwishe’shi: A Nfumwetu, twibatahe na luhete lwa ngoshi su?</verse>
				<verse number="50">Na umune abo batahile mufubi a tshiite-mwakwidi mukata, amutshib’etwi dibalume.</verse>
				<verse number="51">Biabia Yesu bamwalulwile’shi: Banda kuleka. Henyihaha bamukumine kwitwi, amuhwīsha.</verse>
				<verse number="52">Henyihaha Yesu bakwile kwi batshiitebakwidi bakata, na kwi bimankinda bia mu ntempelo, na bakulu abafikile kwadi’shi; A nubatuku na mpete ya ngoshi, na tubongye bu abakyebe kulwa na munyefianyi?</verse>
				<verse number="53">Hanadi nenu mu ntempelo kwifuku n’efuku, tanwibōle masa kunkwata: anka yino nyi nsa yenu, na matalwa a mufito.</verse>
				<verse number="54">Henyihaha abamwatshile bamukunkusha, bakamufisha mu nshibo ya tshiite-mwakwidi mukata. Biabia Petelo badi a mulondo kunyima kula.</verse>
				<verse number="55">Habosheshe kālo munkatshi mwa luhoho, bashala humune, biabia Petelo bashalele munkatshi mwabo.</verse>
				<verse number="56">Henyihaha nsongwakashi umune bamumwene habadi mushale ku kālo, bamutale swee, bambile’shi: Uno muntu namu badi n’E.</verse>
				<verse number="57">Anka e bamutune’shi: Obe mwana mukashi ntamwiuku’mi, ooo.</verse>
				<verse number="58">Hakubayishishe kahindji kahela mungi namu bamumwene, bambile’shi: Obe namu we untune abo. Biabia Petelo’shi: Obe muntu, ami, ooo.</verse>
				<verse number="59">Biabia habakile kihindji bu nsa yimune, mungi namu bakwil’anka musumine’shi: Binyibinyi au muntu namu badi anka n’e, mwanda e Mwina Ngadileo.</verse>
				<verse number="60">Henyihaha, Petelo bambile’shi: Obe muntu, taftuku biokula’bi. Biabia kahindji n’āka habadi kiakula, etombole dibasamine.</verse>
				<verse number="61">Binyibiabia Nfumwetu bealulwile, atala kwi Petelo. Henyihaha Petelo batentekyeshe mwanda wa Nfumwetu bu bamulungudile’shi: Kwibedi etombole tadiadile, obe akantunu misusa yisatu.</verse>
				<verse number="62">Biabia Petelo batukile, tadidi bikata na mpolo.</verse>
				<verse number="63">Baba bantu abadi abakwata Yesu, abamusengyele, tabamukuhila.</verse>
				<verse number="64">Binyibiabia habamwanyine kitambala ’eso, abamukuhila mu mpala, tabamwihusha’shi: Temuna bakukuhila e nanyi?</verse>
				<verse number="65">Na yingi myanda yibungi yiabamwambile yibadi anka yiakūmuka.</verse>
				<verse number="66">Binyibiabia habubatokyele na mashika, bakulu ba bantu, na batshiite-bakwidi bakata, na bafundji-ba-mikanda abekongyele hamune, abamukishishe ku meso, benda n’e ku kimu kiabo’shi:</verse>
				<verse number="67">Obe, we Kidisitu su? etulungule. Ank’E bebalungwile’shi: Nenulungula, tanukakumina.</verse>
				<verse number="68">Sunga nenwihusha namu tanukañalula mwanda, sunga kumposola.</verse>
				<verse number="69">Kubanga lelo uno mpaa na ku mafuku e ku meso, Mwan’a muntu akashala ku mboko yibalume ya bukome bw’Efile Mukulu.</verse>
				<verse number="70">Henyihaha boso abamwihwishe’shi: a biabia, obe Mwan’Efile Mukulu su? E bebālulwile’shi: Anwe bianwakula.</verse>
				<verse number="71">Biabia abakwile’shi: Atukyebe kangi kamonyi na minyi? mwanda tubahu kwihushisha’twe bana bene ku kanwa kwe.</verse>
			</chapter>
			<chapter number="23">
				<verse number="1">Binyibiabia, abebwele kibumbu kiabo kioso, abamutakwishishe ku mpala, ta bende n’e kwi Pilato.</verse>
				<verse number="2">Ababangile kumwimukila’shi: Uno muntu tubamusañene kwete kulwisha mwīlo wetu, ahelesha (bantu) kulambula Kesala’shi: Ami na mwinyi nyi Kidisitu, Nfumu.</verse>
				<verse number="3">Biabia Pilato bamwihwishe’shi: Obe we nfumu a Bena Yuda su? E bamwalulwile shi: Obe bwekiakula.</verse>
				<verse number="4">Henyihaha Pilato balungwile batshiite-bakwidi bakata na bibumbu’shi, Nkimumone uno muntu na mwanda.</verse>
				<verse number="5">Ank’abo abakambile kunyisha mwanda’shi: A bembula bantu, kwete kulambukisha kosokoso mu Yudea, kubanga ku Ngadilea mpaa na kuno.</verse>
				<verse number="6">Habahushishe Pilato mwanda wa Ngadilea, bahwishe’shi: A uno muntu mwina Ngadilea su?</verse>
				<verse number="7">Anka kahindji n’aka, habeukile ’shi, e nga ku kihindji kia matalwa a Heloda, batumine kwi Helodo, winyi e badi mu Yelusalema mu ā mafuku.</verse>
				<verse number="8">Binyibiabia Heloda habamwene Yesu basehelele bikata: mwanda badi akyebe kumumona kihindji kila, mwanda bahushishe myanda yibungi ha mwanda we; badi atengyela’shi: ’mone kilengeleshi kikitshibwe kwadi.</verse>
				<verse number="9">Henyihaha bamwihwishe mu myanda yibungi, anka E tamumwalule sunga mpahela.</verse>
				<verse number="10">Batshiite-bakwidi bakata na bafundji ba-mikanda abaimene, abanyishishe bikata kumudimbila.</verse>
				<verse number="11">Biabia Heloda na bantu be ba ngoshi tabamufukula na kumusēnga, abamufwadikile mutwelo auyingayinga, abamwalwishe dimonyi kwi Pilato.</verse>
				<verse number="12">Ha dinyi efuku diadia Pilato na Heloda abekwatenene bukūku; mwanda kwibedi abadi beshikwene’bo banabene.</verse>
				<verse number="13">Binyibiabia Pilato habetamine batshiite-bakwidi bakata, na batontshi ba bantu hamune,</verse>
				<verse number="14">bebalungwile’shi: Nubamfwishisha uno muntu bu winyi alwisha bantu, talai namu, tampwila kumutompa ku mpala kwenu, nki musañane mwanda mu uno muntu yinemene mu yinyi myanda yanumwimuka.</verse>
				<verse number="15">Ayoyo, sunga Heloda winyi, mwanda nenutumine kwadi, talai takwi mwanda wadi mukite auhwandjikila tufu.</verse>
				<verse number="16">Binyibiabia ’mukuhile, ’muhosole.</verse>
				<verse number="17">(Mwanda ubadi n’au ngwa kuhosola umune ha bidibwa bia kusehela).</verse>
				<verse number="18">Biabia abo boso abanyishishe mayi hamune, eshi: Katusha uno’u, wetuhoswele Balabasa;</verse>
				<verse number="19">(e winyi mwelwe mu nshibo ya lukano, ha mwanda wa kutusha bitulu mu kibalo na mwanda wa buntomboshi).</verse>
				<verse number="20">Binyibiabia Pilato mwanda badi akyebe kuhosola Yesu, bakwile kwabadi dimonyi.</verse>
				<verse number="21">Ank’abo abēle musase’shi: Mubambei ha nkulusu, mubambe ha nkulusu,</verse>
				<verse number="22">Biabia e baihwishe diakasatu’shi: A mpa mwanda kinyi, a mbubi kinyi bwadi mukite? Ami nkimumone mwanda wadia kufwila. Biabia ’mukuhile, ’muhosole.</verse>
				<verse number="23">Ank’abo abanyingamene na mayi e bukoho, na kukyeba’shi: Abambibwe ha nkulusu. Mayi a abo, n’a batshiite-bakwidi bakata abakambile a boso.</verse>
				<verse number="24">Henyihaha Pilato batshibile kimu’shi: Biabatekyele bikitshibwe.</verse>
				<verse number="25">Biabia e bebahoswelele winyi badi mwelwe mu nshibo ya lukano, ha mwanda wa kutusha bitulu na buntomboshi mwabakyebele; anka e bafishishe Yesu (kukita) amukyebela mashimba’bo.</verse>
				<verse number="26">Habamukunkwishe, abakwete muntu umune Shimona, mwina Sailenia, badi atuku ku mahia, abamutentekyele mutshi uhingishene mwadia kulonda n’au Yesu.</verse>
				<verse number="27">Kubamulondele kibumbu kikata kia bantu, na kia banabakashi babadi abamudidi namu na lukalo.</verse>
				<verse number="28">Anka Yesu hakwialula kwabadi, bambile’shi: A bana-bakashi ba ku Yelusalema, tanundjilanga, anka mwīdile’nwe bana bene.</verse>
				<verse number="29">Talai, mafuku anafikye mwanākule’shi: Mwabi kwi bankunga, na mafu ashī atande bana, na mabele ashī omeshe.</verse>
				<verse number="30">Henyihaha banakabangye kwakula kwi mangulushi: Etuhonenei, na ku miengye namu’shi: Etubwikilei.</verse>
				<verse number="31">Mwanda su abakitshi yino myanda ha mutshi ubishi, a nkinyi akikakitshibwa ha mutshi ūme?</verse>
				<verse number="32">Kubadi bangi babidi namu balwishi babakunkwishwe n’e mu kwihaibwa.</verse>
				<verse number="33">Biabia habādi abafiki henyi hantu habatemwinwe bu Kabale, henyi’ho nyi habamubambile ku nkulusu, na benyi balwishi, umune ku mboko yibalume, mungi ku mboko yibakashi.</verse>
				<verse number="34">Henyihaha Yesu bakwile’shi: A Yaiya, ebalekye le, mwanda tabeuku kiabakitshi. N’abo abābanene bifwalwa bie, bebita bubale.</verse>
				<verse number="35">Binyibiabia bantu abadi bemane abatala, na batontshi namu tabamufukula’shi: E bahashishe bangi, ehashe e na mwinyi su e Kidisitu musangulwe e Efile Mukulu.</verse>
				<verse number="36">Basalai namu abamusēngyele, abafikile (kwadi) tabamutambika nfinega,</verse>
				<verse number="37">eshi: Su obe we nfumu a Bena Yuda ehashe’be na mwinyi.</verse>
				<verse number="38">Kubadi kifundwe namu kifundjibwe hanundu he mu bishimi bia Ngidiki, na bia Latshine, na bia Bahebelu’shi: UNO WINYI NYI NFUMU A BENA YUDA.</verse>
				<verse number="39">Henyihaha umune a benyi balwishi abahudikilwe, bamukāyile mulomo’shi: Su obe we Kidisitu, ehash’obe na mwinyi, n’atwe (namu).</verse>
				<verse number="40">Anka mungi bālulwile, amutosha’shi: obe twe mutshine Efile Mukulu, mwanda obe namu we mu kuhīshibwa kumunenka.</verse>
				<verse number="41">Anka’twe nkwitulombene, mwanda atutambula bwinyi bwedi bwa bikitshino bietu; anka e tamusole mwanda, ooo.</verse>
				<verse number="42">Binyibiabia bākwile kwi Yesu’shi: A Nfumwami, ontentekyesha hokāfiki mbufumu bobe.</verse>
				<verse number="43">Biabia Yesu bamwalulwile’shi: Binyibinyi nakulungula’shi: Lelo’yo uno okekala n’ami mu mpaladisa.</verse>
				<verse number="44">Nguba tabadi bu nsa yisamombo, mufito ubafumankene nsenga yoso mpaa na ku nsa kitema.</verse>
				<verse number="45">Nguba namu bafitshile anka fututu. Kilamba kia lushiko kia mu ntempelo kibabālukile hankatshi.</verse>
				<verse number="46">Henyihaha Yesu habadile n’eyi dikata, bakwile’shi: A Yaiya, natulu kikudi kiande mu māsa obe: habahwile kwakula biabia, batule muwa we.</verse>
				<verse number="47">Binyibiabia winyi mulami a basalai lukama, habamwene bibakitshinwe, tatumbisha Efile Mukulu’shi: Biosobi uno badi muntu mululame.</verse>
				<verse number="48">Biabia bibumbu bioso bia bantu bibekoñene hamune ku wawa mwanda, hakumona mwaubakitshinyinwe, abebabile ha biadi biabo, abālukile.</verse>
				<verse number="49">Na boso abadi bamwiukye, na banabakashi babafikile ku Ngadilea abadi abamulondo, babadi bemane kula, bakwete kubandjila yino myanda.</verse>
				<verse number="50">Talai, kubadi muntu atemunwa bu Yosefo, mwina kimu, badi muntu ebuwa, n’a kululama:</verse>
				<verse number="51">(E winyi tabadi mukumine ku binangu na ku’kia abakitshine.) (Badi) mwina Adimatea, kibalo kia Bena Yuda, e na mwinyi namu badi atengyela bufumu bw’Efile Mukulu.</verse>
				<verse number="52">Uno (muntu) bayile kwi Pilato tatekye kitanda kia Yesu.</verse>
				<verse number="53">Bekikishe, ekihombela mu kilamba kia linene, ekiladika ’muta ubabangwilwe mwībwe, mubadi tamwaladikilwe kitanda.</verse>
				<verse number="54">Diadi’ efuku dibadi diakulumbula, dia Sabado namu dibefubwile hehi.</verse>
				<verse number="55">Bana bakashi namu abafikile n’e ku Ngadilea, abalondele kunyima, abamwene kilele, na mwabaladikīle kitanda kie.</verse>
				<verse number="56">Biabia abālukile, bakalumbula abinunku mahembwe na mimu ya malashi. Efuku dia Sabado abeikishe mulombene kishila (ki’Efile Mukulu.)</verse>
			</chapter>
			<chapter number="24">
				<verse number="1">H’efuku dia kwibedi dia lubingo namashik’ese, abafikile bangi bakwabo ku nyenyi, mbatwale abinunku mahembwe biabadi balumbule.</verse>
				<verse number="2">Abasañene ebwe dialāshwe ku nyenyi.</verse>
				<verse number="3">Habatwelele mwanka tambasanane kitanda kia Nfumwetu.</verse>
				<verse number="4">Bitabibakitshine, habadi mashimb’abo ebakalakala ha uno’u’shi, batale’bi, bana balume babidi bemene habadi bafwale bilamba abihenyahenya;</verse>
				<verse number="5">Habaikēle na moo, na kubandamisha mahala abo hashi, abo abakwile kwabadi’shi: A nkinyi kianukimbila e winyi atala munkatshi mwa bafwe?</verse>
				<verse number="6">E, te mu nwē, basangulwa. Tentekeshai mwabakwidile kwanudi, habadi ki mu Ngadilea,</verse>
				<verse number="7">eshi, Mwan’a muntu wadi n’ao ngwa kufishibwa mu māsa a bantu bebubi, na kubambibwa ha mutshi uhingishene, na h’efuku diakasatu akasanguka dimonyi.</verse>
				<verse number="8">N’abo abatentekyeshe mīsambo ye.</verse>
				<verse number="9">Biabia hakwaluka ku nyenyi, tabalungula b’ekumi na umune, na bangi bakwabo boso yino myanda yoso.</verse>
				<verse number="10">Benyi’bo abadi Madiya Mangadalene, na Ndjoana, Madiya (nyin’a) Yakoba, na bangi babadi n’abo, abo benyi abalungwile yino myanda kwi batumibwa.</verse>
				<verse number="11">Biabia mīsambo y’abo yibadi bu miele ya bisumanga kwabadi, tambeyikumine.</verse>
				<verse number="12">Henyihaha Petelo bēbwele, akamina lubilo ku mashama, hakubandamina mwanka, bamwene bilamba bia lenene (mbilale) ha buhenka bwa’bio, biabia bakatukile anka e na mwinyi, kwete kukanya ku kiakia kibakitshinwe.</verse>
				<verse number="13">Talai, babidi b’abo abadi abende diadi’efuku ku kibalo akitemunwa bu Emeuse, kibadi kula na Yelusalema bu kilometre ekumi na kimune.</verse>
				<verse number="14">Abo abadi abesamba ha yino myanda yibakitshinwe.</verse>
				<verse number="15">Bitabibakitshine habadi abesamba na kwihatulushena (abo bana bene) Yesu na mwinyi befubwile hehi, tēnde n’abo.</verse>
				<verse number="16">Anka meso abo abakwetwe na mindjua biabashyakumushingula.</verse>
				<verse number="17">E bebehwishe’shi: A yino myanda yi na minyi yanwilungushena, na kutambuka na kwinyongola.</verse>
				<verse number="18">Biabia umune, eshina die bu Keleohase, bamwalulwile’shi: Obe we anka mwenyi mu Yelusalema, twemwiukye yinyi yibakitshinwe mwanka mu ano mafuku?</verse>
				<verse number="19">E bālulwile’shi: A nginyi, yinyi? Abo’shi: nyi myanda yinemene kwi Yesu a Nasaleta, badi mutemuki a bukome mu bikitshino na myanda ku mpala kw’Efile Mukulu na bantu boso;</verse>
				<verse number="20">na mubamufishishe batshiite-bakwidi bakata na batontshi betu, kumuhisha ku lufu, na kumubamba ha mutshi uhingishene.</verse>
				<verse number="21">Ank’atwe tubadi bakuluhile’shi: Nyi anka e badi akukula Isalele; ungi mwanda, lelo nyi efuku dia kasatu kasha yino myanda yibakitshinwe.</verse>
				<verse number="22">Na bamo bana-bakashi ba mu kibumbu kietu abetukanyisha, abo abadi ku mashama namashika ese.</verse>
				<verse number="23">Biabia habashī basanane kitanda kie, abafikile’shi: Tubamono kimonwa kia bamwikeilu, abetulungula’shi: E atala.</verse>
				<verse number="24">Bamo ba’bo betu abayile ku mashama, abasañene bu bibakwile bana bakashi, anka e winyi tambamumone.</verse>
				<verse number="25">Henyihaha e bebalungwile’shi: Anwe balotakane, na ba mashimba a kuhuñanya kukumina yoso yibākwilwe batemuki;</verse>
				<verse number="26">Tayibadi yihwandjikile Kidisitu kufwambuka mu yino myanda, na kutwela mu ntumbo ye su?</verse>
				<verse number="27">Biabia kubangila kwi Mosesa, na kwi batemuki boso, bebahatulwidile mu Bifundwe-b’Efile bioso, yinyi myanda ya ha mwanda we.</verse>
				<verse number="28">Binyibiabia, abefubwile hehi na kibalo kiabadi abende: biabia e bahwandjikishe bu akyebe kukila.</verse>
				<verse number="29">Ank’abo abamwiyayile’shi: Wekale n’etu, mwanda tampehi na ku kiolwa, n’efuku tadidi hehi kushimina. Binyibiabia batwēle kushala n’abo.</verse>
				<verse number="30">Bitabibakitshine, habashalele n’abo (ha bidibwa) bātshile dimpa, batumbwile, bedibaswile, ebaha.</verse>
				<verse number="31">Biabia meso abo ababulukile, biabakimūka bibuwa; henyihaha belengyele ku meso kwabo.</verse>
				<verse number="32">Binyibiabia tabeakushena’shi: Nyi kiatumwene ’mashimb’etu amutembe bu kālo, hesambanga n’etu mwishinda, na hekalanga etufumbwila Bifundwe bi’Efile?</verse>
				<verse number="33">Binyibiabia abebwele ha yawa nguba, bālukila kwi Yelusalema, abasañene b’ekumi na umune mbekoñene hamune n’abo bābadi n’abo,</verse>
				<verse number="34">abo’shi: Nfumwetu musangukye binyibinyi, bamwekyela kwi Shimona.</verse>
				<verse number="35">Biabia’bo tabebalungula yibakitshinwe mwishinda, na mubeukīshe kwabadi ha kubasula kwa dimpa.</verse>
				<verse number="36">Habadi abākula biabia, Yesu na mwinyi bemene munkatshi mwabo; bebalungwile’shi: Kufukama kwikale kwanudi.</verse>
				<verse number="37">Ank’abo ababasukile, bakwatwa na moo, tabahwandjikisha’shi: Nyi nkikudi kiatubamono.</verse>
				<verse number="38">Binyibiabia e bebahwishe’shi: A nkinyi kianutuntu mu mashimba, na kwela mpaka mu mashimb’enu?</verse>
				<verse number="39">Talai māsa ande na ku ngwa yande, ñanka’mi uno; nkumei maasa numone, mwanda kikudi taki na mbidi na mifulwa, bu bianubamono biandji n’abio.</verse>
				<verse number="40">Habahwile kwakula biabia, bebaleshe maasa na ngwa.</verse>
				<verse number="41">Habadi tambakumine ha mwanda wa kusehela, na kukanya, bebalungwile’shi: Nwi na bidibwa kuno su?</verse>
				<verse number="42">Biabia abamuhele kihindji kia mushiha wēkyele, na kisa kia būki.</verse>
				<verse number="43">Bebiatshile, tādi ku mpala kwabo.</verse>
				<verse number="44">Binyibiabia bebalungwile’ shi: Yino nyi yinyi myanda yanenulungwile hanadi nki nenu’shi, myanda yoso wayidi n’ao ngwa kukumbashwa yibadi yifundwe mu mukanda-wa-Mosesa na mu batemuki, na (mu) ñono ya Milangwilo, ha mwanda wande.</verse>
				<verse number="45">Henyihaha bebabulwile binangu biabo biabadia kushingula Bifundwe bi’Efile.</verse>
				<verse number="46">E bebambile numu’shi: Nyi mwakibafundjilwe, na mwakibamuhwandjikile Kidisitu kufwambuka, na kusanguka ku lufu h’efuku dia kasatu.</verse>
				<verse number="47">Eshi, kwilanga kwishimba na kushimangishwa kwa milwisho kwikale akulungulwa mwishina die munkatshi mwa mīlo yoso, kubangila ku Yelusalema.</verse>
				<verse number="48">N’anwe nwi tumonyi twa yino myanda.</verse>
				<verse number="49">Talai, nenutumina hanudi mulayilo wa Yaiya’nde; anka nushale mu kibalo kia Yelusalema mpaa n’ahanukekala bafwadikwe na bukome bwa mwiilu.</verse>
				<verse number="50">Binyibiabia e bebakunkwishe mpaa na ku Betane, bebosheshe maboko e, bebēlele mwabi.</verse>
				<verse number="51">Bitabibakitshine habadi ebēlela mwabi, balamunwinwe kwabadi, atwadibwa Mwiilu</verse>
				<verse number="52">N’abo abamulangwidile, balukila ku Yelusalema na kusehela kukata;</verse>
				<verse number="53">abadi mu ntempelo mafuku oso bakwete kutumbisha Efile Mukulu. Amena.</verse>
			</chapter>
		</book>
		<book number="43">
			<chapter number="1">
				<verse number="1">Kwibedi n’ebedi Mwanda ubadi kwanka; winyi mwanda ubadi n’Efile Mukulu, na mwinyi mwanda ubadi Efile Mukulu (na mwinyi).</verse>
				<verse number="2">Ñanka e badi n’Efile Mukulu mu kibangilo.</verse>
				<verse number="3">Bintu bioso bibahangilwe kwadi, takwi kintu sunga nkimune kishī kihangibwe n’E.</verse>
				<verse number="4">Muwa ubadi mwadi E, muwa namu ubadi etata dia bantu.</verse>
				<verse number="5">Etata namu aditosha ’mufito, na mufito tawidishingula, ooo.</verse>
				<verse number="6">Kubafikile muntu, batuminwe n’Efile Mukulu, eshina die mbu Yoano.</verse>
				<verse number="7">Nyi winyi bafikile bu kamonyi, mwanda wa kuhatula’shi, nkebahatulwile mwiyile aya ya mwitata’shi, boso bakuminyine handji’mi.</verse>
				<verse number="8">E na mwinyi tabadi etata, ooo, anka batuminwe kuhatula mwiyile (dinyi) etata.</verse>
				<verse number="9">Etata dia binyibinyi nyi dibadi aditoshesha bantu boso abafiki hano ha nsenga.</verse>
				<verse number="10">E na mwinyi badi hano ha nsenga, na hano ha nsenga namu habadi hahangwe kwadi; anka bahanohansenga tambamwiukye.</verse>
				<verse number="11">Bafikile ku b’e na mwinyi, anka b’e na mwinyi tambamutambule, ooo.</verse>
				<verse number="12">Anka muhunda baba abamutambwile, nyi badi muhe matalwa a kwikala bu bana b’Efile Mukulu, nyi kwi baba abakumina mwishina die.</verse>
				<verse number="13">Kwi’bo bashī batandjibwe ku mase, sunga nkwishimba dia ku mbidi, sunga nkwishimba dia muntu, ñanka kw’Efile Mukulu.</verse>
				<verse number="14">Biabia winyi Mwanda ubalulukile taudi bu muntu, abombela munkatshi mwetu, (twabandjila ntumbo ye, ntumbo yinyi bu ya mwan’eleka kwi nshye,) muule bu muntu na biabinyibinyi.</verse>
				<verse number="15">(Yoano bamwisambile, bēle musase’shi: Nyi winyi anakwile’shi: Akandondo munkile kinemo: mwanda e badi ku mpala kwande.</verse>
				<verse number="16">Atwe boso tubatambwile ku kukumbana kwe, bu-muntu ha bu-muntu.</verse>
				<verse number="17">Mwanda mukanda-wa-bishila ubahelwe (bantu) ha Mosesa; bu-muntu na biabinyibinyi bibafikile ha Yesu Kidisitu.</verse>
				<verse number="18">Takwi muntu sunga ngumune bamwene Efile Mukulu sunga mpahelahela, winyi Mwan’umun’enka eleka E mu kiadi kia nshye; ñanka E bamutemwine.</verse>
				<verse number="19">Biabia yino nyi bu kamonyi bwa Yoano, habatumine Bena Yuda batshiite-bakwidi, na Bena Lewi ba mu Yelusalema kumwihusha’shi: Obe we’nyi?</verse>
				<verse number="20">E besokwele, tamutune, besokwele’shi: Ami nki Kidisitu, ooo.</verse>
				<verse number="21">Biabia tabamukokōla’shi: A na minyi? We Elaidja su? E namu’shi: Ooo. Obe we (winyi) mutemuki su? Bālulwile’shi: A a.</verse>
				<verse number="22">Henyihaha abo nkumwalula’shi: A (biabia) we nyi? mwatudia kukahatulwila kwi betutumine. Wetemunā bu’nyi obe na mwinyi?</verse>
				<verse number="23">Biamba’shi: Ami nyi eyi adiele musase mu kabāka’shi: Ludikai eshinda dia Yehowa bu mubakwidile mutemuki Eseasa.</verse>
				<verse number="24">Benyi abatuminwe abadi ba ku Bafadiseo.</verse>
				<verse number="25">Biabia tabamwihusha’shi: A henyihaha nkinyi kiobatshishā su twe (winyi) Kidisitu, sunga mbu Elaidja, sunga mbu (winyi) mutemuki?</verse>
				<verse number="26">Yoano bebālulwile’shi: Ami nabatshishā mu mema; anka munkatshi mwenu mubaimana umune anushyanwiuku.</verse>
				<verse number="27">Nyi winyi andondo ku nyima munkile kinemo; ye mioshi ya ku biashino nkimuhwandjikile kwiyiangula.</verse>
				<verse number="28">Yino myanda yibakitshinwe mu Betabala adi’eshia dia Yodano kubadi Yoano abatshishā.</verse>
				<verse number="29">Biabia habubatokyele Yoano bamwene Yesu afiki kwadi, bambile’shi: Talangai Mwan’a mukoko ’Efile Mukulu, akashā milwisho ya bahanohansenga.</verse>
				<verse number="30">Nyi winyi anambile’shi: Ku nyima kwande akukafiki muntu munkile kinemo, mwanda E badi kwibedi kwande.</verse>
				<verse number="31">N’ami ntamushingulanga, ooo, anka mwadia kwisokwela kwi Isalele, nyi mbiabia nafiki nkwete kubatshisha na mema.</verse>
				<verse number="32">Biabia Yoano besambile bu kamonyi’shi: Namwene Kikudi-E-Selelee ayiki mwiilu bwikutshi, na kumushala.</verse>
				<verse number="33">Tanadi mumushingule: anka winyi bantumine kubatshisha mu mema, nyi bandungwile’shi: Ha yawa okamono Kikudi-E-Selelee ayiki na kushala ha mbidi he, yawa nyi akabatshishā mu Kikudi-E-Selelee.</verse>
				<verse number="34">N’ami namwene, nesambile bu kamonyi’shi: Uno nyi Mwan’Efile Mukulu.</verse>
				<verse number="35">Dimonyi, habubatokyele, Yoano badi mwimane, na bana-be-babukishi babidi;</verse>
				<verse number="36">Hakumona Yesu mwabatambukilanga, bambile’shi: Talai Mwan’a mukoko ’Efile Mukulu!</verse>
				<verse number="37">Biabia aba bana-ba-bukishi babidi abamuhushishe kwete kwisamba, tabakalondo Yesu.</verse>
				<verse number="38">Binyibiabia Yesu bealu lwile, ebamona abamulondo, tebehusha’shi: A nkinyi kianu kyebe? Abamwalulwile’shi: Labi, fkuhatula nyi nkwamba’ Mulambukishi,) obombelā kwi kunyi?</verse>
				<verse number="39">E namu’shi: Fikai nukamone. Abafikile, bamona kwabadi mubombele, ababombelele n’e diadi’efuku: mwanda nsa yibadi tayikyebe kufika h’ekumi.</verse>
				<verse number="40">Ku baba babidi abahushishe Yoano, tabalondo Yesu; kubadi Andeleo mukwabo na Shimona Petelo.</verse>
				<verse number="41">E, babadidile kuheta Shimona mukwabo ē na mwinyi, tamulungula’shi: Atwe tubamono Meseasa, kuhatula’shi: Nyi Kidisitu.</verse>
				<verse number="42">Bamufishishe kwi Yesu. Biabia Yesu hakumumona, tamba’shi: Obe we Shimona mwan’a Yona, okaudikwa bu Kefasa, kuhatula’shi: Nyi’bwe.</verse>
				<verse number="43">Habubatokyele Yesu bakyebele kwenda mu Ngadilea, basañene Fidiha, bamulungwile’shi: Ndonde.</verse>
				<verse number="44">Winyi Fidiha badi mwina Betesaida, kibalo kia Andeleo na Petelo.</verse>
				<verse number="45">Fidiha basañene Natanyele, bamulungwile’shi: Tubasañana winyi badi mufundwe kwi Mosesa mu mukanda-wabishila, na muwa batemuki, Yesu a Nasaleta mwan’a Yosefa.</verse>
				<verse number="46">Natanyele bamwalulwile’shi: Aaa! A kilumbulukye kitukye mu Nasaleta su? Fidiha’shi: Fik’okamone.</verse>
				<verse number="47">Yesu bamwene Natanyele afiki kwadi, bamwambile’shi: Talai Mwina Isalele a binyibinyi, mwadi e tamwi bulamalama!</verse>
				<verse number="48">Natanyele’shi: A bonukile na minyi? Yesu bamwalulwile’shi: Habadi Fidiha takakwitanyine, hobodi mushi mwa mutshi wa kikuku, nakumwene.</verse>
				<verse number="49">Natanyele bamwalulwile’shi: Labi, obe we Mwan’Efile Mukulu, obe we Nfumu a Isalele.</verse>
				<verse number="50">Yesu bamwambile’shi: Mwanda nakulungula’shi: Nakumwene mushi mwa kikuku, takukumina kobokumina’ku’be? okamono bintu bikile bino bukata.</verse>
				<verse number="51">Biabia bamulungwile’nyi’shi: Mbinyibinyi mbinyibinyi nakwamba’shi: Anukamono eilu dishitukye, na bamwikeilu b’Efile Mukulu bakaminanga, bayikanga ha Mwan’a Muntu.</verse>
			</chapter>
			<chapter number="2">
				<verse number="1">Hefuku dia kasatu kubadi ebambo mu Kana ka Ngadilea; na nyin’a Yesu badi kwanka.</verse>
				<verse number="2">Biabia Yesu na bana-be-ba-bukishi babaitanyinwe kwibambo.</verse>
				<verse number="3">Na habalobele nfinyo, nyin’a Yesu tamwamba’shi: Tabe na nfinyo.</verse>
				<verse number="4">Yesu bamwalulwile’shi: Mwana mukashi, ami nyi n’obe mwanda kinyi? Nguba’nde tabandjile kufika.</verse>
				<verse number="5">Nyin’e balungwile bafubi’shi: Kioso kiakenulungula nukite’kio.</verse>
				<verse number="6">Kubadi kutulwe mabuka a mabwe asamombo, (abadi atulwe) bu mwiyile kihikwa kia kutoshwa kwa baYudue. Ebuka dimune dibaulanga bidingilo bibidi su mbisatu; n’angi namu anka hamune.</verse>
				<verse number="7">Yesu bebalungwile’shi; Ushai mabuka na mema. Biabia abo abeaushishe ndaa na ha kanwa.</verse>
				<verse number="8">Biabia bebalungwile’shi: Tahulai binobino, nwiyitwale kwi mulami wa bidibwa. Abo abeyitwele.</verse>
				<verse number="9">Mulami a bidibwa habatompile mema abālulukile ta nfinyo, tamushingule kwayibasokokyele, (anka benyi bafubi abakatahile mema nyi abadi beukye;) mulami a bidibwa baitamine mubambi;</verse>
				<verse number="10">bamulungwile’shi: Bantu boso ababandā kutula nfinyo yi buwa bukalabale, ahatomo bantu yibungi, biabia aya yi buwa bwi binyibiabia biayilondo, (ank’) obewemubikye yilumbulukye mpaa na binobino.</verse>
				<verse number="11">Kino, nyi kibangilo kia bitundwilo bibakitshine Yesu mu Kana ka Ngadilea; nyi habafumbwile ntumbo ye: bana-be-ba-bukishi bamukumina.</verse>
				<verse number="12">Habahwile uno mwanda balalele ku Kahanaume, e, na nyin’e, na bakwabo, na bana-be-ba-bukishi; tambashale maafuku e bungi mwanka.</verse>
				<verse number="13">Henyihaha (kidibwa) kia Paque kia ba Yuda kibadi hehi, biabia Yesu bakamine ku Yelusalema.</verse>
				<verse number="14">Basañene mu ntempelo abeulena ñombe na mikoko na tunku dimba; n’abashintushena nfalanga (namu) abadi bashale mwanka.</verse>
				<verse number="15">Habakitshine kihāba kia mushinga yihela, bebabingile boso mu ntempelo, na mikoko, na ñombe, bahalakeshe nfalanga ya bashintudi, bālamwine mesā’bo.</verse>
				<verse number="16">Bakwile kwi abadi abeulena tunkudimba’shi: Yishai bino bintu kungi; tanwikashanga (yino) nshibo ya Nshami bu nshibo ya busunga, ooo.</verse>
				<verse number="17">Biabia bana-be-ba-bukishi abatentekyeshe mwaudi ufundwe’shi: Kinsukunsuku kia nshibo yobe nyi kibanshidisha.</verse>
				<verse number="18">Henyihaha ba Yuda abamwalulwile’shi: A nkitundwilo kinyi kioketulesha, mwanda okitshi yino myanda?</verse>
				<verse number="19">Yesu bebālulwile’shi: Lwishai yino ntempelo, ami nankeyimika mu mafuku asatu.</verse>
				<verse number="20">Henyihaha ba Yuda abamwambile’shi: Eee! Yino ntempelo yiabayibakile mu bihwa makumi ananka na bisamombo biayikihwa, obe okeyimikye mu mafuku asatu su?</verse>
				<verse number="21">Biosobi e bākwile ha mwanda wa ntempelo ya mbidi y’e.</verse>
				<verse number="22">Biabia habahwile kusanguka ku lufu, bana be ba bukishi abanangushene wawa wabākwile kwabadi; biabia abakuminyine kinyi kifundwe ki’Efile na mwanda wabākwile Yesu.</verse>
				<verse number="23">Binyibiabia hatabadi mu Yelusalema henyi ha kia Paque ha (kidibwa kikata,) bebungi abakuminyine eshina die ha bamwene bitundwilo bia bakitshine.</verse>
				<verse number="24">Anka Yesu tamwikuluhile e na mwinyi kwubadi, ooo, mwanda e badi mushingule boso.</verse>
				<verse number="25">Tabadi na lukalo’shi, Muntu ahatule muntu, mwanda beukanga kibadi munda mwa bantu.</verse>
			</chapter>
			<chapter number="3">
				<verse number="1">Kubadi muntu a Bafadiseo, eshina die mbu Nekodema, mutontshi wa ba Yuda.</verse>
				<verse number="2">Nyi winyi bafikile kwi Yesu bufuku, tamwamba’shi: Labi, tubeuku’shi, obe we mulambukishi mufiki kw’Efile Mukulu, mwanda takwi muntu euku kukita bino bitundwilo biokitshi’bi, anka su Efile Mukulu e n’e.</verse>
				<verse number="3">Yesu bamwalulwile’shi: Binyibinyi, binyibinyi biankulungula’shi: Su muntu takatandjibwa diakabidi, tanakamone bufumu bw’Efile Mukulu, ooo.</verse>
				<verse number="4">Nekodema namu’shi: Su muntu tadi mununu euku naminyi kutandjibwa diakabidi? Euku mwa kutwela mususa wa kabidi munda mwa nyin’e, atandjikwa’nyi su?</verse>
				<verse number="5">Yesu bālulwile’shi: Binyibinyi binyibinyi biankulungula’shi: Su muntu tamutandjibwe ku mema na ku Kikudi-E-Selelee, biabia tanakatwele mu bufumu bw’Efile Mukulu, ooo.</verse>
				<verse number="6">Akia akitandjibwa ku mbidi nyi mbidi, n’akia akitandjibwa ku Kikudi nyi Kikudi.</verse>
				<verse number="7">Tokanyanga bianakulungula’shi: Wodi n’ao ngwa kutandjibwa dia kabidi.</verse>
				<verse number="8">Luhahi aluhukā koso kwa lukyebela, ohushanga’nka kitumo ki’alo, anka tweuku kw’aluu na kw’alwende; ñanka biabia na boso abatandjibwa ku Kikudi-E-Selelee.</verse>
				<verse number="9">Nekodema bamwalulwile’shi: A yino myanda ayiuku kwikala na minyi?</verse>
				<verse number="10">Yesu bālulwile kwadi’shi: A ku’nyi we mulambukishi a Bena Isalele, twemwiukye yino myanda?</verse>
				<verse number="11">Binyibinyi binyibinyi nakulungula’mi’shi: Kiatwibeukye ftank’akio kiatwakula, na kutemuna’kia tudi bamone; anwe tanwibakumine mitemo yetu, ooo.</verse>
				<verse number="12">Su nenulungwile ya hanohansenga, tanwibekumine, su nenulungula ya mwiilu anukeikumina na minyi?</verse>
				<verse number="13">Takwi muntu bayile’mwa mwiilu, ank’E bakatukile’mwa mwiilu, nyi Mwan’a muntu na mwinyi E mwa mwiilu.</verse>
				<verse number="14">Mubaimikīle Mosesa nyoka mu kabāka, anka hamune Mwan’a Muntu wadi n’ao ngwa kukemikibwa’shi:</verse>
				<verse number="15">Ese akumina mwadi E, takalwika, ooo, anka akekale na muwa wa ikala-ika.</verse>
				<verse number="16">Mwanda Efile Mukulu bakishekishe kifulo na be ha nsenga’shi, E bahe Mwan’E umunenka eleka’shi, ese akumina mwadi E, takalwika, ooo, anka akatambule muwa wa ikalaika.</verse>
				<verse number="17">Mwanda Efile Mukulu tamutume Mwan’E hanohansenga mwadia kutshibila bahanohansenga, ooo, anka’shi, be ha nsenga bahashibwe mwadi E.</verse>
				<verse number="18">Yawa akumina hadi E tatshibilwa, ooo, anka yawa shī mukumine, tahwanga kutshibilwa, mwanda e tamukumine mwishina dia Mwan’eleka ’Efile Mukulu.</verse>
				<verse number="19">Uno nyi kitshibilo’shi, etata diba fikile hanohansenga, anka bantu mbasehele mufito he etata, mwanda bikitshino biabo bibadi bibubi.</verse>
				<verse number="20">Mwanda boso abakitā bibubi abashik’weteta, sunga nkwishesha ku dinyi etata, tala bikitshino biabo biakasokolwa.</verse>
				<verse number="21">Anka yawa akitshi biabinyibinyi eshesha’nka kwitata’shi, bikinotshi bie bimwekyelele’shi, mbikitshibwe mw’Efile Mukulu.</verse>
				<verse number="22">Habahwile yino Yesu, na bana-be-ba-bukishi abafikila mu nsenga ya Yudea; bashalele n’abo kwanka abatshishange (bantu).</verse>
				<verse number="23">Yoano namu badi abatshisha mu Enone, hehi na ku Saleme, mwanda’ko kubadi mema e bungi; abafikanga babatshishwa.</verse>
				<verse number="24">Mwanda Yoano badi tabandjile kwelwa mu nshibo ya lukano.</verse>
				<verse number="25">Biabia kubabukile mpaka kwi balondji ba Yoano na ba Yudea ha mwanda wa kwitosha.</verse>
				<verse number="26">Biabia abafikile kwi Yoano, abamulungwile’shi: Labi, yawa badi n’obe adi’eshia dia Yodano, obwetulungwile, nyi winyi tabatshisha, na (bantu) boso abahwila kwadi.</verse>
				<verse number="27">Yoano bālulwile’shi: Muntu teuku kwiatshila su nkinyi su nkinyi, anka su nkimuhebwe kwiilu.</verse>
				<verse number="28">Anwe bana bene, nwi bu tumonyi kwandji bianakwile’shi: Nki Kidisitu, ooo, anka’ shi, nyi mubadishwe ku mpala kwe.</verse>
				<verse number="29">Yawa e na muba mbwe nyi mubambi; ankakūku a mubambiaimana (hadi) na kumuhusha asehelā bikata, mwanda w’eyi dia mubambi: anka biabia namu kusangala kwande kubakumbashwa.</verse>
				<verse number="30">E wadi n’ao ngwa kutumbwa ami namu anka kwihelesha.</verse>
				<verse number="31">Yawa āfiki kwiilu ’mukile boso; yawa a hano ha nsenga nga ha nsenga, ēsamba’nka bia ha nsenga; anka yawa mutukye mwiilu ’mukile boso.</verse>
				<verse number="32">Bia bamwene na bia bahushishe nyi’bi esamba bu kamonyi; Takwi muntu akumina bulungudi bwe.</verse>
				<verse number="33">Yawa bakuminyine bulungudi bwe, batulu kikayikilo ki’e kia kwamba’shi: Efile Mukulu nga binyibinyi.</verse>
				<verse number="34">Mwanda yawa batuminwe n’Efile Mukulu akula misambo y’Efile Mukulu, mwanda Efile Mukulu tamumuhimine Kikudi ha kumuha.</verse>
				<verse number="35">Yawa afula Mwana kifulo, bamuhele namu bintu bioso mwiasa di’e.</verse>
				<verse number="36">E akumina mwi Mwana e na muwa wa ikala-ika; yawa shīmukumine Mwana takamono muwa; anka nsungu y’Efile Mukulu yi n’e hadi.</verse>
			</chapter>
			<chapter number="4">
				<verse number="1">Binyibiabia Nfumwetu habeukile mubahushishe Bafadiseo’shi, Yesu bakidi Yoano kwikasha (bantu’bu) balondji, na kwibabatshisha,</verse>
				<verse number="2">(anka Yesu na mwinyi tabadi abatshisha, nyi mbana-be-ba-bukishi,)</verse>
				<verse number="3">bakatukile ku Yudea, bālukile dimonyi ku Ngadilea.</verse>
				<verse number="4">Ubadi n’ao ngwa’nka wa kukila mu Samadia.</verse>
				<verse number="5">Biabia bafikile ku kibalo kia ku Samadia, eshina dia’kio bu Saika, hehi ku kihindji kia nsenga kibahelwe Yosefe kwi nshye Yakoba.</verse>
				<verse number="6">Mushimwa wa mema a Yakoba ubadi kwanka. Biabia Yesu bakokyele luendo, bashalele ha mushimwa. Nguba tabadi su mpa mitwe.</verse>
				<verse number="7">Henyihaha kubafikile mwana mukashi a mu Samadia kutaha mema. Yesu bamwambile’shi: Ompe a kutoma.</verse>
				<verse number="8">(Mwanda bana-be-ba-bukishi abadi bende ku kibalo mu kuula bidibwa).</verse>
				<verse number="9">Henyihaha mwana mukashi a mu Samadia bamwihwishe’shi: A nkinyi obe mwina Yudea ontekye’mi a kutoma ami mwana mukashi a mu Samadia? mwanda ba Yudea tabeakushena na bena Samadia.</verse>
				<verse number="10">Yesu bālulwile amwamba’shi: Su bodi ouku buntu bw’Efile Mukulu, na mwinyi akutekye’shi: Mpe a kutoma; obe bodia kumuteka, n’e namu badia kukuha mema a muwa.</verse>
				<verse number="11">Mwana mukashi bamwambile’shi: A Mwanana, a bioshī na kintu kia kutaha n’akio, na mushimwa namu ngula: biabia kokyebe kukatusha enyi mema a muwa nkwi kunyi?</verse>
				<verse number="12">Obe we mukile nshyetu-kulu Yakoba, betuhele uno mushimwa, ubadi atomo mwanka e na mwinyi, na bana be, na bimunwa bie su?</verse>
				<verse number="13">Yesu bamwalulwile’shi: Ese atomo ano mema akahusha nyota dimo;</verse>
				<verse number="14">anka ese akatomo ku ā mema ankamuha, takahusha’nyi nyota dimo, ooo, sunga mpahelahela; anka ā mema ankamuha akekala munda mwe bu nsulu ya mema afifuka, mpaa na mu muwa-au-tala wa ikala-ika.</verse>
				<verse number="15">Mwana mukashi bamwambile’shi: A Mwanana, mpe ano mema bianshyankahusha nyota, sunga nkufika kuno mu kutaha.</verse>
				<verse number="16">Yesu bamulungwile’shi: Banda kwenda, oketamine mulunda obe, nufikye kuno.</verse>
				<verse number="17">Mwana mukashi bamwalulwile’shi: Ntshi na mulumē’mi. Yesu’shi: Bokula biya’shi: Ntshi na mulume;</verse>
				<verse number="18">mwanda bodi na balume batano, na yawa odi n’e binobino ta mulunda obe, mu wawa (mwanda) bokula binyibinyi.</verse>
				<verse number="19">Mwana mukashi bamulungwile’shi: A Mwanana, nashingula biosobi we mutemuki.</verse>
				<verse number="20">Banshyetu-kulu babadi abalangwile mu uno ngulu, n’anwe anwamba’shi: Anka mu Yelusalema mwi kihindji kihwandjikile kulangwidila.</verse>
				<verse number="21">Yesu bamulungwile’shi: Obe mwana mukashi nkumine’mi, akufiki kihindji kianushyanukalangwila Yaiya, sunga mu uno ngulu, sunga mu beukye; Yelusalema.</verse>
				<verse number="22">Anwe anulangwila kianushī beukye; atwe atwiuku kiatulangwīla, mwanda kihandjilo nyi nkia Bena Yuda.</verse>
				<verse number="23">Anka akufiki kihindji, na binobino kibahu kufika, bala ngwidi ba binyibinyi abakalangwila Yaiya mu kikudi na (mu) binyibinyi: mwanda Yaiya akimbi be biabia kumulangwila.</verse>
				<verse number="24">Efile Mukulu nyi Kikudi; n’abe abamulangwila wabadi n’ao ngwa kumulangwila mu Kikudi na mu biabinyibinyi.</verse>
				<verse number="25">Mwana mukashi bamwambile’shi: Neuku’shi, Meseaya afiki, atemunwa bu Kidisitu, hakafiki aketulungula myanda yoso.</verse>
				<verse number="26">Yesu bamwalulwile’shi: Nganka’mi uno akula n’obe’u.</verse>
				<verse number="27">Ha kiakia kihindji bana-be-ba-bukishi abafikile kwanka, abakanyine bibadi akula na mwana mukashi; anka takubadi muntu bamwihwishe’shi: Nkinyi kiokyebe? sunga’shi: A nkinyi kioesamba n’e.</verse>
				<verse number="28">Henyihaha mwana mukashi balekyele ebuka die, bayile mu kibalo, balungwile bana balume’shi:</verse>
				<verse number="29">Fikai, nutale muntu bandungula bioso binankitshine kala: E ta nKidisitu uno su?</verse>
				<verse number="30">Henyihaha abatukile mu kibalo, abafikile kwadi.</verse>
				<verse number="31">Habadi ki mwende, bana-be-ba-bukishi abamusendele’shi: A Mulambukishi banda kudia.</verse>
				<verse number="32">Anka E bebalungwile’shi: Nyi na bidibwa biankwete kudia bianushyanuuku.</verse>
				<verse number="33">Binyibiabia bana-be-ba-bukishi abeihushene ’shi: Kubamufishisha muntu kia kudia su?</verse>
				<verse number="34">Yesu bebālulwile’shi: Bidibwa biande nyi mbino’shi: Nkite akikyeb’eshimba di’awa bantumine, na kuhudisha mufubo we.</verse>
				<verse number="35">Tanwakula’shi: Ku ki mieshi yinanka, ku mongo nyi nkuumbula su? Talai, nenuamba’shi: Bandulai meso enu, nutale ku mafuba, mwanda tahwīle kumonga bia kuumbula.</verse>
				<verse number="36">N’aumbula atambul’efuto, nākongola bikuba ku muwa-wa-ikala-ika: eshi, mukunyi na munoyi abakasangala hamune.</verse>
				<verse number="37">Biabia nyi mwanka mwisambo ngwa binyibinyi’shi: Umune akunu, mungi aumbula.</verse>
				<verse number="38">Nenutumine kuumbula’bia bianushī bafubile, bangi abafubu, n’anwe nubebahiene ku mifubo yabo.</verse>
				<verse number="39">Binyibiabia be bungi ba Bena Samadia bia’kia kibalo, abamukuminyine ha mwanda wa mwisambo wa mwana mukashi ubalungwile’shi: E bandungwile myanda yoso yinakitshine kala.</verse>
				<verse number="40">Biabia habafikile Bena Samadia kwadi E, abamusendelele kwikala nabo: Ebashalele mwanka mafuku abidi.</verse>
				<verse number="41">Na bangi bakwabo be bungi abakuminyine ha mwanda wa eyi die na mwinyi.</verse>
				<verse number="42">Bebalungwile mwana mukashi eshi: Binobino atukumina, ta ha mwanda wa mwisambo wobe, mwanda tubamuhusha’twe ba na bene tubeuku’shi: E binyibinyi, nyi Kidisitu: Muhashi a be-hansenga.</verse>
				<verse number="43">Henyihaha habakidi mafuku abidi bakatukile kwanka bayile ku Ngadileo.</verse>
				<verse number="44">Mwanda Yesu na mwinyi bakwile’shi: mutemukye te na kinemo mu nsenga ye.</verse>
				<verse number="45">Binyibiabia habafikile mu Ngadileo, Bena Ngadileo babamukuminyine, mwanda’bo abamwene bintu bioso bibakitshine mu Yelusalema ku kidilo: mwanda’bo namu abayile ku kidilo.</verse>
				<verse number="46">Biabia Yesu bafikile dimonyi mu Kana ka Ngadileo, kubalulwile mema bu nfinyo. Kubadi muntu, ntshikala, mwan’e badi na busungu ku Kahanaume.</verse>
				<verse number="47">Habahushishe’shi Yesu takatukile mu Yudeo, tafikile ku Ngadileo; e bafikile kwadi E, bamusendelele’shi: Banda kufika, ohashe mwan’ande: mwanda ebadi hehi ku iufu.</verse>
				<verse number="48">Binyibiabia Yesu bamulungwile’shi: Su ta nwibamone bitundwilo na biakukanyi, tanwi na lukumino.</verse>
				<verse number="49">Mwinyi ntshikala bamwambile’shi: A Nfumu, ofikye kwibedi mwan’ande tafwile.</verse>
				<verse number="50">Yesu bamulungwile’shi: Nda kwobe, mwan’obe atala. Na yawa muntu bakuminyine dino ei dibamulungwile Yesu; biabia bayile kwe.</verse>
				<verse number="51">Habadi e tēnde mwishinda, bafube be abafumankene ne, abamulungwile’shi: Mwan’obe ena muwa.</verse>
				<verse number="52">Henyihaha bebeihwishe nguba he kunyi hababangile kusanguka. Abamwalulwile’shi: Maloba habadi nguba ha umune kalo kabamulekyele.</verse>
				<verse number="53">Biabia nshyemwana beukile’shi, nyi anka ha yawa nguba yibandungwile Yesu’shi: Mwan’obe e na muwa. E bakuminyine na mwinyi, na nshibo ye yoso.</verse>
				<verse number="54">Kino namu nyi kilengeleshe kia kabidi kibakitshine Yesu habakatukile ku Yudea, na kwenda ku Ngadileo.</verse>
			</chapter>
			<chapter number="5">
				<verse number="1">Hakubahu bino kubadi bidibwa bia kusehela bia Bena Yudea; na Yesu bakamine ku Yelusalema.</verse>
				<verse number="2">Mu Yelusalema hehi ku kibelo kia mukoko, kubadi edindji dia mema, dibatemunwa mu edimi dia Bena Hebelu, bu Beteseda; dibadi na bitanda bitano.</verse>
				<verse number="3">Mu binyi bitanda mubalele kibumbu kikata kia bantu na masungu, bampofu, balemane na balumina, abadi abaindjilanga kusanyisha kwa mema.</verse>
				<verse number="4">Mwanda mwiikeilu baikile mwanka ha kihindji na kihindji mwidindji dia mema, mu kusanyisha mema: biabia, hakusanyisha mema, muntu ese aiki mwanka kwibedi bahwishwa busungu bubadi n’abo, su nkinyi su nkinyi.</verse>
				<verse number="5">Kubadi muntu kwanka badi mukumbo bihwa makumi asatu na bihwa mwanda.</verse>
				<verse number="6">Yesu habamumwene mulale, na hakwiuka’shi tabaishishe anka biabia, bamwihwishe’she: Okyebe kwikala mukumbeno su?</verse>
				<verse number="7">Uno muntu mubofule bamwalulwile’shi: A Mwanana, nki na muntu a kunyikisha mwidindji ahasana mema: anka hankiafiki, mungi taikile kumpala kwande.</verse>
				<verse number="8">Yesu bamulungwile’shi: Ebwe, weboshe lusala lwobe, tambuka.</verse>
				<verse number="9">Kahindji naka, muntu tadi mukumbenwe, bebwesheshe lusala lwe, batambukile; diadia efuku dibadi dia Sabado.</verse>
				<verse number="10">Henyihaha Bena Yuda balungwile mwinyi bahashibwe’shi; Nyi efuku dia Sabado: nyi nkishila obe kutwala lusala lwobe.</verse>
				<verse number="11">Bebalulwile’shi: Winyi ba mpashishe, na mwinyi bandungwile’shi: Eboshe lusala lwobe, otambuke.</verse>
				<verse number="12">Henyihaha, babamwihwishe’shi: A muntu kinyi bakulungula biabia’shi: Ebosha lusala lwobe, otambuke?</verse>
				<verse number="13">E badi muhashishwe, ta mwiukyele nanyi bamuhwishishwe: mwanda Yesu bahwile kukunguluka, mwanda kibumbu kibadi ku kiakia kihindji.</verse>
				<verse number="14">Kumongo, Yesu bamusañene mu ntempelo, bamulungwile’shi: Talanga, bohashibwe, tosolanga mwanda dimonyi, su kingi kintu nkikile kino akikafika kodibe.</verse>
				<verse number="15">Muntu yawa bakatukile, balungwile Bena Yuda’shi: Nyi Yesu abampashishe.</verse>
				<verse number="16">Nyi ha uno mwanda Bena Yuda abasabule Yesu, abakimbile kumwiha, mwanda E bakitshine yaya myanda h’efuku dia Sabado.</verse>
				<verse number="17">Anka Yesu bebalulwile’shi: Shami afubā kwibedi mpaa na bino, n’ami namu nafubu.</verse>
				<verse number="18">Binyibiabia, Bena Yuda abakambile kukimba kumwiha, tañanka mwanda E bashulwile kishila kia Sabado, ooo, E namu batemuna’shi: Efile Mukulu bu Nshye na mwinyi, biabia E bahwandjikishe E na mwinyi hamune n’Efile Mukulu.</verse>
				<verse number="19">Binyibiabia Yesu bebalungwile’shi: Binyibinyi, binyibinyi, nenwambashi; Mwinyi Mwana teuku kukita kintu, E na mwinyi, anka kiakia kiamwene Shye akitshi: mwanda abio bioso abikita Yaiya, anka biabia abikita Mwana hamune.</verse>
				<verse number="20">Mwanda Yaiya e na Mwana kifulo, amulesha bintu bioso biākitā E na mwinyi: E nyi akamulesha mifubo yingi nyikile yino’shi, anwe anukakanya.</verse>
				<verse number="21">Mwanda’nka bu Shye abusha bafwe, ebasangulā, anka biabia Mwana namu asangulā ese na Mwinyi akyebe.</verse>
				<verse number="22">Mwanda Yaiya temukishā muntu, anka tabahele Mwana kwimukisha bimu bioso.</verse>
				<verse number="23">Eshi, boso bakanemeka Mwana, anka hamune mwabanemeka Yaiya. Awa shi anemeka Mwana, ta munemeka Shye bamutumine.</verse>
				<verse number="24">Binyibinyi, binyibinyi, nenwambashi: yawa ahusha mwanda wande akumina hadi E bantumine, e na muwa wa ikala-ika: takafiki ku kimu, ooo, anka tabakatukile ku lufu, bakilakila ku muwa.</verse>
				<verse number="25">Binyibinyi, binyibinyi nenulungulu’shi: efuku adikafiki, na binobino di kwanka, adikahusha bafwe Eyi dia Mwan’Efile Mukulu, n’abo, abahusha abakekala na muwa.</verse>
				<verse number="26">Mwanda bu Yaiya E na muwa mwi na mwinyi, biabia, E bahele Mwana kwikala na muwa mwi na mwinyi.</verse>
				<verse number="27">E namu bamuhele matalwa kutshiba myanda ya bimu, mwanda E nyi Mwan’a muntu,</verse>
				<verse number="28">Ta nukanyanga ha uno mwanda: mwanda kihindji akikafiki, mwanka’kio boso be mu mashama, abakahusha Ei diE:</verse>
				<verse number="29">abakatuku, abo’shi abakitshine bibuwa, kwi lusangukilo lwa muwa n’abo abakitshine bibubi, kwi lusangukilo lwa kuhishibwa.</verse>
				<verse number="30">Ami na mwinyi tañuku kukita kintu, bi nahusha biabia natshibi (mwanda) na kutshiba kwande nkululame; mwanda nki mukimbe (kukita) eshimba diande, anka’kikyebe eshimba dia Yaiya bantumine.</verse>
				<verse number="31">Su netemuna ami na mwinyi, kwitemunwa kwande ta nkwa binyibinyi.</verse>
				<verse number="32">Kwi mungi antemuna, ami, neuku’shi kutemuna kwe, kwantemuna, nyi kwa binyibinyi.</verse>
				<verse number="33">Nubatumine kwi Yoano, e batemukile bia binyibinyi.</verse>
				<verse number="34">Anka ami tantambula misambo kwi muntu anka nesamba yino myanda ha mwanda’nwe kuhashibwe.</verse>
				<verse number="35">E badi etala aditembe n’etata ditoka soo: anwe nubakuminyine kikindji kusehela mwitata die.</verse>
				<verse number="36">Ank’ami nyi na misambo yikile ya Yoano: mwanda bikitshino biba mpele Yaiya bia kuhudisha, bino bikitshino binakitshi, abintemusha’shi ng’Yaiya bantumine.</verse>
				<verse number="37">Yaiya na mwinyi bantumine, bantemwine namu. Anwe ta nwibahushe Ei die, sunga kihindji kimune, sunga nkumona mbidi ye.</verse>
				<verse number="38">N’anwe Ei die tandishale munda mwenu: mwanda’nwe ta nwibakumine a bantumine.</verse>
				<verse number="39">Kimbai mu bifundjibwe, mwanda mwanka mwa nutentekesha’shi: twi na muwa waikala-ika: abio nyi abintemuna.</verse>
				<verse number="40">N’anwe anutunu kufika kwandjimi, kwa nudi akutambula muwa.</verse>
				<verse number="41">Tankumina kutambula kinemo kwi bantu, ooo.</verse>
				<verse number="42">Anka nenwiuku’shi, ta nwi na kifulo ki’Efile Mukulu mundu mwenu.</verse>
				<verse number="43">Nafikile mwishina dia Yaiya ande, tanwibankumine: su mungi afiki mwishina die na mwinyi, anukamukumina.</verse>
				<verse number="44">Anwiuku kukumina na minyi, anwe’betumbishena, tanukyebe ntumbo ayifikye kwEfile Mukulu, ank’E na mwinyi?</verse>
				<verse number="45">Ta nutentekeshanga’shi: Ami nankenuhīsha kwi Shami: akenuhīsha e kwanka, nyi Mosesa, anwibakuluhile.</verse>
				<verse number="46">Mwanda, su nubadi akukumina Mosesa nubadi akunkumina’mi, mwanda e bafundjile mwanda wande.</verse>
				<verse number="47">Anka su anwe ta nwibakumine bifu ndwe bie, anukakumina masimbo yande bi kunyi?</verse>
			</chapter>
			<chapter number="6">
				<verse number="1">Habafwile yino myanda Yesu bayile adi’eshia dia Ngadileo, dingi eshina nyi bu Tibuliase.</verse>
				<verse number="2">Biabia, kibumbu kia bantu kibamulondele, mwanda abamwene bilengeleshi bie, bibadi akitshi kwi basha masungu.</verse>
				<verse number="3">Yesu bakamine ku ngulu, bashalele hanka na bana-be-ba-bukishi.</verse>
				<verse number="4">Binyibinyi, Mpashika, nyi bidibwa bia kusehela bia Bena Yudea yibadi hehi.</verse>
				<verse number="5">Hababandulukile Yesu meso E, bamwene kibumbo kikata akitiki kwadi E, balungwile Fidiho, eshi: Atukaula mampa kwi kunyi akuha’ba, bādi?</verse>
				<verse number="6">Bamutwele munda kumwihusha mwanda wa kumutompa, mwanda E na mwinyi badi mwiukye bia kyebe kukita.</verse>
				<verse number="7">Fidiho bamwalulwile’shi, Sunga mampa aulwe ku nfalanga nkama ibidi kwi baha muntu kahela, muntu kahela, ta bakalombana, ooo.</verse>
				<verse number="8">Umune, a bana-be-ba-bukishi, Andeleo, mukwabo na Shimona Petelo, bamwambile’shi,</verse>
				<verse number="9">Kuno kwi mukinga mulume, e na mitanda itano yia mampaa baale, na tushiho tubidi tuhela; anka bino namu bi na minyi, na bantu be bungi bino’ba?</verse>
				<verse number="10">Yesu bambile’shi: Shadishai bantu. Binyibi lubishi lwi bungi lubadi kwanka. Biabia, balumi bu binunu bitano abashalele.</verse>
				<verse number="11">Yesu batambwile mitanda ya mampa, habatumbwile, beyabile kwi bana-be-ba-bukishi, n’abo namu babahele babadi bashale; na tushiho namu bungi bu biababadi a bakyebe.</verse>
				<verse number="12">Habaikwite, balungwile bana-be-ba-bukishi’shi: Kongolai bihese bibashala, ta nushimishanga sunga nkimune.</verse>
				<verse number="13">Henyihaha, babebisangwile, bebiomeka bisele bikumi na bibidi, biaula ndaa, na bihese bia mitanda yitano ya baale yibashele kwa badile.</verse>
				<verse number="14">Binyibiabia, baba bana balume, hababamwene kino kilengeleshe kibakitshine Yesu, babambile’shi: Binyibinyi, uno’u ngi’awa mutemukye akafikye hano-ha-nsenga.</verse>
				<verse number="15">Habeukyile Yesu ’shi abakyebe kumuata ha bukoho, na ku mutwesha mbufumu, bakatukile, bayile dimo ku ngulu buhenka bwe.</verse>
				<verse number="16">Habahone nguba, bana-be-ba-bukishi babaikile kwishiba.</verse>
				<verse number="17">Abatwele’mbwato, ababukile adi’eshia ku Kahanamu. Bufuku bubayile, na Yesu ta badi mubande kufika kwabadi.</verse>
				<verse number="18">Mema abadi atenkatenka mwanpa wa kihahi kikata kibahukile.</verse>
				<verse number="19">Biabia, habaitshile bwato kihimo bu kilometre inanka su itano, abamwene Yesu atambuka hanundu ha mema, afiki kwihi na bwato, n’abo abakwatshibwe na moo.</verse>
				<verse number="20">Anka E bebalungwile’shi: Nami uno, ta nutshinanga.</verse>
				<verse number="21">Biabia, abasangulukile kumutwesha ’mbwato: kahindji naka bwato bubafikye ku mahia kwa bubendanga.</verse>
				<verse number="22">Hadi’efuku dia maloba bantu abadi bemane adi’eshia di’eshiba, hababamwene’shi kubakutshikwa bungi bwato, anka abwa bubatwelele bana-be-ba-bukishi; Yesu namu ta mwende mu bwato na bana-be-ba-bukishi hamune, anka bana-be-ba-bukishi nyi abayile abo ba na bene:</verse>
				<verse number="23">(Anka kubafikile angi mato ku Tibelease, hehi ku kihindji kia babadile mampa, habatumbwile Nfumwetu.)</verse>
				<verse number="24">Binyibiabia, habamwene bantu’shi Yesu tabadi kwanka, sunga bana-be-ba-bukishi, abo namu abaikile ’mato, babafikile ku Kahaneuma mu kukimba Yesu.</verse>
				<verse number="25">Hababamwene dingi eshia di’eshiba, abamwihwishe’shi, Labi bofikile kuno nguba bi nkunyi?</verse>
				<verse number="26">Yesu bebalulwile’shi: Binyibinyi, binyibinyi, nenwambashi, Tanunkimbila ha mwanda nubamwene bilengeleshe biande, ng’anka mwanda nubadile mitanda, nwa yikuta.</verse>
				<verse number="27">Tanufubilanga bidibwa abinyanga, anka ku bia kwikala mpa na ku muwa wa ikala-ika; abikenuha Mwan’a Muntu, mwanda E batudilwe kitundwilo kwi Yaiya Efile Mukulu na mwinyi.</verse>
				<verse number="28">Binyibiabia, abamwihwishe’shi, Tukita na minyi bia tudi akukita mifubo y’Efile Mukulu?</verse>
				<verse number="29">Yesu bebalulwile’shi: Uno nyi mufubo w’Efile Mukulu’shi, nukumine mwadi E abatumine.</verse>
				<verse number="30">Binyibiabia abamwihwishe’shi: A nkitundwilo kinyi kio kitshi, tumone, tukukumine? A nkinyi kio fubu?</verse>
				<verse number="31">Bashyetu-kulu babadile māna mu kabaka, bu bibafundjibwe’shi: E bebahele bidibwa bia mwiilu.</verse>
				<verse number="32">Biabia Yesu bebalungwile’shi: Binyibinyi, binyibinyi, nenulungula’shi, Mosesa ta mwinuhe abia bidibwa bia mwiilu, anka Shami E nuheya bidibwa bia binyibinyi bia mwiilu.</verse>
				<verse number="33">Mwanda bidibwa bi’Efile Mukulu, nyi ngyawa baikile mwiilu, aha be ha nsenga muwa.</verse>
				<verse number="34">Binyibiabia abamwalulwile’shi: A Mwanana, etuhe bino bidibwa bia mafuku oso.</verse>
				<verse number="35">Yesu bebalungwile’shi: Nyi biashi bia muwa; e afiki kwandji ta kamono nsala, n’e ankumina, ta kekala na nyota sunga ngihela.</verse>
				<verse number="36">Anka nenulungwile’shi: Nubamwene namu ta nwibankumine.</verse>
				<verse number="37">Boso babampele Yaiya abakafiki kwandji, n’e afiki kwandji ta nkamubingi, ayoyo.</verse>
				<verse number="38">Mwanda nkimufikile mwiilu kukita bu mwankyebela, anka amukyebela bantumine.</verse>
				<verse number="39">Bino nyi abikyebe eshimba dia bantumine’shi: ku bioso biampele, tankashimisha sunga nkimune; anka nkekisangula h’efuku dia nkonko.</verse>
				<verse number="40">Bino nyi abikyebe eshimba dia bantumine’shi; muntu ese atala Mwana, amukumina, akekala na muwa wa ikala-ika; n’ami nankamubusha kwifuku dia nkonko.</verse>
				<verse number="41">Binyibiabia Bena Yudea babadi abamūñuna, mwanda E bebalungwile’shi, Ami nyi biashi bibafikile mwiilu.</verse>
				<verse number="42">Abaihwishe’shi: Ta ngwinyi Yesu, mwan’a Yosefe, shye na nyina atwibeuku? A biabia nkinyi’shi, āmbashi, natukile mwiilu?</verse>
				<verse number="43">Binyibiabia Yesu bebalulwile’shi: Tanwiununanga munkatshi mwenu.</verse>
				<verse number="44">Ta kwi muntu sunga ngumune euku kufika kwandji, anka su Yaiya bantumine, amukaka: n’ami nankamubusha kwifuko dia nkonko.</verse>
				<verse number="45">Kibafundjibwe mu (mikandaya) batemukye’shi: Boso abakalambukishwa kw’Efile Mukulu. Binyibiabia, muntu ese bahushishe bayiyile kwi Yaiya, afiki kwandjimi.</verse>
				<verse number="46">Takwi muntu bamwene Yaiya anka E bafikile kw’Efile Mukulu, E nyibawene Yaiya.</verse>
				<verse number="47">Binyibinyi, binyibinyi nenwambashi: Awa akumina mwimi e na muwa wa ikala-ika,</verse>
				<verse number="48">Ami nyi binyi biashi bia muwa.</verse>
				<verse number="49">Bashenu babadile māna mu kabaka, babafwile.</verse>
				<verse number="50">Bino nyi biashi abifikā mwiilu’shi, muntu akebidi takafu.</verse>
				<verse number="51">Ami nyi binyi biashi bia niuwa, bibal’ikile mwiilu: su muntu adi bino biashi, akekala na muwa wa ikala-ika: na binyi biashi biankebaha, nyi mbidi yande, biankahanyina ku muwa wa ba-hano-ha-nsenga.</verse>
				<verse number="52">Binyibiabia, Bena Yudea babelene mpaka’shi, Au muntu euku kwituha mbidi ye tweyidia na minyi?</verse>
				<verse number="53">Biabia Yesu bebalungwile’shi: Binyibinyi, binyibinyi, nenwamba’mishi, Su ta nwibadia mbidi ya Mwan’a Muntu, na kutoma mas’E, ta nwi na muwa munda mwenu.</verse>
				<verse number="54">Ese adi mbidi yande, atomo mase ande, e na muwa wa ikala-ika: n’ami nankamubusha kwifuku dia nkonko.</verse>
				<verse number="55">Mwanda mbidi yande nyi bidibwa binyibinyi, na mase ande nyi kia kutoma binyibinyi.</verse>
				<verse number="56">Awa adi mbidi yande, atomo mase ande, emubombele mwimi, n’ami namu mwadi.</verse>
				<verse number="57">Bi bantumine Yaiya a muwa, n’ami namwene muwa kwi Yaiya; anka biabia yawa akandji, na mwinyi akekala na muwa kwandjimi.</verse>
				<verse number="58">Uno nyi binyi biashi bibafikile mwiilu: ta hamune’nka bashenukulu babadile, māna, babafwile; ’ādi bino biashi akekala na muwa wa ikala-ika.</verse>
				<verse number="59">Bino bintu bebiakwile mu kitumbwilo, habadi alambukisha mu Kahaneuma.</verse>
				<verse number="60">Binyibiabia bangi ba bana-be-ba-bukishi, habahushishe biabia, tabakula’shi: Uno mwanda wi bukoho, nanyi euku kwiushingula?</verse>
				<verse number="61">Habeukile Yesu munda we’shi, bana-be-ba-bukishi abeunyinga, bebehwishishe: Uno mwanda awinukokosha su?</verse>
				<verse number="62">Su anukamona Mwan’a Muntu akamina mubadi kwibedi, a na minyi?</verse>
				<verse number="63">Nyi Kikudi akihana muwa, mbidi tayikita kintu: myanda yanyinulungula, ngia kikudi nayamuwa.</verse>
				<verse number="64">Anka kwi bangi hanudiha bashi bakumine. Mwanda Yesu badi mwiukye kumbangilo abo tababadi bakumine, n’awa akamusokola.</verse>
				<verse number="65">Biabia, E bakwile’shi: Nyi ha uno mwanda nenulungwile’shi: Muntu teuku kwifwila kwandji, anka su nkimuhebwe kwi Yaiya.</verse>
				<verse number="66">Ku kia kihindji banabe-ba-bukishi be bungi babalukile kunyima, tambende n’e dimo.</verse>
				<verse number="67">Biabia Yesu behwishe bekumi na babidi’shi: Anwe namu anukyebe kwenda su?</verse>
				<verse number="68">Henyihaha Shimona Petelo bamwalulwile’shi: A Mumu, atukēnde kwi’nyi? Obe we na misambo ya muwa wa ikala-ika.</verse>
				<verse number="69">Atwe atuku mina na kwiuka’shi: Obe we Kidisitu, A Kishila’ Efile Mukulu a muwa.</verse>
				<verse number="70">Yesu bebalulwile’shi: Ami nkinusangwile ekumi na babidi be? anka umo’enu nga diabola.</verse>
				<verse number="71">Badi akula ’Yudasa Isakadiota mwan’a Simono: mwanda ne badi akyebe kumusokola, e biabadi mwikale umune a ku be kumi na babidi.</verse>
			</chapter>
			<chapter number="7">
				<verse number="1">Habahwile yaya myanda Yesu badi akindakana mu Ngadileo: tabadi akindakana mu Yudea, ha mwanda wa Bena Yudea babadi abakyebe kumwiha.</verse>
				<verse number="2">Bidibwa bia Kusehela bia ku Bitanda bibadi hehi.</verse>
				<verse number="3">Bakwabo n’e babamulungwile’shi: Katuka kuno, wende mu Yudea’shi, bana bobeba-bukishi bakamone bikitshino biobe biokitshi.</verse>
				<verse number="4">Takwi muntu sungangumune akitshi mwanda ku bufiefi, su akyebe kwiukyibwa kwi bantu. Su okitshi bino binyi, eleshe kwi be-hano-ha-nsenga.</verse>
				<verse number="5">Mwanda bakwabo ba munda tambamukumine.</verse>
				<verse number="6">Biabia Yesu bebambile’shi: Kihindji kiande takiabandjile kufika; anka kihindji kienu ki kwanka mafuku oso.</verse>
				<verse number="7">Ba hano-ha-nsenga tabeuku kwikala nenu lukuna: anka be nami lukuna mwanda nebasokola’shi, fbikitshino bienu bibubi.</verse>
				<verse number="8">Anwe kakaminei ku bino bidibwa, tanyende binobino ku bino bidibwa; mwanda kihindji kiande takiabandjile kukumbana.</verse>
				<verse number="9">Habahwile kwakula yino misambo kwabadi, tabashalele mu Ngadileo.</verse>
				<verse number="10">Anka habayile bakwabo ne, biabia E namu bakamine, tamwende ha toka, anka bu mu bufiefie.</verse>
				<verse number="11">Biabia Bena Yudea baba mukimbile ku Bidibwa bia Kusehela abeihushene’shi; E kwi kunyi?</verse>
				<verse number="12">Kubadi bangi be bungi babadi abaununa ha mwanda we. Bangi’shi: E muntu ebuwa: bangi namu’ ’shi: Ooo, ’ōngola bantu bisumanga.</verse>
				<verse number="13">Anka tambamu temuna ku meso kwa bantu, mwanda badi aba tshinyi Bena Yudea.</verse>
				<verse number="14">Binyibiabia, Yesu bakamine mu Ntempelo, hankatshi ha Bidibwa bia Kusehela, balambukishe.</verse>
				<verse number="15">Biabia Bena Yudea babakanyine’shi: A! uno muntu mwiukye mikanda bi kunyi kwa shī mulambukishwe.</verse>
				<verse number="16">Yesu bebalulwile’shi: Lulambukisho lwande ta ndwande, ny’anka lwa bantumine.</verse>
				<verse number="17">Ese muntu, su akakitshi mulombene’ shimba die, akashingula lulambukisho luno, su ndw’Efile Mukulu, su neisambila ami na mwinyi.</verse>
				<verse number="18">E akwila na mwinyi, akimbi ntumbo ye na mwinyi: ank’e akimbi ntumbo ya bamutumine, e nga binyibinyi, te na yishīyilulame munda mwe.</verse>
				<verse number="19">Mosesa tamwinuhe mikanda ya milangilo su? anka takwi muntu sungangumune’nu eyikitshi. A ha mwanda kinyi wa nukyebe kuñihaila?</verse>
				<verse number="20">Bantu abamwalulwile’shi: We na mukishi munda: A mbanyi abakukimbi kukwiha?</verse>
				<verse number="21">Yesu bebalulwile’shi: Nakitshine mufubo umune’nka, n’anwe boso nubeukanya.</verse>
				<verse number="22">Binyibiabia, Mosesa benuhele mwanda wa kisale (tankia kwi Mosesa, anka nkia bashenukulu) n’anwe mwifuku dia Sabado anusala muntu.</verse>
				<verse number="23">Su muntu musale h’efuku dia Sabado, kutshina’shi: kishila kia Mosesa takikashulwa; nwi nami nsungu su, mwanda nahashishe muntu h’efuku dia Sabado?</verse>
				<verse number="24">Tanuhwandjikishanga muntu bu bia numumono kumpala, anka hwandjikisha kihwandjikisho kia kululama.</verse>
				<verse number="25">Henyihaha bangi ba Yelusalema babaihwishe’shi: Au tangwinyi abakimbila kwiha’u?</verse>
				<verse number="26">Anka, talanga, husha bu biakula na matalwa, n’abo tabamwalula mwanda. A! batontshi abeuku binyibinyi’shi uno nyi Kidisitu na Mwinyi su?</verse>
				<verse number="27">Sunga biabia, atwe atumwiuku kubafikile: anka ahafiki Kidisitu takwi muntu akeuku kwafiki.</verse>
				<verse number="28">Binyibiabia Yesu belele musase mu Ntempelo, mubadi mulambukisha’shi: Anunyiuku, anwiuku namu kunafikile: nkimwifwile anka bantumine nga binyibinyi, E tanumwiuku.</verse>
				<verse number="29">Anka’mi nyimumwiukye, mwanda nyi mufikye kwadi, n’E bantumine.</verse>
				<verse number="30">Biabia abatompele kumukwata: anka takwi muntu bamukumine masa, mwanda kihindji kie takibadi kibande kukumbana.</verse>
				<verse number="31">Bantu be bungi babamukuminyine, ababambile’shi: Ahafiki Kidisitu, akakitshi bilengeleshi bikile’bi abikitshi uno su?</verse>
				<verse number="32">Bafadiseo abahushishe bia bamununanga bino bintu ha mwanda we; na Bafadiseo na batshiite bakata abatakwile bampulushi kumukwata.</verse>
				<verse number="33">Binyibiabia Yesu bebalungwile’shi: Nyi anka nenu kihindji kihela, biabia nyende kwi bantumine.</verse>
				<verse number="34">Anukankimbi, tanuka ’mono, na kwatulji anwe tanwiuku kufika.</verse>
				<verse number="35">Biabia Bena Yudea tabeakushena munkatshi mwabo’shi: Akēnde kwi kunyi kwa tushatwiuku kumumo no? akēnde kwi bakwetu abahalakene munkatshi mwa Badjentaila, akalambukisha Badjentaila su?</verse>
				<verse number="36">Au uno mwanda wi na minyi wambashi: Anukankimbe, tanuka’ mono; na kwandji tanukafikye kwanka?</verse>
				<verse number="37">Kwifuku dia kunfudilo, adia dikata dia Bidibwa bia Kusehela; Yesu baimene bēlele musase’shi: Su muntu e na nyota, afikye kwandjimi, atome.</verse>
				<verse number="38">Ese ankumina, bu bibafundjibwe bibakwile, munda mwe amukatuku ngui yamema a muwa.</verse>
				<verse number="39">(Anka uno E badi akula wa Kikudi-E-Selele, badi akikyebwa kuhebwa kwi bakumukumina, mwanda Kikudi-E-Selele badi tabandjile kufika, mwanda Yesu tabadi mutumbishibwe.)</verse>
				<verse number="40">Binyibiabia, bantu be bungi hababahushishe uno mwanda’shi: Binyibinyi E ngwinyi mutemukye.</verse>
				<verse number="41">Bangi’shi: Uno nyi Kidisitu. Anka bamo namu’shi: Aa! Ki disitu akatuku mu Ngadileo su?</verse>
				<verse number="42">Bifundjibwe tabibetulungwile’shi: Kidisitu batukile ku kekulu ka Dafidi, mu kibalo kia Beteleme, nyi kubadi Dafidi su?</verse>
				<verse number="43">Biabia kulāmuna kubatukile munkatshi mwabo ha mwanda we.</verse>
				<verse number="44">Bangi babakyebele kumukwata, anka muntu tamumukume masa.</verse>
				<verse number="45">Henyihaha, kubafikile basalai kwi batshiite bakata na Bafadiseo, babebehwishe’shi: A nkinyi kianushi befikile n’E?</verse>
				<verse number="46">Bampulushi babebalulwile’shi: Takubadi muntu kala mpa na binobino, euku kwakula hamune na uno muntu.</verse>
				<verse number="47">Biabia Bafadiseo bebalulwile’shi: Anwe namu bahu kwinongola su?</verse>
				<verse number="48">Bamo ba mu batontshi betu, na ba Bafadiseo babamukumina su?</verse>
				<verse number="49">Anka bantu ba kina kibumbu kishī kiukye mukanda wa milangilo nkielwe mulua.</verse>
				<verse number="50">Nikodema, yawa bafikile kwi Yesu bufuku, biabadi mwikale a ku ba’nka, bebalungwile’shi:</verse>
				<verse number="51">Milangilo yetu ayitshibi kimu kia muntu anushī ahushishe, na kwiuka mwanda wadimukite su?</verse>
				<verse number="52">Babamwalulwile’shi: Obe namu we a ku Ngadileo? Okimbe, okamono’shi: Ku Ngapoile takwa kutuka mutemukye.</verse>
				<verse number="53">Biabia muntuna muntu ibabālukile muntu kwe, muntu kwe.</verse>
			</chapter>
			<chapter number="8">
				<verse number="1">Yesu bayile ku ngulu ya Olife.</verse>
				<verse number="2">Biabia nakashik’ese E bafikile dimonyi mu ntempelo, na bantu boso abafikile kwadi; n’E bashalele, bebalambukisha.</verse>
				<verse number="3">Bīabia, bafundjiba-mikanda na Bafadiseo, babafikile kwadi na mwana mukashi mukwatwe na masandji; hababamwimikile munkatshi,</verse>
				<verse number="4">babalungwile Yesu’shi: A Mulambukishi, uno mwana mukashi mukwatwe akitshi lusandji, nyi winyi mwanda u na bene.</verse>
				<verse number="5">Biabia, mu mukanda-wa-milangilo wa Mosesa betulaile’shi: muase bantu abakitshi biabia mabwe: ank’obe omba na minyi?</verse>
				<verse number="6">Uno abakwidile kumutompa’shi: Tumone hakumutewila. Anka Yesu babandamine, afūnda hashi na munwe we.</verse>
				<verse number="7">Anka habadi abanyisha kumwihusha, babandulukile bebalungwile’shi: Yawa munkatshi mwenu te na mulwisho, abange kumwasa ebwe.</verse>
				<verse number="8">Babandamine dimonyi, afunda hashi.</verse>
				<verse number="9">N’abo habahushishe: biabia, mashimba a munda mwabo abebahoneshe, abakatukile ku umo, umo kababangile kwi bakulu babo, mpa na kwi a kunfudilo; biabia Yesu bashele buhenka na winyi mwana mukashi badi mwimane munkatshi.</verse>
				<verse number="10">Hababandulukile Yesu, tamumone mungi muntu, anka mwinyi mwana mukashi: bamwihwishe’shi; A! mwana mukashi, abakukwatshile bekwi kunyi? takwi muntu akukuhoneshe su?</verse>
				<verse number="11">Ebalulwile’shi: Sunga ngumune, Mwanana. Biabia Yesu bakwile’shi; Nami namu, tankuhonesha; nda, tokolwanga kulwisha dimonyi.</verse>
				<verse number="12">Binyibiabia, Yesu bebalungwile dimonyi’shi: Ami nyi etata dia hano-ha-nsenga; awa andondo takatambuka ’mufito, anka akekala n’etata dia muwa.</verse>
				<verse number="13">Biabia Bafadiseo babambile’shi: Weihatulwila obe na mwinyi; kuhatula kwobe tankwa binyibinyi.</verse>
				<verse number="14">Yesu bebalulwile’shi: Sunga neihatulwila, kuhatula kwande nkwa binyibinyi; mwanda mwandji mwiukye kunafikile, na kwa nyende; anka’ nwe tanwiuku kuhatula kunafikile, na kwa nyende.</verse>
				<verse number="15">Anwe anulā muntu nsambu mwiyile mbidi; ami ta ndā nsambu ku muntu, sunga ngumune.</verse>
				<verse number="16">Anka sunga nalā muntu nsambu, kutshiba kwande nkwa binyibinyi: mwanda’mi nki buhenka, anka nyi na Yaiya bantumine.</verse>
				<verse number="17">Ubafundjibwe namu mu mukanda-wa-milangilo wenu’shi: ’Kuliatula kwa bantu babidi nkwa binyibinyi.</verse>
				<verse number="18">Ami na mwinyi ne akwila; Yaiya bantumine anakwila.</verse>
				<verse number="19">Biabia babamwihwishe’shi: Shobe E kwi kunyi? Yesu bebalulwile’shi: Tanwibanukye, sunga Shami; su nubadi a kunuka, nubadi a kwiuka Yaiya namu.</verse>
				<verse number="20">Yino misambo yibakwile Yesu mu kilambwilo, habadi alambukisha mu nshibo y’Efile Mukulu: takubadi muntu bamukwete masa, mwanda kihindji kie takiabandjile kufika.</verse>
				<verse number="21">Binyibiabia Yesu bebambile dimo’shi: Ami tanyende, n’anwe anukankimbi, anukafwila mbubi bwenu: kwa nyende, anwe tanwiuku kufika kwanka.</verse>
				<verse number="22">Biabia Bena Yudea’shi: Akyebe kwiiha su? mwanda ’ambashi tanwiuku kufika kwa nyende.</verse>
				<verse number="23">Binyibiabia, E bebalungwile’shi: Anwe nwi bamūshi; ami nyi a mwiilu: anwe nwi ba-hano-ha-nsenga; ami nki a hanoha-nsenga.</verse>
				<verse number="24">Henyihaha, nyi ha uno mwanda wa nyi nwambila’shi anukafwila mbubi bwenu: mwanda su tanwibankumine ny’anka E, anukafwila mbubi bwenu.</verse>
				<verse number="25">Biabia babamwihwishe’shi: Obe wenyi? Yesu bebalulwile’shi: Ny’anka winyi anenulungwile kumbangilo mpa na binobino.</verse>
				<verse number="26">Nyi na myanda yi bungi kwakula, na kwinutshibila, anka E bantumine nga binyibinyi: biabia nalungula kwi be-ha-nsenga binahushishe kwadi E.</verse>
				<verse number="27">Abo tambashingule’shi, akwila mwanda wa Yaiya.</verse>
				<verse number="28">Biabia Yesu bebalungwile’shi: Hanuhu kwimika Mwan’a muntu, nyi hanukauku’shi: nyi anka E. Ami mkimwikitshine mwanda ami na mwinyi: sunga nkahela, anka bu Yaiya bandambukishe, nyi bia nyisamba.</verse>
				<verse number="29">Bantumine winyi E n’ami: Shami tamundekyele buhenka bwande, mwanda mafuku oso nakitā abio bioso abimusangulusha.</verse>
				<verse number="30">Henyihaha habakwile yino misambo, be bungi abamukuminyine.</verse>
				<verse number="31">Biabia Yesu bambile ba-Yudea babamukuminyine’shi: Su anushimata mu mwanda wande, nwi bana-bande-ba-bukishi binyibinyi.</verse>
				<verse number="32">Anukauku namu bia binyibinyi, na bia binyibinyi abikenukulu bu baluñantu.</verse>
				<verse number="33">Abamwalulwile’shi: Atwe twi twikulu twa Abalama, tatwibamunwe na muntu, sunga ngumune, mpa na binobino. A nkinyi kiwakula’shi: Anukakulwa bu baluñantu?</verse>
				<verse number="34">Yesu bebalulwile’shi: Binyibinyi, binyibinyi, ihenulungula’mi’shi: Muntu ese akitshi bubi, e mpika a bubi.</verse>
				<verse number="35">Mpika tēkala mu nshibo kwikala-ika; anka Mwana ny’ekala mwanka ikala-ika.</verse>
				<verse number="36">Binyibiabia, su winyi Mwana benukulu bu baluñantu, anwikekala balufiantu binyibinyi.</verse>
				<verse number="37">Neuku’shi: nwi bekulu b’Abalama; anka anukimbi mwa kuñihaila, mwanda tanwi na mbalo munda mwenu ya mwanda wande.</verse>
				<verse number="38">Ami nakula binamwene na Shami, anwe namu anukita bianubamwene na shyenu.</verse>
				<verse number="39">Abo babamwalulwile’shi: Abalama nyi shyetu. Yesu bebalungwile’shi: Su nubadi bana b’Abalama, nubadi a kukita bikitshino bi’Abalama.</verse>
				<verse number="40">Anka binobino anukimbi mwa kuñihaila, ami muntu enulungula bia binyibinyi, binahushishe kw’Efile Mukulu; Abalama tamukite bino.</verse>
				<verse number="41">Anwe anukita bikitshino bia shyenu. Henyihaha, babamulungwile’shi: Tatwibatandjibwe mu lusandji; twi na Shyetu’mune, nyi Efile Mukulu, (na mwinyi)</verse>
				<verse number="42">Yesu bebalungwile’shi: Su Efile Mukulu nyi Shyenu, nubadi akwikala nami kifulo: mwanda nafikile kw’Efile Mukulu, nyi kwanka; nkimwifikile, anka E bantumine.</verse>
				<verse number="43">A nkinyi kianushibeukye mwanakwila? mwanda tanwibeukye mwa kuhushisha mwanda wande.</verse>
				<verse number="44">Anwe nwi ba diobola shyenu, na bia meso-atone a shyenu bwibatē mashimba enu kukita. Kumbangilo e badi mutahanyi, tamwikele mu biabinyibinyi, mwanda te na binyibinyi munda mwe. Hakula mwanda wa madimi, ākula mwanda wena mwinyi: mwandae mwina madimi, n’enshyao.</verse>
				<verse number="45">Ha mwanda nenulungula biabinyibinyi, tanunkumina.</verse>
				<verse number="46">A nanyi enu euku kumpatula mwanda ubi unakitshine? Su nakula biabinyibinyi, a nkinyi tanunkumina?</verse>
				<verse number="47">Awa’Efile Mukulu ahushā misambo y’Efile Mukulu; biabia’nwe tanuhusha, mwanda tanwi b’Efile Mukulu.</verse>
				<verse number="48">Binyibiabia, Bena Yudea babamwalulwile’shi: Tatwakula binyibinyi’shi, Obe we mwina Samadia, we na mukishi munda?</verse>
				<verse number="49">Yesu; balulwile’shi: Nki na mukishi munda; anka na nemeka Yaiya, anwe anumpelesha.</verse>
				<verse number="50">Ami nki mukimbe ntumbo yande: kwi umune ayikimbi, atshibi myanda.</verse>
				<verse number="51">Binyibinyi, binyibinyi nenulungula’shi: Su muntu alamina mwanda wande, takamono lufu sunga mpahela.</verse>
				<verse number="52">Henyihaha, Bena Yudea abamwalulwile’shi: Nyi hatubeukila’shi we na: mukishi munda. Abalama bafwile na batemukye; n’obe kwete kwambashi: Su muntu alamina mwanda wande, takamono lufu.</verse>
				<verse number="53">We mukile shyetu Abalama bukata, bafwile su? na batemukye babafwile: obe okyebe kwihwandjikisha bu’nyi?</verse>
				<verse number="54">Yesu balulwile’shi: Su netumbisha ami na mwinyi, ntumbo yande ngia bisumanga: antumbishā n’Shami; winyi anutemuna’shi: ’Efile Mukulu etu.</verse>
				<verse number="55">Biosobi tanwibamwiukye; anka’mi nyi mumwiukye: su nakula’mishi: tamwiuku, biabia nankekala mudimbanyi hamunenka anwe; anka ami biandji mwiukye, na lamīna mwanda we.</verse>
				<verse number="56">Shenukulu abalama badi na muloo kumona efuku diande, bedimwene, asehela.</verse>
				<verse number="57">Biabia Bena Yudea babamulungwile’shi: A bihwa biobe tabiabandjile kukumbana makumi atano, n’obe bomwene Abalama su?</verse>
				<verse number="58">Yesu bebalungwile’shi: Binyibinyi, nenwambashi: Kwibedi Abalama tatandjilwe nadi anka biandjibi.</verse>
				<verse number="59">Henyihaha abatshila mabwe akumuela, anka Yesu bafwamine, bakatukile mu ntempelo, E bahikushene munkatshi mwabo, biabia toebakile.</verse>
			</chapter>
			<chapter number="9">
				<verse number="1">Habadi (Yesu) akidi, bamwene muntu batandjilwe bu mpofu.</verse>
				<verse number="2">Biabia bana-be-ba-bukishi babamwihwishe’shi: A Mulambukishi, bakitshine bibi nanyi? uno muntu su babamutandjile, mwanda bamutande nabumpofu.</verse>
				<verse number="3">Yesu bebalulwile’ shi: sunga nguno, sunga benyi abamutandjile takwi mukite ibibubi, ooo: anka ha mwanda bikitshino bi’Efile Mukulu abikamwekyela mwadi.</verse>
				<verse number="4">Mwandji nao ngwa kukita mifubo ya bantumine ha ki kanya kwanka: bufuku abukafiki bushia bwiuku muntu kukita mufubo.</verse>
				<verse number="5">Ha nki ha nsenga nyi etata dia ba-hano-ha-nsenga.</verse>
				<verse number="6">Habahwile kwakula biabia, bafile mata hashi, basobakene nsenga na mata, bashingile yanka ’meso a muntu mpofu.</verse>
				<verse number="7">Bamulungwile’shi: Nd’oketumpe mwishiba dia Siloama (kuhatula nyi kwambashi, Mutumibwe.) Biabia, bayile, beitumpile, bālukile na meso abulwe.</verse>
				<verse number="8">Binyibiabia bākwabo n’ababamumonanga kala habadi kī mpofu, aboshi: Au tangwinyi badi mushale atekye?</verse>
				<verse number="9">Bangi’shi; Nyank’e; bangi’shi: Ooo, mumwifwane ku na minyi: ank’e na mwinyi’shi: Nami uno.</verse>
				<verse number="10">Abamwambile’shi: Meso’be ababulwa na minyi?</verse>
				<verse number="11">E beba lulwile’shi: Muntu, atemunwa bu Yesu basobakana nsenga, banshingi ’meso, bañambashi: Nda kwidindji dia Siloama oketumpe: nayile, nanketumpa, namono.</verse>
				<verse number="12">Biabia, babamwihwishe’shi: E kwi kunyi? E bambile’shi: Tañuku’mi.</verse>
				<verse number="13">Babafikile n’e badi mpofu kwi Bafadiseo.</verse>
				<verse number="14">H’efuku dibasobakenye Yesu nsenga, na dibabulwe meso’e dibadi efuku dia Lubingu.</verse>
				<verse number="15">Henyihaha Bafadiseo namu babamwihwishe dimonyi’shi: Bomono na minyi? E bambile’shi: ’E banshingi nsenga yifundakane ’meso ande, neitumpu, biabia namono meso.</verse>
				<verse number="16">Binyibinyi, bangi ba Bafadiseo, babambile’shi: Au muntu ta ngw’Efile Mukulu, mwanda tamushile’efuku dia Lubingu. Bangi’shi: Muntu mulwishi euku kukita myanda ya bilengeleshi na minyi? Biabia babelamunwine.</verse>
				<verse number="17">Babaihwishe badi mpofu dingi’ nyi’shi: Obe namu okula na minyi kwi’wa bakubula meso? E balulwile’shi: E mutemukye na mwinyi.</verse>
				<verse number="18">Anka ba Yudea tambakumine ha mwanda we’shi: badi mpofu, bamono meso, mpa na hababaitanyine babatandjile winyi babulwilwe meso.</verse>
				<verse number="19">Binyibiabia, babebehwishe’shi: Uno ngwinyi mwan’enu anwambashi batandjilwe mpofu su? a bino nkinyi kibamumwesha meso.</verse>
				<verse number="20">Babamutandjile’ abambile’shi: Atwiuku’shi, uno nyi mwan’etu, atubatandjile mpofu.</verse>
				<verse number="21">Anka tatwibeukye mu babalwila binobino, tatwibeukye namu bamubula meso’e; mwihushei, na mwinyi, tadi muntu mukulu, ākula e na mwinyi.</verse>
				<verse number="22">Babamutandjile babakudile biabia ha mwanda wa kutshina ba Yudea; mwanda Bena Yudea babashimikile kala’shi: su muntu bakumina’shi E Kidisitu, atumubingi mu kikoñeno.</verse>
				<verse number="23">Binyibiabia, babamutandjile abakwile’shi: Tadi mukulu, mwihushei na mwinyi.</verse>
				<verse number="24">Biabia, babaitanyine dimo batandjibwe mpofu, bamwambashi: Otumbishe Efile Mukulu: atwiuku’shi uno muntu ’mubi.</verse>
				<verse number="25">E bebalulwile’shi: Su E mulwishi tafiuku; neuku mwanda umune’nka’shi: ami nadi mpofu kala, binobino namono.</verse>
				<verse number="26">Babamwihwishe’shi dimonyi, E bakukitshine kinyi? babulusha meso’be na minyi?</verse>
				<verse number="27">E bebalulwile’shi: Tampwile kwinulungula kala, n’anwe tanwibashushe: A! kia nukyebela kuhusha dia kabidi nkinyi? Anukyebe namu kwikala bana-be-ba-bukishi su?</verse>
				<verse number="28">Biabia babamukayile’shi: Obe we Mwan’E a bukishi; anka’twe twi bana-ba-bukishi ba Mosesa.</verse>
				<verse number="29">Atwiuku’ Efile Mukulu bakwile kwi Mosesa; anka uno muntu tatwibeukye kubafikile.</verse>
				<verse number="30">Biabia awa muntu bebalulwile’shi: Nyi henyiha mwanda wa ku kanya’shi: E bambule meso ande, n’anwe tanwibeukye kubafikile.</verse>
				<verse number="31">Binobino atwiuku’shi ’Efile Mukulu tahushā basodi ba myanda: anka su muntu e mulangwidi w’Efile Mukulu ne akitshi abikyebe’shimba diE, E amuhusha.</verse>
				<verse number="32">Kumbangilo, kwa nsenga, mpā na binobino, takwahushishwe muntu batandjibwe mpofu kubulwa meso na mungi muntu.</verse>
				<verse number="33">Su uno muntu tamufikye kw’Efile Mukulu, tabadi akwiuku kukita mwanda.</verse>
				<verse number="34">Babamwalulwile’shi: Obe bodi mutandjibwe binyibinyi mu bubi, wetulambukisha’twe su? Biabia babamubingile.</verse>
				<verse number="35">Yesu bahushishe’shi babamubingi; habamusañene, bamwihwishe ’shi: Okumine Mwan’Efile Mukulu su?</verse>
				<verse number="36">E balulwile’shi: E nanyi Mwanana, mwandji a kumukumina?</verse>
				<verse number="37">Biabia Yesu bamwambile’shi: Obe bohu kumumona, n’akula n’obe’u n’E.</verse>
				<verse number="38">Au bambile’shi: Mwanana, nakumina. Biabia bamulangwidile.</verse>
				<verse number="39">Yesu balungwile’shi: Nyi ha mwanda wa kutshiba kimu nafikile hano ha nsenga’shi: bashia bamono, bamone; na bamone bekale bu bampofu.</verse>
				<verse number="40">Biabia bangi ba Bafadiseo babadi n’E, babahushishe yino misambo, babambile’shi; Atwe’nyi twi bampofu namu su?</verse>
				<verse number="41">Yesu bebalungwile’shi: Su nubadi bampofu, tanubadi na bubi: anka binobino anwamba’shi: Atumono meso; binyibiabia milwisho yenu nwi nayo.</verse>
			</chapter>
			<chapter number="10">
				<verse number="1">Binyibinyi, binyibinyi, nenulungula’mi’shi: Shia twelela ku kibelo kia luhoho lwa mikoko, anka akamina hangi, yawa e ngifi na ntunyenanyi.</verse>
				<verse number="2">Anka’wa atwelela ku kibelo, e katshunga ka mikoko.</verse>
				<verse number="3">Mulami a ku kibelo amushitwila; na mikoko ayihusha eyi die: n’etanyina mikoko ye na mashina’yo, eyikunkusha hasha.</verse>
				<verse number="4">Hātusha mikoko ye, eyibadidila kumpala kwayo, mikoko tayimulondo; mwanda ayiuku eyi die.</verse>
				<verse number="5">Tayilondo mwenye, ooo anka ayikamusuku, mwanda tayiuku eyi dia bēnyi.</verse>
				<verse number="6">Yesu bebele uno mwele kwabadi: anka tambeukye bibebakudile, su mbinyi, su mbinyi.</verse>
				<verse number="7">Henyihaha, Yesu bebalungwile dimo’nyi’shi: Binyibinyi, binyibinyi, nenwamba’shi, Ami nyi kibi kia kibelo kia mikoko.</verse>
				<verse number="8">Boso babadidile kumpala kwande, babadi bangifi na banyenanyi; anka mikoko tayibebahusha.</verse>
				<verse number="9">Ami uno nyi kibi kia kibelo; ese muntu atwele handji, akahashwa, atwele, atuku, asañana kimwa kibuwa.</verse>
				<verse number="10">Ngifi kwe kufika, afwila’nka kwiba na kwiha, na kuiwisha: Ami nafikile’shi, bakamone muwa, bakeumone kukila wi bungi.</verse>
				<verse number="11">Ami nyi katshunga kebuwa, katshunga kebuwa afwila mikoko.</verse>
				<verse number="12">Mufubi’ēfuto, ta nkatshunga ka mikoko ka na mwinyi, na mikoko tangye, amono kamishi kakwete kufika, alekye mikoko, tasuku: na kamishi akeyikwata, na kwiyihalakasha.</verse>
				<verse number="13">Mufubi’ēfuto asuku mwanda e mufubi ēfuto, te na kanya kwi mikoko.</verse>
				<verse number="14">Ami uno nyi katshunga kebuwa, neuku yande (mikoko) nyi mwiukibwe nayo.</verse>
				<verse number="15">Anka bu binukye Yaiya, neuku Yaiya namu anka hamune: natudile mikoko muwa wande.</verse>
				<verse number="16">Yingi mikoko yandji nayo, tangya luno luhoho: mwandji nao ngwa kut’ika nayo, ayikahusha eyi diande; ayikekala lombe lumune, na katshunga kamune.</verse>
				<verse number="17">Nyi ha uno mwanda Yaiya E nami kifulo, mwanda na tulu muwa wande, mwandjia kuatshila dimo.</verse>
				<verse number="18">Takwi muntu sungangumune akwiunyeñana, anka newitudila’mi na mwinyi. Nyi na matalwa akwiutula, nyi na matalwa namu kwiuata kabidi. Uno mulayilo neutambwile kwi Yaiya.</verse>
				<verse number="19">Binyibiabia, ha yino myanda Bena Yudea babelamunwine dimo.</verse>
				<verse number="20">Be bungi babambile’shi, E na mukishi munda, E na mombe; ankinyi kia numuhushisha?</verse>
				<verse number="21">Bangi’shi: Yino myanda tayakwikala kwi muntu e na mukishi. Muntu e na mukishi euku kubūla meso a mpofu su?</verse>
				<verse number="22">Kubadi Bidibwa bia Kilumbulwilo kia Ntempelo, ku Yelusalema, kubadi kihindji ki’eshiho.</verse>
				<verse number="23">Biabia Yesu matalwa namu kwiuatakabidi. Uno mulayilo neutambwile batambukile mu ntempelo mu kisanga kia Solomone.</verse>
				<verse number="24">Binyibiabia, Bena Yudea babamwifunyishe bamwihusha’shi: A! kihindji kinyi kiwetwikasha na mialasheno? Su E winyi Kidisitu etulungule bibuwa.</verse>
				<verse number="25">Yesu bebalulwile’shi: Nenulungwile, anka tanwibakumina: bikitshino biankitshina mwishina dia Yaiya, nyi abinakwila.</verse>
				<verse number="26">Anka’nwe tanwibakumine, mwanda tanwi ba mu mikoko yande, bu binenulungwile.</verse>
				<verse number="27">Mikoko yande ayihusha eyi diande, neyiuku, ayindondo:</verse>
				<verse number="28">Neyiha muwa wa-ikala-ika; tayifu sunga mpahelahela, sunga muntu kwiyinyenga kwiasa diande.</verse>
				<verse number="29">Shami, beyimpele, ’mukile boso bukata; biabia takwi muntu euku kuyinyengya mwiasa diE.</verse>
				<verse number="30">Ami na Yaiya twi umune.</verse>
				<verse number="31">Biabia Bena Yudea babasangwile mabwe dimonyi akumuasa.</verse>
				<verse number="32">Yesu bebalulwile’shi: Nenulesheshe bikitshino bibuwa bi bungi bi kwi Yaiya; aha mwanda kinyi unankitshi wa’nungyela mabwe?</verse>
				<verse number="33">Bena Yudea babamwalulwile’shi: Tatukwela mabwe ha mwanda wibuwa wokitshi; anka ha mwanda wa kusabula (Efile Mukulu) na ha mwanda obe, muntu, wehwandjikisha bu Efile Mukulu.</verse>
				<verse number="34">Yesu bebehwishe’shi: Tangufundjibwe mu milangilo yenu’shi: Nakula’shi, Anwe nwi bēfile?</verse>
				<verse number="35">Su ebebatemuna bu bēfile, kwibo kubafikile mwanda w’Efile Mukulu, na bifundwe tabiuku kushulwa.</verse>
				<verse number="36">Anumwambila muhatulwe Efile Mukulu, abatumine ha nsenga’shi: Osabula Efile Mukulu, mwanda nambashi, Nyi Mwana ’Efile Mukulu?</verse>
				<verse number="37">Su nkimukite bikitshino bia Yaiya, tanunkumina.</verse>
				<verse number="38">Ankasu nakitshi (mnyanda) sunga tanunkumina’mi, kuminai bikitshino; na kwiuka nwiukye, nukumine’shi, Yaiya E mundea, mwanda, nami namu nyi munda mwe.</verse>
				<verse number="39">Binyibiabia babakimbile dimo mwa kumukwatshila; anka E bakatukile mu masa’bo.</verse>
				<verse number="40">Bayile dimo adi’eshia dia Yodano, ku kihindji kubadi Yoano babatshisha bantu kwibedi; bashalele kwanka.</verse>
				<verse number="41">Biabia be bungi abafikile kwadi, babambile’shi: Yoano tamukite kilengeleshi: anka myanda yoso yibadi Yoano bambila uno muntu ngia binyibinyi.</verse>
				<verse number="42">Henyihaha be bungi babamukuminyine.</verse>
			</chapter>
			<chapter number="11">
				<verse number="1">Kubadi muntu badi akumbu, eshina die bu Lasalasa, Mwina Betani, kibalo kia Madia na mukwabo Mata.</verse>
				<verse number="2">(Winyi Madia bashingile Nfumwetu na mwimu wa mahembwe, amuhampula ngwa ye na nyene ye; ndumiana’be Lasalasa badi na busungu).</verse>
				<verse number="3">Hankashian’E babamutuminyine mwanda’shi: A! Nfumwetu, uno odi ne kit’ulo bakumbu.</verse>
				<verse number="4">Habahushishe Yesu (uno), bambile’shi: Abu tambusungu bwa lufu, ooo, anka bwa ntumbo y’Efile Mukulu’shi, Mwan’Efile Mukulu amone mwadi akutumbishibwa.</verse>
				<verse number="5">Yesu badi na Mata kifulo na mukwabo mwana mukashi, na Lasalasa.</verse>
				<verse number="6">E habahushishe mwanda wa busungu bwe, bashalele kwanka kwa mukyīla mafuku abidi.</verse>
				<verse number="7">Biabia kumongo, balungwile bana-be-ba-bukishi’shi: Twendei dimo mu Yudea.</verse>
				<verse number="8">Bana-be-ba-bukishi babamwalulwile’shi: Mulambukishi, anka henyi habakyebele ba Yudea kukuasa mabwe’ha; olukenyi kwanka dia kabidi?</verse>
				<verse number="9">Yesu bebalulwile’shi: Tamwi bihindji bia nsa ekumi na bibidi mu nguba umune su? Su muntu atembe mu kanya takakokela, ooo, mwanda amona etata dia hano-ha-nsenga.</verse>
				<verse number="10">Anka su muntu atembe bufuku, akokola, mwanda kanya takemunda mwe.</verse>
				<verse number="11">Habahwile kwakula yino myanda bebalungwile’shi: Kuku etu Lasalasa mulale mu tulo; anka tanyende mu kumubusha mu tulo.</verse>
				<verse number="12">Biabia bana-be-ba-bukishi babambile’shi: A! Mulambukishi, su mulale mu tulo akekala biya.</verse>
				<verse number="13">Biosobi, Yesu badi akula mwanda wa lufu lwe: anka’bo tabahwandjikisha’shi, akwila mwanda wa kulala mu tulo.</verse>
				<verse number="14">Biabia Yesu bebalungwile biya’shi, Lasalasa bafu.</verse>
				<verse number="15">Anka, ha mwanda wenu nasehela tanyikalanga kwanka, mwanda, anukakumina, anka twendengyei kwadi.</verse>
				<verse number="16">Biabia, Tomase batemunwanga bu Didimusa, balungwile bakwabo bana-be-ba-bukishi ’shi: Twende namu, n’atwe bene, tukafu n’E hamune.</verse>
				<verse number="17">Biabia habafikile Yesu kwanka, bamusañene mulale ’mashama mafuku ananka.</verse>
				<verse number="18">Betani badi hehi na Yelusalema, kubadi kihindji kia kilometre isatu.</verse>
				<verse number="19">Bena Yudea be bungi babadi bafikye kwi Mata na Madia, mu kwibasamba ha mwanda wa mukwabo.</verse>
				<verse number="20">Binyibiabia, Mata hakuhusha’shi. Yesu ngiu wafiki, bayile mu kumutundaisha: anka Madia badi mushale mu nshibo.</verse>
				<verse number="21">Biabia Mata balungwile Yesu’shi: A! Mulambukishi, su obe wekalanga kuno mukwetu tabadi a kufwa.</verse>
				<verse number="22">Anka neuku’shi, sunga binobino kioso kiokatekye kw’Efile Mukulu, Efile Mukulu akakuha’kio.</verse>
				<verse number="23">Yesu bamulungwile’shi: Mukwenu akabuku dimo.</verse>
				<verse number="24">Mata bamwalulwile’shi: Neuku’shi akabuku dimo ha lusangukilo, kwifuku dia nkonko.</verse>
				<verse number="25">Yesu bamulungwile’shi: Ami uno nyi lusangukilo na muwa winyi: akankumina, sung’e bafu, anka akekala na muwa.</verse>
				<verse number="26">Ese e na muwa, akumina mwimi, takamono lufu, sunga mpahelahela. Okuminau su?</verse>
				<verse number="27">Bamwalulwile’shi: Uolo, Nfumwami: Nakumina’mishi, Obe we Kidisitu, Mwan’Efile Mukulu, yawa afiki hano-hansenga.</verse>
				<verse number="28">Habakwile biabia, bayile, aketamina mukwabo Madia mu bufiefie, bambile’shi: Mulambukishi bafiki, ngiu wakwitamina.</verse>
				<verse number="29">Habahushishe, bebwele lubilo, enda kwadi.</verse>
				<verse number="30">Biabia Yesu badi tabandjile kufika mu kibalo, badi kianka kubakamutundaishe Mata.</verse>
				<verse number="31">Binyibiabia, Bena Yudea babadi nabo mu nshibo, abamusamba, hababamwene Madia bebo lubilo, tēnde, abo tabamulondo’shi: ’Ende ku mashama mu kudila kwanka.</verse>
				<verse number="32">Binyibiabia, Madia habafikile kubadi Yesu, hakumumona, bahone ku ngwa ye, eshi: A! Nfumwami, su obe wekalanga kuno, ndumian’etu tabadia kufwa.</verse>
				<verse number="33">Binyibiabia Yesu habamumwene kwete kudila, na baYudea namu baBafikile n’e abadidi, eshimba die dibamufudidile, dibadi anka fututu.</verse>
				<verse number="34">Baihwisheshi: Anwibamushikye kwi kunyi? Babamulungwile’shi: A! Mulambukishi ofwotale.</verse>
				<verse number="35">Yesu badile mpolo.</verse>
				<verse number="36">Biabia Bena Yudea babambile’shi: Talai biadi ne kifulo!</verse>
				<verse number="37">Anka bangi namu’shi: Au muntu abula meso abadi mpofu, tabadi mwiukye mwa kulekyesha uno muntu namu kufwa su?</verse>
				<verse number="38">Binyibiabia Yesu n’eshimba difudile munda anka fututu kabidi, bayile ku mashama. Abadi a muta n’ebwe dibadi dibwikile hanka.</verse>
				<verse number="39">Yesu bambile’shi: Katushai ebwe. Anka Mata mukashian’e mufwe, bamulungwile’shi: A! Nfumu etadi anunku binobino, mwanda tadi mafuku ananka na kufwa.</verse>
				<verse number="40">Yesu bamwihwishe’shi: A nkikulungwila’mishi su bokumina okamono ntumbo y’Efile Mukulu su?</verse>
				<verse number="41">Henyihaha babakashishe’bwe dibadi dibwikile ku mashama alale mufwe. Biabia Yesu babandulwile meso’shi: Yaiya nakutumbula mwanda obe bompushisha.</verse>
				<verse number="42">Neukile’shi ompushisha mafuku oso: anka ha mwanda wa bano bantu bemane, nakula uno mwanda’shi, bakumine’shi, Obe bontumine.</verse>
				<verse number="43">Habahwile kwakula biabia belele musase ukata’shi: Lasalasa tuka.</verse>
				<verse number="44">N’e badi mufwe batukile, muhombelwe mbwisha ya bamushikile nayo, ku masa na ku ngwa ye: na ku mpala kwe kubadi kuhombelwe kitambala. Yesu bebalungwile’shi: Muhombolei, ēnde.</verse>
				<verse number="45">Biabia Bena Yudea be bungi babadi bafikye kwi Madia, abamwene bibakitshine Yesu, abamukuminyine.</verse>
				<verse number="46">Anka bangi bakwabo babayile kwi baFadiseo, kwibalungula bibakitanga Yesu.</verse>
				<verse number="47">Binyibiabia, batshiite bakwidi na baFadiseo, babebungile mu lukuku, babambile’shi: Tukite na minyi? mwanda uno muntu kwete kukita bilengeleshi bibungi.</verse>
				<verse number="48">Su atumuleka bisumanga, boso bakamukumina: biabia Bena Loma abakafiki na kunyenana nsenga yetu, na mwilo wetu namu.</verse>
				<verse number="49">Umune abo, mutemunwe bu Kaifasa, badi mutshiito mu kiakia kihwa, bebalungwile’shi: Tanwi na kianwiuku.</verse>
				<verse number="50">Sunga kutentekesha biakidi kitulombene’shi, muntu umune afwile bantu, biabia mwilo woso taufu.</verse>
				<verse number="51">E tamwiakwile uno mwanda: anka ha mwanda e badi tshiite mwakwidi mu kiakia kihwa, batemukile’shi: Yesu afwila uno mwilo.</verse>
				<verse number="52">Tañanka wa uno mwilo umune’nka’anke’shi; akafumankasha namu bana b’Efile Mukulu būmune, abadi abahalakene kungi kungi.</verse>
				<verse number="53">Henyihaha, ku diadi’efuku mpā, babadi abebungu lukuku mwa kumwihaila.</verse>
				<verse number="54">Binyibiabia Yesu tabatembanga hatoka munkatshi mwa baYudea dimo: anka bakatukile kwanka, bayile ku luhese hehi ku kabāka, ku kibalo kitemunwa bu Efeleme, baishishe kwanka na bana-be-ba-bukishi.</verse>
				<verse number="55">Biabia Pashika ya Bena Yudea yibadi hehi: be bungi abakatukile ku mpese yabo, bēnde ku Yelusalema kwibedi kwa Pashika, mwanda wa kwisūla.</verse>
				<verse number="56">Henyihaha abakimbile Yesu, anka hābadi bēmane muntempelo, babeihushene’ shi: Anutentekyesha kinyi’shi, takafiki ku Bidibwa bia kusehela su?</verse>
				<verse number="57">Batshiite bakwidi bakata na baFadiseo namu babēle kishila’shi: Su kwi muntu euku kwadi, aleshe kwanka, bakamukwate.</verse>
			</chapter>
			<chapter number="12">
				<verse number="1">Henyihaha, Yesu bafikile ku Betani, bēkyele mafuku asamombo kwibedi kwa Pashika, kubadi Lasalasa, winyi bafwile, ababushishe ku lufu.</verse>
				<verse number="2">Binyibiabia, abamutekesha bidibwa bia kiolwa; Mata badi ebatambika, anka Lasalasa badi umun’abo abashele ku mesa n’E.</verse>
				<verse number="3">Henyihaha Madia bātshile kihindji kia kilo kia mwimu wa mahembwe wi mūlo wi bukoho wimoo, bashingile ku ngwa ya Yesu nao, bahampule ngwa ye na nyene ye; na nshibo yihaule ndā n’eshiko dia mwimu.</verse>
				<verse number="4">Anka umune a bana-be-ba-bukishi, Yudasa Isakadiote mwan’a Shimona, winyi badi akyebe kumukokosha, bakwile’shi:</verse>
				<verse number="5">A nkinyi kiabashibahanyine uno mwimu ku nkama isatu ya ndenadi ya mfalanga, beyiabila balanda?</verse>
				<verse number="6">Biosobi bibakwile bino, ta mwanda e badi na kanya kwi balanda, ooo: anka ha mwanda badi ngifi, enyi badi n’edimba, mutwale bibadi bitule mwanka.</verse>
				<verse number="7">Biabia Yesu bakwile’shi: Mulekei: badi aulama mpā na kwifuku dia kushika kwanda.</verse>
				<verse number="8">Mwanda’nwe nwi na balanda n’enu mafuku oso; anka’mi tanwi n’ami mafuku oso.</verse>
				<verse number="9">Binyibiabia be bungi ba ku Yudea abashingulwile’shi E ngiu eku: tambafikile anka ha mwanda wa Yesu, nyi mwanda babayidile mwabadi akumwena Lasalasa, ababushishe ku lufu.</verse>
				<verse number="10">Anka batshiite bakwidi bakata babadi abadi lukuku mwa kwihaila winyi Lasalasa namu.</verse>
				<verse number="11">Nyi ha mwanda we be bungi ba Bena Yudea abakatukile, abakumina Yesu.</verse>
				<verse number="12">H’efuku dia maloba bantu be bungi babadi abafiki ku Bidibwa, habahushishe’shi, Yesu afiki ku Yelusalema,</verse>
				<verse number="13">Abātshile malala a mabo, abayile mu kumutundaisha, bēnda, abasamanga shi: Hosana: Mwabi kwi Nfumu a Isalele afiki mwishina dia Yeowa.</verse>
				<verse number="14">Biabia Yesu habamwene mwan’a mpunda, bayinamine hanka, nwa kibafundjibwe’shi:</verse>
				<verse number="15">Totshinanga mō obe mwana mukashi a Siona: Tala: Nfumwobe afiki mwiname ha mwan’a mpunda.</verse>
				<verse number="16">Bana be-ba-bukishi tababadi beukye yino myanda kwibedi: anka habadi Yesu batumbishibwa, henyihaha nyi hababatentekeshe, na bia binyi bibamufundjilwe na bia babamukitshine.</verse>
				<verse number="17">Binyibiabia, baba bantu babadi n’E, habetanyine Lasalasa ’mashama, na kumubusha ku lufu, abahatulwile.</verse>
				<verse number="18">Nyi habafikīle bantu namu kafumankana n’E: mwanda babahushishe mubakitshinyine kino kilengeleshe.</verse>
				<verse number="19">Binyibiabia baFadiseo abelungushenene’shi: Talangai biosobi utukulakala bisumanga, talai ba-hano-ha-nsenga babahu kumulonda.</verse>
				<verse number="20">Kubadi bangi ba baNgidiki babadi munkatshi mwa babafikile mu kulangwila ku Bidibwa bia ku’Sehela.</verse>
				<verse number="21">Binyibiabia, abo abafikile kwi Fidiho, mwina Beteseda a Ngadile; abamwihwishe’shi: A! Mwanana, atukyebe kumona Yesu.</verse>
				<verse number="22">Fidiho bayile balungula Andeleo; Andeleo namu na Fidiho abalungula Yesu.</verse>
				<verse number="23">Yesu babalulwile’shi: Kihindji kibafiki, kia Mwan’a muntu atumbishibwe.</verse>
				<verse number="24">Binyibinyi, binyibinyi, nenwambashi: Su emuma dia nganu dibahono mu nsenga, tandifwe, biabia adikala buhenka; anka su dibafu, adiha ebungi.</verse>
				<verse number="25">Awa e na kifulo na muwa we na mwinyi, au ukamushimina; ank’e ashikwa muwa we wa hano-hansenga, akekala nao, mpa na kwikalaika.</verse>
				<verse number="26">Su muntu anuma, andonde; kwandji mwikale, mufubi ande namu akekala kwanka: su muntu ānumā, Shami akamunemeka.</verse>
				<verse number="27">Binobino eshimba diande dibenyengye; akiakyebe’nyi kwakula nkinyi? nakula’shi: Obe Yaiya ompashe ku kino kihindji: anka ha uno mwanda mpā nafikila ku kino kihindji.</verse>
				<verse number="28">Yaiya tumbisha eshina diobe. Henyihaha kubatukile eyi mwiilu’shi: Nahu kwiditumbisha, nankeditumbisha dimo.</verse>
				<verse number="29">Binyibiabia bantu babadi hēmane hehi, babedihushishe, abakwile’shi, Nyi mukungulo wa mpeshi; bangi’shi: Mwikeilu bakwile n’E.</verse>
				<verse number="30">Yesu balulwile’shi: Dino eyi tandjifiki ha mwanda wande, anka dibafiki ha mwanda wenu.</verse>
				<verse number="31">Binobino nkitshibilo kia hano-ha-nsenga: binobino mwinyi nfumu a hano-ha-nsenga akabingwa.</verse>
				<verse number="32">N’ami, su naimikwa ku nsenga nankefubusha (bantu) boso kwandjimi.</verse>
				<verse number="33">Bakwile uno’shi mu kwiukisha lwinyi lufu lwakyebe kufwa.</verse>
				<verse number="34">Bantu abamwalulwile’she: Atwe tubahushishe mu mukanda wa milangilo’shi: Kidisitu akekala-ika: A biabia nkinyi kiokwila’shi: Mwan’a muntu anka kwīmikwa? Winyi Mwan’a muntu nanyi?</verse>
				<verse number="35">Biabia Yesu bebalungwile’shi: Kubashala’anka kahindji kahela ka nukekala n’etata. Tembai hanuki n’etata, tala, mufito wakafika hanudiha: mwanda atembe mufito, teuku mwa ende.</verse>
				<verse number="36">Hanuki n’etata kuminai mwitata, mwanudia kwikela bana b’etata. Yino myanda yibakwile Yesu, biabia bēnda, abebafwamine.</verse>
				<verse number="37">Anka sunga bibakitshinyinebilengeleshi bibungi kumpala kwabo, tambamukumine.</verse>
				<verse number="38">Eshi, mwisambo wa Eseasa mutemukye ubakwile, ukumbashwe’shi: Obe Yeowa awa kukumina mukāndu wetu, nānyi? na mboko ya Yeowa yibafumbukila kwi’nyi?</verse>
				<verse number="39">Binyibiabia tabeuku kukumina ha mwanda wa Eseasa bakwile dimonyi’shi:</verse>
				<verse number="40">E babwikile mesoabo, E bakomesha mashimba’bo; tala, abakamono na meso abo, sunga kushingula na mashimba’bo, mwandjia kwalula mashimba’bo, n’ami nkebahasha.</verse>
				<verse number="41">Yino myanda yibakwile Eseasa habamwene ntumbo ye, na bamwakwidile.</verse>
				<verse number="42">Henyihaha munkatshi mwa batontshi bakata babamukuminyine be bungi namu; anka ha mwanda wa baFadiseo tamba (mu) shikule, tala, baketubinga ku kitumbwilo.</verse>
				<verse number="43">Mwanda abadi na kifulo kia kutumbisha kwa bantu, kukila kutumbisha kw’Efile Mukulu.</verse>
				<verse number="44">Yesu bēle musase’shi: Awa ankumina’ mi, tamunkumine anka mwadi E bantumine.</verse>
				<verse number="45">E namu amono’ini, amono na bantumine.</verse>
				<verse number="46">Ami nafiki bu etata hano-ha-nsenga’shi: ese akumina kwimi, takekala mufito, ooo.</verse>
				<verse number="47">Su muntu ahushā myanda yande, teyikumina, tankamutshibila: mwanda nkimufikye kutshibila ba-hanoha-nsenga, anka kuhasha ba-hano-ha-nsenga.</verse>
				<verse number="48">Anka’wa ampele’mi, sunga kutambula myanda yande, e na umune kumutshibila mwifuku dia nkonko.</verse>
				<verse number="49">Mwanda nki na kianyisambila, anka Yaiya bantumine, nyibandayile’shi, nyimodionkalungula muno, nyi modionkesambila muno.</verse>
				<verse number="50">Anka neuku uno mulayilo we ngwa muwa waikala-ika: binyibiabia bioso biañakula, anka bibandayile Yaiya, ami nakula’nka bianka.</verse>
			</chapter>
			<chapter number="13">
				<verse number="1">Biabia habadi Bidibwa bia Kukila kwa Yeowa takwafikile, Yesu beukile’shi: kihindji kie kibafiki kwandji a kukatuka hano-ha-nsenga, kwenda kwi Yaiya, E badi na kifulo na bantu b’E ba hano-ha-nsenga, E nabo kifulo mpa na kunfudilo.</verse>
				<verse number="2">Binyibiabia, habaditabadi biakudia, Satana bahwilekutwesha Yudasa Isakadiota a Shimono’shi, amusokole ku bangi.</verse>
				<verse number="3">Yesu beukile’shi, Shye bamuhele bintu bioso mu mase E, n’E namu badi bafikile kw’Efile Mukulu, akaluka kw’Efile Mukulu namu.</verse>
				<verse number="4">Bebwele ku bidibwa, babikile bifwalwa bie, batshile kitambala, Ehombela.</verse>
				<verse number="5">Biabia bēle mema mwilonga, abanga kusula ku ngwa ya bana be-ba-bukishi, na kwiyihampula, na kitambala kibadi mwihombele ha mbidi h’E.</verse>
				<verse number="6">Binyibiabia bafikile kwi Shimona Petelo, Petelo bamwambile’shi, A Nfumwami, osule’mi ku ngwa su?</verse>
				<verse number="7">Yesu bamwalulwile’shi: Obe tweuku kiankitshi binobino, anka okeuku kumongo.</verse>
				<verse number="8">Petelo bamulungwile’shi; Tonsulanga ku ngwayande, sunga mpahelahela. Yesu bamwalulwile’shi: Su nkimukusule, biabia twe nami buumune.</verse>
				<verse number="9">Shimona Petelo bamwalulwile’shi: A Nfumwami, tosulanga’nka ku ngwa yande, ooo, sulengye ku maboko na ku mutwe namu.</verse>
				<verse number="10">Yesu bamulungwile’shi: Muntu muhwe kwitumpa tenakiakyebe’nyi, anka kusula ku ngwa, e nyi mutoke oso, n’anwe nwibatoke, anka tanwibatoke’nwe boso.</verse>
				<verse number="11">Mwanda beukile na’wa akamusokola, nyi ha uno mwanda ubakudile’shi; Tanwibatoke’nwe boso.</verse>
				<verse number="12">Biabia, habahwile kwibasula ku ngwa, bātshile bifwalwa bi’E, bashalele ku mesa dimo, tebalungula’shi: Anwiuku kinenukitshina bino su?</verse>
				<verse number="13">Anuntemuna’shi; Mulambukishi na Nfumu: anwamba bibuwa, mwanda’mi nyi anka biabia.</verse>
				<verse number="14">Binyibiabia, su’mi Nfumwenu na Mulambukishi enu nenusula ku ngwa yenu, nkilombane ’nwe kwisudishena ku ngwa yenu.</verse>
				<verse number="15">Mwanda nenuhele kihwandikisho mwanudi a kwikitene bu binenukitshina.</verse>
				<verse number="16">Binyibinyi, binyibinyi, nenwambashi; Mpika tamukile nfumu’we, sunga mutumibwe tamukile bantumine.</verse>
				<verse number="17">Su nubeuku bino bintu, anukekala na mwabi su anwibikitshi.</verse>
				<verse number="18">Tanyinwamba ’nweboso neuku banasangwile: anka nyi hakwambashi kilomba she’kia kibafundjilwe’shi: Adi biakudia n’ami etuhishena n’ami.</verse>
				<verse number="19">Binobino, nenulungula mwanda ushiabandjile kufika, eshi, haukafiki anukakumina’shi, Nyi E.</verse>
				<verse number="20">Binyibinyi, binyibinyi, nenulungula’shi, Awa akumina ese antumu, ankumina’mi, n’e ankumina’mi bakumina na bantumine.</verse>
				<verse number="21">Habahwile Yesu kwakula biabia, eshimba die dibenyengyele takula’shi: Binyibinyi, binyibinyi, nenwa mbashi, umune enu akansokola.</verse>
				<verse number="22">Biabia, bana be-ba bukishi tabetalena, babadi abealashena’shi, Au winyiu na nyi?</verse>
				<verse number="23">Kubadi mwan’a bukishi umune badi mufudibwe na Yesu, badi mweme ha kiadi kia Yesu.</verse>
				<verse number="24">Binyibiabia, Shimona Petelo bamufikile meso’shi, mwihush’E winyi, ’ākula.</verse>
				<verse number="25">Biabia awa badi mweme ha kiadi kia Yesu ba mwihwishe’shi: A! Nfumu, a winyiu nanyi?</verse>
				<verse number="26">Yesu bamwalulwile’shi: A nkaha kihese kisabikye, n’e yawa. Biabia habasabikile kihese bekihele Yudasa Isakadiota a Shimona.</verse>
				<verse number="27">Habatambwile kihese Satana batwele munda mwe. Biabia Yesu bakwile’shi: Kiokyebe kukita, kitekio bukidi.</verse>
				<verse number="28">Abo babadi bashale ku mesa, takwiumun’abo bashingulwile mubamulungwidile uno mwanda.</verse>
				<verse number="29">Mwanda Yudasa badi mutwale’dimba, bangi babatentekyeshe Yesu amwambashe kaule biatukyebe bia ha kidilo, su nkuha balanda kintu.</verse>
				<verse number="30">Biabia e habatambwile kihese, batukile lubilo, bufuku namu bubayile.</verse>
				<verse number="31">Binyibiabia, habatukile Yesu’shi: Binobino Mwan’a muntu batumbishibwa, Efile Mukulu batumbishwa namu mwadi E.</verse>
				<verse number="32">Su Efile Mukulu batumbishwa mwadi E, Efile Mukulu akamutumbisha mwadi E na mwinyi, aka mutumbisha binobino.</verse>
				<verse number="33">Anwe bakinga kubashala’nka kahindji kahela nyi nenu, Anukankimbe: anka binalungwile ba-Yudea’shi: Kwa nyende, tanwiuku kufika; n’anwe namu nenwamba’nka biabia.</verse>
				<verse number="34">Mulangilo uhia nenuha’shi: Nwifulene kifulo anwe bana bene; bu’mi nekalanga nenu kifule nwifulene kifulo anwe bana bene.</verse>
				<verse number="35">Biabia nyi habakenwiukila bu bana-bande-ba-bukishi, su nwi na kifulo anwe bana bene.</verse>
				<verse number="36">Shimona Petelo bamwihwishe’shi: Wende kwi kunyi Mwanana? Yesu bamwalulwile’shi: Kwa nyende, obe tweuku kundonda binobino, anka okandondo kunyima.</verse>
				<verse number="37">Anka Petelo’shi: Nkinyi kiashia nkulondela binobino? nankakusumbwila muwa wande.</verse>
				<verse number="38">Yesu bamwalulwile’shi: Muwa wobe osumbile’mi su? Binyibinyi, binyibinyi nakulungula’shi: Etombele tadiabandjile kudila, okantunu kasata.</verse>
			</chapter>
			<chapter number="14">
				<verse number="1">Tanwikalanga na mashimba enyengye, ooo, anukumina Ei’ile Mukulu, kuminai mwimi namu.</verse>
				<verse number="2">Mu nshibo ya Yaiya mwi bia kubombela bi bungi: su amwikalanga biabia nadia kwinulungula. Nēnde kwinulumbulwila mbalo yenu.</verse>
				<verse number="3">Biabia su nēnde kwinulumbulwila mbalo yenu, nankaluka dimonyi kwinutambula kwandji, eshi, kwandji mwikale n’anwe anukekala kwanka namu.</verse>
				<verse number="4">Anwiuku kwa nyende, n’eshinda namu anwidiuku.</verse>
				<verse number="5">Tomase bamulungwile’shi: A! Nfumwami, tatwiuku koende, atwiuku eshinda na minyi?</verse>
				<verse number="6">Yesu bamwalulwile’shi: Ami uno nyi dinyi eshinda, na biabinyibinyi na muwa: takwi sungangumune akwifikila kwi Yaiya anka kwimi.</verse>
				<verse number="7">Su anunuku’mi, biabia nubeuku Yaiya namu: binobino mpā anumwiuku, nubahu kumumona.</verse>
				<verse number="8">Biabia Fidiha bamulungwile’shi, A Nfumwami etuleshe winyi Shobe, biabia kitulombene.</verse>
				<verse number="9">Yesu bamwihwishe’ shi: Kihindji kikata kinashala nenu bino’ki, biosobi tanwibanukye obe Fidiha? akunmona’mi bahu kumona Yaiya; biabia obe tombashi: Etuleshe Shobe?</verse>
				<verse number="10">Twemukumine ’mi biandji munda mwa Yaiya, Yaiya namu munda mwande? myanda yoso yia nyisamba nenu, tanyisambila ami na mwinyi, anka Yaiya E munda mwande, nyiafuba yino mifubo.</verse>
				<verse number="11">Nkuminei biandji munda wa Yaiya, n’E munda mwande namu, su tanwibakite biabia, nunkuminyine ha mwanda wa bikitshino bino.</verse>
				<verse number="12">Binyibinyi, binyibinyi, biañakula nenu’ shi: Akankumina, biabia yino mifubo yiankitshi, akeyikitshi namu; na yingi yikile yino bukata, akeikitshi mwanda nēnde kwi Yaiya.</verse>
				<verse number="13">Anka kioso kianukatekye mwishina diande, su nkinyi, su nkinyi, nankenukitshina kianka’shi, Yaiya atumbishwe mu Mwana.</verse>
				<verse number="14">Kintu kioso kianukatekye mwishina diande nankenukitshina.</verse>
				<verse number="15">Su nwi nami kifule nukite milangilo yande.</verse>
				<verse number="16">N’ami nankatekye Yaiya n’E akenuha mungi Musambi’shi akekala nenu ikala-ika.</verse>
				<verse number="17">E nyi Kikudi-E-Selele kia binyibinyi: abashiabeuku kwi ba-hano-ha-nsenga kumutambula, mwanda wa kukutwa kumumona, sunga kumwiuka; anka’nwe anumwiuku; mwanda ashala nenu, akekala munda mwenu.</verse>
				<verse number="18">Tanyinulekye bu bana a nshiuye, nankaluka kwanudi.</verse>
				<verse number="19">Anka kahindji kahela, ba-ha-nsenga, taba’mono kabidi, anka’nwe anu’mono; mwanda’mi nyi na muwa, anwe namu anukekala nao.</verse>
				<verse number="20">Mu dia di’efuku anukeuku’ shi: Ami nyi munda mwa Yaiya, n’anwe nwi munda mwande, nami namu nyi munda mwenu.</verse>
				<verse number="21">Awa e na milangilo yande kwete kwiyilama, ngyawa e nami kifulo, awa e nami kifulo, Yaiya akamufulu, nami nankamufulu namu, nankasokokela kwadi.</verse>
				<verse number="22">Yudasa (ta Isakadioto, ooo) bamwihwishe’shi: A! Mwanana, a nkinyi obe okasokokela kwatudi, tokasokokela kwi ba-hano-ha-nsenga.</verse>
				<verse number="23">Yesu bamwalulwile’shi: Su muntu e nami kifulo, alame mīsambo yande, na yaiya ande akekala n’e kifulo, atufikye kwadi, twikale n’e.</verse>
				<verse number="24">Yawa te nami kifulo tākitshi myanda yande; na mwanda wanuhusha tangwande, ooo, anka ngwa Yaiya bantumine.</verse>
				<verse number="25">Nahu kwinulungula yino myanda ha nki nenu.</verse>
				<verse number="26">Anka Musambi nyi Kikudi-E-Selelee, akatumu Yaiya mwishina diande, E akenulambukisha bintu bioso, na kwinutentekesha bioso binenulungula’bi.</verse>
				<verse number="27">Nenulekela kufukama, kufukama kwande nenuha kwanka: tanyinuha bu ba-hano-ha-nsenga abenuha. Tanwikalanga na mashimba enyengye, sunga kukwatwa na mō.</verse>
				<verse number="28">Nubahu kuhusha mwanda nenulungula’shi, bia nyende bino nankaluka kwanudi. Su anwikalanga nami kifulo, nubadi akwikala na muloo, ha mwanda nakula’shi: Nende kwi Yaiya mwanda Yaiya munkile’mi bukata.</verse>
				<verse number="29">Binobino nahu kwinulungula uno haushiabandjile kufika’shi; haukafiki nukakumina.</verse>
				<verse number="30">Bino takianyinulungula myanda yi bungi, ooo; mwanda sha matalwa a hano-ha-nsenga afiki, anka mwandji tamwikie, sunga kimune.</verse>
				<verse number="31">Anka nakitshi mwanda ubandaile Yaiya, mwanda ba-hano-ha-nsenga beukye’shi, Ami nyi na Yaiya kifulo. Ebwei, twendei.</verse>
			</chapter>
			<chapter number="15">
				<verse number="1">Ami nyi mulundo wa nfinyo wa binyibinyi; Shami nyi mudimi au.</verse>
				<verse number="2">Lutabi lwoso lwi kwandjimi lushi aluha bikubankalolo, akelukasha: anka lutabi lwoso aluha bikuba, akelusoswela’shi, aluhe bikuba bihwimi.</verse>
				<verse number="3">Binobino anwe nwibatoshibwe, ha mwanda wa mwisambo unenulungwile.</verse>
				<verse number="4">Ikalai mwandji, n’ami namu munda mwenu. Bu bishiabiuku lutabi kuhela bikuba lu na mwinyi, anka su ndulamata ku mulundo u na mwinyi; n’anwe namu mpamune, anka su anukekala mwimi.</verse>
				<verse number="5">Ami nyi mulundo wa nfinyo, anwe nyi ntabi yao: awa akekala mwimi, ami namu mwadi, e akaha bikuba bibungi; su tanwi nami tanukakitshi kintu.</verse>
				<verse number="6">Su muntu tekala mwandjimi, biabia asumbulwa bu lutabi luume: bantu abakeyikongola, abak’ele mu kalo, yihie fututu.</verse>
				<verse number="7">Anwe, su anwikekala mwimi, na myanda yande ngikale munda mwenu, nutekye kioso kia nutekye, akenukitshina bianka.</verse>
				<verse number="8">Su anukaha bikuba bi bungi, nyi anka muno Yaiya mntumbishibwe, biabia anwe anukekala bana-bande-ba-bukishi.</verse>
				<verse number="9">Bu Yaiya banfule’mi kifulo, anka hamune nenufule’nwe kifulo, nwikale mu kifulo kiande.</verse>
				<verse number="10">Su anulama milangilo yande, anukekala mu kifulo kiande; anka hamune’ini nalamine milangilo ya Yaiya, biabia nyi mwikale mu kifulo kiE.</verse>
				<verse number="11">Nenulungwila yino myanda’shi, muloo wande aukekala munda mwenu, na muloo mwenu aukakumbashwa.</verse>
				<verse number="12">Uno nyi mulangilo wande’shi, nwifulene kifulo bu binenufule kifulo.</verse>
				<verse number="13">Takwi muntu e na kifulo kikile kino’shi, muntu atulu muwa mwe ha mwanda wa bakuku be.</verse>
				<verse number="14">Anwe nwi bakuku bande su anukita bioso binenulā.</verse>
				<verse number="15">Tanyinutemuna dimo bu bahika, mwanda mpika teuku akikita nfumwe: anka nenutemuna bu bakuku; mwanda bintu bioso binahushishe kwi Yaiya nenwiukishabio.</verse>
				<verse number="16">Anwe tanwibansangule’mi, anka’mi benusangwile, benutulu’shi nwende, nufishe bikuba, na bikuba bienu abikekala: eshi bioso bianukatekye Yaiya mwishina diande, akenuha’ bio.</verse>
				<verse number="17">Biabia nenukamika’mi’shi: Nwifulenei kifulo.</verse>
				<verse number="18">Su ba-ha-nsenga abenushikwa, anwiuku’shi abanshikilwe-mi kwibedi kwanwe.</verse>
				<verse number="19">Su anwikalanga ba-hano-ha-nsenga, ba-hano-ha-nsenga abefulena ba na bene: anka ha mwanda’nwe tanwi ba-hano-ha-nsenga, anka’mi nenusangwile mu ba-ha-nsenga, binyibiabia ba-ha-nsenga abenushikwa.</verse>
				<verse number="20">Tentekeshai mwanda unenulungwile’shi: Mpika tamukile Nfumwe. Su abambingabinga’mi, abakenubingabinga namu; su abalamine mwanda wande, abakalama wenu namu.</verse>
				<verse number="21">Anka bino bintu bioso abakenukitshina ha mwanda w’eshina diande, mwanda tambeukye awa bantumine.</verse>
				<verse number="22">Su’mi nkimufikye na kwisamba n’abo, tababadia na kwikala na milwisho, anka binobino tabe na mwa kwibalanenya.</verse>
				<verse number="23">Awa munshikwe, bashikwa Yaiya namu.</verse>
				<verse number="24">Su nki mukite munkatshi mwabo bikitshino bishībikitwe mungi muntu, tababadi na milwisho; anka binobino abahu kumona’mi, na kushikwa’mi na Yaiya namu hamune.</verse>
				<verse number="25">Anka kukumbashwa mwanda ubafundjibwe mu mukanda wa milangilo’shi: Abanshikwa bisumanga.</verse>
				<verse number="26">Anka ahakafiki Musambi ankenutumina kwi Yaiya, nyi Kikudi-E-Selelee kia binyibinyi, atuku kwi Yaiya, E akanakwila.</verse>
				<verse number="27">N’anwe namu anukanyisambila, mwanda’nwe nubadi nami mpā na kumbangilo.</verse>
			</chapter>
			<chapter number="16">
				<verse number="1">Yino myanda nenulungwile’shi, tala nwakakokoshwa.</verse>
				<verse number="2">Abakenutusha mu bitumbwilo: binyibinyi kihindji akikafiki, kia yawa akwinwiha akatentekesha’shi; Nafubu mufubo w’Efile Mukulu.</verse>
				<verse number="3">Abakenukitshi yino myanda, ha mwanda tambeukye Yaiya, sunga nami.</verse>
				<verse number="4">Anka yino myanda nenulungwile’shi, hakafiki diadi’efuku anukatentekesha binenulungwile kala. Nkimwinulungule yino myanda ku mbangilo, mwanda nadi nenu.</verse>
				<verse number="5">Anka binobino nēnde kwi yawa bantumine, na takwiumune’nu angihusha’shi: Wende kunyi?</verse>
				<verse number="6">Anka ha mwanda nenulungwile yino myanda, kwinyongola kubaulu mashimba enu.</verse>
				<verse number="7">Sunga biabia, nenulungula bia binyibinyi: Mbinuhwandjikile’mi kwenda, mwanda su tanyende, Musambi takafiki kwanudi; anka su nēnde, nankamutumu kwanudi.</verse>
				<verse number="8">Biabia hakafiki akahonesha ba-hanoha-nsenga, ha mwanda wa bubi bwabo, na ha mwanda wa kululama na ha wa kutshiba kimu.</verse>
				<verse number="9">Ha mwanda wa bubi, mwanda tabankumine.</verse>
				<verse number="10">Ha mwanda wa kululama, mwanda nende kwi Yaiya, tanu’mono dimo.</verse>
				<verse number="11">Ha mwanda wa kutshiba kimu, mwanda nfumu a ha yino nsenga batshibilwe kimu.</verse>
				<verse number="12">Nyi na yingi myanda yi bungi kwinulungula, anka’nwe tanwiuku kwiyihushe binobino.</verse>
				<verse number="13">Anka’hafiki Kikudi-E-Selelee kia binyibinyi, akenulombola mu bioso bia binyibinyi: mwanda E takakula bie na mwinyi, ooo; anka bioso biakahusha, nyi biakakula: akenulesha myanda ayikafiki.</verse>
				<verse number="14">Akantumbisha: mwanda akatambula biande, akenulungula’bio.</verse>
				<verse number="15">Bintu bioso bi na Yaiya, mbiande: nyihenyiha mwanda unenulungwile’shi, akata bi kwandji akenulungula’bio.</verse>
				<verse number="16">Habashala kihindji kihela, tanuka’mono: na kingi kihindji kihela anuka’mono, mwanda nende kwi Yaiya.</verse>
				<verse number="17">Henyihaha (bamo) ba-bana-be-ba-bukishi, babeihushene’shi: Au mwanda kinyi, betwambashi: Kihindji kihela tanuka’mono; na kingi kihindji kihela anuka’ mono: na dimonyi’shi: Mwanda nende kwi Yaiya.</verse>
				<verse number="18">Biabia, abadi abakula, babambile’shi: Au mwanda kinyi E bakwile’shi: Kihindji kihela? Atwe tatwiuku biākula.</verse>
				<verse number="19">Binyibiabia, Yesu beukile’shi; abakyebe kuñihusha, bebehwishe’shi: Anwiihushena ha mwanda wa uno unalungwile’shi: Kihindji kihela n’anwe tanuka’mono; na kingi kihindji kihela anuka’mono?</verse>
				<verse number="20">Binyibinyi, binyibinyi, nenulungula’shi: Anukadidi mpolo na lukalo, anka be-ha-nsenga abakasehela, n’anwe anukekala na bishiotshi, anka bishiotshi bienu abikāluluka muloo.</verse>
				<verse number="21">Anka amwikela mwana mukashi na mitanyo ya kutanda, e na kwinyongola, mwanda kihindji kie kibahu kufika; anka bahu kutanda mwana tatentakyesha dimo mitanyo, ha mwanda wa kusehela’shi, muntu batandjibwa hano-ha-nsenga.</verse>
				<verse number="22">N’anwe namu binobino nwi na kwinyongola, anka nankenumono dimo, n’eshimba dienu adikasehela, na muntu takenunyengye muloo wenu.</verse>
				<verse number="23">Biabia, mu diadi’efuku tanukangihusha su nkinyi, su nkinyi. Binyibinyi, binyibinyi, bia nyinwambashi: Kioso kia nukatekye Yaiya mwishina diande akenuha kianka.</verse>
				<verse number="24">Kwibedi tanubadi anutekye kintu mwishina diande; tekai, anukatambula’shi, muloo wenu aukakumbashwa.</verse>
				<verse number="25">Nenulungwile yino myanda mu nkindji: anka efuku adikafiki dia shiakenulungula dimonyi mu nkindji, anka’nukanyiukila mwanda wa Yaiya.</verse>
				<verse number="26">Mu diadi ’efuku anukatekye mwishina diande: n’ami tanyinwambashi nankenutekyela kwi Yaiya.</verse>
				<verse number="27">Mwanda Yaiya na mwinyi mwinufule kifulo, ha mwanda’nwe nubadi banfule’mi kifulo, nubakuminyine’ shi, nantukile kw’Efile Mukulu.</verse>
				<verse number="28">Nantukile kwi Yaiya nafika hano-ha-senga; dimonyi nankatuka ha nsenga, nende kwi Yaiya.</verse>
				<verse number="29">Bana-be-ba-bukishi abamulungwile’ shi: Talangai! binobino bohatula biya twemwakule mu nkindji.</verse>
				<verse number="30">Binobino, atwiuku binyibinyi’shi Obe weukubintu bioso, twe na kiokyebe kwihusha muntu ooo: nyi ha uno atukumina’shi, botukile kw’Efile Mukulu.</verse>
				<verse number="31">Yesu bebehwishe’shi: Binobino anukumina su?</verse>
				<verse number="32">Talangai! efuku adikafiki, na binobino dibahu kufika’shi, anukekala bahalakashwe, au ukwa, au ukwa, anukandekye buhenka, anka nki buhenka, mwanda Yaiya E n’ami.</verse>
				<verse number="33">Nenulungwile bino bintu ami’shi, nwikale na kufukama mwandji mi. Hano-ha-nsenga anukamono bishiotshi bia malwa: anka nyishei mashimba enu; Ami nahu kuobesha ba-hanoha-nsenga.</verse>
			</chapter>
			<chapter number="17">
				<verse number="1">Habakwile Yesu yino myanda babandulwile meso E mwiilu, eshi: A! Yaiya, kihindji kibafiki, tumbisha Mwan’obe’shi Mwan’obe namu akakutumbisha.</verse>
				<verse number="2">Anka bu mu bomuhele matalwa ha bantu boso’shi, akahe boso babomuhele muwa wa-ikala-ika.</verse>
				<verse number="3">Na uno nyi muwa-wa-ikala-ika, abo kukuuk’obe Efile Mukulu, ’mune’nka a binyibinyi; na Yesu Kidisitu a botumine.</verse>
				<verse number="4">Nahu kukutumbisha hano-hansenga: nahu kuobesha mufubo ubompele kukita.</verse>
				<verse number="5">Binobino, Obe Yaiya ontumbishe’mi, hamune n’obe na mwinyi na ntumbo yatubadi nayo n’obe kwibedi kwa nsenga tayayikele hanka:</verse>
				<verse number="6">Namwekeshe’shina diobe kwi’ba bantu baha-nsenga babompele; babadi bobe, n’obe bwebampele n’abo abalamine mwanda wobe n’abo abalamine mwanda wobe.</verse>
				<verse number="7">Binobino babahu kwiuka’shi bintu bioso bibompele bibatukile kodi.</verse>
				<verse number="8">Mwanda, nebahele myanda yibompele, n’abo abeyitambwile, abahu kushingula binyibinyi’ shi, natukile kodi, babakuminyine namu’shi, Obe bontumine.</verse>
				<verse number="9">Ami nebatekela: nki mutekele be-hano-ha-nsenga, anka baba babompele; mwanda baba mbobe.</verse>
				<verse number="10">Na bande boso mbobe, na bobe mbande namu; nyi mutumbishibwe mwabadi.</verse>
				<verse number="11">Binobino tanyikala dimo hano-ha-nsenga, anka bano bakī ha nsenga, ami nfikye kodi. Yaiya E Selelee a Kishila, Ebalame mwishina diobe baba babompele’shi, bekale buumune, mwatudi bekele’twe.</verse>
				<verse number="12">Ha nadi n’abo hano ha-nsenga, nebalamine mwishina diobe; abo babompele nebalamine, takwi sungangumune mushimine, anka yawa mwana wa kilwididilo, eshi bifundwe bibakumbashwe.</verse>
				<verse number="13">Biabia binobino, nami yawa afu kodi, na yino myanda nakula hano-ha-nsenga, mwanda kwambashi, muloo wande ukumbashwe munda wabo.</verse>
				<verse number="14">Nabahele mwanda wobe, bahano-ha-nsenga abebashikwa, ha mwanda’bo tambahanoha-nsenga, bu biandjimi nki a hano-ha-nsenga.</verse>
				<verse number="15">Nkimukuteke amishi, Webakashe hano-ha-nsenga, anka’shi, Webakashe ku bubi.</verse>
				<verse number="16">Abo tamba hano-ha-nsenga, ooo, anka bu biandjimi nki a hano-ha-nsenga.</verse>
				<verse number="17">E balamune ku bia bubi na bia binyibinyi biobe, mwanda wobe nyi ngwa binyibinyi.</verse>
				<verse number="18">Anka mu bontumine hano-ha-nsenga, biabia nami namu nebatumine hano-ha-nsenga.</verse>
				<verse number="19">Biabia, ha mwanda wabo, ne-lamuna (ku bia bubi) ami na mwinyi’shi, abo belamune ku bia bubi ha mwanda wa biabinyibinyi.</verse>
				<verse number="20">Tantekyela’nka’bo buhenka, nantekyela namu mpā na bankakumina ku mwanda wabo.</verse>
				<verse number="21">Eshi, boso bwabo abakekala būmune, anka modi mwikele Obe Yaiya mwandji, n’ami namu modi, eshi bekale namu mwatudi’twe, eshi, ba ha nsenga bakumine’shi obe bontumine.</verse>
				<verse number="22">Ntumbo yibompele, nebaha’yo, eshi, bekale buumune, bu twi n’obe twi umune.</verse>
				<verse number="23">Ami nyikale munda mwabo, n’obe namu mwande eshi bekale balombane bu umune, eshi bahanohansenga beukye’shi obe bontumine, n’obe bohu kwikala n’abo kifulo, bu modi nami kifulo.</verse>
				<verse number="24">Obe Yaiya nakyebe’shi baba namu babompele, bekale kwandji mwikale, yabadia kumona ntumbo yande yibompele, mwanda bodi nami kifulo, kwibedi kwa kibangilo kia nsenga.</verse>
				<verse number="25">A! Yaiya Mululame ba hano ha nsenga tababadi bakwiukye, anka’mi bakuukyile, n’abo namu babeuku’shi, Obe bontumine.</verse>
				<verse number="26">Ami nebaukisha eshina diobe, nankediukisha dimonyi’shi, kifulo kio bomfule nakio kikekale munda mwabo, n’ami namu munda mwabo.</verse>
			</chapter>
			<chapter number="18">
				<verse number="1">Yesu habahwile kwakula yino myanda, bayile na bana-be-ba-bukishi, babukile kela ka Kedelona, kubadi efuba batwelele mwanka na bana-be-ba-bukishi.</verse>
				<verse number="2">Biabia Yudasa namu, winyi bamusokwele, badi mwiukye kiakia kihindji: mwanda Yesu badi ende kwanka misusa na misusa na banabe-ba-bukishi.</verse>
				<verse number="3">Henyihaha Yudasa habatambwile kibumbo (kia balume) na bamwanafita kwi batshiite bakata na Bafadiseo babafikile kwanka na matala na mienhye na bia ngoshi.</verse>
				<verse number="4">Binyibiabia, Yesu habeukile myanda yoso ayikyebe kumufikila, bayile, akebehusha’shi, A nanyi anukimbi?</verse>
				<verse number="5">Abamwalulwile’shi, Yesu a ku Nasaleta, Yesu bebambile’shi, Nami uno. Yudasa bamusokwele, badi mwimane n’abo namu.</verse>
				<verse number="6">Biabia habebalungwile’shi, nami uno, tabaluka binfutanfuta, babahona hashi.</verse>
				<verse number="7">Henyihaha, E bebehwishe dimonyi’shi, A! nanyi anukimbi? Abo, abambile’shi, Nyi ng’Yesu a ku Nasaleta.</verse>
				<verse number="8">Yesu bebalulwile’shi, a tanenwambashi, Nami uno, binyibiabia su anunkimbi, lekai bano, bēude.</verse>
				<verse number="9">Ha mwanda wa kukumbashwa mwanda we wa bakwile’shi: ku baba babompele nkimushimishe sunga ngumune.</verse>
				<verse number="10">Henyihaha Shimona Petelo badi na luhete, belusumwene, belutahile mpika a tshiite mukata, amutshib’etwe die dibalume. Eshina dia mpika dibadi bu Makusa.</verse>
				<verse number="11">Binyibiabia Yesu bambile Petelo, eshi: Alusha luhete lwobe mu kihusula: kitomeno kibampele Yaiya, tanyikitomo’mi su?</verse>
				<verse number="12">Henyihaha kibumbu, na bamwinampala, na bamwanafita ba Bena Yudea abakwete Yesu, abamwanyine.</verse>
				<verse number="13">Abayile n’E kwibedi kwi Anasa; mwanda e badi muko a Kaifasa, n’e badi tshiite mwakwidi mukata mu akia kihwa.</verse>
				<verse number="14">Kaifasa n’e winyi, bahele Bena Yudea binangu’shi, mbiwandjikile muntu’mune afwile bantu.</verse>
				<verse number="15">Shimona Petelo balondele Yesu, na mungi mwan’abukishi: winyi mwan’a bukishi badi mwiukibwe kwi tshiite mwakwidi mukata, abatwelele mu luhoho lwa tshiite mwakwidi mukata na Yesu.</verse>
				<verse number="16">Anka Petelo badi mwimane ku kibelo hasha. Henyihaha yawa mungi mwan’a-bukishi badi mwiukibwe kwi tshiite mwakwidi mukata, batukile bakwile kwi songwakashi badi alama ku kibelo, biabia batwelele na Petelo.</verse>
				<verse number="17">Biabia wi nyi songwakashi badi alama ku kibelo, bakwile kwi Petelo’ shi: Obe namu we mukwabo n’abo a bana-ba-bukishi ba uno muntu su? E bamwambile’shi: Ayoyo.</verse>
				<verse number="18">Bahika na bamwanafita abadi bemane kwanka abahu kukwatshisha kalo ka makala, mwanda kubadi mashika, abadi abōto, na Petelo badi mwimane n’abo, oto namu.</verse>
				<verse number="19">Binyibiabia tshiite mwakwidi mukata baihwishe Yesu mwanda wa bana be-ba-bukishi, na lulambukisho lwe.</verse>
				<verse number="20">Yesu bamwalu lwile’shi: natubwilanga ba-hano-ha-nsenga mwanda wande, mafuku oso nalambukisha mu kitumbwilo, na mu ntempelo, mu badi Bena Yudea bekongyele; na mu bufiefi nkimwakule sunga mpahela.</verse>
				<verse number="21">Ankinyi kionyihwisha? banda kwihusha’bo abampushishe yinakwile kwabadi, tala’bo abeuku yinakwile.</verse>
				<verse number="22">Habakwile biabia, umune abamwanafita badi mwimane hehi, bakuhile Yesu luhi, tambashi: Bōlulwila tshiite mwakwidi mukata biabia?</verse>
				<verse number="23">Yesu bamwalulwile’shi: Su nadi nakula mwanda ubi, hatulau, anka su bibuwa, bonkuhila kinyi?</verse>
				<verse number="24">Henyihaha Anasa bamutumine muanyibwe kwi Kaifasa tshiite mwakwidi mukata.</verse>
				<verse number="25">Shimona Petelo badi mwimane ’oto kalo. Binyibiabia babamwihwishe’shi: Obe namu we mungi a mu bana-be-ba-bukishi su? E batune, bakwile’shi: ooo, nki’abo.</verse>
				<verse number="26">Umune a bafubi a tshiite mwakwidi mukata, badi mukwabo na winyi abatshibile’twe kwi Petelo; bakwile’shi: Tanakumwene n’E mwifuba?</verse>
				<verse number="27">Henyihaha Petelo batune dimo, biabia kahindji naka etombole dibasamine.</verse>
				<verse number="28">Henyihaha abakatukile na Yesu kwi Kaifasa bayile n’E kwibalasa kwa nfumu, ku nshibo ya kitshibilo kia myanda; kubadi na mashik’ese bwē; anka’bo bana bene tambatwele mu nshibo ya kitshibilo, tala bakashūla kishila; su anka abakadī kidibwa kia Kukila kia Yeowa.</verse>
				<verse number="29">Biabia Pilato batukile kwabadi, tebambashi: A nwi n’E kimu kinyi?</verse>
				<verse number="30">Abamwalulwile’ shi: Su tabadi musodi a myanda, biabia tatubadia kumutula kodi.</verse>
				<verse number="31">Binyibiabia Pilato bebalungwile’shi: Muatei numutshibile kimu mwiyile mukanda-wa-milangilo yenu. Biaibia Bena Yudea abamulungwile’shi: Kiakia nkishila’twe kwiha muntu.</verse>
				<verse number="32">Eshi, misambo ya Yesu yikumbashwe yibakwile, yia kuhatula lwinyi lufu lwe lwa kafu.</verse>
				<verse number="33">Binyibiabia Pilato batwele mwibalasa dia kitshibilo kia myanda dimo, betanyine Yesu, bamwihwishe’shi: Obe we nfumu a baYudea su?</verse>
				<verse number="34">Y’esu bamwalulwile’shi: N’obe na mwinyi esamba’nyi, mbantu abakulungula bianka?</verse>
				<verse number="35">Pilato bamwalulwile’shi: Ami nyi Mwina Yudea su? Nyi mwilo wobe na batshiite bakwidi bakata nyi babakufisha mu masa’nde: we mukite kinyi?</verse>
				<verse number="36">Yesu bamwalulwile’shi: Bufumu bwande tabwa hano-ha-nsenga, ooo: su bufumu bwande bubadi bwa hano-ha-nsenga, henyihaha bafubi bande abadi a kundwila’ashi, tala nankafishwa kwi Bena Yudea: anka binobino bufumu bwande tamba kuno kwinyi.</verse>
				<verse number="37">Binyibiabia Pilato bamulungwile’shi: A biosobi we nfumu su? Yesu bamwalulwile’shi: Wokula wa binyibinyi nyi nfumu. Natandjilwe ha uno mwanda, nafikile hano-hansenga namu ha uno mwanda, eshi, nkakule bu kamonyi ka bia binyibinyi. Ese a bia binyibinyi ahushā Eyi diande.</verse>
				<verse number="38">Pilato bamulungwile’shi: Bia binyibinyi nkinyi? Biabia habakwile wawa mwanda, batukile dimo, ’ende kwi Bena Yudea, akebalungula’shi: Nkimumumone na mwanda (sunga ngumune).</verse>
				<verse number="39">Anka’nwe nwi na kihikwa kienu, kia nyinuhoswelā muntu’mune ha Kukila kwa Y’eowa: binyibiabia anukyebe nyinuhoswele Nfumu a Bena Yudea, su?</verse>
				<verse number="40">Henyihaha boso abanyishishe mayi abo, eshi: Tanuno, ooo anka Balabasa. Biabia winyi Balabasa badi munyananyi.</verse>
			</chapter>
			<chapter number="19">
				<verse number="1">Henyihaha Pilato batshile Yesu, amukuhila.</verse>
				<verse number="2">Na bashidika abalukile kilonga kia milobo, bekitenteka ha mutwe h’E, bamuhwadika mutwelo wi lunkwindjinkwindji.</verse>
				<verse number="3">Tabakwile’shi: Nemuna’mwa, obe Nfumu a baYudea! biabia tabamukuhila mahi.</verse>
				<verse number="4">Binyibiabia Pilato batukile dimo, bebalungwile’shi: Talai! namufisha kwanudi, mwa nudia kwiukyila’shi: Nki mumone na mwanda.</verse>
				<verse number="5">Henyihaha Yesu batukile, mutwale kilongo kia milobo, na mutwelo wilunkwindjinkwindji. Pilato bebalungwile’shi: Talanga winyi muntu:</verse>
				<verse number="6">Binyibiabia habamumwene batshiite bakwidi bakata, na bamwanafita, tabēle musase’shi: Mwihei ha nkulusu! Mwihei ha nkulusu! Pilato bebalungwile’shi: Anwe Muatei, numwine ha nkulusu: mwanda’mi nkimumone winyi mwanda wadi mukite.</verse>
				<verse number="7">Bena yudea abamwalulwile’shi: Twi na kishila kietu, mwiile kishila kietu, ’muhwandjikile kufwa, mwanda E temuna bu Mwan’Efile Mukulu.</verse>
				<verse number="8">Biabia hahushishe Pilato wawa mwanda, bakambile kumona mō.</verse>
				<verse number="9">Batwelele dimo mwibalasa dia kitshibilo, behwishe Yesu’shi: Botukile kwi kunyi? Anka Yesu tamumwalula mwanda.</verse>
				<verse number="10">Binyibiabia Pilato bamwambile’shi: A! toñalula mwanda’be? tweuku’shi nyi na matalwa a nkwiha ha nkulusu, nyi na matalwa namu a kukuhosola.</verse>
				<verse number="11">Yesu bamwalulwile’shi: Obe tweuku kwikala na matalwa kwandji ooo, anka su matalwa ngakuhebwe’kwa mwiilu: binyibiabia munfishe kodi e na mwanda ukile bubi.</verse>
				<verse number="12">Henyihaha ha kiakia kihindji, mpā, Pilato badi akimbi mwa kumuhoswela: anka Bena Yudea abēle musase’shi: Su ohosola uno muntu, twe kūku a Kaifasa: ese ehwandjikisha bu nfumu atombokyela Kaifasa.</verse>
				<verse number="13">Binyibiabia habahushishe Pilato wawa mwanda, batushishe Yesu hashi, bashalelemu nkwasa ya kitshibilo, ha kihindji kibatemunwa bu Yilumbulwe na Mabwe, anka mwidimi dia Bena Hebelu nyi bu Ngabata.</verse>
				<verse number="14">Kilumbulwilo kia Kukila kwa Yeowa kuba fikile, na nguba badi hehi mitwe: e balungwile Bena Yudea’ shi: Talai Nfumwenu!</verse>
				<verse number="15">Anka’bo abanyishishe mayi abo’shi: Mukatushei! Mukatushei! numuihe ha nkulusu. Pilato bebehwishe’shi: Nyihē Nfumwenu su? Batshiite bakwidi bakata abamwalulwile’shi: Tatwi na mungi nfumu, anka Kesala.</verse>
				<verse number="16">Binyibiabia e bamutudile ku masa’bo mu kumuhudika ha mutshi uhingakane. Biabia abātshile Yesu, abayile n’E.</verse>
				<verse number="17">E batukile, mutwale nkulusu ye ku kihindji kibatemunwa bu kabāla, mwidimi dia Bena Hebelu kibatemunwa bu Ngologota:</verse>
				<verse number="18">Kwa bamuhudikile ha mutshi uhingakane, na bangi babidi n’E, au uku, au uku, Yesu hankatshi.</verse>
				<verse number="19">Biabia Pilato bafundjile kitemwino, bekitule ha nkulusu. Kinyi kifundjilo kibafundjile kibadi’shi: YESU A KU NASALETA NFUMU A BENA YUDEA.</verse>
				<verse number="20">Be bungi ba Bena Yudea ababale kinyi kitemwino: mwanda wa mbalo yabayihayile Yesu yibadi hehi ku kibalo: kifundwe kibafundjile mwidimi dia ba-Yudea na dia bu’Ngidiki, na ba-Loma.</verse>
				<verse number="21">Henyihaha batshiite bakwidi ba Bena Yudea abalungwile Pilato’shi: Tofundanga’shi: Nfumu a Bena Yudea, ooo; anka funda’shi: na mwinyi bakwile’shi: Nyi Nfumu a Bena Yudea.</verse>
				<verse number="22">Pilato bālulwile’shi: Kinafundjile, tampwile kwiyifunda.</verse>
				<verse number="23">Binyibiabia, bashidika habahwile kuhudika Yesu ha nkulusu, abātshile bifwalwa biE, bweabishena binanka, mushidika kie, mushidika kie, na mutwelo namu wa mushi, ha mbidi; uno mutwelo tauba di na mutelo, ubalukile ulungakane ushima.</verse>
				<verse number="24">Henyihaha abelungushena’shi: Tatwiusananga twiutē bubale, su auke kala wanyi: biabia bibakumbeshe bibafundjilwe’shi: Ba beabishena bifwalwa biande, mutwelo wande abeutēle bu bale. Binyibiabia basalai abakitshine bino bintu.</verse>
				<verse number="25">Biabia nyin’E na mukwabo na nyin’E, na Madia mpiana a Keleohasa, na Madia Mandalene, abadi bemane hehi ku nkulusu.</verse>
				<verse number="26">Henyihaha Yesu habamwene nyin’E na winyi mwan’a-bukishi abadi n’e kifulo, badi bemane hahi, balungwile nyin’E, eshi: A! mwana mukashi tala mwan’obe ngiu!</verse>
				<verse number="27">Biabia balungwile winyi mwan’a-bukishi’shi: Tala nyin’obe! ngiu. Binyibiabia, ha dianka diadi’efuku winyi mwan’a-bukishi bamwatshile, ’enda n’e kwe.</verse>
				<verse number="28">Kumongo kwa yino, Yesu hakwiuka’shi, bintu bioso bibakitshinwe’shi, kifundwe kikumbanyinyine, bakwile’shi: Nyi na nyota.</verse>
				<verse number="29">Ako kubatulwe kintu kiule na nfinyo yisase, abasabikile mushulambwa mu nfinyo yisase, beutule ha mutshi wa hisope, abamutambikileo ku kanwa kwe.</verse>
				<verse number="30">Yesu habatambwile nfinyo yisase, bambile’shi: Kubahu. Henyihaha banyekyele mutwe we, batūle eshimba.</verse>
				<verse number="31">Biabia Bena Yuda ha mwanda wa Kilumbulwilo kia (pashika) tābadi abakyebe bitanda kwikala ha nkulusu h’efuku dia Sabado (mwanda diadia efuku dia Sabado dibadi efuku dikata) abatekyele Pilato’shi, mikolo yabo yikatshimunwe, na kubambula bitanda.</verse>
				<verse number="32">Henyihaha basalai abafikile, abatshimwine mikolo ya (muntu) a kwibedi, na ya mungi badi mubambibwe n’e.</verse>
				<verse number="33">Anka habafikile kwi Yesu, abamumwene tafwile kalā, tambamutshimune mikolo ye.</verse>
				<verse number="34">Anka musalai umune bamutubwile mulumbu mu lubafu lwe, ka hindji n’āka mubatukile mase na mema.</verse>
				<verse number="35">Yawa beuhetekyelwe nyi betemwine bu kamonyi, na kutemuka kwe nkwa binyibinyi. E namu euku’shi: Binākula nyi mbinyibinyi bianudia kukumina.</verse>
				<verse number="36">Mwanda bino bintu bibakitshinwe mwanda wa kwamba’shi, kufundjibwe kikumbashwe’shi: Mufufwa we, taukatshimunwa.</verse>
				<verse number="37">Na kingi kifundwe namu kibakwile’shi: Winyi abatahile abakamutala.</verse>
				<verse number="38">Kunyima kwa bino, Yosefe mwina Adimatea, mwan’a Yesu a bukishi ku bufiebufie, ha mwanda wa kutshina Bena Yuda moo, bakatekyele Pilato’shi; Nankyebe kuata kitanda kia Yesu. Binyibiabia Pilato bakuminyine. Henyihaha e bafikile, bātshile kitanda kia Yesu.</verse>
				<verse number="39">Nikodema namu bafikile, e, nyi bafikile kwi Yesu kwibedi n’ebedi bufuku, mutwale bisangakanwe biabitukā ku mitshi, binalashi, bi bushito bwa kilo su mbu makumi ananka.</verse>
				<verse number="40">Henyihaha babātshile kitanda kia Yesu, abekihombele mu bilamba bia linene na (bintu) bia malashi hamune, nyi mulombeno kihikwa kia Bena Yuda ha kushīka (bantu).</verse>
				<verse number="41">Talangai, mu yaya mbalo yibā di mubambilwe efuba dibadi kwanka, na mu diny’efuba mu badi nyenyi, yishī abandjile kushika muntu, sunga ngumune.</verse>
				<verse number="42">Amo nyi mwabashīkile Yesu mwanda nyenyi yibadi hehi, na ha mwanda dibadi efuku dia Kilumbulwilo (kia Pa shika).</verse>
			</chapter>
			<chapter number="20">
				<verse number="1">Efuku dia mbedi dia lubingo Madiya Mandalene bafikile namashik’ēse ku kilele, tadi anka mufito, bamwene ebwe dialashwe ku kilele.</verse>
				<verse number="2">Binyibiabia bakamine lubilo, bafikile kwi Shimona Petelo, na kwi winyi mungi mwan’a bukishi, ubafudibwe kifulo na Yesu; bākwile kwi’bo’shi: Abātshile Nfumwetu ku kilele, biabia tatwiuku’twe mwabamutudile.</verse>
				<verse number="3">Henyihaha Petelo na winyi mungi mwan’a bukishi abatukile, tabafikile ku kilele.</verse>
				<verse number="4">Biabia bubidi bwabo hamune abakamine lubilo: mungi mwan’a bukishi bakidi Petelo lubilo, n’e bafikile kwibedi ku kilele.</verse>
				<verse number="5">E hakubandamina, na kutala mwanka, bamwene bilamba bia linene bilale, anka e shī mutwele mwanka.</verse>
				<verse number="6">Henyihaha Shimona Petelo bamulondele, batwele mu kilele, bamwene bilamba bia linene bilale hanka,</verse>
				<verse number="7">na kitambala kibadi kihombelwe mutwe we, kishī kilale na bilamba bia linene, anka kibadi kifungwe ha kihindji kia ki na mwinyi.</verse>
				<verse number="8">Biabia mungi mwan’a bukishi namu, winyi ubafikile kwibedi ku kilele, batwele mwanka, bamwene, bakumine.</verse>
				<verse number="9">Mwanda mpaa na ku kino kihindji tambeukile Bifundwe (bi’Efile) ’shi, nkihwandjikile’nka e kubuka dimo ku lufu.</verse>
				<verse number="10">Henyihaha bana-ba-bukishi abakatukile dimon’nyi kwabo kwi na mwinyi.</verse>
				<verse number="11">Anka Madiya bemene hasha ku kilele kwete kudila: Hakudila, bebandamine, batadile mu kilele.</verse>
				<verse number="12">Biabia bamwene bamwikeilu babidi (ābafwalwe) bitoka bakwete kushāla, umune ku mutwe, mungi ku ngwa, habadi kitanda kia Yesu kilelwe.</verse>
				<verse number="13">N’abo abamuhwishe’shi: A Mukashi, nkinyi kiodila’be? E bebālulwile’shi: Mwanda abātshile Nfumwami, n’ami tañuku’mi (kihindji) kiabamutudile.</verse>
				<verse number="14">E hakwakwila biabia, beialulwile, bamwene Yesu kwete kwimana, tamwiukile’shi, ubadi Yesu (hanka).</verse>
				<verse number="15">Yesu bamwihwishe’shi: A Mukashi, nkinyi kiodila’be? A nanyi anukimbi? E hakutentekyesha’shi, e nyi mudinti w’efuba, bamwambile’shi: A Mwanana, su bwemutwale hantu, ondungule hobwemutudile, n’ami nankamukasha.</verse>
				<verse number="16">Yesu bamwambile’shi: A Madiya. E beialulwile, bamwambile’shi: Labone; nyi nkuhatula’shi, Nfumwami.</verse>
				<verse number="17">Yesu bamwambile’shi: Tonkumanga, Mwanda nkimubandjile kukaminwa mwiilu kwa Shami: anka nda kwi bakwetu bande na kwibalungula’shi: Ami nakamina mwiilu kwi Shami, na Shyenu, kw’Efile Mukulu ande, n’Efile Mukulu enu.</verse>
				<verse number="18">Madiya Mandalene bafikile, balungwile bana-ba-bukishi’shi: Tampwile kumona Nfumwetu, nyi E bansambile yino myanda.</verse>
				<verse number="19">Henyihaha diadi’efuku kiolwa, diakwikalanga efuku dia mbedi dia lubingo, habikalanga bibi bishitwe mubadi babungakene bana-ba-bukishi, ha mwanda wa kutshina bena Yuda, kubafikile Yesu, na kwimana bemene munkatshi (mwabo), bebāmbile’shi: Kufukama kwikala kwanudi.</verse>
				<verse number="20">E habahwile kwakula biabia, bebalesheshe māsa na lubafu bie. Henyihaha bana-ba-bukishi hakumona Nfumwetu abasehela.</verse>
				<verse number="21">Biabia Yesu bebākwile dimonyi’shi: Kufukama kwikala kwanudi; bibantumine Shami, anka biabia ami nenutumu.</verse>
				<verse number="22">Habahwile kwakula uno (mwanda), e bebahwile muwa habadi, bebesambile’shi: Tambulai Kikudi-E-Selelee.</verse>
				<verse number="23">Kwi ese su nanyi su nanyi anulekyela milwisho, ayibebalekyelwa, na kwi ese, su nanyi su nanyi nushīa lekyela, milwisho nyo yishlayilekyelwa.</verse>
				<verse number="24">Anka Tomase batemunwanga bu Didimusa, umune w’abo bēkumi na babidi, tabadi n’abo habafikile Yesu.</verse>
				<verse number="25">Binyibiabia bangi bana-ba-bukishi abamulungwile’shi: Tubamonanga Nfumwetu. Ank’e bebālulwile’shi: Anka su nankamono mu mās’e mikofu ya misumadi na kutula munwe wande mu mikofu ya misuma di, na kwela mboko yande mu lubafu lwe, anti, tankakumin’emi, ooo.</verse>
				<verse number="26">Dinton’nyi abahwile mafuku mwanda bana (be-ba-bukishi babadi mwanka, na Tomase badi n’abo: henyihaha) habikalanga bibi bishitwe Yesu bafikile, bemene munkatshi, bakwile’shi: Kufukama kwikala kwanudi.</verse>
				<verse number="27">Henyihaha e bākwile kwi Tomase’ shi: Ola kuno munwe w’obe, tala mboko yande, ola kuno mboko yobe, weile mu lubafu lwande: toikalanga na kushīkukumina, ooo, anka kumina.</verse>
				<verse number="28">Tomase bālulwile, bamwambile’shi: Nfumwami! Efile-Mukulu ande!</verse>
				<verse number="29">Yesu bamwambile’shi: Tomase, bokumina mwanda wa bibomono’mi; mwabi kwi’ba bashī bamone, anka abakumina.</verse>
				<verse number="30">Binyibinyi bingi bitundwilo bibungi Yesu bebikitshine ku meso kwa bana be ba bukishi, bishī bifundjibwe mu uno mukanda.</verse>
				<verse number="31">Anka bino bibafundjibwa bianudia kukumina’shi, Yesu nyi Kidisitu Mwan’Efile-Mukulu: na ha mwanda wa kukumina, bianudia kwikala na muwa mwishina die.</verse>
			</chapter>
			<chapter number="21">
				<verse number="1">Kunyima kwa bino bintu Yesu besokwele dimonyi kwi bana: ba bukishi kwishiba dia Tyibileasa; ako namu nyi kubesokwele.</verse>
				<verse number="2">Kubebungīle hamune Shimona Petelo, na Tomase baudikilwe bu Didyimuse, na Natanaele a ku Kana mu Ngadilea, na bana balume ba Sebede, na bangi babidi ba bana be ba bukishi.</verse>
				<verse number="3">Shimona Petelo bebambile’shi, nende mu kuloba mwita wa mema. Abo bamwamba’shi: Atwe namu atwende n’obe. (Biabia) babayile, abayikile mbwato’ kahindji nāka; bwabwa bufuku tambakwate kintu.</verse>
				<verse number="4">Anka hakubatokyela namashika, Yesu baimene ku bukunkula bwa mema; anka bana ba bukishi tambamushingule’shi ng’Yesu.</verse>
				<verse number="5">Henyihaha Yesu bebambile’shi: Anwe bana, a mwi na biakudia su? Abamwalulwile’shi: ooo,</verse>
				<verse number="6">E bebalungwile’shi: elai bukondja ku luhese lubalume lwa bwāto, biabia anukamono. Binyibiabia abēle, anka hanka abakutshilwe bia kwibwabula ha mwanda wa bungi bwa mwita wa mema.</verse>
				<verse number="7">Biabia winyi mwan’a bukishi badi mufulwe kifulo na Yesu, bakwile kwi Petelo’shi: Nyi Nfumwetu. Biabia Shimona Petelo, hakuhusha’shi: Nyi Nfumwetu, bekumbidishe mutwelo we wa buhībwe (mwanda badi muswa) bwe betubīle mema.</verse>
				<verse number="8">Anka bangi bana-ba-bukishi abafikile mu kāto, mwanda tabadi kula na mahia, nyi nkuhwandjikisha bu kihimo kia makumi mwanda a mètres, bakwete kukaka bukondja bwi mwita wa mema.</verse>
				<verse number="9">Henyihaha habafikile ku mahia, abamwene kālo ka makala kwanka, na mwita na mukate hanka.</verse>
				<verse number="10">Yesu bebambile’shi: Tushai umo mwita wa ’mema kuno wanubakwata.</verse>
				<verse number="11">Shimona Petelo bakamine, (ku mulomo wa bwāto,) bakakīle bukondja ku kiese, būle ndaa na mīta ya mema yikata, bu lukama na makumi atano na yisatu, sunga yibadi bungi bwi biabia tangisane bukondja.</verse>
				<verse number="12">Yesu bebambile’shi: Fwai, nudie, Takubadi, sunga ngumune a bana ba bukishi badi n’eshimba dia kumwihusha’shi: A n’Obe’nyi? Mwanda wa kwiuka’shi, E nyi Nfumu.</verse>
				<verse number="13">Biabia Yesu bafikile, bātshile mukate, bebatambikile, na mwita wa ’mema hamune.</verse>
				<verse number="14">Uno nyi mususa wa kasatu ubesokwele Yesu kwi bana be ba bukishi, kumongo kwa kusanguka kwe mu lufu.</verse>
				<verse number="15">Binyibiabia habahwile kudia, Yesu bakwile kwi Shimona Petelo, mwan’a Yonasa’shi: We n’ami kifulo kikile yino su? Bamwalulwile’shi, Uolo Mwanana, weuku’shi, ami nyi n’obe kifulo. Bamwambile’shi: Disha bana bande ba mikoko.</verse>
				<verse number="16">Bamwihwishe dimo mususa wa kabidi’shi: Shimona, mwan’a Yonasa, we n’ami kifulo su? Bamwalulwile’shi: Uolo Mwanana, weuku’shi, nyi n’obe kifulo. (Yesu) bamwambile’shi: Disha mikoko yande.</verse>
				<verse number="17">(Yesu) bamwihwishe dia kasatu’shi; Shimona mwan’a Yonasa, we n’ami kifulo? Biabia Petelo bafitshile mwishimba niwanda bamwihwishe mususa wa kasatu’shi: We n’ami kifulo su? E bamwambile’shi: A Mwanana, weuku bintu bioso; weuku’ shi; ami nyi n’obe kifulo. Yesu bamwambile’shi: Disha mikoko yande.</verse>
				<verse number="18">Binyibinyi binyibinyi, nakulungula’shi: Hobodi ki songwalume, bodi wefwadika obe na mwinyi, botambukile koso kubokyebele, anka hokekala mununu, okōia maboko’be, mungi akakufwadika, akakutwala ko shīokyebe.</verse>
				<verse number="19">Bakwile bino, mwanda wa kuhatula kihaso kia lufu kiakatumbish’Efile Mukulu n’akio. Habahwile kwakula bino, bamulungwile’shi; Ndonde’mi.</verse>
				<verse number="20">Henyihaha Petelo bealulwile, bamwene mwan’a bukishi a Yesu abadi n’e kifulo, kwete kulonda kunyima, winyi badi ’ēma ha kiadi kie habadi ku bidibwa, bamwihwishe namu’shi: A Mwanana, yawa akyekukufumbula nanyi?</verse>
				<verse number="21">Petelo hakumumona, bakwile kwi Yesu’shi: A Mwanana, a uno namu akekala naminyi?</verse>
				<verse number="22">Yesu bamwambile’shi: Su nankyebe’shi, ayishe mpaa na hankafiki, a ngobe mwanda su? obe ndonde’mi.</verse>
				<verse number="23">Henyihaha kino kishima kibahalakene munkatshi mwa bakwabo’shi, uno mwan’a bukishi ta kafu’nyi; anka Yesu tabamwambile’shi: Ta kafu, ooo, anka’shi: Su nankyebe ayishe mpaana hankafiki, a ngobe mwanda su?</verse>
				<verse number="24">Uno nyi winyi mwan’a bukishi a temuna bu kamonyi ka su? binobintu, e nyi bafundjile bino bintu; n’atwe atwiuku’shi, mitemu ye nyi ngia binyibinyi.</verse>
				<verse number="25">Kwi bingi bintu bi bungi bibakitshine Yesu, abio, su bibafundjilwe bioso, ami nahwandjikisha’shi, hanohansenga hoso ta habadia kumona ha kutula mikanda yoso yibakyebelwe kukafunda. Amena.</verse>
			</chapter>
		</book>
		<book number="44">
			<chapter number="1">
				<verse number="1">Obe Teofiluse, nahu kufunda mukanda wa kwibedi, wa mwanda wa bioso bibabangile Yesu kukita na kulambukisha.</verse>
				<verse number="2">Mpaa na kwifuku diabatambwilwe mwiilu, habahwile kuha batumibwa babasangwile milangilo mu Kikudi-E-Selelee.</verse>
				<verse number="3">Kumongo kwa lufu lwe belesheshe kwabadi atala mu bishiso bibungi bishi matohe, bamwenwe n’abo mafuku makumi ananka, kwete kwibalungula namu myanda yinemene ’mbufumu bw’Efile.</verse>
				<verse number="4">Na hakwikoñena n’abo hamune, bebakankamikile’shi: Tanukatukanga mu Yelusalema, anka nutengyele mulayilo wa Yaiya, wanubahushishe kwandji’mi.</verse>
				<verse number="5">Mwanda Yoano badi abatshisha binyibinj’i mu mema; anka’nwe anukabatshishwa mu Kikudi-E-Selelee takwi mafuku ebungi.</verse>
				<verse number="6">Binyibiabia habadi bekoñene hamune, abamwihwishe’shi: A Mwanana, okālusha dimonyi bufumu kwi Isalele binobino su?</verse>
				<verse number="7">E bebālulwile’shi: Akia, ta ’nkienu kushingula bihindji, sunga mieshi bibatule Yaiya ’matalwa e, ooo.</verse>
				<verse number="8">Anka’nwe anukatambula bukome ahakafiki Kikudi-E-Selelee hanudi: n’anwe anukekala balungudi bande bakulumgula mu Yelusalema, na mu Yudea, na mu Samadia, mpaa na kunfudilo kwa nsenga.</verse>
				<verse number="9">Habahwile kwakula yino myanda, habadi ababandjila, bebosheshwe mwiilu, n’ekumbi dibamutambwile, tabakibamumone.</verse>
				<verse number="10">Habadi abatala kwiilu kanāna kubadi akamina, talangai, bana-balume babidi abemene kwabadi bafwale bilamba bitoka;</verse>
				<verse number="11">Abo namu abakwile’shi: Anwe bana-balume ba ku Ngadilea, a nkinyi kianubaimena kubandjila mwiilu? Uno Yesu winyi henwiboshwa mwiilu, anka mwanubamumwēna kwete kwenda mwiilu, nyi mwakafikila.</verse>
				<verse number="12">Henyihaha abalukile ku Yelusalema, abakatukile ku ngulu ya Olefeta, ayo yi kula na Yelusalema bu kihindji kia luendo lw’efuku dia Sabado.</verse>
				<verse number="13">Habatwēle mwanka, abaikamine mu kadimbo kabadi mwiilu, nyi mubabombelele Petelo, na Yakoba, na Yoano, n’Andeleyo, na Fidipa, na Tomase na Batolomeu, na Mateo, na Yakoba mwan’a Alefusa, na Shimono Selote, na Yudasa, mukwabo na Yakoba.</verse>
				<verse number="14">Bano boso abayididile n’eshimba dimune mu luteko na kwiyaiya, na bana-bakashi, na Madiya nyin’a Yesu, na bakwabo na Yesu namu.</verse>
				<verse number="15">Mu aa mafuku Petelo bebwele munkatshi mwa banaba-bukishi bw’Efile’shi (bungi bwa mashina bubadi bu lukama na makumi abidi).</verse>
				<verse number="16">Anwe bakwetu, kino kifundwe ki’Efile nkihwandjikile kukumbashwa hanka, kibakwile Kikudi-E-Selelee mu kanwa mwa Dafidi kala, ha mwanda wa Yudasa, winyi badi mulombodi a baba abakwete Yesu.</verse>
				<verse number="17">Mwanda e badi mubadikwe n’etu, badi mutambule namu kihindji kia uno mufubo.</verse>
				<verse number="18">Tala, uno muntu baule efuba ku bwedi bwa bubi; na habahone ki mutwe mūshi, basanikile hankatshi, na mala oso abahātukile.</verse>
				<verse number="19">Uno ubeukile kwi boso abadi babombele mu Yelusalema; nyi kiabetanyine diadia efuba mu dinyi edimi diabo bu Akeledama, kuhatula nyi nkwambashi, Efuba dia mase.</verse>
				<verse number="20">Mwanda ubafundjiiwe mu mukanda wa Ñono ya Milangwilo’shi: Kwē kwikale ta bishiboshibo, Tamubombelanga muntu; na Bulami bwe mungi āte bwanka.</verse>
				<verse number="21">Henyihaha ku bano bantu abadi abatambuka n’etu mafuku oso habadi Nfumwetu Yesu atwele na kutuka munkatshi mwetu.</verse>
				<verse number="22">Kubanga ku lubatshisho lwa Yoano, mpaa na kwifuku dibetutambwidilwe mwiilu munkatshi mwetu, ku bano nkuhwandjikile kusangulwa umune kwikala n’etu bu kamonyi ka lusangukilo lwe.</verse>
				<verse number="23">Biabia abasangwile babidi, Yosefe alumbwa bu basabasa, winyi badi atemunwa namu bu Yusutusa, na Mateasa.</verse>
				<verse number="24">Binyibiabia abatekyele Efile Mukulu’shi: Obe, Mwanana, n’obe euku mashimba a boso etuleshe a ku bano babidi odi musangule.</verse>
				<verse number="25">Āte kihindji kia buno bulungudi bw’Efile na butumibwa, bwinyi bubahonene Yudasa ku busodi, biadia kwenda ku yee mbalo.</verse>
				<verse number="26">Biabia abatēle bubale; bubale bubatahile Mateasa, n’e babadikilwe na batumibwa ekumi na umune kumune.</verse>
			</chapter>
			<chapter number="2">
				<verse number="1">Biabia habafikile efuku dia Mpentekoshita hanka, boso bwabo abadi n’eshimba dimune mu kihindji kimune.</verse>
				<verse number="2">Kahindji n’aka kitumo kibafikile mwiilu, bu kihahi ki moo akikidi, kibaushishe nshibo yoso ndaa yiabadi bashāle.</verse>
				<verse number="3">Biabia kubebamwekyele ndjimi yibalukye hankatshi bu kālo, yibebatentamine ku muntu ku muntu.</verse>
				<verse number="4">N’abo boso abadi baūlwe na Kikudi-E-Selelee, ababangile kwakula na ndjimi yingi mu bebahelele Kikudi-E-Selelee kwakula’yo.</verse>
				<verse number="5">Kubadi kubombele Bena Yuda mu Yelusalema, bantu bantulamishi ya mashimba, ba ku mīlo yoso ya muno mūshi mweīlu.</verse>
				<verse number="6">Biabia ntumbo ya bino ha kuhalakana mōso, kibumbu kibekongyele hanka, abatuntamene, mwanda muntu ese bebahushishe bakwete kwakula muntu n’adi’edimi, muntu n’adi’edimi.</verse>
				<verse number="7">Abo boso abakanyine na kuhulakīla’shi: Talangai, bano bantu abākula boso ta m’Bena Ngadilea su?</verse>
				<verse number="8">Mwanda kinyi watwibahusha muntu n’edimi die, muntu n’edimi die, anka mwatubatandjilwe hanohansenga?</verse>
				<verse number="9">Bena Pafia hanka, na Bena Mede, na Bena Elama, na babombele mu Mesopotemia, na be mu Yudea, na be mu Kahadosea na be mu Pontuse, na be mu l’Asie,</verse>
				<verse number="10">na be mu Fidjia, na be mu Hamfidia, na be mu Ndjihitu, na be mu mpese ya ku Lebia hehi na Saidine, na Bena Loma benyi, ta mba Yudea namu, na bakuminyi ba myanda ya Bena Yuda,</verse>
				<verse number="11">na Bena Kelete, na Balabwe namu, tātwibahusha abesamba yino myanda ya bintu bikata bi’Efile Mukulu.</verse>
				<verse number="12">Binyibiabia bosoboso abakanyine, tabealashena, bakwete kwīhushena’shi: A uno mwanda wi na minyi?</verse>
				<verse number="13">Bangi bakwete kusenga’shi: Bano bantu abakolwa finyo yihya.</verse>
				<verse number="14">Anka Petelo baimene na bēnyi b’ekumi na umune, banyishish’eyi die, bebalungwile’shi: Anwe Bena Yuda na boso babombele mu Yelusalema, nwiūkye uno mwanda nubushe bishima biande.</verse>
				<verse number="15">Mwanda bano tambakolwe mwanutentekyesha, ooo; mwanda nsa yi anka ha kitema.</verse>
				<verse number="16">Anka uno nyi mwanda ubākwilwe kwi mutemuki Yoele’shi:</verse>
				<verse number="17">Efile Mukulu bakwile’shi: Akikekala mu mafuku a kunfudilo, Nankahongolwela Kikudi-E-Selelee ande, Na bana benu balume na bakashi abakatemuka myanda, Na basongwalume benu abakamono bimonwa bia bilengileshi, Na balume benu banunu abakaloto bilotwa;</verse>
				<verse number="18">Mu aa mafuku nankahongolwela Kikudi-E-Selelee Ande ha bahika bande balume na bakashi, N’abo abakatemuka myanda.</verse>
				<verse number="19">Nankalesha bia makita mwiilu, Na bitundwilo hano hashi ha nsenga; Mase, na kālo, n’ebungibungi dia mwishi.</verse>
				<verse number="20">Nguba akālulwa ta mufito, Na mweshi aukālulwa bu mase, Kwibedi diadia efuku dikata dineme dia Yeowa tadiabandjile kufika.</verse>
				<verse number="21">Hakukekala biabia, boso abaketanyina h’eshina dia Yeowa abakahashibwa.</verse>
				<verse number="22">Anwe Bena Isalele, hushai bino bishima: Yesu a ku Nasaleta, muntu mukuminyibwe n’Efile Mukulu munkatshi mwenu ku bilengyeleshi na bia makita na bitundwilo, bibakitshine Efile Mukulu n’e munkatshi mwenu, anka mwanwiuku’nwe ba na bene;</verse>
				<verse number="23">Anka Yawa, hakufwishwa ku binangu bibasangwile Efile Mukulu na kwiuka kala kwe, anwe nubamukwete, nubamubambile ku mutshi uhingishene, nubamwihayile ku maasa a bantu be bubi.</verse>
				<verse number="24">Winyi a hasangwile kwi Efile Mukulu, bamuhoswele ku mitanyo ya lufu; mwanda kibakutshilwe e kubambilwa n’alo.</verse>
				<verse number="25">Mwanda Dafidi bamwakwidile’shi: Namwene Yeowa ku mpala kwande mafuku oso, Mwanda nyi e ku mboko yande yibalume bianshī akususakana,</verse>
				<verse number="26">Ha uno mwanda eshimba diande dibasehela n’edimi diande dibasangashena; Nyi ha mwanda aukekela mbidi yande na kutengyela.</verse>
				<verse number="27">Mwanda obe tokalekye eshimba diande mu kalunganyembo. Sunga kukumine Muhatulwe obe e kishila kunyanga.</verse>
				<verse number="28">Bohu kunukisha mashinda a muwa; Okanusha na kusehela ha mwanda wa mpala yobe,</verse>
				<verse number="29">Anwe bakwetu, nundekye, nakule kwanudi ha mwanda wa shyetu-kulu Dafidi eshi, bafwile, ashīkwa na kilele kie, ki n’etu mpaa na lelo uno.</verse>
				<verse number="30">Binyibiabia hakwikala bu mutemuki, na ha kwiuka’shi, Efile Mukulu bamutshihile mutshiho’shi: Ku bikuba bia munda m’ōbe, mulombene mbidi, nankabusha Kidisitu kushala ha luhunā nsulu lwe.</verse>
				<verse number="31">E, ha kushingula uno mwanda ku mpala, bākwile ha mwanda wa lusangukilo lwa Kidisitu, ’shi; eshimba die tadikalekībwa mu Kalunganyembo, sunga mbidi ye tanginyangye.</verse>
				<verse number="32">W’inyi Yesu Efile Mukulu bamubushishe, ha uno mwanda nwihatudi bu tumonyi.</verse>
				<verse number="33">Binyibiabia tadi mukamishibwe ku mboko yibalume y’Efile Mukulu, na habatambwile kwi Shye mulayilo wa Kikudi-E-Selelee, e bahongwele kino kianumono na kianuhusha binobino.</verse>
				<verse number="34">Mwanda Dafidi tamukamine mwiilu, ooo, anka e na mwinyi bakwile’shi: Yehowa balungwile kwi Nfumwami’shi: Shāla ku mboko yande yi balume,</verse>
				<verse number="35">Mpaa na hankālula bakushikwe bu kitulo kia ngwa yobe.</verse>
				<verse number="36">Henyihaha boso ba ku nshibo ya Isalele beukye biya’shi, Efile Mukulu batule uno Yesu anubabambile ku mutshi uhingishene, bu Nfumu na bu Kidisitu.</verse>
				<verse number="37">Abo habahushishe biabia, mashimba’bo abatahikile, abehwishe Petelo, na bangi batumibwa’shi: Anwe bakwetu, atukitshi na minyi?</verse>
				<verse number="38">Binyibiabia Petelo bebālulwile’shi: Elangei ’māshimba, nubatshishibwe boso bwenu mwishina dia Yesu Kidisitu, mwanda wa kulekyelwa kwa milwisho, biabia anukatambula buntu bwa Kikudi-E-Selelee.</verse>
				<verse number="39">Mwanda winyi mulayilo ngwenu, na kwi bana benu, na kwi boso be kula, mpaa na kwi boso abaketaminyibwa kwi Nfumwetu Efile Mukulu.</verse>
				<verse number="40">Biabia bebalungwile na yingi myanda yibungi, na kwi balanga’shi: Ehashei ku kino kihungilo kia bantu bashībalulame.</verse>
				<verse number="41">Binyibiabia abo abakuminyine eyi die na musanko, ababatshihibwe: na kudiadi ’efuku bantu bu binunu bisatu bibebatentekyelwe kwabadi.</verse>
				<verse number="42">Abo abalamete biya mu lulambukisho lwa batumibwa, na mu kihwano, na mu kutshimuna kwa mampa, na mu nteko y’Efile Mukulu.</verse>
				<verse number="43">Biabia moo ubakwete bantu boso; na biamakita bi bungi, na bitundwilo bibakitshinwe kwi batumibwa,</verse>
				<verse number="44">Bakumine boso abadi belamitshishene hamune, na bintu biabo bioso bibadi anka bu kiabo’bo boso.</verse>
				<verse number="45">Biabia abahena biabuheta bwabo na bingi bintu, tabābila’bio kwi boso bashī n’abio.</verse>
				<verse number="46">Abo abadi bekale n’eshimba dimune mu ntempelo kwifuku n’efuku, na kutshimuna dimpa ku mashibo ku mashibo, abādi bidibwa biabo na kusehela n’eshimba dimune.</verse>
				<verse number="47">Abadi abatumbisha Efile Mukulu, abadi bakuminwe na bantu boso. Yehowa batentekyele abo ku Kikoñeno kikūlwe n’Efile, efuku n’efuku mwabadi akuhashībwa.</verse>
			</chapter>
			<chapter number="3">
				<verse number="1">Henyihaha Petelo na Yoano abadi abakamina mu ntempelo ha nsa ya kuteka, yinyi nsa nyingisatu ya kiolwa.</verse>
				<verse number="2">Kubadi muntu kishete kasha batandjilwe munda mwa nyin’e, abadi abamutulu kwifuku n’efuku ku kibelo kia ntempelo, akitemunwa bu Kibuwa, atekye biabuntu kwi abatwele mu ntempelo;</verse>
				<verse number="3">E hakumona Petelo na Yoano tabadi abatwele mu ntempelo, bebatekyele biabuntu.</verse>
				<verse number="4">Petelo, habamutale swee na Yoano hamune, bamulungwile’shi: Etutale.</verse>
				<verse number="5">E batele eshimba na kutengyela’shi, nankatambula kintu kwabadi.</verse>
				<verse number="6">Binyibiabia Petelo bakwile’shi: Mpata na nfalanga ya nsahabu nki n’ayo, ooo, anka kino kiandji n’akio, nankuha’kio. Mwishina dia Yesu Kidisitu a ku Nasaleta, ebwe, otambukye.</verse>
				<verse number="7">Biabia bamukwatshile kwiasa die dibalume, amwimika. Henyihaha kahindji n’aka ngwa na tuhulu twe bibanyingile,</verse>
				<verse number="8">N’e batambukile kwiilu, bemene, tatambuka, batwēle n’abo mu ntempelo, kwete kutambuka na kutumbuka, na kutumbisha Efile Mukulu.</verse>
				<verse number="9">Bantu boso abamumwene kwete kutambuka na kutumbisha Efile Mukulu.</verse>
				<verse number="10">Abeukile namu’shi, nyi winyi badi ashāla ku kibelo kibuwa kia ntempelo; abakanyine bikata na kuhūla ha mwanda wa kibamukitshinwe.</verse>
				<verse number="11">Kishete habadi mulamate kwi Petelo na Yoano, bantu boso abekongyele hamune lubilo kwabadi mu kishikamino akitemunwa bu kia Nsolomone, bakwete kukanya.</verse>
				<verse number="12">Petelo habamwene biabia, bālulwile kwi bantu’shi: Anwe Bena Isalele, a nkinyi kianukanya kino? A nkinyi namu kianwitubandjila mbu kwamba’shi, tubatambusha uno muntu ku bukome bwetu bu na mwinyi, su ku bwin’Efile Mukulu bwetu?</verse>
				<verse number="13">Efile Mukulu a Abalahama n’ā Isaka, n’ā Yakoba, Efile Mukulu a bashyetu batumbishe Mwan’e Yesu; winyi anubatule ku kimu, nubamutūne namu ku mpala kwa Pilata, habadi n’eshimba dia kumuhosola.</verse>
				<verse number="14">Ank’anwe nubatūne winyi Muhatulukye-E-Kishila, Mululame, nubatekyele namu ntomboshe kwinuhēbwa;</verse>
				<verse number="15">Nubehayile Muhangi a muwa, winyi abasangwile ku lufu kw’Efile Mukulu; ha uno mwanda, twi bu tumonyi.</verse>
				<verse number="16">Nyi lukumino lwa mwishina die lubanyisha uno muntu bukome, anumumono na meso, nakumwiuka: ee, nyi lukumino lwi kwadi lubamuha buno bukome bukumbane ku meso kw’anwe boso.</verse>
				<verse number="17">Binobino bakwetu, neuku’shi, nyi ha mwanda wa luhatamino nubakitshine biabia, na bamunyi benu hamune.</verse>
				<verse number="18">Anka yino myanda yibalesheshe Efile Mukulu kwibedi mu kanwa mwa batemuki be, eshi: Kidisitu akekufwambuka e beyikumbasha.</verse>
				<verse number="19">Binyibiabia nwilangei ’mashimba, nwikale bālulwe’shi, milwisho yenu yishimangishwe, biabia akukafiki kwi Yehowa bihindji bia kukankamana kwishimba.</verse>
				<verse number="20">E akatumu Yesu Kidisitu, winyi badi mulungulwe kwanudi kwibedi.</verse>
				<verse number="21">Nkihwandjikile mwiilu kumutambula mpaa na ku bihindji bia kulumbula kwa bintu bioso, bibakwile Efile Mukulu ku kanwa kwa batemuki be bahatulwe-be-kishila, kasha babangile hanohansenga.</verse>
				<verse number="22">Binbibinyi Mosesa bakwile kwi bayaiya’shi: Yehowa Efile Mukulu enu, akenwiboshesha mutemuki a ku bakwenu, anka hamune bu’mi, e nukamwifwakene mu myanda yoso yiakenulungula, su nkinyi su nkinyi.</verse>
				<verse number="23">Akukekala’shi, su nanyi, su nanyi shyakefwakena yawa mutemuki akalwishibwa munkatshi mwa bantu.</verse>
				<verse number="24">Binyi binyi batemuki boso, kubanga ku Samwele, mpaa na kwi-ba abamulondele kumongo, baba abadi abākula, abatemukile hamune ha myanda y’ano mafuku.</verse>
				<verse number="25">Anwe nwi bana ba batemuki, na ba kihwano kibakitshine Efile Mukulu na banshyenu-kulu, habākwile kwi Abalahama’shi: Mu kekulu kobe bifuko bioso bia hanohansenga abikēlwa mwabi.</verse>
				<verse number="26">Efile Mukulu hakwibosha mufubi e Yesu, bamutumine kwanudi kwibedi mu kwinuha mwabi wa kwinwalula’nwe boso ku bubi.</verse>
			</chapter>
			<chapter number="4">
				<verse number="1">Habadi abākula kwi bantu, batshiite-bakwidi na kimankinda kia mu ntempelo, na Basadusea abafikile kwabadi.</verse>
				<verse number="2">Abadi na kinfwa ha mwanda abadi abalambukisha bantu, na kwibalungula’shi: Mwi Yesu mwi lusangukilo lwa bafwe ku lufu.</verse>
				<verse number="3">Abebakwete, abebatudile mu nshibo ya mashika, mpaa na habubatokyele; mwanda nguba tabadi hehi kuhona.</verse>
				<verse number="4">Anka bebungi b’aba abahushishe mwanda w’Efile Mukulu abakuminyine: bungi bwa bana-balume bubadi bu binunu bitano.</verse>
				<verse number="5">Bitabibakitshine h’efuku dia maloba, batontshi babo, na bakulu, na bafundji-ba-mikanda,</verse>
				<verse number="6">na Anasa tshiite-mwakwidi mukata, na Kaifasa, na Yoano, na Alekasanda, na boso ba ku kifuko kia tshiite-mwakwidi mukata abadi bekoñene mu Yelusalema.</verse>
				<verse number="7">Hābebatūle munkatshi, abebehwishe’shi: Anubakitshi kino na bukome kinyi, su mwishina di’anyi?</verse>
				<verse number="8">Binyibiabia Petelo, muule nda na Kikudi-E-Selelee bebalungwile’shi: Anwe batonsthi ba bantu, na bakulu ba Isalele:</verse>
				<verse number="9">Lelo uno su’twe behushibwe ha mwanda wibuwa ubakitshinwe kwi muntu mulemane’shi, ebahashibwa na minyi;</verse>
				<verse number="10">Nwiukye uno anwe boso, na bantu boso ba Isalele’shi, nyi mwishina dia Yesu Kidisitu a ku Nasaleta anubabambile ku mutshi uhingishene, winyi ababushishe kw’Efile Mukulu ku lufu, nyi anka kwadi e uno muntu mwimane ku mpala kwenu na bukome.</verse>
				<verse number="11">E nyi’bwe dibabendelwe n’anwe bebaki, dinyi nyi dibekala mutwe w’ehaka.</verse>
				<verse number="12">Sunga mu dingi tamwi kihandjilo, ooo; mwanda tamwi dingi eshina mushi mwiilu dibahebwa munkatshi mwa bantu diatukahandjila.</verse>
				<verse number="13">Binyibiabia habamwene eshimba di hoo dia Petelo na Yoano, na hakushingula’shi, mbahatamine, tabeuku mikanda, abakanyine, abebashingulwile’shi, abadi na Yesu.</verse>
				<verse number="14">Na hakumona muntu badi muhashibwe mwimane n’abo, abakutshilwe bia kwakula.</verse>
				<verse number="15">Anka habebalungwile kwishesha ku kimu, abesambile munkatshi mwabo, abo bana bene’shi:</verse>
				<verse number="16">Atukitshi bi kunyi kwi bano bantu? Mwanda binyibinyi kilengyeleshi ki moo kibakitshinwe kwabadi kibamwekyelwe kwi boso ababombela mu Yelusalema; n’atwe tatwiuku kwikituna.</verse>
				<verse number="17">Anka tunyishe kwibadimuna’shi, balekye kwakula dimonyi mu dino eshina sunga kwi muntu umune, tala wakahalakana munkatshi mwa bantu.</verse>
				<verse number="18">Biabia abebetanyine, abebakamikidile’shi: Tanukumanga kwakula, sunga kulambukisha mwishina dia Yesu.</verse>
				<verse number="19">Anka Petelona Yoano bebālulwile’shi: Nusangule su nkikile buwa ku mpalakw’Efile Mukulu kwinwifwaken’anwe su Efile Mukulu.</verse>
				<verse number="20">Mwanda tatwiuku kwakula yingi, anka yaya yiatubamwene na kwihusha.</verse>
				<verse number="21">Binyibiabia habebadimwine dimonyi abebahoswele ha mwanda wa bantu, mwanda tabamone bia kwibamwesha malwa; mwanda bantuboso abadi abatumbisha Efile Mukulu ha mwanda w’akia kibakitshinwe.</verse>
				<verse number="22">Winyi muntu habadi mukitshibwe kino kitundwilo kia kuhashibwa, tabadi mukishe bihwa makumi ananka.</verse>
				<verse number="23">Na hakwangudibwa, abayile ku kibumbu kiabo, abebalubwidile yoso yabebalungwile kwi batshiite bakwidi bakata na bakulu.</verse>
				<verse number="24">N’abo habahushishe biabia, abanyishishe mayi abo n’eshimba dimune kw’Efile Mukulu’shi: A Mwanana, obe Efile Mukulu bahangile eilu na nsenga na kalunga ka mema, na bioso bi mwanka,</verse>
				<verse number="25">Obe bōkwile mukanwa mwa mufubi obe Dafidi’shi: A Badjentaila abafune na nsunga, Na bantu abele binangu bia myanda ya bisumanga na minyi?</verse>
				<verse number="26">Bafumu ba hanohansenga abebwēle, Na batontshi abekongyele Yehowa na Kidisitu e kumudila lukuku.</verse>
				<verse number="27">Mbinyibinyi mu kino kibalo Heloda na Ponteuse Pilato, na Bena Isalele abekoñene hamune na Badjentaila kubwela na mwan’obe Yesu muhatulwe-a-kishila winyi, ōbe oboshingile mwimu wa bufumu.</verse>
				<verse number="28">Mu kukita yoso yibasangwile eyasa diobe na binangu biobe kwibedi’shi: yikitshibwe.</verse>
				<verse number="29">Binobino, obe, Yehowa tala kulaa kwabo, banda kwituha atwe, bafubi bobe mwa kwakwila mwanda wobe na mashimba a nyingye.</verse>
				<verse number="30">Mu kōla eyasa diobe dia kuhasha bantu na bitundwilo na bia kukanya bikitshibwe mwishina dia mwan’obe muhatulwe-a-kishila Yesu.</verse>
				<verse number="31">Henyihaha habādi abatekye Efile Mukula, amwa mwābadi bakumbene hamune mubasushile, boso bwabo abadi baule ndā na Kikudi-E-Sele-lee, abakwile mwanda w’Efile Mukulu na kunyinga kushī na moo.</verse>
				<verse number="32">Kibumbu ki’ aba abadi bakumine kibadi na mashimba amune, na muwa wabo umune: takubadi sunga ngumune amba’shi: Yino mono ngiande anka’mi na mwinyi, ooo; yibadi yabo abo boso.</verse>
				<verse number="33">Biabia batumibwa abadi na bukome bukata bwa kulungula mwanda wa lusangukilo lwa Nfumwetu Yesu; na bumuntu bwimoo bubadi habadi boso.</verse>
				<verse number="34">Munkatshi mwabo takubadi sung’umune balobeshe bintu; mwanda wa baba abadi basha nsenga, su basha mashibo, abebihene, abafwishishe miulo ya bintu biabahanyine.</verse>
				<verse number="35">Abeyitule ku ngwa ya batumibwa; abeyiabene muntu ye muntu ye mulombene muntu na lukalo lwe, muntu na lukalo lwe.</verse>
				<verse number="36">Na Yosefe, baudikilwe kwi batumibwa bu Banabasa, (kuhatula nyi nkwambashi, Mwan’a Kisengyelo) mwina Lewi, a ku nsenga ya Saihulusa.</verse>
				<verse number="37">Ha kwikala n’efuba, bedihene, bafwishishe mono, beyitudile ku ngwa ya batumibwa.</verse>
			</chapter>
			<chapter number="5">
				<verse number="1">Anka kubadi muntu eshina die bu Ananaisa na mpian’e Safaila, abahene kintu kiabadi n’akio,</verse>
				<verse number="2">abafile kihindji kia mulo, mpian’e badi mwiūkye, bafwishishe kingi kihindji, bekitudile ku ngwa ya batumibwa.</verse>
				<verse number="3">Anka Petelo bakwile’ shi: A Ananaisa, a nkinji Satana bausha eshimba diobe kudimba Kikudi-E-Selelee, na kufia kingi kihindji kia mulo w’efuba?</verse>
				<verse number="4">Hadibadi kwanka, tadibadi bu diobe be? na hobohu kwidihana tadikalanga’nka mwamuleyebela eshimba diobe be? A nkinyi kibokumina uno mwanda kwikala mwishimba diobe? twemudimbe bantu’be nyi Efile Mukulu.</verse>
				<verse number="5">Biabia Ananaisa hakuhusha bino bishima, bahonene hashi, afwididila; abahushishe yino myanda abakwetwe na moo ukata.</verse>
				<verse number="6">Basongwalume abebwele bamwanya, bamutwala, batuka n’e hasha mu kumushika.</verse>
				<verse number="7">Habakile kihindji su mbu nsa yisatu, mpian’e namu batwelele, tamwiukye kibakitshinwe.</verse>
				<verse number="8">Petelo bamwihwishe’ shi: Ndungule su nubahene nsenga ku mulo ukampanda? E bamwalulwile’shi: Ee, anka ku biabia.</verse>
				<verse number="9">Henyihaha Petelo bamwambile’shi: A nkinyi kianubalombana hamune kutompa Kikudi kia Yehowa? Tala, ngwa yiabashikanga mulunda obe ngia yi ha kibelo, ayikakutwala, yitukye n’obe hasha.</verse>
				<verse number="10">Binyibiabia bahonen’anka hanka ku ngwa ye, afwididila: biabia basongwalume abatwelele, bamusañene mufwe, abatukile n’e, bakamushika hehi na mulunda e.</verse>
				<verse number="11">Binyibaibia kikoñeno kioso ki’Efile Mukulu kibakwatshilwe na moo ukata, na kwi bangi abahushishe yino myanda namu.</verse>
				<verse number="12">Na ku māsa a batumibwa kubakitshinwe bitundwilo, na bia kukanya bibungi munkatshi mwa bantu, (n’abo boso abadi n’eshimba dimune mu kishikamino kia Solomone.</verse>
				<verse number="13">Biabia bangi tambakume kwisoba kwabadi, ooo, anka bantu abebatumbishe.</verse>
				<verse number="14">Na bakumine abakile kufwimishwa kwi Nfumwetu, bibumbu na bibumbu bia balume na bia bakashi.)</verse>
				<verse number="15">Nyi hābafishishe bambabashi ba masungu mu misee, bebaladisha ha nsala na ha mambata’shi, sunga mwesheshi wa Petelo, ha kukila su mbiaudia kubwikila bamo b’abo.</verse>
				<verse number="16">Ku Yelusalema kubafikile namu kibumbu kia mu bibalo bibadi ’makunkula, kikwete kufisha bambabashi, n’aba abadi bakwatwe na bikudi bibutete, abahwishishwe abo boso.</verse>
				<verse number="17">Henyihaha tshiite-mwakwidi badi hanundu ha bakwabo bebwele, na boso babadi n’e (abadi ba ku luhese lwa Basadusea) abakwetwe na nsungu,</verse>
				<verse number="18">abakwete batumibwa, bakebatwesha mu nshibo ya lukano yiabatulā bantu boso.</verse>
				<verse number="19">Anka bufuku mwikeilu a Yehowa bashitwile bibi bia ku nshibo ya lukano, bebatushishe hasha’shi:</verse>
				<verse number="20">Ndai, nukemane mu ntempelo, nukalungule bantu boso bishima bioso bia uno muwa.</verse>
				<verse number="21">Abo hakuhusha biabia, abatwele mu ntempelo na mashik’ēse bwee, tabalambukisha; anka tshiite-mwakwidi e hanundu ha bakwabo, bafikile n’aba badi n’e, bakongyele kikoñeno kia kimu na bakulu boso ba ku bena Isalele, batumine muntu ku nshibo ya lukano kwibafishe.</verse>
				<verse number="22">Anka habafikile tuhalai tambebahete mu nshibo ya lukano, abālukile, bakebalungula’shi:</verse>
				<verse number="23">Tubasañana nshibo ya lukano ngifungibwe anka hoo, na bansamo namu abadi bemane ku kibelo; anka hakwibishitula tubasangana mwi bisumanga, sunga ngumune.</verse>
				<verse number="24">Binyibiabia tshiitemwakwidi e hanundu ha bakwabo, na kahitene ka mu ntempelo, na batshiite-bakwidi bakata, habahushishe yino myanda, mashimba’bo abadi akalakala munda su uno mwanda aukekwikala na minyi.</verse>
				<verse number="25">Henyihaha umune bafikile, bebalungwile’shi: Talangai, benyi bantu benubatwesheshe mu nshibo ya lukano, mbaba bemane mu ntempelo, bakwete kulambukisha bantu.</verse>
				<verse number="26">Binyibiabia kahitene bayile na tuhalai mu kwibafisha, kushī ha bukoho; mwanda abatshinyi bantu’shi, tala betuasa mabwe.</verse>
				<verse number="27">Habahwile kwibafisha, bebatudile ku mpala kwa kimu. Biabia tshiitemwakwidi e hanundu ha bakwabo bebehwishe’shi:</verse>
				<verse number="28">A tatwibenukamikye’shi; tunukalambukishanga mu dino eshina, talangai, nubausha Yelusalema ese na lulambukisho lwenu, anukimbi namu mwakwitufishisha mase a uno muntu kwatudi.</verse>
				<verse number="29">Henyihaha Petelo na batumibwa abālulwile’shi: watudi n’ao ngwa kukokyela Efile Mukulu he kwi bantu.</verse>
				<verse number="30">Efile Mukulu a bashyetu-kulu babushishe Yesu anubabambile ha mutshi uhingishene.</verse>
				<verse number="31">E Mwanabuwa, na bu Muhashi, Efile Mukulu bamukamishe ku mboko yibalume ye, ha mwanda wakuhabena Isalele lwilango lwa mashimba na lulekyelo lwa milwisho.</verse>
				<verse number="32">N’atwe twi tumonyī’twe twa yino myanda; na Kikudi-E-Selelee hamune, nyi Efile Mukulu bamuhele’ba abamukokyela.</verse>
				<verse number="33">Habahushishe uno, abatahilwe ku mashimba, abebadidile lukūku lwa kwibeha.</verse>
				<verse number="34">Henyihaha kubebwele umune a mu kimu, Mufadisea, eshina die mbu Ngamadiele, mulambukishi a bishila, badi munemekwe munkatshi mwabantu boso, bakamikile’shi: Batumibwa batushibwe kihindji kihela.</verse>
				<verse number="35">Bebalungwile’shi: Anwe Bena Isalele, dimukai anwe bana bene mwanukyebe kukitshina ha mwanda wa bano bantu.</verse>
				<verse number="36">Mwanda kwibedi ano mafuku kubebwele Teudasa, badi mwinemekyeshe: Nyi muntu mukata; kwadi, kibumbu kia bantu, bu nkama yinanka kibafumankene; bayihayilwe, na bantu boso abadi bamukokyele abahalakeshwe na kufishwa bu bisumanga.</verse>
				<verse number="37">Ku nyima kwa uno muntu kubwebwele Yudasa a ku Ngadilea, mu mafuku a lubadiko lwa bantu, e bōngwele bantu be bungi ba kumulonda; e namu bayihayilwe na boso, abadi bamukokyele abahalakene.</verse>
				<verse number="38">Binobino nenulungula’shi: Katukai ku bano bantu, tanwibakitanga kintu, mwanda su kano kalolo na uno mufubo mbia bantu, biabia abikafiki bu bisumanga.</verse>
				<verse number="39">Anka su mbi’Efile Mukulu, anwe tanukamono mwa kwibihonesha, tala hangi nwakasañanwa bu abalua ngoshi n’Efile Mukulu.</verse>
				<verse number="40">Biabia abamukuminyine; henyihaha habaitanyinwe batumibwa, na kwibakuhila, abebakamikile’shi: Tanukākulanga dimo mwishina dia Yesu; abebahoswele.</verse>
				<verse number="41">Biabia abakatukile ku mpala kwa kimu bakwete kusehela’shi: Twibahwandjikile kumona būfu ha mwanda w’eshina die.</verse>
				<verse number="42">Biabia abo, kwifuku n’efuku mu ntempelo na mu mashibo oso, tambalekye kulambukisha na kulungula ya Yesu’shi, e nyi Kidisitu.</verse>
			</chapter>
			<chapter number="6">
				<verse number="1">Biabia mu ā mafuku, habadi balondji bakwete kufwima, kubabukile miununo ya Bena Ngidiki, abaununa Bena Hebelu, mwanda bakashi-babo-ba-bafwe babadi abakunkulwa hakwābana bintu kwifuku n’efuku.</verse>
				<verse number="2">Henyihaha bēkumi na babidi abaitanyine kibumbu kia balondji b’Efile kwabadi’shi: Tankuhwandjikile’twe kuleka mwanda w’Efile Mukulu na kutaā mashimba ku mufubo w’ano mesa.</verse>
				<verse number="3">Biabia, anwe bakwetu kimbai munkatshi mwenu bana balume musambobidi, basha ntumbo yinemekwe, baushwe na Kikudi-E-Selelee na binangu, batudia kutula ha luno lukalo.</verse>
				<verse number="4">Anka’ twe atukehana’twe bana bene ku nteko na ku mufubo wa bulungudi bw’Efile Mukulu.</verse>
				<verse number="5">Uno mwisambo baseheshe mashimba a kibumbu kioso; biabia abasangwile Setefane, muntu muule nda na lukuluhilo na Kikudi-E-Selele, na Fidiha, na Mpokoluse, na Nikano, na Tyimone, na Mpamenase, na Nikola a ku Anteoka bafwile mu kwibanda;</verse>
				<verse number="6">abo abakebatule ku mpala kwa batumibwa; biabia habahwile kuteka, abebatentekyele maas’abo ha mitwe.</verse>
				<verse number="7">Binyibiabia mwanda w’Efile Mukulu ubatamine, na bungi bwa balondji b’Efile bubafwimine bikata mu Yelusalema; kibumbu kikata kia batshiite-bakwidi namu abakokyele lukumino.</verse>
				<verse number="8">Binyibiabia Setefane, muule na lukuluhilo na bukome, bakitshine biakukanya bikata na bitundwilo munkatshi mwa bantu.</verse>
				<verse number="9">Anka kubēbwele bamo ba ku kitumbwilo ki’Efile, akilumbwa bu Kitumbwilo kia Lebetyine na ba Cyreneense, na ba Alexandria, na ba ku Cilicie, na ba ku l’Asie abadi abahatakanya na Setefane.</verse>
				<verse number="10">N’abo abakutshilwe mwa kukingila binangu na kikudi bibākwile n’abo.</verse>
				<verse number="11">Henyihaha abayile mu kuha bantu matwēlo’shi, bakulei’shi: Tubamuhushishe kwete kwakula bishima bia kukaa Mosesa n’Efile Mukulu.</verse>
				<verse number="12">Abo abafundula bantu na bakulu, na bafundjiba-mikanda, abamwihukile, bamukwata, abamufwishishe ku kimu.</verse>
				<verse number="13">Abatule tumonyi twa madimi, bamba’shi: Uno muntu talekye kwakula bishima bia kukaa kino kihindji kihatulwe-ki-kishila, na mukanda-wa-bishila.</verse>
				<verse number="14">Mwanda tubamwifwakana ākula’shi: Uno Yesu a ku Nasaleta akalwisha kino kihindji, akālula’nyi bihikwa bibetuhele Mosesa.</verse>
				<verse number="15">Na boso abadi bashele mu kimu, habamutale kanana, abamwene lukyebo lwe talubadi bu lwa mwikeilu.</verse>
			</chapter>
			<chapter number="7">
				<verse number="1">Henyihaha tshiite-mwakwidi e hanundu ha bakwabo baihwishe’shi: Yino myanda ngia binyibinyi?</verse>
				<verse number="2">Bamwambile’shi: Anwe bakwetu balume na bayaiya, hushai: Winyi Efile Mukulu a ntumbo bamwekyele kwi nshyetu-kulu Abalahama habadi mu Mesopotamie, kwibedi kwa kubombela mu Halana,</verse>
				<verse number="3">bamulungwile’shi: Katuka mu nsenga yobe, na ku kifuko kiobe, wēnde ku nsenga yiankakulesha.</verse>
				<verse number="4">Henyihaha bakatukile mu nsenga ya Bena Kaladea, babombele mu Halana: habahwile nshye, Efile Mukulu bamufilwile kwanka, amutula mu yino nsenga yanudi bashale binobino:</verse>
				<verse number="5">E tamuhe mwanka buhyanyi, sunga mpa kwashina ngwa ye, anka bamulayile habadi te na mwana’shi: Nankakuha’yo ta ngiobeyobe na kwi twikulu tobe twatukekulonda.</verse>
				<verse number="6">N’Efile Mukulu bakwile bino’shi: Tunkwatamanwi tobe twanakabombele mu nsenga ya mwinyi; banaketufishe mbuhika, na kwitumwesha malwa bihwa nkama yinanka.</verse>
				<verse number="7">Ku wawa mwilo aukebamunu buhika, ami nakeutshibila kimu, bibākwile Efile Mukulu: kumongo kwa’bio abakakatuka, banfubile mu kino kihindji.</verse>
				<verse number="8">Efile Mukulu bamuhele kilombeno kia kisale; biabia Abalahama batandjile Isaka, bamusale h’efuku dia mwanda; Isaka namu batandjile Yakoba; na Yakoba batandjile banshyetu-kulu b’ekumi na babidi.</verse>
				<verse number="9">Benyi banshyetu-kulu abakwatshile Yosefe kiutu, bamuhana mw’Edjihitu; n’Efile Mukulu badi n’e.</verse>
				<verse number="10">Bamwabwile mu bishiotshi bie bioso, amuha mwabi na binangu ku mpala kwa Falo, nfumu a Edjihitu: e bamutentekyele kwikala bu mutonishi-mukata-e-hanundu ha boso mu nsenga y’Edjihitu, na hanundu ha ba mu kihanga kie.</verse>
				<verse number="11">Henyihaha kihuha kia nsala kibafikile ku nsenga yoso y’Edjihitu na ya Kanana, na malwa e moo; banshyetu-kulu tabadi abamono biakudia.</verse>
				<verse number="12">Anka habaifwakene Yakoba’shi: Ngano yi mw’Edjihitu; batumine banshyetu-kulu kihindji kia kwibedi;</verse>
				<verse number="13">na ha kia kabidi Yosefe beukishe kwi bakwabo; na kifuko kia Yosefe kibeukilwe kwi Falo.</verse>
				<verse number="14">Henyihaha Yosefe batumine ba kwitanyina nshye Yakoba, na kifuko kie kioso, bantu makumi musambobidi na batano.</verse>
				<verse number="15">Biabia Yakoba bayikile mw’Edjihitu, e bafwile, na banshyetu-kulu;</verse>
				<verse number="16">n’abo abatwelwe mpaa na leu Shekema, abaladishwe mu kilele kibaule Abalahama ku mulo wa nfalanga kubana ba Hamola mu Shekema.</verse>
				<verse number="17">Anka mwanda kihindji kia mulayilo kibefubwile hehi kiabalayile Abalahama kw’Efile Mukulu, bantu abakule na kufwimia mw’Edjihitu;</verse>
				<verse number="18">mpaa n’ahakubebwele mungi nfumu lianundu h’Edjihitu, shī mwiukye Yosefe.</verse>
				<verse number="19">E winyi bakitshine ya bulamalama na kifuko kietu, bamwesheshe banshyetu-kulu malwa’shi, basumbule bana babo bandekye’shi, bafwe.</verse>
				<verse number="20">Haha nyi ha kino kihindji kibatandjilwe Mosesa, badi mwana mushalame, baledibwe mu nshibo ya nshye mieshi yisatu;</verse>
				<verse number="21">habadi musumbulwe hasha, mwan’a Falo mukashi bamusangwile, amulela bu mwan’e na mwinyi.</verse>
				<verse number="22">Mosesa badi mulambukishwe na kalolo koso ka Bena Edjihitu, badi na bukome mu bishima bie na bikitshino.</verse>
				<verse number="23">Habadi mufishe bihwa hehi bu makumi ananka, mwanda ubafikile mwishimba die kutembela bakwabo Bena Isalele.</verse>
				<verse number="24">Habamwene umune abo bamweshwa malwa, bamulamwinyine na kōbwela yawa amweshwanga malwa nakwiha mwina Edjihitu:</verse>
				<verse number="25">Mwanda e badi atentekyesha’shi: bakwetu beukye’shi, Efile Mukulu akebahasha kwiyasa diande; ank’abo tambeukye.</verse>
				<verse number="26">Binyibiabia h’efuku dibalondele e na mwinyi belesheshe kwabadi hābādi abula ngoshi, badi akyebe kwibasungwa, bebambile’shi: A balumiana, anwe nwi bantu bamune, a kianwitombokyeshena nkinyi?</verse>
				<verse number="27">A nka yawa badi kwet’akitshi mukwabo bibi bamuhele elundu’shi: A bakutulu bu mutontshi na bu mulumbudi etu nanyi?</verse>
				<verse number="28">Okyebe kunyihā bu bioyihayile mwina Edjihitu maloba su?</verse>
				<verse number="29">Henyihaha Mosesa basukile ha uno mwanda, bakekele bu mwenyi mu nsenga ya Midiana, mubatandjile bana balume babidi.</verse>
				<verse number="30">Habakile bihwa makumi ananka, kubamumwekyele mwikeilu mu kabāka ka ngulu ya Sinai, mwidimi dia kālo mwibūla.</verse>
				<verse number="31">Mosesa habamwene biabia bakanyine kiakia kimonwa: habefubwile hehi kubandjila, kubafikile eyi dia Yehowa’shi:</verse>
				<verse number="32">Ami nyi Efile Mukulu a banshobe-kulu, Efile Mukulu a Abalahama, n’a Isaka, n’a Yakoba. Binyibiabia Mosesa basushile moo, tamukume’nyi kubandjila.</verse>
				<verse number="33">Henyihaha Yehowa bamulungwile’shi: Kasha bilata bi ku ngwa yobe, mwanda hantu hodi mwimane mpahatulwe-he-kishila.</verse>
				<verse number="34">Nahu kumona binyibinyi malwa a bantu bande be mw’Edjihitu, nahu kwifwakana mitompolo yabo, nafiki mu kwibahasha; fika binobino nkutume kw’Edjihitu.</verse>
				<verse number="35">Uno Mosesa ababatune’shi: Abakutulu bu mutontshi na bu mulumbudi nanyi? anka winyi e, nyi abatumine kw’Efile Mukulu’shi: ekale bu mutontshi na bu mukudi ku mboko ya winyi mwikeilu bamwekyele kwadi mwibūla.</verse>
				<verse number="36">Uno muntu bebatushishe habahwile kukita yakukanya na bitundwilo mu nsenga y’Edjihitu, na ha diadi’Eshiba dimonga, na mu kabāka bihwa makumi ananka.</verse>
				<verse number="37">Uno n’e winyi Mosesa bākwile kwi Bena Isalele’shi Efile Mukulu anakenubushishe Mutemuki munkatshi mwa bakwenu, hamunenka n’ami; nwimwihushe.</verse>
				<verse number="38">Uno nyi badi mwikale mu kikoñeno ki’Efile mu kabāka na mwikeilu, winyi bākwile n’e na banshyetukulu mu ngulu ya Sinai. E nyi batambwile bishima bia muwa kwituha’twe.</verse>
				<verse number="39">E winyi banshyetukulu tambamukokyele, ooo, anka abamubingile kwabadi, na mu mashimba’bo aba’lukile kw’Edjihitu.</verse>
				<verse number="40">Na kwakula kwi Alona’shi: Etukitshine b’efile ba kwitubadidila ku mpala kwetu; mwanda winyi Mosesa betutushishe ku nsenga y’Edjihitu, tatwiuku kibamukitshi,</verse>
				<verse number="41">Biabia mu aa mafuku abakitshine kana ka ñombe, abalambwile kitahilo ku winyi nkishi; tabasehela mu mifubo ya maas’abo bana bene.</verse>
				<verse number="42">Binyibiabia Efile Mukulu bebafutalele, bebahene mu kulangwila kibumbu kia bi mwiilu; bu kibafundjibwe mu mukanda wa batemuki’shi: Anwe ba ku nshibo ya Isalele nubandangudile na nyama yitahwe. Na bitahilo mu kabāka bihwa makumi ananka su?</verse>
				<verse number="43">Ee, nubātshile nshibo y’ehema dia Moleke, Na luenyenyi lwa nkishi enu Lefana; Bihwandjikisho bianubakitshine bia kulangwila, N’ami nankenukasha alwa luhese lwa Babelona.</verse>
				<verse number="44">Banshyetu-kulu badi na kibombelelo kia bulungudi mu kabāka, anka mwabasangudile winyi bākwile kwi Mosesa’shi: Wekikite anka mwakidi kikele kihwandjikisho kibomono.</verse>
				<verse number="45">Kinyi’kio banshyetu-kulu abalondele abafishishwe na Yoshua, habatweleleha buheta bwa Badjentaila, abadi abenda ababingwanga n’Efile Mukulu kumpala kwa banshyetukulu, mpaa na ku mafuku a Dafidi.</verse>
				<verse number="46">Abatambwile bumuntu ku mpala kw’efile Mukulu, badi atekye’shi: ’Mone hakubombela ha mwanda w’Efile Mukulu a Yakoba.</verse>
				<verse number="47">Anka Solomone bamwibakile nshibo.</verse>
				<verse number="48">Anka winyi Mukilekile bukata tabombelā mu mashibo akitshibwe na maasa, ooo, anka mubakudile mutemuki’shi:</verse>
				<verse number="49">Yehowa’shi: Eilu nyi luhun’a nsulu lwande, Na nsenga yi kitūlo kia ngwa yande, A nkihaso kia nshibo kinyi yianukanyibakila? Na mbalo kinyi yiankeikīsha’mi?</verse>
				<verse number="50">A t’eyasa diande dibakitshine bino bintu bioso’bi?</verse>
				<verse number="51">Anwe basha nkomonga, bashi basalwe ’mashimba na matwi, anukingīla Kikudi-E-Selelee kihindji kioso, anka mubakitshinyine banshyenu-kulu, anwe namu anukitshi.</verse>
				<verse number="52">A mutemuki kinyi shi musabulwe na banshyenu-kulu? n’abayihayile’ba ababadidile kulesha kufika kw’awa Mululame; winyi anubālulukīle tanudi bu basha kihuko na bantomboshi;</verse>
				<verse number="53">Anwe nubatambwile mukanda-wa-bishila ku bulumbudi bwa bamwikeilu, anka tanwibeulame, ooo.</verse>
				<verse number="54">Habahushishe yino myanda abatahilw’e ’mashimba, bamudila mayoo.</verse>
				<verse number="55">Ank’e muule ndaa na Kikudi-E-Selelee, batale mwiilu swee, bamwene ntumbo y’Efile Mukulu, na Yesu mwimane ku mboko yibalume y’Efile Mukulu.</verse>
				<verse number="56">Bambile’shi: Talangai, namono mailu abashituka na Mwan’a Muntu mwimane ku mboko yibalume y’Efile Mukulu.</verse>
				<verse number="57">Henyihaha abele bila na mayi akata, abashikile matwi abo, abamwihukile boso n’eshimba dimune.</verse>
				<verse number="58">Biabia abamuhātwile hasha ha kibalo, bamwasa mabwe, tumonyi tubatudile mitwelo yabo ku ngwa ya nsongwalume, eshina die bu Saulu.</verse>
				<verse number="59">Henyihaha abashile Setafane mabwe, habadi kwete kusendela’shi: Obe Nfumwami Yesu, tambula kikudi kiande.</verse>
				<verse number="60">Henyihaha bakunamine, banyishish’eyi dikata’shi: Obe Nfumwami, tokebafishanga mu kimu ha uno mwanda; biabia habahwile kwakula bino, bahone mu tulo twa lufu.</verse>
			</chapter>
			<chapter number="8">
				<verse number="1">Saulu badi mukumine ha lufu lwe. Ha kiakia kihindji kubebwele kubingwabingwa kwi mooku kikoñeno ki’Efile kibadi mu Yelusalema. Abadi bahalakashwe kosokoso ku mpese yoso ya Yudea na Samadia, anka batumibwa abashele.</verse>
				<verse number="2">Basha mudingo abashikile kitanda kia Setefane, abamudile mu mashimba bikata.</verse>
				<verse number="3">Anka Saulu basalakene kikoñeno ki’Efile, badi kwete kutwela mu mashibo oso na kukaka balume na bakashi, na kwibēla mu nshibo ya lukano.</verse>
				<verse number="4">Binyibiabia baba abahalakeshwe abayile kosokoso mu kulungula mwanda w’Efile Mukulu.</verse>
				<verse number="5">Henyihaha Fidiha balalele ku kibalo kia Samadia, bebalungwile mwanda wa Kidisitu.</verse>
				<verse number="6">Bantu abatēle mashimba’bo n’eshimba dimune kwi yaya myanda yibākwile Fidiha, habahushishe na kumona bitundwilo bibakitshine.</verse>
				<verse number="7">Mwanda bikudi bibi bibadi mu bantu bebungi bibatukile, tabiele musase n’eyi dikata, na bebungi abadi na busungu bwa kususa, na balemane abadi abahashibwe.</verse>
				<verse number="8">Mu’kia kibalo mubadi muloo ukata.</verse>
				<verse number="9">Anka mubadi muntu eshina die bu Shimona, badi akitshi kala malenanyi a masende, na kukanyisha bantu ba Samadia, etemuna’shi: Ami nyi mukata.</verse>
				<verse number="10">Boso abadi batē mashimba’bo kwadi, kubangile kwi mukile buhela, mpaa na kwi mukile bukata; abo’shi: Uno muntu nyi bukome bw’Efile Mukulu bukata.</verse>
				<verse number="11">Kwadi e nyi kwabadi batē mashimba ha mwanda bebalengulanga na masende kihindji kikata.</verse>
				<verse number="12">Anka hābakuminyine Fidiha badi alungula mukāndu-wibuwa wa Bufumu bw’Efile Mukulu n’eshina dia Yesu Kidisitu, balume na bakashi ababatshishwe ’mema.</verse>
				<verse number="13">Henyihaha Shimona e na mwinyi bakuminyine namu; hababatshishwe, baikadidile na Fidiha, baka’nyine, bibadi kwete kumona bilengeleshi bikata na bitundwilo bibakitshine.</verse>
				<verse number="14">Anka batumibwa abadi ku Yelusalema, habahushishe’shi mu Samadia abahu kutambula Mwanda w’Efile Mukulu, abebatumine Petelo na Yoano.</verse>
				<verse number="15">Abo habālalele kwanka, abebatekyele’shi, batambule Kikudi-E-Selelee:</verse>
				<verse number="16">Mwanda tabadi mubande kuhona habadi sunga mpa umune; anka babadi babatshishibwe mwishina dia Nfumwetu Yesu.</verse>
				<verse number="17">Henyihaha abebatentekele maasa’bo batambula Kikudi-E-Selelee.</verse>
				<verse number="18">Biabia Shimona habamwene’shi, mu kutenteka kwa maasa kwa batumibwa Kikudi-E-Selelee bahebwa, bebatambikile nfalanga’shi:</verse>
				<verse number="19">Mpei buno bukome namu’shi, kw’ese ankatenteka maasa, atambule Kikudi-E-Selelee.</verse>
				<verse number="20">Anka Petelo bamulungwile’shi: Mono yobe yilwile n’obe, mwanda botentekyesha’shi, buntu bw’efile Mukulu abūlwa ku mono.</verse>
				<verse number="21">Twe na sunga kihindji kihela kiakuhebwa kantu ka mu uno mwanda, mwanda eshimba diobe tandjilulame ku meso kw’Efile Mukulu.</verse>
				<verse number="22">Binyibiabia welangye mwishimba ku buno bubi b’obe, otekye Efile Mukulu su akakulekyela myanda yiohwandjikisha mwishimba diobe.</verse>
				<verse number="23">Mwanda nakutundula biodi mwalulukye bu ndulumutshi na kwanyibwa mu bubi.</verse>
				<verse number="24">Henyihaha Shimona bālulwile’shi: Ntekyelei’nwe kwi Nfumwenu tala sunga nkimune kia biabia bianubākula kiakafika kwandji.</verse>
				<verse number="25">Binyibiabia habahudisha kwakula bu kamonyi na kulungula Mwanda w’Efile Mukulu, abālukile ku Yelusalema, tabalungula mukāndu-wibuwa ku bibalo bibungi bia Bena Samadia.</verse>
				<verse number="26">Anka mwikeilu a Yehowa bākwile kwi Fidiha’shi: Ebwe, wende ku luhese lwa Sude, mpaa na kwishinda adiende ku Yelusalema na ku Ngasa. Alo ndwa kabāka.</verse>
				<verse number="27">Biabia bebwele, enda, talanga, muntu mutungulwe, mwina Ethiopia, sha matalwa e moo, badi kunyima kwa Kandase nfumu mukashi a Bena Ethiopia, badi na bulami bwa mono ye yoso yineme; badi mufikye ku Yelusalema mu kulangwila.</verse>
				<verse number="28">Habadi kwete kwaluka, e mushale mu ngalafwanda, badi kwete kubala mukanda wa Esaiye mutemuki.</verse>
				<verse number="29">Henyihaha Kikudi-E-Selelee bambile Fidiha’shi: Efubuile hehi, olamate ku uno ngalafwanda.</verse>
				<verse number="30">Biabia Fidiha bakamine lubilo kwadi, bamuhushishe kwete kubala ha mutemuki Esaiye, bamwihwishe’shi: Oshingula kino kiobala su?</verse>
				<verse number="31">Bamwalulwile’shi: Neuku na minyi, anka su nyi na umo kundesha. Biabia basendelela Fidiha’shi: Kamina muno, oshale n’ami.</verse>
				<verse number="32">Kihindji kia Bifundwe-bi ’Efile kibadi abala nyi nkino’shi: Badi afungwa mu kutahibwa bu mukoko, Na kūmina nya bu mwan’a mukoko atshibwa bwaa; Biabia tamubule mukanwa mwe.</verse>
				<verse number="33">Mu kufukūlwa kwe kitshibilo kie kibakashibwa. Akalesha ku musuku we nanyi? Mwanda muwa we ubakatushwa hano ha nsenga.</verse>
				<verse number="34">Biabia mutungulwe baihwishe Fidiha’shi: Nakusendela a winyi mutemuki besambile’yo nanyi, beakudile’nyi, bakwilanga mungi?</verse>
				<verse number="35">Henyihaha Fidiha babulwile mu kanwa mwe, babangile ha kinyi Kifundwē’kia kumulungula wa Yesu.</verse>
				<verse number="36">Biabia habadi abende mwishinda babafikile ku mema; binyibiabia mutungulwe bākwile’shi: Tala mema biadi, akankutshishwa kubatshishwa nkinyi?</verse>
				<verse number="37">Fidiha bamwalulwile’shi: S’okumina n’eshimba diobe dioso, biabia weuku kubatshishwa; ebālulwile’shi: Ami nakumina’shi, Yesu Kidisitu nyi mwan’Efile Mukulu.</verse>
				<verse number="38">Binyibiabia bakamikile’shi: Ngalafwanda emane: biabia abo boso bubidi abayikile ’mema, Fidiha na winyi mutungulwe; na kubatshisha bamubatshishe.</verse>
				<verse number="39">Henyihaha habahwile kwabuka mu mema, Kikudi-E-Selelee a Yehowa bātshile Fidiha, na winyi mutungulwe tamumone’nyi dimo, ooo; biabia bayile mwishinda die, ende asehelanga.</verse>
				<verse number="40">Anka Fidiha badi musananwe ku Asotusa, n’e kwete kuhwadishena balungwile mukāndu-wibuwa mu bibalo bioso, mpaa na kufika ku Kesalea.</verse>
			</chapter>
			<chapter number="9">
				<verse number="1">Henyihaha Saulu badi kiafunu milayilo na lufu, kwi bana ba-bukishi ba Nfumwetu, e bayile kwi tshite mwakwidi e hanundu ha bakwabo,</verse>
				<verse number="2">kumuteka mikanda ya kwenda n’ayo ku Ndamasaka mu bitumbwilo’shi: Su nankamono ba mu dino eshinda, sunga mbalume sunga mbakashi, nkebafishe bafungibw’e ku Yelusalema.</verse>
				<verse number="3">Binyibiabia habadi tēnde, bafikile hehi na ku Ndamasaka, kahindji n’āka kubamumunyikile etata dia mwiilu dimwifunye.</verse>
				<verse number="4">Biabia e bahōne hashi, bahushish’eyi adimulungula’shi: A Saulu, a Saulu, a nkinyi kiokwete kumbingila bingila?</verse>
				<verse number="5">Biabia, bamba’shi: A Nfumwami, a n’obē’ nanyi? Biabia Nfumwetu’shi: N’ami Yesu okwete kubinga. Kibukoho’be bitahwa kutuna.</verse>
				<verse number="6">E badi kwete kususa na kukanya, amba’shi: A Mwanana, okyebe nkukitshine kinyi? Nfumw’e namu’shi: Ebwe, wende, otwele mu kibalo, akikakulungulwa biodio kukita.</verse>
				<verse number="7">Biabia aba bantu babayile n’e, abayimene nyaa, bakwete kuhush’eyi anka tambamone muntu.</verse>
				<verse number="8">Henyihaha Saulu babukile hashi, na hakubula meso, tamumone muntu; anka bamukunkusha kwiasa, abamufishishe ku Ndamasaka.</verse>
				<verse number="9">Badi mafuku asatu kushī kumona, sunga nkudia su nkutoma.</verse>
				<verse number="10">Talai, mu Ndamasaka mubadi mulondji, eshina die mbu Ananaisa; Nfumwetu bamulungwile mu kimonwa eshi: Ananaisa. E namu’shi: N’ami’no Mwanana.</verse>
				<verse number="11">Nfumwetu bamulungwile’shi: Ebwe, wende mu luhata alutemunwa bu Lululame, wehushe mu nshibo ya Yudasa muntu eshina bu Saulu, mwina Tasuse, mwanda e kwete kuteka Efile Mukulu.</verse>
				<verse number="12">E namu bamwene mu kimonwa, muntu ēshina die bu Ananaisa, kwete kutwela mu kutenteka eyasa hadi, mwadia kumwena meso.</verse>
				<verse number="13">Henihaha Ananaisa bālulwile’shi: A Mwanana, tampushishe kwi bebungi abikitā uno muntu bibubi kwi bahatulwe bobe be kishila mu Yelusalema.</verse>
				<verse number="14">Haha’nyi dimo ngiawa e na matalwa a ku batshiitebakwidi bakata a kushitshika n’ao boso abetanyinā h’eshina diobe.</verse>
				<verse number="15">Anka Nfumwetu bamulungwil’eshi: Banda kwenda, mwanda e musangulwe n’ami kutwala eshina diande ku mpala kwa mīlo na banfumu, na kwi bana ba Isalele.</verse>
				<verse number="16">Mwanda nankamulesha mwakafwambukila mu bintu bibungi ha mwanda w’eshina diande.</verse>
				<verse number="17">Biabia Ananaisa bayile, akatwela mu nshibo mu kumutenteka maasa’shi: Mukwetu Saulu, Nfumwetu nyi Yesu, mwekyele kodi mwishinda, hwekalang’ofiki, nyi ntumine mwodiokumwena meso na kuushwa na Kikudi-E-Selelee.</verse>
				<verse number="18">Kahindji n’āka ku meso mubahone bibadi bu bibwabwa; babule meso, bamwene, ēbwaa, babatshishwe na kubatshishwa.</verse>
				<verse number="19">Habadile bidibwa, banyingile. Henyihaha Saulu bashelele mafuku na balondji b’Efile babadi ku Ndamasaka.</verse>
				<verse number="20">Biabia kahindji n’āka talungula mwanda wa Kidisitu mu bitumbwilo’shi: E, nyi mwan’Efile Mukulu.</verse>
				<verse number="21">Anka boso hakumuhusha abakanyine, baihusha’shi: Au ta ngwi’nyi balwishanga babaitanyinanga dino eshina mu Yelusalema? A babafwile muno nank’abo’shi: nkebafishe bānye ku batshiite-bakwidi bakata.</verse>
				<verse number="22">Anka Saulu badi kwete kutama mu bukome, bahatakeshe Bena Yuda babombele mu Ndamasaka, badi kwete kwibashisha’shi, uno nyi Kidisitu na mwinyi.</verse>
				<verse number="23">Habakumbene mafuku ebungi, Bana Yuda abamudidile lukuku lwa mwakumwihayila,</verse>
				<verse number="24">anka Saulu beukile kubembela kwabo, abadi abatala ku bibi bufuku na kanya mwa kumwihayila.</verse>
				<verse number="25">Henyihaha balondji abamwatshile bufuku, abamwikishe ku lubumbu mu kisele.</verse>
				<verse number="26">Habafikile Saulu ku Yelusalema, batompele kwilamika ku balondji; ank’abo boso abadi abamutshinyi tambamukumine’shi, e mulondji.</verse>
				<verse number="27">Anka Banabasa bamwatshile, bamufwishishe kwi batumibwa, bebalungwile mubamwenene Nfumwetu mwishinda, besambe n’e na mubamulungudile, n’eshimba di bukome mwishina dia Yesu ku Ndamasaka.</verse>
				<verse number="28">E bashelele n’abo, badi kwete kutwela na kutuka mu Yelusalema.</verse>
				<verse number="29">Bakwile n’eshimba di bukome mwishina dia Nfumwetu Yesu, belele mpaka na ba Yudea ba Ngidiki, anka’abo abadi abakindakena mu kumwiha.</verse>
				<verse number="30">Anka habeukile bakwabo biya biabia abamwalaleshe ku Kesalea, na kumutumina ku Tasuse.</verse>
				<verse number="31">Henyihaha bikoñeno bi’Efile moso mu Yudea na mu Ngadilea na mu Samadia, bibahohelele biya; babadi bakankamane; na ha kutambuka mu moo wa Nfumwetu na mu lusengyelo lwa Kikudi-E-Selelee, abafwimine na kufwima.</verse>
				<verse number="32">Bitakubakitshine, habadi Petelo akidi mu mpese yoso, balalele namu kwi bahatulwe-be-kishila ababombele mu Leda.</verse>
				<verse number="33">Basañene kwanka muntu eshina die bu Eneasa; badi mulale ku lusala lwe bihwa mwanda; badi mufwe mbidi.</verse>
				<verse number="34">Biabia Petelo bamulungwile’shi: Eneasa, Yesu Kidisitu akuhasha; būka, wale lusala lobe. Biabia kahindji n’āka babuku.</verse>
				<verse number="35">Na boso ababombele mu Leda na Salone abamumwene, abālulukile kwi Nfumwetu.</verse>
				<verse number="36">Binyibiabia mu Yoha mubadi mulondji eshina die bu Tabita, kuhatula kwa’dio nyi Dokasa. Uno mwana mukashi badi mukambe na bikitshino bibuwa na kuhana kwa buntu.</verse>
				<verse number="37">Bitakubakitshine mu aa mafuku e bakumba busungu, bafwile, habahwile kumutumpa, abaladishe kitanda kie mu nshibo ya kwiilu.</verse>
				<verse number="38">Na ha mwanda Leda badi hehi na ku Yoha, habahushishe balondji’shi: Petelo e kwanka, abatumine balume babidi kwadi kumusendela’shi, afikye kwatudi kushi kushingakana.</verse>
				<verse number="39">Henyihaha Petelo bebwele bayile n’abo. Habafikile, abamukamishe mu nshibo ya kwiilu; bakashi boso ba bafwe abaimene hehi bakwete kudila, na kulesha binkutu na mitwelo yibakitshine Dokasa habadi ki n’abo.</verse>
				<verse number="40">Anka Petelo bebatushishe boso, bakunamine hashi, tatekye; bealulwile kwi kitanda’shi: A Tabita, buka. Henyihaha babulwile meso e, na habamwene Petelo, bashalele.</verse>
				<verse number="41">Biabia bamuhele mboko ye bamwibwesheshe, habaitanyine bahatulwe-be-kishila na bakashiba-bafwe, bamulubwile kwabadi tātala.</verse>
				<verse number="42">Binyibiabia ubeukilwe moso mu Yoha, na bebungi abakuminyine mwi Nfumwetu.</verse>
				<verse number="43">Bitabibakitshine, e nkwikala mafuku ebungi mu Yoha kwi Shimona mulumbudi a misekya.</verse>
			</chapter>
			<chapter number="10">
				<verse number="1">Mu Kesalea mubadi muntu eshina die bu Konelusa, kimankinda kia kibumbu kia ngoshi, akitemunwa bu kia Bantadiana.</verse>
				<verse number="2">Badi muntu mululame, badi atshinyi Efile Mukulu na ba munshibo ye boso hamune, badi aha bantu bia buntu bibungi, badi alangwila Efile Mukulu mafuku oso.</verse>
				<verse number="3">Habadi nguba su ha nsa yisatu ya kiolwa, bamwene kimonwa, mwikeilu e’Efile Mukulu kwete kufika kwadi, na kwakula kwadi’shi: Konelusa:</verse>
				<verse number="4">Habamushinkikile meso, bakwetwe na moo, bambile’shi: A nkinyi Mwanana? E bamwalulwile’shi: Nteko yobe na bia buntu biobe bibakamine ku mpala kw’Efile Mukulu bu kitentekyesho.</verse>
				<verse number="5">Binobino otume bantu kwi Yoha mu kwitanyina Shimona, aitanyinwa bu Petelo.</verse>
				<verse number="6">E mubombele kwa Shimona mulumbudi a misekya, nshibo ye yi ku bukunkula kwa mem’a kalunga: akakulungula biodio kukita.</verse>
				<verse number="7">Winyi mwikeilu ha badi bakula na Konelusa, habakatukile, baitanyine bafubi babidi ba mu nshibo ye, na musalai mululame a ku baba abadi abamufubila mafuku oso;</verse>
				<verse number="8">biabia habebalungwile yino myanda yoso, bebatumine ku Yoha.</verse>
				<verse number="9">Ha ding’efuku dia maloba, habadi abēnde luendo lwabo, na hakwishesha hehi na kibalo, Petelo bakamine hanundu ha nshibo mu kuteka, nguba tabādi hehi mitwe.</verse>
				<verse number="10">Biabia nsala namu yibamukwete, takyebe kudia, anka habadi abalumbula biakudia, balotakēne kilotwa.</verse>
				<verse number="11">Bamwene eilu dibabuluka, na kintu kibadi akiiki kwadi, kibadi bu kilamba kikata, akiiki hashi kianyibwe ku matungi ananka.</verse>
				<verse number="12">Amo mubadi bihaso bioso bia nyama ya hanohansenga yi na mikolo yinanka, n’ayi yi bukyelo, na bintu abilandala hashi, na tonyi twa mwiilu.</verse>
				<verse number="13">Biabia eyi dibafikile kwadi’shi: A Petelo, buka, oyihē, odye.</verse>
				<verse number="14">Anka Petelo bālulwile’shi: Ayoyo, Mwanana, ami, kashia, tandjile bintu abidiā bantu boso budyedye sunga bishidikwe kishila.</verse>
				<verse number="15">N’eyi dibākwile kwadi diakabidi’shi: Kiakia kibatosheshe n’Efile Mukulu, tokwikilumba bu kia bisumanga.</verse>
				<verse number="16">Kibakitshinwe biabia misusa yisatu, na kintu kibadi bu kilamba kikata kibālukile mwiilu.</verse>
				<verse number="17">Na habadi Petelo kialashena munda mwe mwiyile kiakia kimonwa mwa kuhatulwila kianka, biabia benyi balume abatuminwe kwi Konelusa tabahwile kwihusha nshibo ya Shimona, abadi bemane ha kibelo;</verse>
				<verse number="18">abetamine, behusha’shi: A Shimona, aitaminwa bu Petelo, mushale muno su?</verse>
				<verse number="19">Habadi Petelo kwete kutentekyesha kimonwa, Kikudi-E-Selelee bamulungwile’shi: Tala, bulume basatu abakwihusha.</verse>
				<verse number="20">Biabia, buka, oyikye hashi, wende n’abo kushī kushingakana, mwanda n’ami bebatumine.</verse>
				<verse number="21">Henyihaha Petelo bayikile kwi balume babatuminwe kwadi kwi Konelusa’shi: Tala, n’ami uno anukimbi; akibenufwisha nkinyi?</verse>
				<verse number="22">Abamwalulwile’shi: Konelusa, winyi mulami a basalai lukama, muntu mululame, na kutshin’Efile Mukulu, sha ntumbo yibuwa munkatshi mwa mwilo woso wa Bena Yuda, badimwinwe n’Efile Mukulu, kwi mwikeilu muhatulweakishila’shi, akutumine bakukufisha ku nshibo ye, na kukwilwakana biokākula.</verse>
				<verse number="23">Henyihaha bebetanyine mwanka, ebatula mwa kushāla; habubatokele Petelo bayile n’abo. Na bamo bakwabo ba ku Yoha abamushindjikile.</verse>
				<verse number="24">Habubatokele dimo abatwelele mu Kesalea. Konelusa badi ebatengyela, muhwe kukongola ba mu kifuko kie, na bakūku be.</verse>
				<verse number="25">Habadi Petelo atwele, Konelusa bafumankene n’e, bahone ku ngwa ye, tamulangwila.</verse>
				<verse number="26">Anka Petelo bamubushishe’shi: Ebwe, ami namu nyi anka muntu.</verse>
				<verse number="27">Habadi akula n’e batwelele, basañene bebungi abadi bekoñene.</verse>
				<verse number="28">E bebalungwile’shi: anwiuku’shi, mwanda wa Mwina Yuda kushāia na muntu a ungi mwilo, sunga kufika hehi n’e nyi nkishila, anka Efile Mukulu bandesha’shi, tolumbanga mungi muntu’shi nga bisumanga, sunga mbu mushidikwe kishila.</verse>
				<verse number="29">Nyi ha uno mwanda unafikila kwanudi kushī kuhakanya, anka hanadi mwitanyinwe, biabi nenwihusha winyi mwanda wa nubanyitaminyine.</verse>
				<verse number="30">Konelusa bakwile’shi: Mafuku ananka abakidi binobino hanadi ashidi bidibwa mpa na ha yino nsā, na ha nsā yisatu ya kiolwa nadi atekye mu nshibo yande, ami’shi ntale’bi, muntu mulume taimene ku mpala kwande mufwale bi mbādibādi.</verse>
				<verse number="31">Bakwile’shi: A Konelusa, luteko lwobe lubahushibwa, na biabuntu biobe bibatentekyeshwa ku mpala kw’Efile Mukulu.</verse>
				<verse number="32">Biabia tuma ku Yoha, oitamishe Shimona kuno, dingi eshina die mbu Petelo; e mūshale mu nshibo ya Shimona mulumbudi a misokya, hehi na ku bukunkula bwa mema-a-kalunga, e winyi hakafiki, akākula kodi.</verse>
				<verse number="33">Binyibiabia kahindji n’aka natumine kodi, n’obe namu bokitshi bibuwa ha kufika. Biabia binobino atwe boso twi kuno ku mpala kw’Efile Mukulu, mu kuhusha myanda yoso yibakulungwilwe kw’Efile Mukulu.</verse>
				<verse number="34">Henyihaha Petelo babulwile mu kanwa bakwile’shi: Binyibinyi nashingula’shi, Efile Mukulu tanemekā bantu’shi, au ngiu, au tangiu, ooo;</verse>
				<verse number="35">Anka mu milo yoso, e akamutshyini, na kukita bia kululama, e mukuminyibwe n’e.</verse>
				<verse number="36">Winyi mwanda ubatuminwe kwi bana ba Isalele, aulungulā mukāndu wibuwa wa kufukama kwa Yesu Kidisitu (E nyi Nfumua bioso;)</verse>
				<verse number="37">Diadia eyi anwidiuku, dibalungwilwe moso mu Yudea, kuatshila ku Ngadilea, kumongo kwa lubatshisho lubakwile Yoano;</verse>
				<verse number="38">mu Efile Mukulu abahongolwele Yesu a Nasaleta na Kikudi-E-Selelee na bukome; tēnde, akitanga bibuwa, kwete kuhasha boso abafwambwilwe na Satana; mwanda Efile Mukulu badi n’e.</verse>
				<verse number="39">N’atwe twi tumonyi twa bintu bioso bibakitshine mu nsenga ya Bena Yuda na mu Yelusalema; winyi ababayihayila, nbamuhudika ku mutshi.</verse>
				<verse number="40">E winyi, Efile Mukulu bamubushishe h’efuku dia kasatu, bamufumbwile hatoka;</verse>
				<verse number="41">Ta ku bantu boso, ooo, anka kwi tumonyi, tubasangwilwe kwibedi kw’Efile Mukulu, nyi ank’atwe abadile n’e na kutoma n’e habahwile kusanguka ku lufu.</verse>
				<verse number="42">E betukamikile kulungula w’Efile kwi bantu, na kwisamba bu tumonyi’shi, n’e basangwilwe kw’Efile Mukulu Nsushi a abatala na bafwe.</verse>
				<verse number="43">Batemuki boso abamwisambilanga anka e bu tumonyi’shi, ese akakumina mwadi e, akatambula kulekyelwa kwa milwisho mwishina die.</verse>
				<verse number="44">Habadi Petelo kwete kwakula yino myanda, Kikudi-E-Selelee bahōne ha boso abahushanga mwanda w’Efile.</verse>
				<verse number="45">Abo boso bena lukumino basalwe, abafikile na Petelo, abakanyine, mwanda buntu bwa Kikudi-E-Selelee bubahongolwelwe namu ha Badjentaila.</verse>
				<verse number="46">Mwanda abebahushishe bakwete kwakula (yingi) ndjimi, na kutumbisha Efile Mukulu. Binyibiabia Petelo bālulwile’shi:</verse>
				<verse number="47">A muntu kinyi euku kuhela na mema’shi, tabatshishwanga, baba batambule Kikudi-E-Selelee hamune n’atwe?</verse>
				<verse number="48">Biabia bebakamikile’shi: babatshishibwe mwishina dia Nfumwetu. Henyihaha abamusendelele’shi: Banda kwikala n’etu mafuku.</verse>
			</chapter>
			<chapter number="11">
				<verse number="1">Batumibwa na bakwabo mu lukumino abadi mu Yudea abahushishe’shi: Badjentaila namu tabahwile kutambula mwanda w’Efile.</verse>
				<verse number="2">Habakamine Petelo ku Yelusalema, aba bakisale abelele n’e mpaka’shi:</verse>
				<verse number="3">Obe botwelele mwi bantu bashī basalwe, bodīle n’abo.</verse>
				<verse number="4">Anka Petelo bātshidile kwibalungula mwanda na kwibahatulwila biya’shi:</verse>
				<verse number="5">Nadi mu kibalo kia Yoha kwete kuteka, nalotakēne kilotwa, mu kilotwa namwene kimonwa; kintu kikwete kwiika bu kilamba kikata akiishwa mwiilu, kikwatwe ku mahaka ananka, kibafikile mpaa na kwandji,</verse>
				<verse number="6">hanekibekyelele nekishingulwile, namwene nyama ya mikolo yinanka, ya hano ha nsenga, n’aya mu mahia ya bukyelo, na bintu abilandala hashi, na tonyi twa mwiilu.</verse>
				<verse number="7">Nahushishe namu eyi adinamba’shi: A Petelo, buka, oyihē, odye.</verse>
				<verse number="8">Ank’ami nakwile’shi; ayoyo Mwanana; mwanda kintu kia bisumanga, sunga nkia kishila takiatwele mukanwa mwande, sunga mususa umune.</verse>
				<verse number="9">Anka eyi dibangalulwile kwiilu mususa wa kabidi’shi: Kiakia kibatosheshe Efile Mukulu tokwikilumba bu kia bisumanga.</verse>
				<verse number="10">Kibakitshinwe biabia misusa yisatu: na bioso abebikakile dimonyi mwiilu.</verse>
				<verse number="11">Ami’shi ntale’bi, kahindji n’āka balume basatu tabafikile kala ku nshibo kwanadi abantuminwe ku Kesalea.</verse>
				<verse number="12">Biabia Kikudi-E-Selelee bandungwile kwendan’abo kushī kushingakana. Bano bakwetu basamombo namu abanshindjikile tubatwele mu nshibo y’awa muntu.</verse>
				<verse number="13">E betuhatulwile mubamwenene mwikeilu mu nshiboye, mwimane kwadi, amulungula’shi: Tuma bantu ku Yoha, oitamishe Shimona dingi eshina die mbu Petelo;</verse>
				<verse number="14">e akakulungula myanda yakukuhasha na ba mu nshibo yobe boso.</verse>
				<verse number="15">Hanabangile kwakula, Kikudi-E-Selelee bebahonene, bu kibahonene hatudi kwibedi.</verse>
				<verse number="16">Henyihaha natentekyeshe mwanda wa Nfumwetu mwabakwidile’shi: Binyibinyi Yoano babatshishanga na mema, anka anwe anukabatshishwa mu Kikudi-E-Selelee.</verse>
				<verse number="17">A biabia, su Efile Mukulu bebahele kia būntu, kihwandjikile hamune n’akia betuhele’twe bakumine Nfumwetu Yesu Kidisitu, ami nadi’nyi a kushikila Efile Mukulu?</verse>
				<verse number="18">Hābahushishe yino myanda, abauminyine nyaa, tabatumbishe Efile Mukulu’shi: Biosobi Efile Mukulu muhe Badjentaila namu kwilanga kwa mashimba ku muwa.</verse>
				<verse number="19">Henyihaha aba abadi bahalakashwe ha mwanda wa kusabulwa kubabukile ha Setafane, abayile mpā na ku Fenisea na ku Saihusa na ku Anteoka, bakwete kulungula w’Efile anka kwi Bena Yuda, kushi kwi bangi, ooo.</verse>
				<verse number="20">Bangi be n’abo abadi bena Saihusa na ba Sailene, baba, habāfikile ku Anteoka abesambile na Bangidiki, tabebalungula mukānduwibuwa wa Nfumwetu Yesu.</verse>
				<verse number="21">Na mboko ya Nfumwetu yibadi n’abo, bantu be bungi abakuminyine, abealulwile kwi Nfumwetu.</verse>
				<verse number="22">Henyihaha mikāndu ya yino myanda yibafikile ku matwe ā’ba mu kikoñeno ki’Efile kibadi mu Yelusalema; biabia abatumine Banabasa’shi, ēnde mpaa na ku Anteoka.</verse>
				<verse number="23">E habafikile kwanka na habamwene bumuntu bw’Efile Mukulu basehelele; bebalangile boso’shi, balamate kwi Nfumwetu na kufuna mu mashimb’abo.</verse>
				<verse number="24">Mwanda e badi muntu mulumbulukye, muule nda na Kikudi-E-Selelee, na lukuluhilo. Bantu be bungi abadi abakumbashwa kwi Nfumwetu.</verse>
				<verse number="25">Henyihaha Banabasa bebwele kwenda ku Tasusa mu kukimba Saulu;</verse>
				<verse number="26">Habamusañene, bafikile n’e ku Anteoka. Bitabibakitshine’shi, kihwa kimune kishima abadi bekoñene hamune na kikoñeno ki’Efile, tabalambukisha bantu be bungi. Biabia balondji b’Efile nyi mwababangile kwitanyinwa bu Bena Kidisitu mu Anteoka.</verse>
				<verse number="27">Mu aa mafuku batemuki abafikile ku Yelusalema bakafika ku Anteoka.</verse>
				<verse number="28">Mungi, eshina die bu Agabusa bēbwele, bahatulwile mu Kikudi-E-Selelee’shi: Akukekala: kihuha kia nsala hanohansenga hoso; kibamwekyele mu mafuku a Kalaudiuse Kesala.</verse>
				<verse number="29">Henyihaha balondji b’Efile, muntu ese muhunda buheta bwe, abafunyine’shi: Tutume bia kukwashia bakwetu babombele mu Yudea.</verse>
				<verse number="30">Abakitshine biabia, babebitumine na Banabasa na Saulu kwi; bakulu.</verse>
			</chapter>
			<chapter number="12">
				<verse number="1">Mu aa mafuku nfumu Heloda bolwele mboko ye ya kumwesha malwa kwi bamo ba ku kikoñeno ki’Efile.</verse>
				<verse number="2">Bayihayile Yakoba mukwabo na Yoano na luhete lwa ngoshi.</verse>
				<verse number="3">Na ha mwanda bamwene’shi: ubatosha mashimba a Bena Yuda, bakishikishe akukwata Petelo namu. (Mu aa mafuku abadi a mampa ashī na kitatusho.)</verse>
				<verse number="4">Habamukwete, bamwele mu nshibo ya lukano, bamutudile kwi basalai abadi abeangushena bananka bananka mu kumulama; abadi abafuna munda’shi; ahakahu kidibwa kia Paque, atukamufisha kwi bantu.</verse>
				<verse number="5">Biabia Petelo badi mulamibwe mu lukano binyibinyi; anka nteko yibatekyelwe kwi Efile Mukulu bukyelebukyele kwi kikoñeno ki’Efile ha mwanda we.</verse>
				<verse number="6">Habadi Heloda takyebe kumutusha, bwabwa bufuku Petelo badi mulale hankatshi ha basalai babidi mwanyibwe na nkano yibidi; na balami abadi ku kibelo abalama nshibo ya lukano.</verse>
				<verse number="7">Biosobi mwikeilu a Yehowa taimene kwadi, n’etata dibamunyikile mu nshibo ya lukano; e bamubaswile ha lubafu, amubusha’shi: Ebwe lubilo. Biabia nkano yibahulumukile ku māsa.</verse>
				<verse number="8">Binyibiabia mwikeilu bamulungwile ’shi: anya nshiho yobe, onye bilato biobe. E bakitshine biabia. Bamulungwile namu’shi: Ekumhidishe mutwelo wobe, ondonde,</verse>
				<verse number="9">E batukile, amulonda; tamushingule’shi, ngwa binyibinyi abakitshibwa kwi mwikeilu, ooo; anka batentekyeshe’shi: naloto kimonwa.</verse>
				<verse number="10">Habahwile kukila nsamu ya kwibedi na ya kabidi, abafikile ku kibi kia kilonda akishitwilwa ku kibalo, akio kibeshitukile ki na mwinyi; abo abatukile, abakile luhata lumune; henyihaha mwikeilu bamulekyele.</verse>
				<verse number="11">Biabia Petelo hakuhasamuka bakwile’shi: Binyibinyi neuku binobino’shi, Yehowa batumine mwikeilu e, bamañuna namu mwiasa dia Heloda, na mu bioso abitengyelanga Bena Yuda.</verse>
				<verse number="12">Habadi kwete kutentekyesha biabia, bafikile ku nshibo ya Madiya nyin’a Yoano, eshina die dia kutandwa mbu Mako; mubadi mwikongwele bebungi bakwete kuteka.</verse>
				<verse number="13">Biabia Petelo hakututula ku kibi kia ku kibelo, nsongwakashi kitumwanga bafikile mu kuhusha mbufyefye, eshina die mbu Loda.</verse>
				<verse number="14">Habashingulwile biya eyi dia Petelo tamushitule kibi ha mwanda wa muloo, anka batwele mwanka lubilo, ebalungula’shi: Petelo ngiu mwimane ku kibelo.</verse>
				<verse number="15">Abo abamulungwile’shi: Obe we na mombe. Anka e bakankamene kwakula’shi: Mbinyibinyi. Henyihaha abakwile’shi: Nyi mwikeilu e.</verse>
				<verse number="16">Anka Petelo batutudile, na habashitwile kibi babamumwene, bakanyine.</verse>
				<verse number="17">Anka e kwete kwibahohesha n’easa’shi, baumine, bebalungula mubamutushisha Nfumwetu mu nshibo ya lukano. Biabia bambile’shi: Ndai, nuleshe yino myanda kwi Yakoba na kwi bakwetu ba mw’Efile. Biabia bakatukile, enda ku kingi kihindji.</verse>
				<verse number="18">Binyibiabia hakubatokyele, kubadi kuungakana kukata munkatshi mwa basalai’shi; A Petelo e kunyi?</verse>
				<verse number="19">Biabia Heloda habamukimbile, tambamumone, bahīshishe bansamu, bebakamikile’shi, bakunkushwe su nkwihayibwa. E balalele ku Yudea, mpaa na ku Kesalea bashalele kwanka.</verse>
				<verse number="20">Na Heloda bafitshile mwishimba bikata, Bena Tyle na Bena Shidona: ank’abo abafikile n’eshimba dimune kwadi, biabia habahwile kukonkwela Balasatuse, tshikala a Nfumu kwikala bu kūku abo, abatekyele kufukama, mwanda nsenga yabo yibadishishwe kwi (yaya nsenga) ya Nfumu.</verse>
				<verse number="21">Habafikile efuku disangulwe, Heloda bafwelwe bilamba bia bufumu, ashala ha luhun’a nsulu lwe lwa ntumbo, tesamba n’abo mīsambo.</verse>
				<verse number="22">Biabia bantu abēle musase’shi: Nyi eyi di’efile tandjia muntu.</verse>
				<verse number="23">Kahindji n’āka mwikeilu a Yehowa bamutahile, mwanda etabadi atumbishi’Efile Mukulu: bifinyua bibamudīle, afwa.</verse>
				<verse number="24">Anka mwanda w’Efile Mukulu ubatamine, wafwima.</verse>
				<verse number="25">Banabasa na Saulu abālukile ku Yelusalema, habakumbeshe mufubo w’abo wa mīsambo, abayile na Yoano, eshina die dia butandwa bu Mako.</verse>
			</chapter>
			<chapter number="13">
				<verse number="1">Mu kikoñeno ki’Efile kibadi ku Anteoka bamo batemuki na balambukishi bu Banabasa, na Shimeone, dingi die dia butandwa bu Naijele, na Luseusa, mwina Saidine, na Manaine, badi akulu na kilolo Heloda, na Saulu.</verse>
				<verse number="2">Habadi abafubila Nfumwetu mufubo wa mīsambo, na kushīla biakudia, Kikudi-E-Selelee bakwile’shi: Ndamunwinei Banabasa na Saulu ku mufubo unebetaminyine kufuba.</verse>
				<verse number="3">Habashīle biakudia na kuteka, na kwibatenteka māsā’bo, babebatumine.</verse>
				<verse number="4">Biabia abo, habatakwilwe ku Kikudi-E-Selelee abayile ku Seleusea, abebwele kwanka, abalalele ha mema ku Saipuluse.</verse>
				<verse number="5">Habadi ku Salamise, abalungwile mwanda w’Efile Mukulu mu bitumbwilo bia Bena Yuda; abadi na Yoano kwete kwibakwashia mu mifubo.</verse>
				<verse number="6">Habahwile kwenda, abasambushene kīla, mpaa na ku Mpahose; abasañene kwanka mwina Yuda ñanga a kubuka, mutemuki a madimi, eshina die dibadi bu Balayesu.</verse>
				<verse number="7">E badi na mpianyi a mulamwinyi a nsenga, Selengusiu Paulusa muntu muhatulukye, e betanyine Banabasa na Saulu, bebatekyele’shi: mpushe mwanda w’Efile Mukulu.</verse>
				<verse number="8">Anka Elemasa winyi ñanga a kubuka (mwanda kuhatula eshina die nyi mbiabia) bābwele n’abo, badi akyebe kufutakasha mpianyi a mulamwinyi ku lukumino.</verse>
				<verse number="9">Henyihaha Saulu, (e namu aitaminwa’nyi bu Paulu), muule na Kikudi-E-Selelee, bamutale kanana,</verse>
				<verse number="10">bakwile’shi: Obe muule bulamalama boso, na kifita kioso, obe mwan’a dyabola, mushikwene mwa kululama koso, a tolekye kulubishena na kifita mashinda alumbulukye a Nfumwetu?</verse>
				<verse number="11">Binobino eyasa dīa Nfumwetu di hambidi hobe, n’obe okekala mpofu, kushī kumona nguba kihindji. Kahindji n’āka kubamuhonene kabwingibwingi na mufito, tende akunkanga, akimbi a kumukunkusha na mboko.</verse>
				<verse number="12">Henyihaha mpianyi mulamwinyi habamwene kibakitshinwe, bakuminyine, bakanyine lulambukisho lwa Nfumwetu.</verse>
				<verse number="13">Biabia Paulu na babadi n’e, habahoswelwe ku Mpahose (mbwato) abafikile ku Mpenga mu Mpamfidya: na Yoano, hakwibalamunuka bālukile ku Yelusalema.</verse>
				<verse number="14">Anka hābakatukile ku Mpenga, abafikile ku Anteoka mu Mpisidya, abatwelele mu kitumbwilo h’efuku dia Sabado, bashala.</verse>
				<verse number="15">Habahwile kubala mukanda-wa-bishila na wa batemuki, bakulu ba mu kitumbwilo abatumine kwabadi’shi: Anwe bakwetu, su nwi na mwanda sunga elango bia kulungula bantu, akulai.</verse>
				<verse number="16">Henyihaha Paulu bebw’ēle, hakwibahoha mboko, bambile’shi: Anwe Bena Isalele, n’anwe abatshinyi Efile Mukulu hushai:</verse>
				<verse number="17">Efile Mukulu a bano bantu ba Isalele basangwile bashyetukulu, abanemeshe bantu habadi ababombela bu benyi mu nsenga ya Ndjihitu, bebatushishe mwanka na mboko yibukome.</verse>
				<verse number="18">Ku kihindji kia bihwa su mbu makumi ananka, abitukile mwishimba ku bihikwa biabo mu kabāka.</verse>
				<verse number="19">Habashimangishe mīlo musambobidi mu nsenga ya Kanana, bebābilensenga yabo bu buhyanyi.</verse>
				<verse number="20">Kumongo kwa’bio bebahele balumbudi ku bihwa bu’ nkama yinanka na makumi atano, mpaa na ku mutemuki Samwele.</verse>
				<verse number="21">Kumongo’nyi abatekyele nfumu: Biabia Efile Mukulu bebahele Saulu, mwan’a Kishe, muntu a ku kisaka kia Bendjamine, ku kihindji kia bihwa makumi ananka.</verse>
				<verse number="22">Habahwile kumukatusha, bahingakene Dafidi ta nfumu; ha mwanda e namu bamutemwine’shi: Nasokola Dafidi mwan’a Yese muntu mulombane n’eshimba diande, akakumbasha abikyebe eshimba diande.</verse>
				<verse number="23">Ku kekulu ka uno muntu Efile Mukulu babushishe Muhashi a ku Isalele, nyi Yesu, mwiyile mulayilo we.</verse>
				<verse number="24">Hababadidile Yoano kulungula lubatshisho lwa kwūlanga kwishimba kwi bantu boso ba Isalele kwibedi kwa kufika kwe.</verse>
				<verse number="25">Habadi Yoano akumbasha kihindji kie, bakwile’shi: Anutentekyesha’she, Ami nyi’nyi? Ami ntshi e, ooo. Anka talangai, akukafiki umune andondo’mi, ami nkimuhwandjikile kwangula bilato bia ku ngwa ye.</verse>
				<verse number="26">Anwe bakwetu, bana ba ku twikulu twa Abalahama, na boso be munkatshi mwenu, abatshinyi Efile Mukulu, kwanudi nyi eyi dia kino kihandjilo dibatuminwe.</verse>
				<verse number="27">Mwanda’bo ababombela ku Yelusalema, na batontshi babo, mwanda’bo tambamwiuke, sunga mayi a batemuki abadibwa ku Sabado ku Sabado yoso, abeikumbasha ha mwanda wa kumuhisha.</verse>
				<verse number="28">Sunga tambamone mwanda wa kumona lufu mwadi, abakyebele Pilata’shi, mwihe.</verse>
				<verse number="29">Habakumbeshe yoso yiabamufundjile, abamuhulwile ku mutshi, abamuladishe mu kilele.</verse>
				<verse number="30">Anka Efile Mukulu bamubushishe ku lufu.</verse>
				<verse number="31">E bamwekyele mafuku e bungi kwi’ba abakamine n’e ku Ngadilea mpaa na ku Yelusalemu, baba be bu tumonyi twe kwi bantu.</verse>
				<verse number="32">N’atwe atwinulungula mikāndu-yibuwa mu mulayilo ubalayilwe kwi bashyetu-kulu.</verse>
				<verse number="33">Efile Mukulu beukumbesha kwatudi’twe bana babo hakubusha Yesu; mwakibafundjilwe namu mu lono lwa-milangwilo lwa kabidi’shi: Obe we Mwan’ande, lelo uno nkutandjile.</verse>
				<verse number="34">Na ha uno mwanda wa kumubusha ku lufu, kushī kwaluka mu kunyanga, bākwile anka bu bino’shi: Nankakuha’abia biabinyibinyi bia bu-muntu bia Dafidi.</verse>
				<verse number="35">Biabia namu bakwile mu lungi lono-lwa-milangwilo’shi: Tokakumina obe a Muhatulwe-E-Kishila kunyanga.</verse>
				<verse number="36">Mwanda Dafidi, habahwile kufubila kifuko ki’e na mwinyi mu bakyebele eshimba di’Efile Mukulu, bahonene mu tulo, habamushikīle hamunenka na bashyetu-kulu anyanga,</verse>
				<verse number="37">anka yawa babushishe kw’Efile Mukulu, tamunyangye, ooo.</verse>
				<verse number="38">Biabia anwe bakwetu nwikale beukye’shi, wabakwete kwinulungwila kulekyelwa kwa milwisho, nyi ha uno muntu:</verse>
				<verse number="39">Na kwadi e, boso abakumina, ababingishwa ku myanda yoso, yianushyanwiuku kubingishwa ku mukanda-wa-bishila wa Mosesa.</verse>
				<verse number="40">Binyibiabia dimukai, tala kiakia kibākwilwe mu batemuki kiakafikila hanudi.</verse>
				<verse number="41">Anwe basha kubenda talai, nukanye, nushimangishwe: Mwanda nkwete kufuba mufubo mu mafuku enu wanushyanukakumina sunga mpahelahela, sunga muntu akenulungula wanka.</verse>
				<verse number="42">Habatukile Bena Yuda mu kitumbwilo, Badjentaila abeihwishe’shi: yino myanda yitulungulwe h’efuku dia Sabado adilondo.</verse>
				<verse number="43">Hakubahalakene ba mu kitumbwilo, Bena Yuda bebungi na bakuminyi ba lulambukisho lwabo abalondele Paulo na Banabasa, abo, abadi abākula n’abo, bebakonkwelanga’shi: Nukankamanei mu bu-muntu bw’Efile Mukulu.</verse>
				<verse number="44">Ha Sabado dibalondele, hehi kibalo kioso kibekoñene hamune mu kuhusha mwanda w’Efile Mukulu.</verse>
				<verse number="45">Anka Bena Yuda habamwene bibumbu, abulwe na kiutu, abakalashene kwi yingi myanda yibākwile Paulu, abadi abele mpaka na kukāna.</verse>
				<verse number="46">Henyihaha Paulu na Banabasa abanyingile mashimba, bamba’shi: Kw’anka biabia mwanda w’Efile Mukulu kwinulungulwa kwibedi; anka ha mwanda nubeukatusha kwanudi, nubetshibila namu’shi: Tatwi bahwandjikile muwa wa ikala-ika, talai, tubealula kwi Badjentaila.</verse>
				<verse number="47">Nyi anka biabia Nfumwetu betulungwile’shi: Nakutule kwikala bwitata dia Badjentaila’shi; wekale bu kihandjilo mpaana ku nfudilo kwa nsenga.</verse>
				<verse number="48">Badjentailalia bahushishe biabia abasehelele, tabatumbisha Mwanda wa Nfumwetu; na boso abadi basangwilwe ku mona muwa wa ikala-ika abakuminyine.</verse>
				<verse number="49">Na Mwanda w’Efile Mukulu ubahalakeshwe ku lwalwa luhese lwoso.</verse>
				<verse number="50">Anka Bena Yuda abafundūlanga bana bakashi balulame abadi baneme, na balume bakata ba kibalo, ababushishe kubingwabingwa kwi Paulu na Banabasa, abebabingile ku midianyino ya nsenga yabo.</verse>
				<verse number="51">Ank’abo abebakukudile lufufi ku ngwa yabo, biabia abayile, bakafika ku Ikoneume.</verse>
				<verse number="52">Binyibiabia balondji b’Efile abadi baule na kusangala na Kikudi-E-Selelee.</verse>
			</chapter>
			<chapter number="14">
				<verse number="1">Bitabibakitshine mu Ikoneume, abatwēle bubidi bwabo hamune mu kitumbwilo kia Bena Yuda, na kwakula kwabo kubadi bino’shi, kibumbu kikata kia Bena Yuda na kia Bena Ngidiki namu abakuminyine.</verse>
				<verse number="2">Anka Bena Yuda abadi bashibakumine abafundulwidile Badjentaila kwibēkasha mashimba afita na bakwabo-bakumine.</verse>
				<verse number="3">Biabia abashalele kihindji kikata, bakwete kwakula n’eshimba di moo mwi Nfumwetu, n’e bakuminyine bu kamonyi ku mwanda wa bumuntu bwe, bebahele bitundwilo na yakukanya kukitshibwa ku māsa kwabo.</verse>
				<verse number="4">Anka kibumbu kia kibalo kibelamunwine, kihindji kibanemene kwi Bena Yuda, na kihindji namu kwi batumibwa.</verse>
				<verse number="5">Biabia Badjentaila na Bena Yuda, na banfumu babo, habebatombokyele na kahesha, na kwibāsa na mabwe,</verse>
				<verse number="6">abadimukile, basukila ku Lysita na Debe, bibalo bia Laikonya, mpaa na ku mpese yi hehi;</verse>
				<verse number="7">kwanka abalungwile mukāndu-wi-buwa w’Efile.</verse>
				<verse number="8">Mu Lesetala mubadi mushale muntu na ngwa yibofule, badi kishetshi anka kasha batandjilwe munda mwa nyin’e, tabadi atambuka sunga mpahela.</verse>
				<verse number="9">Winyi e bahushishe Paulu akula: n’e, habamutale kanana, na hakushingula’shi, e na lukuluhilo lwa kuhashibwa,</verse>
				<verse number="10">bakwile n’eyi di bukoho’shi: Imana susā ku ngwa yobe, biabia bahalele, batambukile.</verse>
				<verse number="11">Bantu habamwene kibakitshine Paulu, abele bila, bākula mwidimi dia Laikonya’shi: Befile abayiki kwatudi mu kihwandjikisho kia bantu.</verse>
				<verse number="12">Biabia abetanyine Banabasa bu Yupita; na Paulu bu Mekuleuse, mwanda e badi mwakudi mukata.</verse>
				<verse number="13">Henyihaha tshiitemwakwidi a Yupita winyi badi ku meso kwa kibalo kiabo, bafwishishe ñombe yilume na bilongo bilungishene bula ku bibelo bia kibalo, abakyebele kwibatahila bitahilo na bibumbu.</verse>
				<verse number="14">Anka batumibwa Banabasa na Paulu, habahushishe wanka, abasanwine bifwalwa biabo, abatwele lubilo munkatshi mwa kibumbu, bēla musase,</verse>
				<verse number="15">na kwakula’shi: A Balumiana, a kianukitshi yino myanda nkinyi? Atwe namu twi anka bantu na bihikwa hamune n’anwe, atwinulungula w’Efile’shi: nwalule ku bino bintu bia bisumanga mpaa na kw’Efile Mukulu a muwa, bahangile eilu na nsenga, na mema-a-kalunga, na bioso bi mwanka;</verse>
				<verse number="16">E, mu bihwa bibakidi, bakuminyine milo yoso kutambuka mu mashinda akyebe mashimba’abo.</verse>
				<verse number="17">Sunga mbiabia e tamulekye namwinyi kushi kamonyi, kwete kukita bibuwa, betuhele mpeshi mwiilu, na bihindji bibuwa bia kuha bikuba, betuushishe ’mashimba na biakudia na muloo.</verse>
				<verse number="18">Biabia abo, mu yino myanda abamwene bukoho kulekyesha kibumbu kwibatahila bitahilo.</verse>
				<verse number="19">Kubafikile Bena Yuda ku Anteoka na ku Ikoneume mwanka, abo abakonkwelele bantu, na habahwile kwasa Paulu mabwe, abamukakile hasha ha kibalo, tabatentekyesha’shi bafu.</verse>
				<verse number="20">Anka habadi balondji bemane bamwifunye, babukile, abakatwela mu kibalo; na maloba, abēbwele na Banabasa bēnde ku Debe.</verse>
				<verse number="21">Habahwile kulungula mukāndu-wi-buwa mu kiakia kibalo, na hakufwimisha balondji b’Efile bebungi, abālukila dimo ku Lyisita, na ku Ikoneume na ku Anteoka.</verse>
				<verse number="22">Bakwete kukankamisha mashimba a balondji b’Efile, na kwibalanga’shi: Nunyingamanei mu lukumino, mwanda nkihwandjikile ’twe kumona misāibulo yibungi ha kutwela mu bufumu bw’Efile Mukulu.</verse>
				<verse number="23">Henyihaha habahwile kusangula bakulu mu bikoñeno bioso bi’Efile, na hābatekyele, na kushīla biakudia, abebafishishe kwi Nfumwetu abākuminyine.</verse>
				<verse number="24">Habahwile kusambushena Mpisidya, abakafikile ku Mpamfilea.</verse>
				<verse number="25">Habadi abalungula Mwanda w’Efile mu Penga abalalele mpaa na mu Atadia.</verse>
				<verse number="26">Henyihaha abakatukile kwanka, ta balala’ mbwato mpaa na ku Anteoka, kwabadi balubwilwe ku bumuntu bw’Efile Mukulu ku winyi mufubo wabakumbesliwe.</verse>
				<verse number="27">Biabia habafikile, na habadi abekoñena hamune kikoñeno ki Efile, abahatulwile yoso yibakitshinen’abo Efile Mukulu, na mwabashitwidile kibelo kia lukumino kwi Badjentaila.</verse>
				<verse number="28">Kwanka, abashalele kihindji kikata na balondji (b’Efile).</verse>
			</chapter>
			<chapter number="15">
				<verse number="1">Binyi biabia bangi abalalele ku Yudea tabalambukisha bakwetu ba mu Kidisitu’shi: Anka su tanwibasalwe mulombene kihikwa kia Mosesa, biabia tanwiuku kuhashibwa.</verse>
				<verse number="2">Binyibiabia Paulu na Banabasa hababadi na kubwela kukata na kwiihushena n’abo, abafune’shi, Paulu na Banabasa, na bangi b’ābo abakamine ku Yelusalema, kwi batumibwa na kwūbakulu ha luno lwihusho.</verse>
				<verse number="3">Na hakwibashindjikila kwi beba kikoñeno ki’Efile, abakasambukile Fenesea na mu Samadia, abenda, abalungulanga kwaluluka kwa mashimba kwa Badjentaila, biabia abatosheshe mashimba a bakwabo be mu Kidisitu bikata.</verse>
				<verse number="4">Habafikile ku Yelusalema, kikoñeno ki’Efile, na batumibwa, na bakulu abebakukile, n’abo bebalungula myanda yoso yibakitshine Efile Mukulu n’abo.</verse>
				<verse number="5">Anka bamo ba mu luhese lwa Bafadiseo, babadi bakumine babebwele, bamba’shi: Watudi n’au ngwa kwibasala, na kwibakamika’shi: nulamei mukanda wa-bishila wa Mosesa.</verse>
				<verse number="6">Biabia batumibwa na bakulu abekoñene hamune mu kudia lukuku lwa uno mwanda.</verse>
				<verse number="7">Habahwile kwihatulushena bikata bimoo, Petelo bebwele, bebalungwile’shi: A bakwetu anwiuku’shi, mu mafuku a kwibedi, Efile Mukulu bansangwile’mi a munkatshi mwenu’shi, Badjentaila befwakane mwanda wamukāndu-wi-buwamu kanwa mwande, nakukumina.</verse>
				<verse number="8">Efile Mukulu euku nyikashi ya mashimba, bebakuminyine, ebaha Kikudi-E-Selelee anka mwabetuhelele’twe.</verse>
				<verse number="9">Tambilekene n’atwe n’abo, ooo, batoshwa mashimba’bo na lukumino.</verse>
				<verse number="10">Binyibiabia a kianutompela Efile Mukulu nkinyi? Anukyebe kutula kikumbo ha mashingo a balondji, kibakutshilwe bashyetu-kulu sunga n’atwe kwikitwala?</verse>
				<verse number="11">Anka atukumina’shi, ha mwanda wa bumuntu bwa Nfumwetu Yesu Kidisitu, atukahashibwa anka hamune n’abo.</verse>
				<verse number="12">Henyihaha kibumbu kioso kibauminyine nyaa, tabatee matwi kwi Banabasa na Paulu, abadi abebahatulwila binyi bitundwilo na biakukanya, bibakitshine Efile Mukulu n’abo kwabadi munkatshi mwa Badjentaila.</verse>
				<verse number="13">Biabia habakwile kuumina nyaa, Yakoba bālulwile’ shi: Anwe bakwetu, mpushei’mi,</verse>
				<verse number="14">Shimona bahu kuhatula mubakitshinyine Efile Mukulu kwibedi kwi Badjentaila kuata munkatshi mwabo bantu, tamba mwishina die.</verse>
				<verse number="15">Biabia ha kinoki namu kibalombene myanda ya batemuki, anka mwakibafundjilwe’shi:</verse>
				<verse number="16">Kumongo kwa bino, nankāluka, Nankashimika dimonyi kibombelelo ki’ehema kia Dafide kibahonene hashi; Kibundu ki’akio nankekibaka dimo, Na kwikishimika dimo,</verse>
				<verse number="17">Eshi baba abashala bakimbe Yehowa, Na Badjentaila boso habadi eshina diande ditemwinwe, akula Yehowa, Winyi akitshi bino bintu bioso.</verse>
				<verse number="18">Kwiukibwa kw’Efile Mukulu bikitshino bie bioso mpaa na ku mbangilo ya hanohansenga.</verse>
				<verse number="19">Binyibiabia mwanantshibila mbino’shi, tatwibakalakashanga ababahwile kwaluluka kw’Efile Mukulu ba munkatshi mwa Badjentaila.</verse>
				<verse number="20">Anka twibafundjile’shi: belame ku milambo ya butete yilambulwe mankishi, na ku bukyebekyebe, na ku bintu bifinyibwe nkono, na mase.</verse>
				<verse number="21">Mwanda Mosesa kala mpaa na binobino, e na balungudi mu bibalo bioso abo abamulungula mwanda, e kwete kubadibwa mu bitumbwilo ku lubingo, ku lubingo.</verse>
				<verse number="22">Henyihaha batumibwa, na bakulu, na kikoñeno ki Efile kioso, abasehelela kusangula bana balume ba munkatshi mwabo’shi, bende na Paulu na Banabasa ku Anteoka; kubadi Yudasa, dingi die bu Basabasa na Shilasa, abo nyi bantu bakulu ba munkatshi mwa bakwabo ba mu Kidisitu.</verse>
				<verse number="23">Abebahele mukanda ufundwe bino’shi: Batumibwa na bakulu na bakwetu, abemuna bakwabo ba mu Kidisitu, abo mba Badjentaila be mu Anteoka, na Shidiya na mu Selesia.</verse>
				<verse number="24">Mwanda tubahushishe’shi, bangi abatukile kuno kwadi, abenukalakasha na bishima, bakwete kuhatakasha mashimb’enu; eshi: Mwanda kw’anka biabia, anwe kusalwa, na kulama mukanda-wa-bishila: n’atwe tatwibebalungule yanka, ooo.</verse>
				<verse number="25">Hatubadi bekoñene hamune n’eshimba dimune, nkibetuhwandjikil’etwe kusangula bantu, kwibatumina kwanudi, hamune na Banabasa na Paulu atudi n’abo kifulo.</verse>
				<verse number="26">Bantu basumbule miuwa yabo, ha mwanda w’eshina dia Nfumwetu Yesu Kidisitu.</verse>
				<verse number="27">Binyibiabia fubenutumina Yudasa na Shilasa, abo, abakenulondolwela bishima bioso mu kanwa mwabo.</verse>
				<verse number="28">Mwanda nkihwandjikile Kikudi-E-Selelee, n’atwe hamune’shi, Tabibuwa kwinutentekyela bungi bushito bw’eshimba bukile buno, mwanda wa yino ngilombene mwanka;</verse>
				<verse number="29">eshi, nushīle bidibwa abilambulwa mankishi, na mase, na ku bintu bifinyibwe nkono, na ku bukyebekyebe; ku bino’bi, su anwilama anwe bana bene, anukekala balumbudibwe. Shalai bibuwa.</verse>
				<verse number="30">Habatundukile, abakifile ku Anteoka: habadi’nyi bekoñene kibumbu hamune, abebafwishishe mukanda;</verse>
				<verse number="31">habeubale abasehelele ha mwanda w’elango.</verse>
				<verse number="32">Biabia Yudasa na Shilasa namu, abadi batemuki, abo bana bene, abalangile bakwabo ba mu Kidisitu na bishima bibungi, n’abo abebakankamikile.</verse>
				<verse number="33">Habahwile kushala kwanka kihindji, abahoswelwe na kufukama kwi bakwabo ba mu Kidisitu, bebālusha kwi batumibwa.</verse>
				<verse number="34">Anka Shilasa batentekyeshe’shi, bibuwa nshale kwanka.</verse>
				<verse number="35">Paulu na Banabasa namu bashalele mu Anteoka, bakwete kulambukisha na kulungula mukandu-wibuwa w’Efile Mukulu, na bangi bebungi namu.</verse>
				<verse number="36">Habakile angi mafuku, Paulu, bakwile kwi Banabasa’ shi: Twalukile mu kutompa bakwetu ba mu Kidisitu be mu bibalo bioso, biatulungulanga mwanda w’Efile Mukulu, na kutala su be na minyi.</verse>
				<verse number="37">Banabasa bafune’shi, Yoano ende n’etu, eshina die dia batandwa dibadi bu Mako.</verse>
				<verse number="38">Anka Paulu bahwandjikishe’shi: tabibuwa kwenda na muntu bakatukile etuleka, hatubadi mu Hamfidya, tamwende n’etu ku mufubo.</verse>
				<verse number="39">Biabia ha mwanda wa mpaka yikata yibatukile, abelamunwine, muntu he, muntu he. Biabia Banabasa bāishile Mako, bālalele mu bwato ku Saihuluse.</verse>
				<verse number="40">Biabia Paulu namu besangwile Shilasa, hakukanyibwa na bakwabo ba mu Kidisitu ku bumuntu bw’Efile Mukulu, bayile.</verse>
				<verse number="41">Biabia e bayile, bakile mu Shidiya na mu Selesia, badi akankamika bikoñeno bi’Efile.</verse>
			</chapter>
			<chapter number="16">
				<verse number="1">Binyibiabia bafikile ku Debe na ku Lesetala, talangai, kubadi mulondji we’Efile, atemunwa bu Temote, mwan’a mwina Yuda mwana mukashi, e namu badi mukumine; anka shye mwina Ngidiki.</verse>
				<verse number="2">Badi mutumbishibwa bibuwa kwi bakwabo ba mu Kidisitu babadi ku Lesetala na ku Ikoneume.</verse>
				<verse number="3">Paulu badi akyebe kwenda n’e, biabia bamwatshile, amusala, ha mwanda wa bena Yuda abadi ku yaya mpese; mwanda abadi beukye’shi, shye nyi mwina Ngidiki.</verse>
				<verse number="4">Habakile mbibalo, abebahanga bishila bia kulama, bibadi bisangulwe kwi batumibwa na bakulu abadi mu Yelusalema.</verse>
				<verse number="5">Biabia bikoñeno bi’Efile bibashimete mu lukumino, bungi bwabo bubafwimanga kwifuku n’efuku.</verse>
				<verse number="6">Binyibiabia habayile na kufumankasha mu Fidjia na mpese ya Ngalatea, na kulekeshwa na Kikudi-E-Selelee’shi: tanukalungulanga mwanda w’Efile Mukulu mu l’Aisie.</verse>
				<verse number="7">Na habafikile mu Myisia, abafune kwenda ku Bitunia, anka Kikudi-E-Selelee tabakuminyine.</verse>
				<verse number="8">N’abo hakukila Myisia abālalele ku Toasa.</verse>
				<verse number="9">Biabia, bufuku kimonwa kibamwekyele kwi Paulu. Kubēmene muntu a ku Masedonya amwiyayila’shi: Fika kuno ku Masedonya, wetukwashie,</verse>
				<verse number="10">Habahwile kumona kimonwa, kahindji n’āka tubadi atukyebe mwa kuyile mu Masedonya, tubashingula ’mashimba’shi, Efile Mukulu betwitanyina kwibalungula mukāndu wibuwa w’Efile.</verse>
				<verse number="11">Henyihaha hakulandasha bwato ku Toasa, tubalulamishe mpaa na ku Samotalasea, na habubatokyele tubafikile ku Neaholese;</verse>
				<verse number="12">Kwakwa tubakatukile, twenda ku Fidihai, akia kibalo nkikile bikwabo bioso bia ku alwa luhese lwa Masedonya, nyi nkilolo kia Bena Loma, tubashalele mu kiakia kibalo angi mafuku.</verse>
				<verse number="13">Ha Sabado namu tubakatukile ku kibalo ki ku bukunkula bwa mwela, habadi bakuminwe luteko; biabia tubashalele hanka, tubākwile kwi bana bakashi abadi bekoñene.</verse>
				<verse number="14">Kubadi mwana mukashi, eshina die mbu Ledea, muha nyisha a bimongolokye, badi a ku kibalo kia Taiyataila, badi alangwile Efile Mukulu, e betuhushishe; die eshimba Nufmwetu bedishitwile, e batudile eshimba ku myanda yibākwilwe kwi Paulu.</verse>
				<verse number="15">E, hababatshishwe, n’abo mu nshibo ye kumune, betwiyayile’shi: Su nubampwandjikisha bu mushinaate kwi Nfumwetu, twelai mu nshibo yande, nubombele. Biabia e betukankamikile’shi, anka biabia.</verse>
				<verse number="16">Bitabibakitshine, hatubayile mu kuteka, tubafumankene na nsongwakashi mukwatwe na kikudi kia lubuko, winyi badi asungulwila banfumu e mono yibungi ku lubuko lwe.</verse>
				<verse number="17">Winyi balondele Paulu n’atwe, bēlanga musase’shi. Bano balume mbahika b’Efile Mukulu mukile bukata; abetuhatulwila eshinda dia kihandjilo.</verse>
				<verse number="18">E bakitshine bino mafuku e bungi. Anka Paulu, hakufitwa n’eshimba, bealulwile, akula kwi kikudi’shi: Nakukamikila mwishina dia Yesu Kidisitu’shi: Otuke mwanka. Binyibiabia kahindji n’āka batukile.</verse>
				<verse number="19">Biabia banfumu e, habamwenene’shi: mwatubakuluhilanga mono mubahu, abakwete Paulu na Shilasa, abebakakīle ku kisalwe kwi batontshi.</verse>
				<verse number="20">Abebafishishe namu kwi bansushi’shi: Bano bantu Bena Yuda abakamba kukalakasha kibalo kietu.</verse>
				<verse number="21">Abalambukisha namu bihikwa bi kishila kwatudi kwibitambula, sunga nkwibikita, mwanda twi Bena Loma.</verse>
				<verse number="22">Binyibiabia kibumbu kibebebwelele hamune; na bansushi namu abebasanwine bilamba biabo, abakamikila namu’shi: Ebakuhilei na nsasu.</verse>
				<verse number="23">Na habahwile kwibausha mikombela yibungi, abebēle mu nshibo ya lukano, abakamikile mulami’shi: webalame anka hoo.</verse>
				<verse number="24">E hakukamikwa biabia, bebatakwidile munkatshi mwa nshibo ya lukano mu na mwinyi, e bebakokwelele mikolo yabo mu tubango hoo.</verse>
				<verse number="25">Anka munkatshi mwa bufuku, Paulu na Shilasa abatekanga na kuyimba lono lwa ntumbo kw’Efile Mukulu; n’abadi bedibwe mu lukano abebahushishe.</verse>
				<verse number="26">Biabia kahindji n’āka kubahulumukile kutenkaka na kukata kwa nsenga, biabia bibangilo bia nshibo ya lukano bibatenkakene; kahindji n’aka bibi bibashitukile, na nkano ya boso yibahulumukile.</verse>
				<verse number="27">Biabia mulami a nshibo ya lukano, hakuhasuka mu tilo, na hakumona bibi bia nshibo mbishitukye, basomwene luhete lwe, takyebe kwiihā, atentekyesha’shi: Abēlwe mu lukano tabasukile.</verse>
				<verse number="28">Anka Paulu bēle musase n’eyi di bukoho’shi: Twelwishanga, mwanda ’twe boso twi mwanka.</verse>
				<verse number="29">Henyihaha batekyeshe kimunyi, bafutumukile mwanka luqilo, na hakususa moo, bafikile, akunama ku mpala kwa Paulu na Shilasa.</verse>
				<verse number="30">Biabia bebatushishe mwanka, tabehusha’shi: A bamwanana, nkihwandjikile’mi kukita kinyi kuhanda?</verse>
				<verse number="31">Abamwālulwile’shi: Kumina mwi Nfumwetu Yesu Kidisitu, n’obe ohande, na ba mu nshibo yobe.</verse>
				<verse number="32">Binyibiabia abesambile n’e mwanda wa Nfumwetu, na kwi boso ba mu nshiboye.</verse>
				<verse number="33">E bebātshile anka yaya nsa ya bufuku, bebasulweile mikombela yabo; biabia kahindji n’āka e babatshishibwe na b’ē boso.</verse>
				<verse number="34">Na habebafishishe mu nshibo ye, bebatudile bidibwa, tasehēla, na boso ba mu nshibo ye biabakuminyine Efile Mukulu.</verse>
				<verse number="35">Habubatokele, bansushi abatumine kwi bashosho ba’ basalai’shi: Ahosole bantu baba bēnde,</verse>
				<verse number="36">Biabia mulami a nshibo ya lukano balungwile bino bishima kwi Paulu’shi: Bansushi abatemu’shi: bebahosole. Biabia katukai nwende na kufukama.</verse>
				<verse number="37">Anka Paulu bebalungwile’shi: ooo, atwe Bena Loma, tubakuhilwa ku mpala kwa boso na kwedibwa mu lukano kwa tushibahishibwe, na binobino tabetutakula ku bufyefye’shi, bēnde; ooo tambiabia, bafikye’bo bana bene betutushe.</verse>
				<verse number="38">Biabia, bashosho ba basalai abakalungwile bino bishima kwi bansushi; n’abo abakwatshilwe na moo habahushishe’shi, nyi mbena Loma.</verse>
				<verse number="39">Binyibiabia abafikile, tabebasendēla, abebatushishe, abakyebele’shi: Bakatuke mu kibalo.</verse>
				<verse number="40">Biabia abatukile mu nshibo ya lukano, bakatwela mu nshibo ya Ledea; habahwile kumona bakwabo ba mu Kidisitu, na habahwile kwibasamba, abo abakatukile.</verse>
			</chapter>
			<chapter number="17">
				<verse number="1">Habadi bahwe kukila ku Amfihodise, na Apolonea, abakafikile ku Tesalonika, mubadi kitumbwilo kia Bena Yuda.</verse>
				<verse number="2">Paulu batwelele mubadi kihikwa kie, na ha mafuku asatu a Sabado, badi ahatulushena n’abo ku Bifundwe bi’Efile.</verse>
				<verse number="3">Badi abula mukanda na kwibashitulwila’shi: Kidisitu badi na wa kufwambuka, na kubuka dimo ku lufu; uno Yesu namu kwete kwinulungula nyi Kidisitu na mwinyi.</verse>
				<verse number="4">Bamo b’abo abakuminyine, abebungile na Paulu na Shilasa; na kibumbu kikata kia Bena Ngidiki balulame, na bana bakashi baneme tambahela.</verse>
				<verse number="5">Anka Bena Yuda bashī badi bakumine, abakwetwe na kiutu, abebātshile bangi balume bafube be bubi, abehulahula mbisalwe, na hakwikongola kibumbu, ababushishe eunga dikata mu kibalo, beheketa mu nshibo ya Yasona, abakyebele mwa kwibatushisha kwi bantu.</verse>
				<verse number="6">Habakutshilwa kwibasangana, abakakile Yasona, na bangi bakwabo ba mu Kidisitu ku mpala kwa batontshi ba kibalo, abadi abēle musase’shi: Bamo abahatakasha hanohansenga hoso, abafiki kuno namu:</verse>
				<verse number="7">Yasona nyi mwibatweshe munshibo mwe: bano boso bakwete kukita myanda yituhishene na bishila bia Kesala, abakula’shi: Kwi mungi Nfumu Yesu.</verse>
				<verse number="8">Biabia abakalakasha kibumbu, na batontshi ba kibalo habahushishe yino myanda.</verse>
				<verse number="9">Yasona habahwile kwibēka kyee, na bakwabo, abebahoswele.</verse>
				<verse number="10">Kahindji n’āka bakwabo ba mu Kidisitu abatumine Paulu na Shilasa ku Belea bufuku, abo habakafikile (kwanka) abatwelele mu kitumbwilo kia Bena Yuda.</verse>
				<verse number="11">Bano abadi bakile Bena Tesalonika buneme, mwanda abatambwile Mwanda w’Efile na lwimeno lwa binangu, abakimbile Bifundwe bi’Efile kwifuku kwifuku’shi: ayi myanda ngia binyibinyi su?</verse>
				<verse number="12">Binyibiabia bebungi b’abo abakuminyine; na bana bakashi baneme ba Bena Ngidiki, na balume namu, tabadi bahela, ooo.</verse>
				<verse number="13">Anka habashingulwile Bena Yuda ba mu Tesalonika’shi, mwanda w’Efile Mukulu ubalungwile Paulu ku Belea, abafikile kwanka namu, abafundulwile bibumbu.</verse>
				<verse number="14">Henyihaha kahindji n’āka, bakwabo ba mu Kidisitu, abatumine Paulu kwenda ku luhese lwa mema a kalunga; anka Shilasa na Temote abashele kwanka.</verse>
				<verse number="15">Abo, abashindjikile Paulu abamufishishe ku Atena, e bebalayidileshi: Shilasa na Temote bafikye kuno kwandji bukidi, n’abo abālukile.</verse>
				<verse number="16">Anka habadi Paulu ebaindjila ku Atena, eshimba die dibenyengyele habamwene kibalo kiule ndaa na mankishi.</verse>
				<verse number="17">Binyibiabia bebahakenye Bena Yuda na bantu balumbulukye b’Efile mu kitumbwilo; n’aba babasañananga mu kisalwe kwifuku n’efuku.</verse>
				<verse number="18">Henyihaha bangi basha-binangu ba ku ba Ehikulea, na ba ku ba Stoika, ababwele n’e, bamo’shi: A uno mbalakanyi akyebe kwakula kinyi? Bangi’ shi, e hamune bu mulungudi a b’efile benyi, mwanda bebalungwile mwanda wa Yesu, na lusangukilo lwa ku lufu.</verse>
				<verse number="19">Abamwatshile, bamufisha ku Aleohakusa’shi: Atukyebe kwiuka luno lulambukisho luhya lōkwele kwakula a lwi naminyi?</verse>
				<verse number="20">Mwanda obe kwete kwitufishisha ku matwi myanda yi bingi: Biabia atukyebe twiukye mwiyile yino myanda.</verse>
				<verse number="21">Mwanda Bena Atena boso, na benyi abadi bekale mwanka, tababadi abakitshi kingi kintu, anka kulungula, su nkuhusha umo mwanda uhya.</verse>
				<verse number="22">Henyihaha Paulu bemene hankatshi ha Aleohakusa, tākula’shi: Anwe bena Atena, nashingula’shi: mu bintu bioso anuka, mba kunemena kulangwila kwa mikishi.</verse>
				<verse number="23">Mwanda hanadi akidi, na hakutala kulangwila kwenu, nasañene kitalakia-milambu kibadi kifundwe hanka’shi: KW’EFILE SHIEUKIBWA. Nyi anulangwila na kuhatamina; awa a nyi nulungula.</verse>
				<verse number="24">Efile Mukulu bahangile hanohansenga na bioso bi hanka, mwanda e Nfumu a mwiilu na ha nsenga, tabombelā mu mashibo akulangwila ashidikwe bishila akitshibwe na maasa a bantu, ooo.</verse>
				<verse number="25">Tafubilwā na maasa a bantu’shi, e na lukalo, mwanda e na mwinyi nyi aheya bantu boso kwikala abatala, na muwa, na bintu bioso.</verse>
				<verse number="26">E nyi’ bahangile mīlo yoso, na mase amune, mwakubombelela hoso hanundu ha hanohansenga, bafunyine mwa kwikela bihindji biabo bibasangwilwe kwibedi, na midianyino ya kubombela, kwabo;</verse>
				<verse number="27">biabadia kukimba Efile Mukulu, kunsongo hangi’ abakamumono mu kukukuta, sunga te kula kwi muntu ese, muntu ese.</verse>
				<verse number="28">Mwanda mwadi e nyi mwatudi abatala, na kusana, na kwikala; mubesambīle namu bangi ba baludiki benu ba misāmbo, mwanda’twe namu twi bekulu be.</verse>
				<verse number="29">Binyibiabia mbiatudi bekale bekulu b’Efile Mukulu, tankihwandjikile’twe kutentekyesha’shi, Bwifile Mukulu mbwifwane kilonda kia nsahabu, sunga kilonda kia nfeda, su mbwibwe diseībwe na bukalabwino bwa busendwe bwa, bantu, ooo.</verse>
				<verse number="30">Biabia bihindji bia kuhatamina Efile Mukulu ebilekyela; anka binobino akamikā bantu boso kosokoso’shi, belangye ’mashimba;</verse>
				<verse number="31">mwanda e tabasangwile efuku, ha dinyī’ dio, akatshibi myanda ya bahanohansenga na kululama, kwi (winyi) Muntu abasangwile; behele bantu boso kishisho bu biabamubushishe ku lufu.</verse>
				<verse number="32">Biabia, habahushishe wa lusangukilo lwa ku lufu, bangi abasehele tuseho twesēngo, bangi namu abakwile’shi: Atukakuhusha dimonyi ha uno mwanda.</verse>
				<verse number="33">Biabia Paulu bakatukile munkatshi mwabo.</verse>
				<verse number="34">Anka bangi balume abamulamete, abakuminyine; umune ābo badi Deoneseuse mwina Aleohaguse, na mwana mukashi batemwinwe bu Damadise, na bangi abadi n’abo.</verse>
			</chapter>
			<chapter number="18">
				<verse number="1">Habahwile myanda yino, Paulu bakatukile ku Atene, bafikile ku Kodinda.</verse>
				<verse number="2">Basañene mwanka mwina Yuda batemwinwe bu Akwila, a ku kisaka kia Pontuse, mufikile kihindji kihela ku Italea, na mpian’e Pishila: (mwanda Kolo diasa badi mukamikye’shi: Bena Yuda boso bakatukye ku Loma:) e bayile kwabadi.</verse>
				<verse number="3">Mwanda e badi n’abo ’mufubo umune bashalele, tafubu n’abo; mwanda mu mufubo wabo babadi batedi ba mahema,.</verse>
				<verse number="4">Biabia bahakenye n’abo mu kitumbwilo ku Sabado ku Sabado, bakonkwelele bena Yuda na Bangidiki bakumine.</verse>
				<verse number="5">Habahwile Shilusa na Temote kufika ku Masedonya Paulu banemenenwe mwishimba, talungula Bena Yuda’shi: Yesu nyi Kidisitu.</verse>
				<verse number="6">Habekingidile na kukā na mulomo, e bekukwile bilamba bie, bebalungwile’shi: Mase enu ekale ha mitwe henu, Ami nahu kubinga: Kubanga lelo uno nankēnde kwi Badjentaila.</verse>
				<verse number="7">Bakatukile kwanka, bakatwelele mu nshibo ya umune, eshina die mbu Yusetuse, badialangwilā Efile Mukulu, nshibo ye yibadi yikungile hehi ku kitumbwilo.</verse>
				<verse number="8">Kidisehuse mulami e hanundu ha bakwabo a mu kitumbwilo, bakuminyine Nfumwetu, na ba mu nshibo ye boso hamune: na Bena Kodinda bebungi namu, hakuhusha abakuminyine, babatshishibwa.</verse>
				<verse number="9">Henyihaha Nfumwetu bakwile kwi Paulu bufuku mu kimonwa’shi: Totshinanga, anka okule, touminanga, nyaa, ooo.</verse>
				<verse number="10">Mwandā’mi nyi n’obe, takwi sunga ngumune akakutombokyela kukukumbisha; mwanda nyi na bantu bebungi mu kino kibalo.</verse>
				<verse number="11">Biabia bashalele mwanka kihwa na mieshi yisamombo, badi alambukisha mwanda w’Efile Mukulu munkatshi mwabo.</verse>
				<verse number="12">Binyibiabia habadi Ngaleo mpianyi a mulamwinyi a nsenga ya Akaia, Bena Yuda abatontokyele Paulu n’eshimba dimune, abamufishishe ku kimu’shi:</verse>
				<verse number="13">Uno muntu akonkwela bantu kulangwila Efile Mukulu mushi muyīle mukanda-wa-bishila.</verse>
				<verse number="14">Biabia habakyebele Paulu kwasama mukanwa, Ngaleo balungwile Bena Yuda’shi: Anwe Bena Yuda, su ubadi mwanda wa ushīululame mwa kutshibila sunga ngwa kifita, nadia kwikala n’eshimba dītukye kwanudi, mulombene mwampwandjikisha;</verse>
				<verse number="15">anka su nyi lwihusho lwa bishima, na lwa mashina, sunga lwa mukanda-wabishila wenu, kataleī’yo anwe bana bene; mwanda bu nsushi ya yino myanda tankyebe kwikala.</verse>
				<verse number="16">Biabia bebabingile ku kimu.</verse>
				<verse number="17">Henyihaha bena Ngidiki boso abakwete Sosetenese, mulami e hanundu ha bakwabo ba mu kitumbwilo, abamukuhile ku mpala kwa kimu. Anka Ngaleo tamutule eshimba die ku yaya myanda.</verse>
				<verse number="18">Biabia Paulu bashalele kwanka mafuku e bungi, kumongo baladikile bakwabo ba mu Kidisitu, bayile ’mbwato ēnda ku Shidiya na Pishila na Akwila. Bakulwile kahweto mu Kenkelea, mwanda badi na mutshiho.</verse>
				<verse number="19">Biabia bakafikile ku Efesesa, bebaleka, anka e na mwinyi bakatwele mu kitumbwilo, bahatulwidile Bena Yuda.</verse>
				<verse number="20">Ank’abo, habamukyebele’Shi: Ekala n’etu kingi kihindji, e tamukumine.</verse>
				<verse number="21">Bebalayile’shi: Nyi na mwanda umune, anka kufika ku Kialukilo kifikye mu Yelusalema, anka, nankāluka kwanudi dimonyi, su Efile Mukulu akumina. Biabia bayile ’mbwato hakukatuka ku Efesesa.</verse>
				<verse number="22">Hābabukile ku Kesalea, na kukamina, n’ēmuna kikoñeno ki’Efile, bālalele ku Anteoka.</verse>
				<verse number="23">Binyibiabia habahwile kushala kihindji mwanka bakatukile, bakindakene mpese yoso ya Ngalatea na Fidjia mu mulongo w’abio, badi akankamika balondji b’Efile boso.</verse>
				<verse number="24">Biabia Mwina Yuda umune, batemwinwe bu Apolose, batandjilwe mu Alekesanda, Muludiki a bishima ebuwa, muntu mukata mu Bifundwe bi’Efile, bafikile ku Efesesa.</verse>
				<verse number="25">Uno muntu badi mulambukishwe mwishinda dia Nfumwetu; na baikele n’eshimba aditembe na kibobo, bākulanga na kulambukisha’nka swee kushī kuluba yinyi myanda ya Nfumwetu; badi mwiukye anka lubatshisho lwa Yoano.</verse>
				<verse number="26">E babangile kwakula mu kitumbwilo n’eshimba dishī na katshima munda; winyi e habamuhushishe Akwila na Pishila, abamwatshile, tabamuhatulwila bibuwa bukilekile niwiyil’eshinda di’Efile Mukulu.</verse>
				<verse number="27">Binyibiabia habadi n’eshimba’shi, nkabukile ku Akaia, bakwabo ba mu Kidisitu, abatundjile mukanda kwi balondji wa kwibanyisha’shi: Numutambule, biabia e, habafikile kwanka, bakwashishe bikata aba abadi bakumine mu bumuntu bw’Efile.</verse>
				<verse number="28">Mwanda e babofwishe Bena Yuda bikata bi moo ku mpala kw’a bantu boso, badi ebashisha mu Bifundwe bi’Efile’shi, Yesu nyi Kidisitu.</verse>
			</chapter>
			<chapter number="19">
				<verse number="1">Bitabibakitshine, habadi Apolose ku Kodinda, Paulu namu, habadi muhwe kukila mpese ya ku miēngye, bafikile ku Efesesa; basañene bangi balondji b’Efile,</verse>
				<verse number="2">bebehwishe’shi: Kasha nubakuminyine tanubatambwile Kikudi-E-Selelee su? Biabia, abamwālulwile’shi: Tatw’i bahushe su ngu mwanda winyi’shi, kwi Kikudi-E-Selelee.</verse>
				<verse number="3">Binyibiabia bebālulwile’shi: A biabia nku kinyikwa nwibabatshishibwe? Abo namu’shi: Nyi ku lubatshisho lwa Yoano.</verse>
				<verse number="4">Lienyihaha Paulu bambile’shi: Yoano binyibinyi babatshishanga lubatshisho lwa kwilanga mwishimba, na kulungula bantu’shi: Nukuminei mwi yawa afiki kumongo kwande, ewinyi nyi Kidisitu Yesu.</verse>
				<verse number="5">Habahushishe biabia, ababatshishibwe mw’ishina dia Nfumwetu Yesu.</verse>
				<verse number="6">Biabia Paulu habahwile kutenteka maasa e habadi, Kikudi-E-Selelee bebayikile; biabia abakwile na yingi ndjimi, na kutemuka, abatemukile myanda.</verse>
				<verse number="7">Boso balume abadi bu ekumi na babidi.</verse>
				<verse number="8">E batwelele mu kitumbwilo, bākwile n’abo shī na katshima munda ha kihindji kia mieshi yisatu, badi ahatulushena n’abo na kwibakonkwela yaya myanda yinemene ku bufumu bw’Efile Mukulu.</verse>
				<verse number="9">Anka bangi hakunyisha mashimb’abo hoo, tambakumine, anka abakwile bibubi ha mwanda wa dinyi eshinda ku mpala kwa kibumbu, e bakatukile kwabadi, balamunwine balondji b’Efile, badi ahatulushena n’abo kwifuku n’efuku mw’ekola dia Tailanuse.</verse>
				<verse number="10">Bino bioso bibayididile mpaa na ku kihindjikia bihwa bibidi: binyibiabia boso abadi babombele mu l’Asie abahushishe Mwanda wa Nfumwetu Yesu, bena Yuda na bena Ngidiki hamune.</verse>
				<verse number="11">Efile Mukulu namu bakitshine bilengeleshe bia bingi bihaso ku maasa a Paulu.</verse>
				<verse number="12">Binyibiabia abafishishe bitambala, na tulamba bia ku mbidi ye kukatula kwi ’ba abakumbu, biabia masungu abakatukile kwabadi, na bikudi bibi bibebatukile.</verse>
				<verse number="13">Henyihaha bangi ba ku bena Yuda bankindakanyi, babuki ba mbuko, ababangile abo bana bene, kutemuna eshina dia Nfumwetu kwi’ba babadi na bikudi bibi’shi: Atwinutshiha’shi na bi Yesu, balungwilwe kwi Paulu.</verse>
				<verse number="14">Kubadi bana balume musambobidi ba muntu, eshina die Sekefa, mwina Yuda, tshiite-mwakwidi mukata, abakitshine anka biabia.</verse>
				<verse number="15">Biabia kikudi kibi kibālulwile’shi: Yesu namuuku, na Paulu namu namuuku; ank’anwe nwi banyi?</verse>
				<verse number="16">Henyihaha muntu badi na kikudi kibi munda mwe, bebatumbukile, ebashinda na kwibōbesha, biabia abasukile mu yaya nshibo muswa na bitahwanga.</verse>
				<verse number="17">Uno ubeukilwe kwi boso bena Yuda na bena Ngidiki abadi babombele namu mu Efesesa; na moo ubebakwete boso, n’eshina dia Nfumwetu Yesu dibatumbishibwe ntumbo.</verse>
				<verse number="18">Bebungi namu ba mu baba abakuminyine, abafikile kwifukula myanda, na kulesha bikitshino biabo.</verse>
				<verse number="19">Bebungi namu ba mu baba abakitanga bia masende, abafwishishe mikanda yabo kwiyifinga hamune, abeyishikile kālo ku mpala kwa bantu boso; ababadikile mūlo w’ayo, abayikumbeshe bu nfalanga ya nfedha binunu makumi atano.</verse>
				<verse number="20">Biabia nyi mubakudile bikata mwanda w’Efile Mukulu na kōbesha waobesha.</verse>
				<verse number="21">Habahwile yinomyanda, Paulu bafūne munda mwe’shi: Nyende mu Masedonya na Akala mpaa na ku Yelusalema, eshi. Hampu kwikala mwanka, nkimpwandjikile’mi namu anka ku mona Loma.</verse>
				<verse number="22">Binyibiabia batumine mu Masedonya babidi b’aba abamufubila, Temote na Elastuse, anka e namwinyi bashelele kihindji mu l’Asie.</verse>
				<verse number="23">Ku kiakia kihindji kubabukile eunga dikata ha mwanda wa diadia eshinda.</verse>
				<verse number="24">Mwanda wa muntu, batemwinwe bu Demeteleuse, nsendwe a bilonda bia nfedha, bafushishe tushibo twa nkishi twa bilonda bia nfedha, kwi Daiana, e basungulanga mono yibungi kwi benyi basendwe.</verse>
				<verse number="25">E bakongwele hamune, na bangi babadi na mufubo hamune, bambile’shi: A Bamwanana, anwiuku’shi, ku uno mulubo nyi buheta bwetu.</verse>
				<verse number="26">Dimonyi, nubaliu kumona na kuhusha’shi, ta nku Efisesa ank’ako, ooo, anka hehi mosomoso mu l’Asie uno Paulu bebakonkwelanga, bālulusha bantu be bungi’shi: abio mbikitshibwe na masaa, tamb’Efile’abo, ooo.</verse>
				<verse number="27">Ha uno mwanda busendwe bwetu tabudi hēhi kufukulwa; na ntempelo namuya Daiana, efilemukashi mukata, taikyebe kwikala bu bisumanga, na ntumbo ye yishindwe, e winyi, alangwilwanga na boso ba mu l’Asie, na bahanohansenga.</verse>
				<verse number="28">Habahushishe yino myanda, abaule ndaa na bukyelo, tabēle musase’shi: Mukata winyi Daiana a Bena Efisesa.</verse>
				<verse number="29">Na kibalo kioso kibokakēne n’eunga: biabia habahwile kukwata Ngaiuse na Alestakuse, bena Masedonya, babadi bena luendo na Paulu, abafutumukile lubilo n’eshimba dimune, bakatwela mu nshibo yikata ya kiashisho.</verse>
				<verse number="30">Biabia Paulu badi n’eshimba dia kukyeba kutwela mu kibumbu kia bantu, anka balondji b’Efile abamutosheshe.</verse>
				<verse number="31">Na bamo ba ku bakata ba ku l’Asie abadi bakūku be, abatumine bakumwiyayila’shi: Tokumanga kutwela mu nshibo yikata ya kiashisho.</verse>
				<verse number="32">Biabia abākwile mintumpidi, bangi mwanda umune, na bangi wabo mwanda; mwanda kibumbu kibadi akibokakana n’eunga, n’akia kibumbu kibadi kikile bakwabo bungi, takibadi kiukye kiabebungile.</verse>
				<verse number="33">Abatakudile Alekesanda mu kibumbu, Bena Yuda abamutudile ku mpala. Biabia Alekesanda bahukile n’eyasa die, badi akyebe kwakula kwībingisha kwi bantu.</verse>
				<verse number="34">Anka habeukile’shi, nyi mwina Yuda, boso abēle eyi dimune ku kihindji bu nsa yibidi’shi: Mukata anka Daiana a Bena Efisesa.</verse>
				<verse number="35">Henyihaha Mufundji-a-bimu bia kibalo, habauminyishe kibumbu, bambile’shi: Anwe bena Efesesa, a muntu kinyi shī euku’shi, kibalo kia Bena Efesesa ki mulami a ntempelo ya Daiana efilemukashi mukata, na a akia kibahone ku Yupita?</verse>
				<verse number="36">Binyibiabia ha kumono yino myanda tayihakanwa, wa nudi n’au ngwa kwikala’nka nyaa, tanukitanga namu mwanda lubilo.</verse>
				<verse number="37">Mwanda nubafwisha bano bantu kuno bashī bangifi ba ku mantempelo, sunga mba kukaa efile enu mukashi,</verse>
				<verse number="38">Binyibiabia su Demeteleuse na basendwe be n’e, be na mwanda na muntu, kimu ki kwanka, na bampianyi balamwinyi ba l’Etat be kwanka namu, bibuwa beteushene.</verse>
				<verse number="39">Anka su anwihusha ha yingi myanda, ayikalumbulwa mu kimu mulombene kishila kiakio.</verse>
				<verse number="40">Mwanda’twe tatudi hehi na kuhotekwa h’eūnga dia lelo uno, mwanda tatwi na kia kuhatula kia tubekonenena kuno.</verse>
				<verse number="41">Habahwile kwakula biabia, bahalakeshe kikongeeno.</verse>
			</chapter>
			<chapter number="20">
				<verse number="1">Habauminyine eunga, Paulu baitamine balondji bi’Efile kwadi, bebebambele bīha kwibalaa, akatuka kwenda mu Masedonya.</verse>
				<verse number="2">Habahwile kukila yaya mpese, na hakwibalanga malango ebungi, bafikile mu nsenga ya Bena Ngidiki.</verse>
				<verse number="3">Babombelele mwanka mieshi yisatu. Habamubembelele Bena Yuda, na habadi akyebe kwenda ’mbwato ku Sidia, bafūne’shi, nankāluka, nkile mu Masedonya.</verse>
				<verse number="4">Biabia Sopate a ku Belea, na ba ku Bena Tesalonika, na Alestakusa na Sekunduse; na Ngaiuse a ku Debe, na Temote; na ba ku l’Asie, na Tekikuse, na Tofimuse, abamushindjikīle.</verse>
				<verse number="5">Bano’ba nyi bababadidile kwibedi, abetwindjila ku Toasa.</verse>
				<verse number="6">Biabia tubakatukile ku Fidihai, tubayile mbwato, ku mongo kwa mafuku a mampa ashī na kitatusho; tubafikile kwi’ba be ku Toasa mu mafuku atano: nyi mwatubashalele mafuku ’musambobidi.</verse>
				<verse number="7">H’efuku dia kwibedi dia lubingo, habebungile balondji b’Efile hamune mu kubasula mampa, na Paulu habadi mwimene luendo habubatokyele, bebalungwile w’Efile, bayididile na mwanda mpaa na ku kilonkatshi kia bufuku.</verse>
				<verse number="8">Mubadi bimunyi bibungi mu nshibo ya kwiilu mwabadi bekongyele.</verse>
				<verse number="9">Na nsongwalume umune, atemunwa bu Eutekuse, badi mushale mwididishi, bakambilwe na tulo tukata; biabia habadi Paulu kwete kwakula mwanda wibula, na tulo tubamunemene bimoo, ahona ku kisasa kia kasatu hashi, bamubusha mufwe.</verse>
				<verse number="10">Henyihaha Paulu bayikile amuhona, amulela mu kiadi, bambile’shi: Tanukalakashanga mashimb’enu, mwanda muwa we e n’au.</verse>
				<verse number="11">Binyibiabia habakumine dimonyi, na habahwile kubasula mampa, na kudia, na kwisamba n’abo kihindji kila, mpā na habatshibile mwiyanda, biabia bakatukile.</verse>
				<verse number="12">Abafishishe nsongwalume tātala, abo namu abasambibwe bikata.</verse>
				<verse number="13">Ank’atwe tubabadīdile ku bwato, tubayile ku Asoso, nyi kwatubafune kwikisha Paulu dimonyi, mwanda e balayile’shi, tandji hehi kwenda ha ngwa.</verse>
				<verse number="14">Habetusañene ku Asoso, tubamwikishe ’mbwato, tubafikile ku Mitelene.</verse>
				<verse number="15">Biabia tubakatukile kwanka, na habubatokyele tubadi hehi ku Kiose; ha dingi dia maloba tubafikile ku Samose, tubemēne namu ku Tulongileume, na ha dingi nyi diā maloba tubafikile ku Miletuse.</verse>
				<verse number="16">Mwanda Paulu bahwile kufuna shi; Nankakilakila ku Efisesa ’mbwato, mwanda tamukyebe’shi: Nkashale kihindji mu l’Asie, ooo, mwanda badi anyisha lubilo’shi: Hangi su nankamono bia kwikala ku Yelusalema, h’efuku dia Mpentekoshita.</verse>
				<verse number="17">Biabia ku Miletuse batumine ku Efisesa kwitamisha bakulu ba kikoñeno ki’Efile.</verse>
				<verse number="18">Habafikile kwadi, bebalungwile’shi: Anwe bana bene anwiuku mpā na kwifuku dia kwibedi dinafikile mu I’Asie, mwiyile kihikwa kinadi n’enu bihindji bioso.</verse>
				<verse number="19">Munafubilanga Nl’umwetu na kwihelesha koso kwishimba, na mpolo yibungi, na bitompelo bibamponene ku kubembelwa kwa Bena Yuda,</verse>
				<verse number="20">na mwa shī mufwamishe yinyi yibadi mwa kwinusungisha busunga, sunga ngihelahela, sunga nkuhisha kwinuhatulwila, na kwinulambukisha ku mpala kwa bantu na ku nshibo ku nshibo.</verse>
				<verse number="21">Nadi akula bu kamonyi kwi Bena Yuda na kwi Bena Ngidiki namu, kwilanga kw’eshimba kw’Efile Mukulu, na lukuluhilo kwi Nfumwetu Yesu Kidisitu.</verse>
				<verse number="22">Talangai binobino, nēnde mwanyibwe mwishimba ku Yelusalema, kushī kwiuka kinyi ayikanemena kwanka.</verse>
				<verse number="23">Anka Kikudi-E-Selelee mu bioso bibalo andungula’shi: Nkano na bia malwa abikutengyela.</verse>
				<verse number="24">Anka takwi kintu kimune kia bino bintu akinsanyisha’mi munda, sunga namu nkuhwandjikisha muwa wande bu kintu kineme kwimi, mwandjia kuhudisha luendo lwande lwa muwa, na kusehela na mufubo wanatambwile kwi Nfumwetu Yesu, nyi nkulungula mukāndu-wibuwa wa bumuntu bw’Efile Mukulu.</verse>
				<verse number="25">Talangai binobino, neuku’shi, anwe boso banatwelanga munkatshi mwenu kwinulungula wa bufumu bw’Efile Mukulu, tanukamono mpala yande dimonyi, ooo.</verse>
				<verse number="26">Binyibiabia netemuna bu kamonyi kwanudi lelo uno’shi: Nabingishwa ku mase a bantu boso.</verse>
				<verse number="27">Mwand’ami nkīmwishikile kwinulungula binangu bioso bi’Efile Mukulu.</verse>
				<verse number="28">Biabia dimukai anwe bana bene, na lombe losonamu, hanundu halo Kikudi-E-Selelee benutudile bu balami’shi: Nudishe kikoñeno ki’Efile kibaūle na mase e.</verse>
				<verse number="29">Mwanda neuku uno’shi, kunyima kwa kukatuka kwande, tūmishi twi bukyelo atukatwele munkatshi mwenu, tushyatulekye lombe.</verse>
				<verse number="30">Kwanudi’nwe bana bene namu, bantu abakabuku na kwakula myanda yishī bu ya binyibinyi, mwa kwibabembela kwabadi, bekale bu balondji.</verse>
				<verse number="31">Binyibiabia, dimukai, nangushenai’shi: Ku kihindji kia bihwa bisatu, ntshimulekye kudimuna ese muntu na mpolo bufuku na kanya.</verse>
				<verse number="32">Binobino anwe bakwetu ba mu Kidisitu, nenulubula kw’Efile Mukulu, na ku mwanda wa bu-muntu bwe, awiuku kwinukunkusha, na kwinuha buhyanyi munkatshi mw’abo boso balamunwe-be-selelee.</verse>
				<verse number="33">Nkimulakile nfala nga ya nfēdha ya muntu, sunga ya nsahabu, sunga mbifwalwa.</verse>
				<verse number="34">Ee, anwe bana bene anwiuku’shi, ano maasa abanfubila ku nkalo yande, na kwi’bo abadi n’ami.</verse>
				<verse number="35">Mu bintu bioso nenulesheshe’shi, hakutuhwita mufubo wanudi n’au mbihwandjikile’nwe kukankamishā’bo batūba, na kunangushena bishima bia Nfumwetu Yesu, bibākwile’shi: Mwabi wa kuhana, ngukile wa kuhebwa.</verse>
				<verse number="36">Habahwile kwakula biabia, bakunamine hashi, batekyele n’abo boso.</verse>
				<verse number="37">Biabia abo boso abadile bikata, abebambele biha ku nshingo ya Paulu, abamufifile ku kanwa,</verse>
				<verse number="38">Mashimb’abo abakambile kufita ha mwanda ubambile’shi: tanunkamono’nyi dimo meso, ooo. Biabia abamushindjikile ku masua.</verse>
			</chapter>
			<chapter number="21">
				<verse number="1">Bitabibakitshine, hakwibaleka, na kulundula bwato, tubayile anka balulame swee na ku Kōse, na habubatokyele tubafikile ku Lodese; twakatuka kwanka kwenda mpaa na ku Patala;</verse>
				<verse number="2">na kahusañana masua aende ku Fenesia, tubayikile mwanka twenda adi’eshia.</verse>
				<verse number="3">Hakufika na kufumbwila Saipuluse, tubekikile ku mboko yi bakashi, twenda ku Sidia, twakabukila ku Tyila, mwanda’ko nyi kubadi akukyebe nkābwilwa bintu bibadi ’masua.</verse>
				<verse number="4">Hatubafumbwile balondji b’Efile, tubalele mwanka mafuku musambobidi, abo, abākwile kwi Paulu mu Kikudi-E-Selelee’shi: Tokaminanga ku Yelusalema.</verse>
				<verse number="5">Hatubahwile aa mafuku tubakatukile twenda lwendo lwetu; n’abo boso abetushindjikile na bampiana babo, na bana babo, mpaa n’ahatubakatukile ku kibalo; biabia hatubakunamine hashi ku bukunkula kwa mema, tubatekyele Efile Mukulu.</verse>
				<verse number="6">Hakwibambena biha, tubayile ’mbwato, n’abo abālukile kwabo.</verse>
				<verse number="7">Hatubahudishe luendo lwa ku Tyile, tubafikile ku Tolemaise, twaimuna bakwetu ba mu Kidisitu, tubashelele n’abo efuku dimune.</verse>
				<verse number="8">Habubatokyele, atwe ba ku kibumbu kia Paulu, tubakatukile, twafika ku Kesalea; biabia tubatwele mu nshibo ya mulungudi a mwanda wibuwa w’Efile Mukulu, Fidiha, e badi umun’abo a kuba musambobidi, tubashalele n’e.</verse>
				<verse number="9">E winyi badinabanabe bakashi bananka, bakitumame, abo abatemukanga myanda.</verse>
				<verse number="10">Hatubayishishe mafuku e bungi, mutemuki umune, batemwinwe bu Akabusa, mubafikile ku Yudea.</verse>
				<verse number="11">Habafikile kwatudi, bātshile kikoba kia Paulu, beanyine e na mwinyi ku mikolo na ku maasa e, bākwile’shi: Nyi mubesambila Kikudi-E-Selelee’shi: Anka biabia Bena Yuda be ku Yelusalema, abakānya muntu sha kino kikoba bu bino, bakamufishe mu maasa a Badjentaila.</verse>
				<verse number="12">Hatubahushishe yino myanda, atwe, na ba ku kiakia kihindji, tubamusendelele’shi: Tokaminanga ku Yelusalema.</verse>
				<verse number="13">Henyihaha Paulu bālulwile’shi: A nkinyi kianudidi na kunsasush’eshimba diande? Mwanda nki mwimēne kwanyibwa ank’ako, anka namu kumona’nyi lufu ku Yelusalema ha mwanda w’eshina dia Nfumwetu Yesu.</verse>
				<verse number="14">Biabia e habatune kwalushwa, tubamulekyele’shi: Abikyeb’eshimba dia Nfumwetu bikitwe.</verse>
				<verse number="15">Habakile aa mafuku tubalongyele bi na luendo, tatukamina ku Yelusalema.</verse>
				<verse number="16">Kubakamine n’etu namu bangi balondji b’Efile ba ku Kesalea, betushindjikila, nakwitutula kwi mungi, Nasone, mwina Saipuluse, mulondji e Efile a kala, nyi a tukashala n’e mwe.</verse>
				<verse number="17">Hatubafikile ku Yelusalema, bakwetu ba mu Kidisitu abetukukile na muloo.</verse>
				<verse number="18">Habubatokyele Paulu bakatwelele n’etu kwa Yakoba; bakulu boso namu abadi kwanka.</verse>
				<verse number="19">Habahwile kwibemuna, bebahatulwidile myanda yibakitshine Efile Mukulu munkatshi mwa Badjentaila ku mufubo we ku umo umo.</verse>
				<verse number="20">N’abo, habahushishe biabia tabatumbisha Nfumwetu, abamulungwile’shi: Obe, mukwetu, bomono’shi: Kwi binunu na binunu bia Bena Yuda abakuminyine, na boso bwabo be na kinsukunsuku kia mukandawa-bishila;</verse>
				<verse number="21">N’abo abalungudibwa ha mwanda w’obe’shi: alambukishā Bena Yuda boso be munkatshi mwa Badjentaila’shi: Nufutale Mosesa, tambihwandjikile’nwe kusala bana (babo,) sunga nkulonda bihikwa, ooo.</verse>
				<verse number="22">A henyihaha bino’bi bi na minyi Pkibumbu takikakutwa kwikongola; mwanda abakahusha’shi: E tafikile.</verse>
				<verse number="23">Biabia okite biatwakula kodibe! Twi na bana balume bananka babatshihile mutshiho.</verse>
				<verse number="24">Wende n’abo, okelumbule n’abo, we bafutshile, bebakūle tuhweto; biabia boso bashingule’shi, aya myanda yatulungulwanga ha mwanda wobe ngia bisumanga; biosobi obe wendā’nka kalolo, mpaa na kulama mukandawa-bishila.</verse>
				<verse number="25">Ha mwanda wa Badjentaila abakuminyine, tubahwile kwibafundjila mukanda kwibatshibila’shi: Tanulama’kio, anka nwihengyei kwi’bio abihebwa kwi mankishi, na mase, na ku’bia bifinyibwe nkono, na ku bukyebekyebe.</verse>
				<verse number="26">Henyihaha Paulu bātshile benyi bana balume, habubatokyele belumbulwile n’abo, batwela mu ntempelo mu kulesha kukumbasha kwa mafuku a kwīlumbula, mpaa nāhabalambwilwe bia mulambu kwi ese muntu.</verse>
				<verse number="27">Habadi mafuku musambobidi takyebe kukumbana, Bena Yuda ba ku l’Asie, habamumwene mu ntempelo, abafundulwile kibumbu kioso, abamukwete.</verse>
				<verse number="28">Tabēle musase’shi: Anwe Bena Isalele, etukwashei namu. N’ē uno muntu alambukishā bantu boso kosokoso; elamuna kwatudi’ twe bantu, na kwilamuña nyi ku mukanda wa bishila, na ha kino kihindji’nyi; ungi mwanda namu batwesheshe Bangidiki mu ntempelo, balwishishe hano hantu hahatulwe-hekishila.</verse>
				<verse number="29">(Mwanda abamumwene kwibedi mu kibalo na Tofimuse, mwina Efisesa, e winyi nyi abatentekyeshe’shi, Paulu bamutwesheshe mu ntempelo).</verse>
				<verse number="30">Biabia kibalo kioso kibatunkumine, bantu namu abakamine lubilo hamune; na hakukwata Paulu, abamukakila hasha ha ntempelo: Kahindji n’āka bibi bibashitshilwe.</verse>
				<verse number="31">Habādi tabakyebe kumwihā, mukāndu ubayile kwi nfumu a kimankinda bia basalai ba kibumbu kia basha ngoshi eshi: Mu Yelusalema moso mubokakana eunga.</verse>
				<verse number="32">E winyi kahindji n’āka, habātshile basalai, na balami ba mu nkama ya basulai, bafutumukile lubilo kwabadi; abo habamwene nfumu a bimankinda bia basalai, abalekyele kukuhila Paulu.</verse>
				<verse number="33">Benyihaha nfumu a bimankinda bia basalai hakwifubula hehi bamukwete, bakamikile’shi: Bamwanye na nkano yibidi, behwishe’shi: A winyi u nanyi? e mukite kinyi?</verse>
				<verse number="34">Biabia bangi abēlele dimo eyi, na bangi abēlele dingi eyi munkatshi mwa kibumbu; na habakutshilwe kushingula kalolo ha mwanda w’eunga, bakamikile’shi: Bamutwale mwibalasa dibadi mu kihempe.</verse>
				<verse number="35">Habafikile ha kikamino, biabia badi mutwalwena basalai, ha mwanda wabukyelo bwa kibumbu.</verse>
				<verse number="36">Mwanda kibumbu kibalondele kumongo, kibelele musase’shi: Mukatushei.</verse>
				<verse number="37">Habakyebele kukunkusha Paulu mwibalasa dibadi mu kihempe, bākwile kwi nfumu a bimankinda bia basalai’shi: Nakule n’obe su? Bamwālulwile’shi: Weuku kwakula bwina Ngidiki su?</verse>
				<verse number="38">A ta n’obe winyi mwina Ndjihitu, babushishe eunga kala, kwibedi kwa ano mafuku, bakunkwishe bantomboshi binunu binanka mpaa na mu kabāka?</verse>
				<verse number="39">Anka Paulu bambile’shi: Ami nyi mwina Yuda a ku Tasusa, kibalo kia Selesia, n’a mu kibalo akio namu tankia bisumanga ayoyo; n’ami nakusendela ondekye, nakule na bantu.</verse>
				<verse number="40">Habadi muhebwe matalwa, Paulu bemene ha kikamino, bahoheshe n’eyasa die kwi bantu. Hakubadi takudi nyaa, bakwile n’abo mwidimi dia Bahebelu’shi:</verse>
			</chapter>
			<chapter number="22">
				<verse number="1">Anwe bakwetu, na bayaiya, hushai mwanda wande wa kwibingisha wañakula binobino.</verse>
				<verse number="2">(Habamuhushishe ākula mwidimi dia Bahebelu, abauminyine nyaa;) n’e tākula’shi:</verse>
				<verse number="3">Ami uno, mbinyibinyi nyi mwina Yuda, mutandjilwe mu Tasusa, kibalo kia mu Selesia, anka nyi mukuule mu kino kibalo ku ngwa ya Ngamadiele, nalambukishwanga anka mwiyile kushinkamisha kwa bihikwa bia mukanda-wabishila wa bashye tukulu, nadi na kinsukunsuku kw’Efile Mukulu, hamune bū’nwe nwi n’akio lelo uno.</verse>
				<verse number="4">Nabinganga ba mu dino eshinda mpaa na kwibafisha ku lufu, nadi ānya bana balume na bana bakashi, kwibafisha mu mashibo a nkano.</verse>
				<verse number="5">Mu yino yoso tshiitemwakwidi e hanundu ha bakwabo, āñakwila bu kamonyi, na bakulu boso namu: kwabadi nyi ku natambwile mikanda yitumibwe kwi bakwetu ba mu Kidisitu, nayile ku Ndamasaka mu kufisha aba ku Yelusalema abadi banyibwe, mwanda wa kwibamwesha malwa.</verse>
				<verse number="6">Bitabibakitshine hanadi ha luendo lwande, na hanadi tandji hehi ku Ndamasaka, nguba tabadi akimbi mitwe, kubampulumukile etata ditaka, adifu kwiilu, dibamunyikile kosokoso handji.</verse>
				<verse number="7">Nami nahōne hashi, nahushishe eyi adinamba’shi: A Saulu, a Saulu, a nkinyi kio’mbingabinga?</verse>
				<verse number="8">Ami namu nālulwile’shi: A Mwanana, a n’obe ’nyi? E namu’shi: Nami Yesu a Nasaleta obingabingā.</verse>
				<verse number="9">N’aba badi n’ami abamwene etata binyibinyi, mō ubebakwete, anka tambahush’eyi dia winyi badi akula n’ami.</verse>
				<verse number="10">Namwihwishe’shi: A nkite na minyi Mwanana? Mwanana Nfumwetu bandungwile’shi: Buka, wende mu Ndamasaka: abikakulungulwa mwanka abiā bioso bibakusangwilwa obe kukita.</verse>
				<verse number="11">Hanakutshilwe kumona mwanda wa mbadibadi y’adi’etata, na hakukunkushwa ku mboko kwi’ba nadi n’abo, nakafikile mu Ndamasaka.</verse>
				<verse number="12">Biabia umune, Ananaisa, muntu mululame muyile mukanda-wa-bishila, badi na mukāndu-wibuwa munkatshi mwa Bena Yuda boso babadi babombele mwanka.</verse>
				<verse number="13">E bafikile kwandji’mi, baimene, andungula’shi: Mukwetu Saulu, bula meso’be, biabia anka ha yawa nguba namutadile.</verse>
				<verse number="14">Biabia bakwile’shi: Efile Mukulu a bashyetukulu bakusangula’shi; weukye amukyebela eshimba die, na kumonā’wa Mululame, na kuhusha eyi dia mukanwa mwe.</verse>
				<verse number="15">Mwanda obe okekala kamonyi ke kakulungula bantu boso ku kiakia kibomono na kibohusha.</verse>
				<verse number="16">A binobino oesha kinyi? ebwe, obatshishwe, otumpe milwisho yobe, wetanyine h’eshina dia Mwanana.</verse>
				<verse number="17">Bitabibakitshine, hanālukile ku Yelusalema, anka hanadi natekye mu ntempelo nadi alotakana kilotwa kishī kia tulo.</verse>
				<verse number="18">Namumwene andungula’shi: Nyisha bukidi, okatukye lubilo mu Yelusalema; mwanda tabakakumina bulungudi bobe bwa bu kamonyi bwa ha mwanda wande, ooo.</verse>
				<verse number="19">Ami nālulwile’shi: A Mwanana, abeuku mu nadi atweshesha bakumine mu nshibo ya lukano, na mu nadi abakuhila mu bitumbwilo bioso.</verse>
				<verse number="20">N’ahabasumbukile mase a Setefane, ami namu nadi mwimane hanka, nakumina lufu lwe, nalamine bifwalwa bia benyi abamwihayile.</verse>
				<verse number="21">Biabia ebandungwile’shi: Katuka, mwanda nankakutumu kingi kula, mpaana kwi Badjentaila.</verse>
				<verse number="22">Biabia habahushishe eyi die, abanyishishe mayi abo’shi: Kashai uno muntu e biabia hano ha nsenga, tambihwandjikile e kwikala na muwa.</verse>
				<verse number="23">Habadi abēle bila, abafule bilamba, tabele nsenga mwiilu.</verse>
				<verse number="24">Biabia nfumu a bimankinda bia basalai bakamikile’shi: Mufishei mwibalasa di mu kihempe, bebalungwile’shi: Bamutompe hakumukuhila nsasu, nshingule wadi nau wabamwela bila bi bino’bi.</verse>
				<verse number="25">Habamwanyine na bikoba, Paulu baihwishe mulami a lukama lwa basalai badi mwimane hehi’shi: A nyi mulombene kishila’nwe kukuhila muntu mwina Loma, shī muhishībwe su?</verse>
				<verse number="26">Mulami a lukama lwa basalai habahushishe biabia, bayile, alungula nfumu a bimankinda bia basalai’shi: Dimuka kiokyebe kumukita, mwanda uno muntu e mwina Loma.</verse>
				<verse number="27">Henyihaha nfumu a bimankinda bia basalai bafikile kwadi, amwihusha’shi: Ndungule bibuwa, we mwina Loma su? E namu’shi: Ee.</verse>
				<verse number="28">Biabia nfumu a bimankinda bia basalai bālulwile’shi: Ami namwene buno bwina kibalo anka ku mulo wi bukoho. Paulu namu’shi: Anka’mi nyi mutandjibwe mwanka mu buluñantu.</verse>
				<verse number="29">Kahindji n’āka aba abadi abakyebe kumutompa abakatukile kwadi: Nfumu a bimankinda namu bakwetwe na moo, habashingulwile’shi, biosobi mwina Loma, na mwanda e bamwanyine.</verse>
				<verse number="30">Habubatokyele, mwanda bakyebele kwiuka kikankamikilo kiabamuteulwidile kwi Bena Yuda, bamwangwile bibānyinwe, bakamikile batshiite-bakwidi namu, na kimu kiabo kioso’shi: Ekoñenei hamune; biabia bamwikishe, amutula ku mpala kwabo.</verse>
			</chapter>
			<chapter number="23">
				<verse number="1">Henyihaha Paulu bebatadile kanana ha kimu kikata, bakwile’shi: Anwe bakwetu, nyi mwikala atala mpaa na lelo uno, kumpala kw’Efile Mukulu na muntu ebuwa a munda mwande.</verse>
				<verse number="2">Tshiite-mwakwidi Ananaisa e hanundu ha boso, bakamikile aba baimene hehi n’e’shi: mukuhilei ku kanwa.</verse>
				<verse number="3">Henyihaha Paulu bamwalulwile’shi: Efile Mukulu akakukuhila namu obe lubumbo lushinge ntoshi; oshala haha kuntshibil’ami kimu mwiyile mukanda-wa-bishila, n’obe bokamika’shi: Bamukuhile mushī mwiyile bishila?</verse>
				<verse number="4">N’aba abadi bemane hehi abakwile’shi: Aaa! bōka tshiitemwakwidi mukata a Efile Mukulu e hanundu ha bakwabo biabia?</verse>
				<verse number="5">Henyihaha Paulu namu’shi: Nkimwiukye, anwe bakwetu’shi, e nyi tshiitemwakwidi mukata; mwanda ngufundjibwe’shi: Tokākulanga bibubi bia mulami a bantu bobe.</verse>
				<verse number="6">Anka habashingulwile Paulu’shi, luhese lumune lubadi lwa Basadusea, na lungi luhese lubadi lwa Bafadisea, bēlele musase munkatshi mwa kimu kikata’shi: Anwe balumiana bakwetu: Ami nyi Mufadiseo, mwan’a Mufadiseo; nyi ha mwanda wa lwinyi lutengyelo na lusangukilo lwa bafwe nyi hangihwishwa.</verse>
				<verse number="7">N’e habākwile biabia, kubabukile mpaka munkatshi mwa Bafadiseo na Basaduseo; biabia kibumbu kibelamunwine hanka.</verse>
				<verse number="8">Mwanda abo Basadusea abakulā’shi: Takwi lusangukilo lwa bafwe, sunga mwikeilu, sunga kikudi, ooo; anka Bafadiseo abakuminā bioso.</verse>
				<verse number="9">Biabia kubabukile eunga dikata; n’aba bafundji-ba-mikanda, ba ku luhese lwa Bafadiseo, abebwele, tabēle mpaka’shi: Tatwi bamone mwanda mu uno muntu; hangi su kikudi su mwikeilu bahu kwakula n’e, tatubalua’twe n’Efile Mukulu.</verse>
				<verse number="10">Binyibiabia hakubabukile mpaka yikata, nfumu a bimankinda bia basalai, hakutshina’shi, tala bakasasulu Paulu kwabadi, e bakamikile basalai’shi: Ikai, nukamumane ha bukoho munkatshi mwabo, nufikye n’e muno mwibalasa di mu kihempe.</verse>
				<verse number="11">Biabia bufuku bubalondele Nfumwetu baimene hehi kwadi, amba’shi: A Paulu nyish’eshimba diobe, mwandā’nka muboñakwilwanga bu kamonyi mu Yelusalema, anka hamune odi n’au ngwa kwakwila ku Loma.</verse>
				<verse number="12">Habubatokyele, bamo ba ku Bena Yuda abekongyele hamune, abetshihile mutshiho’shi: Tatukadi, sunga nkutoma, anka su tubaihā Paulu.</verse>
				<verse number="13">Abadi makumi ananka asubule abahangile luno lukūku.</verse>
				<verse number="14">Binyibiabia abafikile kwi batshiitebakwidi bakata na kwi bakulu’shi: Atwe tubahu kutshiha mutshiho ukata wi moo’shi: Tatukadi kintu, anka su tubaihā Paulu.</verse>
				<verse number="15">Binyibiabia anwe, na bena kimu kikata nukabembule nfumu a bimankinda bia basalai’shi, amwishi kwanudi maloba, nukadimbe bwabakyebe kwihusha mwanda ukambe kushinkama ha mwanda we, biabia atwe kwibedi e tabandjile kufika hehi, tatuhwile kwimēna mwa kumwihayila.</verse>
				<verse number="16">Anka habahushishe mwihwa a Paulu mwanda wa kubembela kwabo, bayile, akatwela mwibalasa di mu kihempe, balungwile Paulu.</verse>
				<verse number="17">Henyihaha Paulu betanyine kwadi umune a balami ba basalai lukama, bambile’shi: Katule uno nsongwalume kwi nfumu a bimankinda bia basalai, mwanda e na wa kumulungula.</verse>
				<verse number="18">Biabia e bamwatshile, akamutula kwi nfumu a bimankinda bia basalai, bambile’shi: Paulu musungi baftitamine kwadi, bansendela’shi: Katule uno nsongwalume kwadi, e na wa kumulungula.</verse>
				<verse number="19">Henyihaha nfumu a bimankinda bia basalai bamukwatshile kwi eyasa, bayile n’e bufyefye ku bukunkula, bamwihwishe’shi: A ngunyi uodi n’au kundungula?</verse>
				<verse number="20">E bambile’shi: Bena Yuda abalombanyine kukukyeba’shi: Okaishe Paulu maloba ku kimu na kudimba, bwabakyebe kwihusha mwanda ukambe kushinkama,</verse>
				<verse number="21">Anka twebakuminanga, mwanda kwi bamo abamubembela bana balume be makumi ananka asubule, abo mbahwe kutshiha mutshiho’shi: Tatukadi, sunga nkutoma anka tubamwiha. Binobino mbemēne kutengyela mulayilo kodibe.</verse>
				<verse number="22">Biabia nfumu a bimankinda bia basalai bakuminyine nsongwalume ku katuka, bamukamikale’shi: Tokumanga kulungula mungi muntu bibondungula yino myanda.</verse>
				<verse number="23">Henyihaha betanyine balame babidi ba basalai lukama, eshi: Kongolai basalai nkama yibidi ba kwenda ku Kesalea, na be-ha-nfalasa makumi musambobidi, na basha milumbu nkama yibidi abēbwele ha nsa kitema ya bufuku.</verse>
				<verse number="24">Tushai namu nyama ya kwiyiñama Paulu, nukamufishe bibuwa kwi Filekise mutontshi e hanundu ha bakwabo.</verse>
				<verse number="25">Bafundjile mukanda mulombene bino’shi:</verse>
				<verse number="26">N’ami Kalaudiuse Lesiasa kodibi Felekise mutontshi mukata a kinemo, nakwimuna.</verse>
				<verse number="27">Uno muntu bakwetwe na Bena Yuda, tekalanga hehi kwihayibwa kwabadi, henyihaha ami nafikile na b’ēfita, namumañuna hakushingula’shi, e mwina Loma.</verse>
				<verse number="28">Biabia hanakyebele kushingula winyi mwanda wabamuteulwile, namufishishe ku kimu kiabo kikata;</verse>
				<verse number="29">nyi munashingulwile badi muteulwe ha myanda ya mu mukanda wa-bishila w’abo, anka takubadi ungimwanda wa kumuteula n’ao uhwandjikile lufu, sunga nkano, ooo.</verse>
				<verse number="30">Hanyikalanga mulungulwe mwa babembelanga uno muntu Bena Yuda, kahindji n’āka natumu e kodibe, nakamikile benyi abamuteula namu’shi: bākule ku mpala kobe winyi mwanda wabadi n’e. Nankuladika.</verse>
				<verse number="31">Henyihaha basalai, anka mwabakamikilwe, abātshile Paulu, bamufishisha bufuku ku Antepatese.</verse>
				<verse number="32">Habubatokyele abalekyele be-ha-nfalasa kwenda n’e, bia bāluka kwibalasa di mu kihempe.</verse>
				<verse number="33">Abo habafikile ku Kesalea, na hakuha mutontshi mukata e hanundu ha bakwabo mukanda, abatule namu Paulu ku mpala kwe.</verse>
				<verse number="34">Biabia e hakubala mwanka, bēhwishe’shi: E ku lwi kunyi luhese lwa nsenga? Habashingulwile’shi, e mwina Selesia,</verse>
				<verse number="35">Bakwile’shi: nankahusha mwanda wobe ahakafiki namu bakuteula. Bakamikile namu’shi: Alamibwe mu nshibo ya kimu ya Heloda.</verse>
			</chapter>
			<chapter number="24">
				<verse number="1">Habakile mafuku atano, tshiite mwakwidi mukata Ananaisa, e hanundu ha bakwabo, bayikile na bakulu, na mungi muludiki a bishima, atemunwa bu Tetulusa, basongyele Paulu kwi mutontshi mukata e hanundu ha bakwabo.</verse>
				<verse number="2">Habetanyine, Tetulusa babangile kumuteula’shi: Ha mwanda atumono kuhohela kukata kodi, na bikitshino bilumbulukye mbikitshinyinwe mwīlo uno kumpwandjikishi yobe.</verse>
				<verse number="3">Atwi utambula na lutumbo lwoso mu bihaso bioso na mu bihindji bioso, obe Filekisi muneme bi moo.</verse>
				<verse number="4">Sunga mbiabia nkibiandjia kukubamba kihindji kibula nakusendela’shi: etuhushishe ha mwanda wa kutshibusha kobe mu bishima bihela.</verse>
				<verse number="5">Mwanda tubamono uno muntu e bu fulanyanda, n’ā kuta ntamishā bantu munkatshi mwa Bena Yuda hanohansenga hoso, na bu kimankinda kia bulondji bwa bena Nasalene;</verse>
				<verse number="6">e namu bakindakananga mu kushula bishila bia mu ntempelo; e, tubamukwete, tubadia kumutshibila kimu mulombene mukanda wetu-wa-bishila.</verse>
				<verse number="7">Anka nfumu a bimankinda bia basalai, Lesiasa, bafikile, bamumanwine mu maas’etu na bukome bukata.</verse>
				<verse number="8">Na kukamikā’shi; bamuteula bafikye kodi: n’obe na mwinyi hakumutompa, okashingula biya yino myanda yoso yiatudi bamuteule.</verse>
				<verse number="9">Bena Yuda namu abakuminyine’shi: yino myanda yianka biabia.</verse>
				<verse number="10">Henyihaha Paulu, habalobwelwe na mutontshi mukata e hanundu ha bakwabo’shi, akula, bakwile’shi: Ha mwanda neuku’shi, obe we nsushi a ku uno mwilo bihwa bibungi, nakamba kusehela kwitotolā’mi na mwinyi.</verse>
				<verse number="11">Mwanda weuku kushingula’shi: tankukile mafuku ekumi n’abidi kasha nakamine ku Yelusalema mu kulangwila.</verse>
				<verse number="12">N’abo tambansanane mu ntempelo n’ēle mpaka na muntu, sunga nkutantamisha bantu, sunga mu kitumbwilo, sunga mu kibalo, ooo.</verse>
				<verse number="13">Tambeukye namu kushisha yinyi myanda yiabanteulanga n’ayo binobino.</verse>
				<verse number="14">Anka nakumina kino kodi’bi’shi: Mwiyile eshinda diabatemuna bu kilubilo kia lulangwilo, nyi mwandangwilā Efile Mukulu a bayaiya ba kala, nyi mwandji mukumine myanda yoso yibafundjilwe mulombene ’mukanda-wa-bishila na mu wa Batemuki.</verse>
				<verse number="15">Nyi na Efile Mukulu lukuluhilo lwabakumine kw’abo bana bene’shi: Akukekala lusangukilo lwa bafwe balulame, na lwa bashi balulami.</verse>
				<verse number="16">Muno’mu nyi mwanyinyisha ami na mwinyi kwikala na muntu e munda mwanda shī na mwanda ku mpala kw’Efile Mukulu na bantu.</verse>
				<verse number="17">Binyibiabia habakile bihwa bibungi nafikile kufisha biabuntu na milambu ku mwilo wande.</verse>
				<verse number="18">Hanadi akitshi biabia bamo Bena Yuda ba ku l’Asie, abampetele musudibwe selelee mu ntempelo; tanadi na kibumbu, sunga n’eunga.</verse>
				<verse number="19">Abo abadia kwikala kuno ku mpala k’obe, na kunteula su be n’ami mwanda.</verse>
				<verse number="20">Sunga mbano be hano bākule, su mbasanane bikitshino bibubi mwandji hanadi mwimane ku mpala kwa kimu kikata.</verse>
				<verse number="21">Anka dinyi eyi dimune dinēle hanadi mwimane munkatshi mwa’bo’shi: Nyi ha mwanda wa lusangukilo lwa bafwe nyi wangihwishwa kwanudi lelo uno.</verse>
				<verse number="22">Biabia Filekise habahushishe yino myanda, na hakuukishwa kishinkatshilo kia diadia eshinda, e bebalayile’shi: A hakālala Lesiasa, nfumu a bimankinda bia basalai, nankatompo yinyi myanda yikunemene.</verse>
				<verse number="23">Binyibiabia bakamikile mulami a basalai lukama’shi: Nulame Paulu lukano lwa, meso, totunanga bakwabo kufika kw’adi kumukwashia, ooo.</verse>
				<verse number="24">Habakīle angi mafuku, Filekise bafikile na mpian’e Dusila, mwina Yuda; e baitamine Paulu’shi: Mpushe winyi mwanda wa lukumino lwa mu Kidisitu.</verse>
				<verse number="25">Biabia habadi ahatula mwanda wa kululama, na kwitonta, na hakitshibilo kia kimu kianakafikye, Filekise basushile moo, bālulwile’shi: Banda kwenda kino kihindji, anka liankamono kihindji kihwandjikile nankakwitanyina:</verse>
				<verse number="26">Anka e badi atengyela’shi: Ntambule mono kwi Paulu, mwandjia kumuhoswela. Biabia nyi kibamwitanyinanga misusa na misusa kwisamba n’e.</verse>
				<verse number="27">Anka babakile bihwa bibidi Pokyusa Fesetusa bahyene Filekise; biabia Filekise mwanda badi n’eshimba kusangasha Bena Yuda, e balekyele Paulu mu lukano.</verse>
			</chapter>
			<chapter number="25">
				<verse number="1">Bitabibakitshine habafikile Fesetusa mu yinyi nsenga, bakamine habakile mafuku asatu ku Kesalea mpaa na ku Yelusalema.</verse>
				<verse number="2">Henyihaha tshiite-mwakwidi e hanundu ha bakwabo, na bakata ba Bena Yuda abasongyele Paulu kwadi, tabamusendela’shi:</verse>
				<verse number="3">Etpsambe namu, omwitutumine ku Yelusalema, abo bakahone mwishinda mwa kumwihayila.</verse>
				<verse number="4">Anka Fesetusa bālulwile’shi: Paulu alamibwe anka kuno ku Kesalea, n’ami namwinyi nende kwanka ahayisha kahindji kakoto.</verse>
				<verse number="5">Biabia e bambile’shi: abo be na matalwa, bālale n’ami, na su e na bubi, bamuteule.</verse>
				<verse number="6">Henyihaha habashalele munkatshi mwabo su mafuku mwanda su ekumi, bālalele ku Kesalea: Ilēfuku dia maloba hakushala ha luhun’ā nsulo lwa kimu, bakamikile’shi: Paulu afishwe.</verse>
				<verse number="7">Habafikile, benyi Bena Yuda abālalele ku Yelusalema, abamwifunyine, tabemukisha Paulu bimu bibungi bimoo, bishi bia kumushisha.</verse>
				<verse number="8">E namu, beyialulwile e na mwinyi mwa kwībingīshā’shi: Ami, sunga nku mukandawa-bishila wa Bena Yuda, sunga nku ntempelo, sunga nkwi Kesala, nkimusole mwanda, ooo.</verse>
				<verse number="9">Anka Fesetusa badi akyebe kusangasha Bena Yuda bālulwile Paulu’shi: Okyebe ku kamina ku Yelusalema kukatshibilwa kimu kwanka ha yino myanda ku mpala kwande su?</verse>
				<verse number="10">Henyihaha Paulu’shi: Ami nyi mwimane hano ha kimukilo kia Kesala nyi kbnahwilā kutshibilwa: Nkimutombokyele Bena Yudā’mi, ooo obe namwinyi namu we mwiūkye biya.</verse>
				<verse number="11">Mwanda su nyi mutomboki, sunga nemukite mwanda uhwandjikile’mi lufu, tantunu kufwa, ooo; anka su yino myanda yiabanteula tayi kwanka, biabia takwi sunga ngumune anfisha kwabadi. Naloba Kesala.</verse>
				<verse number="12">Henyihaha Fesetuse habahwile kwisamba na ba mu kimu, bālulwile’shi: Bibohu kuloba Kesala, biabia kwi Kesala kwinyi okēnde.</verse>
				<verse number="13">Habakile angi mafuku nfumu Angidipa na Benise abālalele ku Kesalea mu kwimuna Fesetusa.</verse>
				<verse number="14">Habahishishe mwanka mafuku e bungi, fesetuse balubwidile nfumu mwanda wa Paulu’shi: Kwi muntu mwanyibwe ābalekyele kwi Felekise.</verse>
				<verse number="15">Hānadi ku Yelusalema batshiite-bakwidi bakata na bakulu ba Bena Yuda abafikile na kimu kie’shi: Omutshibile’kio.</verse>
				<verse number="16">Ami nālulwile kwabadi’shi: Kishī kihikwa kia Bena loma kulubwila muntu ku lufu, su nanyi su nanyi, kwibedi winyi muteulwe, emonene n’abo abamuteula mbulushi, e namu amona bibuwa mwa kwalulwila e na mwinyi ha mwanda wa kimu kiabamwimukile.</verse>
				<verse number="17">Binyibiabla habubatokyele habādi abekongyela kuno, nashalele ha kimukilo kushī kwindjila, nakamikile’shi: Bafishe muntu yawa hano.</verse>
				<verse number="18">Ank’abo habamwibwelele kumuteula, tabādi na yinyi yiakumuteula n’ayo, bu yianadi ahwandjikish’ami, ooo.</verse>
				<verse number="19">Anka’abo abadi na yimo ngihusho ya kubwela n’e ha mwanda wa kulangwila kwabo, na ha mwanda wa winyi Yesu bafwile kala, winyi e Paulu mukankamane’shi, atala.</verse>
				<verse number="20">Na ha mwanda nealashenanga mwiyile bihaso bia yinyi ngihusho, namwihwishe’shi: Okyebe kukamina ku Yelusalema mu kutshibilwa kimu ha yino myanda:</verse>
				<verse number="21">Anka habalobele Paulu’shi: Ndamibwe kuhushwa kwi Augusetusa, nakamikile’shi: Alamibwe mpaa na hankamono mwa kumutuma kwi Kesala.</verse>
				<verse number="22">Henyihaha Angidipa bakwile kwi Fesetusa’shi, Ami namwinyi namu nankyebe kuhusha uno muntu. Ebambile’shi Okamuhusha maloba.</verse>
				<verse number="23">Biabia habubatokyele, habafikile Angidipa na Benise’ na ntumbo yikata, habahwile kutwela mu mbalo ya kuhusha myanda, hamune na banfumu ba bimankinda ba basalai, na bantu bakata ba mu kibalo namu hamune; Paulu badi afishwa mwanka ha kikamikilo kia Fesetuse.</verse>
				<verse number="24">Biabia Fesetuse bakwile’shi; A nlumu Angidipa, na bantu boso batudi n’abo hano, anumono uno muntu abasongyele kwi Bena Yuda kwandjimi, na ku Yelusalema na hano, abēle musase’shi: Tambihwandjikile e kwikala ki na muwa na bino, ooo.</verse>
				<verse number="25">Anka hanasañene tamukite kintu kihwandjikile lufu, n’e na mwinyi namu balobele Augusituse, tanfune kumutuma.</verse>
				<verse number="26">Ha mwanda we nki na kiankufundjila nfumwami. Binyibiabia nyi kinamufishisha ku mpala kwenu, na kukishakisha ku mpala kobe, obe nfumu Angidipa, eshi, hakumutompa, nankamono bia kukufundjila.</verse>
				<verse number="27">Mwanda kwishimba diande nahtwandjikisha tambilombane kutuma musungi kushī kia kukulesha yinyi myanda yadi muteulwe, ooo.</verse>
			</chapter>
			<chapter number="26">
				<verse number="1">Henyihaha Angidipa balungwile Paulu’shi: Bohebwa matalwa kwiakwila obe na mwinyi. Henyihaha Paulu bōlwele mboko, teakwila’shi:</verse>
				<verse number="2">Nahwandjikila nyi na mwabi, obe nfumu Angidipa, tanakyebe kwialulwila ku mpala kobe lelo uno, mwiyile myanda yoso yandji muteulwe kwi Bena Yuda.</verse>
				<verse number="3">Nyi nkukambe kwiuka’shi, we mushingudi e moo a bihikwa bioso na ngihusho yoso ya munkatshi mwa Bena Yuda, binyibiabia nakusendela’shi: Weshinkye kunyihusha.</verse>
				<verse number="4">Bena Yuda boso abeuku mwiyile nyikashi ya ha bunsongwalume bwande mpaa na binobino, yinadi n’ayo kwibedi munkatshi mwa mwilo wande ku Yelusalema.</verse>
				<verse number="5">Abo mbahwe kunshingula na kumbangilo, su be na musanku kwakula bu tumonyi, eshi, anka molokyele swē bulondji bwa lulangwilo lwetu, nadi na muwa bu Mufadisea.</verse>
				<verse number="6">Binobino namu nyi mwimane kutshibilwa kimu ha mwanda wa lutengyelo lwa mulayilo, ubalayile Efile Mukulu kwi bashyetu.</verse>
				<verse number="7">Nyi ku winyi mulayilo bisaka bietu ekumi na bibidi, bikwete kufuba na kinsukunsuku, bufuku na kanya abitengyela kwiuheta: Nyi ha mwanda wa luno lutengyelo, obe nfumu Angidipa nyi muteulwe kwi Bena Yuda.</verse>
				<verse number="8">(Kashia!) a nkinyi nkihwandjikishwe kodibe’shi: Takīkekala kikitwe kw’Efile Mukutu kubusha bafwe ku lufu?</verse>
				<verse number="9">Nyi mbinyibinyi ami nadi atentekyesha munda mwande’shi: Mbihwandjikile’mi kukita myanda yibungi ayituhishena n’eshina dia Yesu a Nasaleta.</verse>
				<verse number="10">N’ayo yino yanakitshine namu mu Yelusalema; nashitshile mu nshibo ya lukano bebungi ba bahatulwe-bakishila, hanatambwile matalwa kwi batshiite-bakwidi bakata; na habatele bubale kwa kwibeha nakuminyine.</verse>
				<verse number="11">Nadi ebamwesha malwa misusa na misusa mu bitumbwilo bioso, nadi ebafinyika kukā Efile Mukulu mulomo, na hanakwatshile bukyelo bukalabale kwabadi, nebingenene n’abo mpaa na ku bingi bibalo.</verse>
				<verse number="12">Binyibiabia hanadi ende ku Ndamasaka na matalwa, na lukamikilo lwa kwi batshiite-bakwidi bakata,</verse>
				<verse number="13">Ha nguba mitwe, obe nfumu, namwēne mwishinda etata dibafiki kwiilu, dikile mbadibadi ya nguba, dibamunyikile hosohoso hanadi, n’aba nadi n’abo ha luendo.</verse>
				<verse number="14">Hatubadi’twe boso bahona hashi, nahushishe eyi adiakula kwandji’ mi mwidimi dia Bena Hebelu. A Saulu, Saulu, a nkinyi kionbingilabingila? Ki bukoho obe kusubwila misebe ku binsongo.</verse>
				<verse number="15">Biabia n’amba’mi’shi: A n’obe nyi Mwanana? E bālulwile’shi: Na’mi Yesu obingabingā.</verse>
				<verse number="16">Anka ebwe, wemane ha ngwa yobe, nyi ha uno mwanda unamwekyela kodi’shi: Nkusangule bu mufubi, na bu mulungudi a myanda yibomwene, na mu yaya, mwi yinyi’yo nankamweka kodi.</verse>
				<verse number="17">Na kukumañuna kwi bantu, na kwi Badjentaila, kwabadi nyi kunankutumu’shi,</verse>
				<verse number="18">okyebabule meso, na kwibafutalasha ku mufito, batadile kwitata, na ku matalwa a Satana namu, batadile kw’Efile Mukulu mwabadia kutambwila kulekyelwa kwa milwisho, na buhyianyi munkatshi mwabo balamunwe-selelee ku lukuluhilo lwi mwandji’mi.</verse>
				<verse number="19">Binyibiabia obe nfumu Angidipa tanadi na bukolwa ku kimonwa kia mwiilu.</verse>
				<verse number="20">Anka nabadidile kulungula abo ba ku Ndamasaka, n’abo ba ku Yelusalema, n’aba mosomoso mu mpese ya Yudea, na kwi Badjentaila namu’shi: Belangye na kwaluluka kw’Efile Mukulu, bakite namu bikitshino bilombane kwilanga kwa mashimba.</verse>
				<verse number="21">Ha yino myanda nyi habankwatshile Bena Yuda mu ntempelo, batompela kungihā na maasa e bukyelo.</verse>
				<verse number="22">Biabia hakutambula bwinyi bukwashi bwa kw’Efile Mukulu, nyi muyididile mpaa na lelo, nkwete kulungula bu tumonyi kwi bahela na bakata; tañakula yingi myanda, anka yinyi yibākwile batemuki na Mosesa ayikafiki;</verse>
				<verse number="23">eshi, Kidisitu badi na wa kufwambuka, ekale namu bu a kwibedi kwa kusanguka ku bafwe, na kulesha etata kwi bantu na kwi Badjentaila.</verse>
				<verse number="24">Biabia habahwile kwiakwila, Fesetuse bākwile n’eyi dibukoho’shi: A Paulu, we kitesha. Kalolo kebungi kabakwalula bu kitesha.</verse>
				<verse number="25">Anka e bālulwile’shi: Ami nki bu kitesha’mi, obe Fesetuse muneme bi moo; anka nākula myanda ya binyibinyi na ya lwishinko lwa binangu.</verse>
				<verse number="26">Mwanda nfumu euku yino myanda, ku mpala kwe nākula na kiana, mwanda nyi mwiukye biya’shi: Sunga ngumune wa yino myanda umufwame, mwanda uno tangukitshibwe mwihaka.</verse>
				<verse number="27">A nfumu Angidipa, okumina myanda ya batemuki su? Neuku’shi, we mukumine.</verse>
				<verse number="28">Henyihaha Angidipa bālulwile Paulu’shi: Kubashala anka hahela obe kunalula kwikala mwina Kidisitu.</verse>
				<verse number="29">Binyibiabia Paulu bambile’shi: Mpahela su nkukumbana, nadidi kw’Efile Mukulu’shi: Tanank’obe, anka na boso abampusha lelo uno bekale bū’mi, anka bashi na yino nkano.</verse>
				<verse number="30">Habahwile kwakula biabia, nfumu bebwele na mutontshi mukata e hanundu ha bakwabo, na Benise, n’aba badi ibashale n’abo.</verse>
				<verse number="31">Biabia habakungulukile, benda ku bukunkula, tabelungushena’shi: Uno muntu tamukite kintu akihwandjikila lufu sunga nkano.</verse>
				<verse number="32">Henyihaha Angidipa balungwile Festuse’shi: Uno muntu badia kuhosolwa, ēnda, su tamulobe Kesala.</verse>
			</chapter>
			<chapter number="27">
				<verse number="1">Hatubahwile kufuna’shi, twalale’masua mpaa na ku Itale, abalubwile Paulu na yinyi misungi kwi umune atemunwe bu Yuleuse, badi mulami a basalai lukama a ku kibumbu kia ngoshi kia Aungusituse.</verse>
				<verse number="2">Hakwikila’masua a ku Adimityuma, tubealundwile, tubadia tufūna kwenda ku mpese ya l’Asie; umune, Aleustakuse mwina Masedonya a ku Tesalonika badi n’etu.</verse>
				<verse number="3">Habubatokyele tubafikile ku Sidona, na Yuleuse bakitshinyine Paulu bia bumuntu, amuhosola buluñantu kutemba kwi bakūku be mu kwikisha.</verse>
				<verse number="4">Hatubealundwile kwanka, tubayile ku Saihuluse ku lwinyi luhese lubadi lukingile luhahi, mwanda kihahi kibetumbakeshe.</verse>
				<verse number="5">Hatubābukile mema e ku bukunkula bwa Selesea na Pamfidia, tubafikile ku Maila, kibalo kia mu Laisea.</verse>
				<verse number="6">Mu kinyi’ kio, winyi mulami a basalai lukama basañene angi masua a ku Alekesandela, abadi akyebe kwenda ku Itale, betwikishe mwanka.</verse>
				<verse number="7">Hatubayile maletemalete mafuku ebungi, na kumona bukoho bwi moo, hakufika ku bukunkula kwa Shinduse, luhahi tandwitulekye’lo, ooo, tubayile dia kushī ku mpunga ku Kelete, kubukunkula kwa Salamone,</verse>
				<verse number="8">na hatubakile kwanka tubakidile ha bukoho, twakafika ha kihindji kibatemwinwe bu Hētwa dibuwa, dibadi hehi na kibalo kia Lasea.</verse>
				<verse number="9">Hatubashimishe kihindji kikata, na leundo namu lia mema lubadi lwa masaku, na mwanda wa kihindji kia kushila biakudia takibadi kikile, Paulu bebadimwine’shi:</verse>
				<verse number="10">A Bamwanana, nashingula’shi, luno luendo alukekala hehi na masaku na kushimisha bikata, tañanka ku bintu ank’abio na masua enyi, anka na ku miuwa yetu namu.</verse>
				<verse number="11">Sunga mbiabia mulami a basalai lukama bakambile kukumina mwanda wa kapitene na sha masua, ha yaya myanda yibākwile Paulu.</verse>
				<verse number="12">Mwanda h’efwa tahabadi mbalo yibuwa yakushala hanka ha mieshi ya mashika, abadi bakile bungi abakwile’shi: Tukatukyei hano henyi, hangi su atukamono mwa kukafikila, su mpa kinyi, su mpa kinyi ku Fenesea, kwinyi’ko tushale kwanka ha mieshi ya mashika; ako nyi kwifwa dia ku Kelete ditadile ku Sude-Weseta na ku Noda-Weseta.</verse>
				<verse number="13">Habahukile luhahi lwa ku Sude bihelabihela, abo abahwandjikishe’shi: tubamono mwatukyebelanga, na habahwile kwabula kimikilo, abayile ku bukunkula bwa Kelete.</verse>
				<verse number="14">Anka tankukile kihindji kikata, henyihaha kihahi ki moo ltibahukile kwanka, aiteminwa bu Eudokiledone.</verse>
				<verse number="15">Masua habakwatshilwe na luhahi, na hashī eukye kwimikwa amufu luhahi, biabia tubatambwishwe n’alo.</verse>
				<verse number="16">Na hakukamishibwa lubilo kushī mu mpunga mu kīla, kibatemwinwe bu Kulauda, tubamwene bukoho bwi moo ha kwiafisha mwanka.</verse>
				<verse number="17">Ao enyi, habeakamishe, abātshile bikwatshiso, bebianyina mushi mwa masua; henyihaha hakutshina’shi, tala twakakulukila mu tubilantwatwa, tubayishishe mahema a kwiilu, biabia tubatakwilwe.</verse>
				<verse number="18">Na hakusampulwa bikilekile na kihahi, abaheleshe bushito bwa masua habubatokyele.</verse>
				<verse number="19">H’efuku dia kasatu, atwe, na maas’etu a na mwinyi, tubasumbwile bintu bia mu masua.</verse>
				<verse number="20">Biabia mu mafuku ebungi habakutshilwe nguba na nyenyenyi kumweka, na kihahi kinyi takibadi kihela kwatudi, lukuluhilo lwetu loso lwakuhashibwa lubetukatukile.</verse>
				<verse number="21">Henyihaha Paulu hakushila biakudia kihindji kikata batukile munkatshi mwabo’shi: A ee, a bamwanana nubahwilā kumpusliisha’mi, kushi kulundula ku Kelete, biabia, tatubahwila kumona ano malwa na kushimisha kwa bintu.</verse>
				<verse number="22">Anka binobino nenulanga’shi: Nyishai’mashimba, mwanda takukekala kushimisha kwa muwa munkatshi mwenu, ooo, anka kwa masua.</verse>
				<verse number="23">Ami nyi muntu e Efile Mukulu anda ngwilā, amufubila, mwikeilu e yimene hehi n’ami buno bufuku,</verse>
				<verse number="24">eshi, A Paulu, totshinanga; Wodi n’au ngwa kufishwa ku mpala kwa Kesala; talanga, Efile Mukulu takuhele bosob’enden’abo ’masua.</verse>
				<verse number="25">Binyibiabia anwe Bamwanana, nyishai’ mashimba, mwanda’mi nakumine Efile Mukulu’shi, aukekala’nka mwaubandungwidilwe.</verse>
				<verse number="26">Anka watudi n’au ngwa kukēlwa’nyi ha kila kikampanda.</verse>
				<verse number="27">Anka hakubafikile bufuku bw’ekumi na dia kananka, hatubakumbakeshwe takwīku, tatwīku mwishiba dia Andidiya, hatahabadi bu kilonkatshi kia bufuku, bena masua abahwandjikishe’shi: Tatudi hehi na ku yingi nsenga,</verse>
				<verse number="28">biabia abahimine, beākwata biadi makumi abidi; habayile ku mpala kahindji kahela, abahimine’ nyi dimo, abakwete biadi ekumi na bitano.</verse>
				<verse number="29">Henyihaha hakutshina’shi, tala twakahona ha mabwe, abēle bimikilo binanka kwikolo dia kumongo, tabenyengye’shi, buatoka babo.</verse>
				<verse number="30">Binyibiabia habadi Bena masua tabakyebe kusuka ku masua, abayishishe kato kahela mu mema, mu kudimba bu abakyebe kwela bimikilo kwikolo dia ku mpala.</verse>
				<verse number="31">Henyihaha Paulu bākwile kwi mulami a basalai lukama, na kwi basalai’shi; Su bano tabekala ’masua, anwe tanwiuku kuhashibwa.</verse>
				<verse number="32">Henyihaha basalai abatshibile mioshi ya kato kahela, kabahone ’mema.</verse>
				<verse number="33">Habubadi tabwende kukutoka, Paulu bebasendelele boso’shi: Atai bidibwa, mwanda lelo uno nyi efuku di’ekumi n’ananka dianubayishishe bashīle biakudia, tanudi kintu.</verse>
				<verse number="34">Binyibiabia nenusendela’shi: Bibuwai nudie, mwanda bino nyi kuhanda kwenu; mwanda ku mitwe yenu takukahono lunyēne lumune, ooo.</verse>
				<verse number="35">Habākwile biabia bātshile dimpa, atumbul’Efile Mukulu ku mpala kwa boso: hakwiditshimuna babangile kudia.</verse>
				<verse number="36">Henyihaha mashimba a boso abanyingile, abo namu tabadi.</verse>
				<verse number="37">Atwe boso mu masua tubadi bantu nkama yibidi na makumi musambobidi, na basamombo.</verse>
				<verse number="38">Habadi abekuta, tabahelesha bushito bwa masua, tabēle ngano mu mema.</verse>
				<verse number="39">Biabia habubatokyele, tambashingule biya yinyi nsenga; anka abasokwele h’efunyu, di na misengyeya, nyi habafune’shi: Tutompe kufisha masua mwanka lubilo.</verse>
				<verse number="40">Habadi abātshibi bīmikilo, na kwibileka ’mema, abāngwile mioshi ya binyengyele, na hakukamisha ehema, dibadi adiatambusha ku mpunga ya luhahi, abayile, batadile ku misengyeya ya kubukunkula.</verse>
				<verse number="41">Anka hakufika ku mako a mema a tulunga tubidi, abafishishe masua ku kiese; biabia ekolo dia kumeso dibeshīkile anka hoo, anka dia ku mongo kwa’o dibatshokokyele ha mwanda wa bukyelo bwa mbundambunda.</verse>
				<verse number="42">Biabia basalai abadi na binangu’shi: Twihei misungi, tala bangi bayoa, bahanda.</verse>
				<verse number="43">Anka mulami a basalai lukama mwanda badi n’eshimba kuhasha Paulu; bebalekyeshe kulangila kwabo, bakamikile namu’shi: Beukye kuyoa, babadile kuhona ’mema, bakābukye ku mahia.</verse>
				<verse number="44">Abashala, bakwetwe ku mabaya, bangi namu ku bintu bi ku masua. Nyi mwa bibakitshinyinwe’shi, boso bahandjile ku mahia.</verse>
			</chapter>
			<chapter number="28">
				<verse number="1">Habahwile kuhanda, henyihaha abashingulwile’shi, kino kila akitemunwa bu Meleta.</verse>
				<verse number="2">Bantu basendji abetukitshinyine bumuntu bukalabale; mwanda abetwelele kālo, betwitamina’twe boso mwanda wa mpeshi na mashika.</verse>
				<verse number="3">Biabia Paulu habadi asangula kita kia ntete, na liakwiyilamika mu kālo, nyoka batukile, mwanda wa kibobo, bamusumine kwīasa ēmbela.</verse>
				<verse number="4">Habamwene basendji kiakia kintu ki na bulembe kimwēmbele kwiasa die, tabeakushena’shi: biosobi uno muntu ntomboshi, e winyi, sunga bahandjile mem’akalunga, kululama tankukumine kumuleka na muwa.</verse>
				<verse number="5">Biabia bekikukwidile mu kālo, tamuhushe bu kwi kintu, ooo.</verse>
				<verse number="6">Ank’ābo abadi abatala’shi, su ayikamuulu, su nkuliona hashi mufwidile; anka habamutale kihindji kikata, na kumona tamukitwe kintu, abālulwile mashimba’bo, tabākula’shi: E winyi nyi Elile.</verse>
				<verse number="7">Binyibiabia mu yaya mpese mubadi mono ya muntu mukile bukata a mu kīla, eshina die bu Pubileuse; e betukukile, etushadisha bwenyi matuku asatu bwi buwa bukalabale.</verse>
				<verse number="8">Bitabibakitshine, shye a Pubileuse badi mulale na busungu bwa mbidi yi kālo, na bwa mukungulu; Paulu batwēle mwadi, batekyele, amutenteka māsa, amuhasha.</verse>
				<verse number="9">Habikabitshinwe biabia, bangi namu be mu kinyi kīla abadi na masungu, abafikile, bahashibwa.</verse>
				<verse number="10">Abo namu abetunemekyele na bineno bibungi; hatubakatukile, abetutentekyele na bintu biatushī badi n’abio.</verse>
				<verse number="11">Biabia habakile mieshi yisatu tabakatukile mu masua a ku Alekesanda, abadi ashala mwanka ha mieshi ya mashika, kitundwilo kia kibadi bu Diosikudi (kuhatula nyi nkwambashi: Mpasa yilume yibidi).</verse>
				<verse number="12">Hatubafikile ku Selakuse, tubashalele kwanka mafuka asatu.</verse>
				<verse number="13">Hakukatuka kwanka, twefūnya, twakafika ku Lekyuma; biabia habahwile efuku dimune, luhahi lwa ku Sude lubahukile, na ha dingi efuku dibalondele, tubafikile ku Puteodi.</verse>
				<verse number="14">Nyi mwatubasañene bakwetu ba mu Kidisitu, betusendela kushala n’abo mafuku musambobidi, anka biabia tubayile batadile ku Loma.</verse>
				<verse number="15">Binyibiabia bakwetu ba mwanka habetuhushishe, abafikile kufumankana n’etu, mpaa na ku kisalwe kia Apio na ku mashibo asatu alalā benyi; Paulu habebamwene, batumbwile Efile Mukulu, banyishishe eshimba.</verse>
				<verse number="16">Hatubat’ikile ku Loma, mulami a basalai lukama balubwile misungi kwi kimankinda kia kitudilo kia mahema, anka Paulu balekyelwe kushala buhenka, na musalai a kumulama.</verse>
				<verse number="17">Bitabibakitshine, hakukila mafuku asatu, Paulu baitamine bakata ba Bena Yuda hamune: biabia habafikile hamune, bebalungwile’shi: Anwe bakwetu, sunga ntshi musole mwanda ku bantu, sunga nku bihikwa bia bashyetu-kulu, ami nalubulwa bu musungi aufiki ku Yelusalema mu māsa a Bena Loma.</verse>
				<verse number="18">Abo, habantompele, abadia kumposola, mwanda tambamone mwanda kwandji umpwandjikile lufu.</verse>
				<verse number="19">Anka habahele Bena Yuda biabia, nakambilwe naloba kwi Kesala; kushī ha mwanda unadi n’au wa kuteula mwīlo wande, ooo.</verse>
				<verse number="20">Binyibiabia nyi mpa uno mwanda unenwitanyina, mwanda wa kwinutala na kwakula n’enu; nyi ha mwanda wa lutengyelo lwa Isalele, nyi mwanyibwe na luno lukano.</verse>
				<verse number="21">Abo abamwalulwile’shi: Atwe tatwibatamibule mikanda ayifiki mu Yudea ha mwanda wobe, sunga a mukwetu umune āba bafikile, balesheshe sunga nkukwakwila mukandu wibubi.</verse>
				<verse number="22">Anka atukyebe kuhusha k’odi biotentekyesha, mwanda ha buno bulondji atwiuku kosokoso abwakwilwa bibubi.</verse>
				<verse number="23">Binyibiabia habamusangwidile efuku, kubafikile bebungi kwadi, e bebahatulwidile na kwibalungula bu kamonyi ka bufumu bw’Efile Mukulu, na kwibakonkwela ha mwanda wa Yesu, ku namashika, mpaa na ku kiolwa, mu mukanda-wa-bishila bia Mosesa na mu a Batemuki.</verse>
				<verse number="24">Bamo abakuminyine myanda yibakwilwe, bangi tambeikutnine.</verse>
				<verse number="25">Habakutshilwe kulombana munkatshi mwabo, abakatukile, anka Paulu bebalungwile mwanda umune’shi: Kikudi-E-Selelee bākwile biya mu mutemuki Esaiye kwi bashyetu-kulu’shi:</verse>
				<verse number="26">Ndai kwi bano bantu, nwakule’shi: Kuhusha anukahusha, Anka tanukeuku, Kumona namu anukamona, Anka tanukashingula.</verse>
				<verse number="27">Mwanda mashimba a bano bantu angakundakane, Matwi abo n’amu e bu ashikile, Na meso abo mbealiute, Tala bakamona na meso abo, Na kuhusha na matwi, Na kushingula na mashimba, Na kwikala bululukye ku mashimba, N’ami nkebahashe.</verse>
				<verse number="28">Binyibiabia nwikale beukye’shi: Kihandjilo ki’Efile Mukulu nkitumibwa kwi Badjentaila, n’abo abakekihusha.</verse>
				<verse number="29">Habahwile kwakula yino myanda, Bena Yuda abakatukile, abadi na mpaka yi moo munkatshi mw’abo bana bene.</verse>
				<verse number="30">Binyibiabia Paulu babombelele bihwa bibidi bishima mu nshibo ye yibadi afutu, bakuminyine boso abadi abafiki kwadi mwanka.</verse>
				<verse number="31">Badi alungula mwanda wa bufumu bw’Efile Mukulu, na kulambukisha yinyi myanda ayinemena kwi Nfumwetu Yesu Kidisitu, na kiana kioso, takubadi muntu amulekyesha.</verse>
			</chapter>
		</book>
		<book number="45">
			<chapter number="1">
				<verse number="1">Paulu mpik’a Yesu Kidisitu, baitanyinwe bu mutumibwa, mulamunwe ku mukāndu-wibuwa w’Efile Mukulu,</verse>
				<verse number="2">(wabalayile kwibedi kwi batemuki be mu Bifundwe bilamunwe bikishila,)</verse>
				<verse number="3">ha mwanda wa Mwan’e Yesu Kidisitu Nfumwetu. Winyi batandjibwe ku twikulo twa Dafidi mwiyile mbidi ye;</verse>
				<verse number="4">balungwilwe bu Mwan’Efile Mukulu mu katshintshi, anka mulombene Kikudi kia kilamunwe kikishila, ku lulangukilo lwa mu lufu;</verse>
				<verse number="5">Nyi ank’ako kwadi e kwatubatambwile buntu na kutumibwa, ha mwanda wa kukokyela kwa lukumino munkatshi mwa mīlo yoso, ha mwanda w’eshina die.</verse>
				<verse number="6">Nyi anka’mo mwanudi’nwe namu nubetanyinwe bu ba Yesu Kidisitu.</verse>
				<verse number="7">Kwi boso be mu Loma, bakuminyibwe b’Efile Mukulu, betanyinwe bahatuluki-ba-kishila; buntu bwikale nenu na kufukama namu bifikye kw’Efile Mu kulu Shyetu, na kwi Nfumwetu Yesu Kidisitu.</verse>
				<verse number="8">Kwibedi, natumbula Efile Mukulu ande mu Yesu Kidisitu, ha mwanda w’anwe boso’shi, lukumino lwenu lubalungulwa hosohoso hano ha nsenga,</verse>
				<verse number="9">Mwanda Efile Mukulu e kamonyi kande, anfubila mu kikudi kiande mu mukāndu-wibuwa wa Mwan’e bia shī ampisha kwinutemuna mu nteko yande mal’uku oso;</verse>
				<verse number="10">hakusendela’mi’shi, hanabangile kalaa haa, ta nkutwa su nankamono luendo bino bibuwa amukyebele eshimba di’Efile Mukulu, nfikye kwakwa kwanudi.</verse>
				<verse number="11">Mwanda nadidi kwimonena n’enu’shi, nyi nuhe kia buntu bwa ku Kikudi E Selelee’shi, nukankamane na kukankamana.</verse>
				<verse number="12">N’ako n’amu kusēngibwe n’enu hamune ku lukumino lwetu, lwenu kwandji’mi, lwande kwanudi’nwe.</verse>
				<verse number="13">Tatai bakwetu, ta nkyeb’anwe nwikale bashi beuke’shi, misusa yibungi nafuna kufika kwanudi (anka nadi mubambibwe) eshi, ’mone bikuba munkatshi mwenu namu, hamunenka na munkatshi mwa bangi Badjentaila.</verse>
				<verse number="14">Nyi na kishio kwi Bangidiki, na kwi Basendji; na kwi basha kalolo, na kwi bashī na kalolo.</verse>
				<verse number="15">Nyi na kakidi kulungula mukāndu-wibuwa kwi’nwe be ku Loma namu.</verse>
				<verse number="16">Mwanda ntshi na būfu’mi ku mukānduwibuwa wa Kidisitu, mwanda’wo ngia katshintshi k’Efile Mukulu ka kihanjilo kwi muntu oso akakumina, kubadila kwi Bayudea na kwi Bangidiki benyi kumune.</verse>
				<verse number="17">Nyi anka’mo mubafumbukile kululama kw’Efile-Mukulu ku lukumino lwa ku lukumino, anka mwakibafundjilwe’shi; balulame abakamono muwa ha lukumino.</verse>
				<verse number="18">Mwanda nsungu y’Efile-Mukulu ngifumbukye kwiilu ha bushī bwin’Efileboso, na ha yishīyilulame ya baniu abashikīla biabinyibinyi hanka mu yishiyilulame;</verse>
				<verse number="19">Nyi ha mwanda w’akia kibeukishwe kw’Efile-Mukulu nkimwekye mwabadi, mwanda Efile-Mukulu nyi bebamwesha’kio.</verse>
				<verse number="20">Mwandabintu bie bishī abimwekye ku kihangilo kia hanohasenga mbimwekyelele hatoka, bibashingulwe ku bintu bibahangibwe, nyi katshintshi ke ka ikala-ika, na Bwin’Efile-Mukulu bwe; binyibiabia ta be na mwa kwibalafianya.</verse>
				<verse number="21">Mwanda habadi beukile Efile-Mukulu ta bamutumbishe bw’Efile-Mukulu, sunga kumutumbula kwinyi, ooo; anka mu binangu biabo abalotakene, n’eshimba diabo dia kutshikama dibafitshishwa fututu.</verse>
				<verse number="22">Habadi belungula’shi, twina kalolo, abāluluka bu baha takane,</verse>
				<verse number="23">na kwalula ntumbo y’Efile-Mukulu shīanyangā, bu nkishi mwifwane muntu a kunyanga, na bia tonyi, na bia nyama ya mikolo yinanka, na bia bintu abilandala.</verse>
				<verse number="24">Binyibiabia Efile-Mukulu bebalekyelele mu kushūla kwa bishila, tabekitshi ku mbidi yabo abo bana bene bia būfu.</verse>
				<verse number="25">Abālulwile bia binyibinyi bi’Efile-Mukulu bubiamadimi, tabalangwile na kufubila kihangibwe kukila Muhangi na mwinyi, e bakwatshibwe mwabi wa ikala-ika. Amena.</verse>
				<verse number="26">Nyi ha mwanda uno ubebahanyine Efile-Mukulu ku bia kukyebakyeba kushī kinemo, mwanda bakashi babo benyi abfilulwile kwanka mwa kukitshina bia bu niuntu, ku bingi bia kukutwa kukitshibwa ku bantu.</verse>
				<verse number="27">Biabia balume namu anka hamune, hakuleka amukitshinā bantu kwi bakashi, abenyishishe na meso-a-tone, muntu kwi muntu abo bana bene; balume na balume abekitena’bia bishī bihwandjikile na kinemo (anka kiakia kia būfu), abatambwile mwanka munda mwabo bwinyi bwedi bwa kulwisha kwabo bulombene mwanka.</verse>
				<verse number="28">Biabahele Efile-Mukulu kwikala mu kiyukilo kiaho, Efile-Mukulu namu bebahene kwishimba dia mpuha, dia kukita’nka’yo myanda yishi yilombane mwanka;</verse>
				<verse number="29">dia kuula ndā na yishīyilulame yoso, na lukyebanokyebano, na bubi, na lwīso, na kifita; diule ndā na kiutu, na buntahanyi, na mpaka, na bulamalama, na butshi, na kwisongishena,</verse>
				<verse number="30">na twihu, abashikwanyi Efile-Mukulu, basha kahesha, bakwinemeka, bakwīlungula, bahangi ba bintu bibi bihya, basha bukolwa kwi’bo bebatandjile,</verse>
				<verse number="31">bashī na binangu, batshibi ba bihwano, bashī na mashimba a bu muntu, bana batah’eshimba-kunkuma, bashī na lusa;</verse>
				<verse number="32">Baba hakwiuka kimu ki’Efile-Mukulu’shi, abakitā bino, mbalombane lufu; anka’bo ta mbakite bianka abo bana bene, ooo, ank’abakumina mu’ba bantu abakita’bio.</verse>
			</chapter>
			<chapter number="2">
				<verse number="1">Binyibiabia twe na mwa kwibalaāanya, obe muntu, su we nanyi su nanyi, atshibila (mukwenu) mwanda mu’kia kiotshibila mukwenu wehīsha obe na mwinyi; mwanda obe otshibi okitā’nka kianka.</verse>
				<verse number="2">Anka ’twe atwiuku biya’shi, ha kimu ki’Efile-Mukulu nkilombane na mu biabinyibinyi mu’ba (bantu) abakitā yino myanda.</verse>
				<verse number="3">N’obe kampanda, atshibila baba abakitā myanda yaj’a, n’obe namu okitāyanka, otentekyesha’shi, nankahanda ku kimu ki’Efile-Mukulu su?</verse>
				<verse number="4">Su ofutala nāmu buheta bwa bumuntu bwe, na kuhuāanya kwe, na kutula kw’eshimba die, na kushī kwiuka’shi, bumuntu bw’Efile-Mukulubwi mwanda wa kukukunkusha ku lwilango lw’eshimba su?</verse>
				<verse number="5">Anka ha mwanda w’eshimba diobe di bukoho, n’adishī adilanga, webikil’obe na mwinyi nsungu mu di’efuku dia nsungu, na dia lufumbuko lwa kimu kilulame ki’Efile-Mukulu,</verse>
				<verse number="6">E akaha muntu ese, muntu na kie, muntu na kie anka mulombene bikitshino biabo.</verse>
				<verse number="7">Kwi baba be na kwishtnka mu mufwaka mu bikitshino bibuwa abakimbi ntumbo na kinemo, na kukutwa lufu, abakahebwa mawa wa ikala-ika;</verse>
				<verse number="8">Anka kwi baba abelā mpaka, n’abakoloma ku biabinyibinyi, anita abakokyela yishiyilulame abakamono nsungu na bukyelo.</verse>
				<verse number="9">Na kufwambuka, na kwibaba kwi muntu ese akitā bibubi, kubadila na mwina Yuda, na kwi mwina Ngidiki namu.</verse>
				<verse number="10">Anka akaha ntumbo na kinemo na kufukatna, kwi muntu ese akitā bibuwa, kubadila na mwina Yuda, kulonda na niwina Ngidiki.</verse>
				<verse number="11">Mwanda Elile-Mukulu ta nemeka bantu’shi, au ngiu, au ngiu, ooo.</verse>
				<verse number="12">Abo boso abalwishishe hababadi bashī na mukanda wa-milangilo, abakalwila namti kushī mukanda-wamilangilo; n’abo boso abalwishishe ku mukanda-wamilangilo, abakatshibilwa myanda anka ku mikanda-yamilangilo.</verse>
				<verse number="13">Mwanda’bo ababusha bisumanga ku mukanda-wa-milangilo, ta mbalulama kw’Efile-Mukulu, ooo; anka’bo abalama mukanda-wa-milangilo abakabingishibwa.</verse>
				<verse number="14">Biabekyele mīlo yishī na mukanda-wa-milangilo abakitā ku mashimb’abo bi mu mukanda-wa-milangilo, abia bakutshilwe mukanda-wa-milangilo, be na mukanda w’abo wa milangilo mu mashimba’bo bana bene.</verse>
				<verse number="15">Mwanda wa bikitshino biabo abilesha mufubo wa mukanda-wa-milangilo bilundwe mu mashimba’bo, eshimba diabo ditoka dia binangu munda adiakula bu kamonyi, binangu biabo abibahīsha su abibabingisha abo bana bene,</verse>
				<verse number="16">mwifuku di’Efile-Mukulu diakatshibila myanda yifibwe ya bantu kwi Kidisitu anka mulombene mukāndu-wibuwa wande.</verse>
				<verse number="17">Talanga, obe atemunwa bu mwina Yuda, otē eshimba ku mukanda-wa-milangilo, welungwile mw’Efile-Mukulu,</verse>
				<verse number="18">weuku namu kyebel’eshimba die, na kukumina ku bia bikamba kulumbuluka, we mulambukishwe mu mukanda-wa-milangilo.</verse>
				<verse number="19">Okumin’obe na mwinyi’shi; Ami uno nyi kilomboshi kiabampofu, na bwitata dia be ’mufito.</verse>
				<verse number="20">Akulanga balotakane, mulambukishi a bana bakinga, a kwikala na kihikwa kia kiyukilo, na kia biabinyibinyi bia mu mukanda-wa-milangilo.</verse>
				<verse number="21">A binyibiabia ob’alambukisha mukwenu, twelambukisha namu obe na mwinyi? Obe olungula muntu’shi; toibanga, obe namu oiba su?</verse>
				<verse number="22">Wakula na muntu’shi; twekalanga na lusandji; obe namu weltale na lusandji su? Obe mushikwe mankishi, obe namu oibā bia mu Kitumbwilo ki’Efile-Mukulu su?</verse>
				<verse number="23">Obe wetumbika ’mukanda-wa-milangilo, biabia ohelesh’Efile-Mukulu ha kushula mukanda-wa-milangilo su?</verse>
				<verse number="24">Mwanda eshina di’Efile-Mukulu dibakaibwa bimoo munkatshi mwa mīlo ha mwanda wenu, anka mwakibafundjilwe.</verse>
				<verse number="25">Mwanda, kisale namu akisungūla binyibinyi su olama mukanda-wa-milangilo, anka s’oshula mukanda-wa-milangilo, biabia kisale kiobe kibālula ta kia bu bisumanga.</verse>
				<verse number="26">Binyibiabia su awa shīmusale ’mulame kululama kwa mu mukanda-wa-milangilo, bushī-musale bwe abukakutwa kutemunwa bu kisale’nyi?</verse>
				<verse number="27">Henyihaha su ābwa bushī-musale bwa kutandwa n’abo mbukumbashe mukanda-wa-milangilo, biabia abukutwa kukuhīsha obe ena mukanda wa kisale hanka, oshula mukanda-wa-milangilo su?</verse>
				<verse number="28">Muntu ta mwina Yuda ku mwanda wa mbidi ye, na kisale kia ku mbidī namu nyi anka hamune namu (kwakwa ta nkisale, ooo).</verse>
				<verse number="29">Anka mwina Yuda na mwinyi nyi anka a munda; na kisale namu nyi kwishimba mu muwa, kushī ku mukanda anka ao, ooo; ntumbo ye yishī ya ku bantu, ooo, ngia kw’Efile-Mukulu.</verse>
			</chapter>
			<chapter number="3">
				<verse number="1">A biabia mwina Yuda kiakila mwanka nkinyi? Sunga kisale namu akikamusungila kinyi?</verse>
				<verse number="2">Bi bungi bwi moo bia ku mpese yoso; bia kwibedi; fianka’bo kubebabikile biakulwe bi’Efile-Mukulu.</verse>
				<verse number="3">A bibadi bangi bashī badi na lukumino, lukumino lwa babadi ta be n’abo, alwiuku kukita biabinyibinyi bi’Efile-Mukulu bu bia bisumanga su?</verse>
				<verse number="4">A leka! leka! ta mbiabia, Ee, Efile-Mukulu ekale na binyibinyi, anka muntu ese sha madimi; anka mwakibafundjilwe’shi; biodia nkebingisha mu myanda yobe, na kukomesha hofiki mu kimu.</verse>
				<verse number="5">Su yishīyilulame yetu ayitumbisha kululama kw’Efile-Mukulu atukākula na minyi? Efile-Mukulu ta mululame bialesha nsungu su? nākula bu muntu.</verse>
				<verse number="6">A leka! leka! ta mbiabia, su badi bino, Efile-Mukulu biabia akatshibi myanda ya hanohansenga bi kunyi?</verse>
				<verse number="7">Mwanda wa biabinyibinyi bi’Efile Mukulu su bibakamba kumutumbisha ntumbo anka ha madimi ande; ahenyihaha mwanda kinyi natshibilwa bu mulwishi?</verse>
				<verse number="8">Anka su mbilombane biatudimbilwa na mbilombane bu bamo bakwile’shi, tukile bibubi, biabia bibuwa abikamwekye mwanka? Bakukita biabia, kuhila kwabo nkulombane bianka.</verse>
				<verse number="9">A na minyi? Atwe’ba twibakile su? ayoyo, sunga mpakoto. Mwanda’twe tubahwile kubatonyesha kala’shi, bena Yuda na bena Ngidiki boso’shi, mbalwishi;</verse>
				<verse number="10">Anka mwakibatundjilwe’shi, takwi mululame sunga ngumune.</verse>
				<verse number="11">Takwimuntue na binangu; Akukimba Efile-Mukulu te kwanka.</verse>
				<verse number="12">Bosoboso abalamunukile, abafikile hamune bu ba bisumanga. Ta ha kia kitshi bibuwa su ngumune, ooo.</verse>
				<verse number="13">Midibu yabo ’mashama abule, na ku ndjimi yabo abesamba’nka bia kwidimbena; bulembe bwa manyoka bwi mushi mwa milomo yabo:</verse>
				<verse number="14">Makanwa abo ngaule miloa na būlo:</verse>
				<verse number="15">Mikolo yabo yi lubilo anka ha kukasumbula mase:</verse>
				<verse number="16">Mu mashimba’bo mwi kifita na kwinyongola:</verse>
				<verse number="17">Eshinda dia muloo ta beuku dianka ooo:</verse>
				<verse number="18">Ta kwi kutshina kw’Efile-Mukulu ku meso kwabo.</verse>
				<verse number="19">Atwiuku’shi, bioso abiakulā mukandawa-milangilo, awakulā kwi’ba be mushi mwa mukanda-wamilangilo eshi, makanwa oso akamumu, n’aba hanohansenga bosoboso abakahīla kwifīle-Mukulu.</verse>
				<verse number="20">Binyibiabia ku mifubo ya mukanda-wa-milangilo ta kwi muntu akabingishwa ku meso kwe ooo; anka ha mwanda wa mukanda-wa-milangilo nyi ha kiyukilo kia kulwisha.</verse>
				<verse number="21">Anka binobino kululama kw’Efile-Mukulu kubafumbuka bisuman-milangilo, kubatemunwa bu kamonyi ka mu mukanda-wa-ga mukanda-wa-milangilo na kwi batemuki:</verse>
				<verse number="22">Anka kululama kw’Efile-Mukulu kwi ku lukumino lwa Yesu Kidisitu ku boso, na ha boso abakumina; mwanda ta kwi ha belamunwina au hee au hee, ooo.</verse>
				<verse number="23">Mwanda wa bantu boso abalwishishe, abalobela ku ntumbo y’Efile-Mukulu;</verse>
				<verse number="24">ha kubingishibwa kushī nsambu, ku buntu bwe bwa mu kikudilo kia mu Kidisitu Yesu.</verse>
				<verse number="25">Winyi batudibwe kwifile-Mukulu bu mulambu wa kubwikila bubi (ba bantu,) wa mu tukumino mu mase e, mwaleshesha kululama kwe ha mwanda wa kulekyelwa kwa milwisho yibakitshinwe kala, mu kuhuñanya kw’Efīle-Mukulu;</verse>
				<verse number="26">biabia mwanda wa kulungula mu kino kihindji kululama kwe’shi, biadia kwikala na kwibingisha, na bu mubingishi a muntu e na kukumina kwa mu Yesu.</verse>
				<verse number="27">A biabia’nyi kwitumbika kwi kunyi? ta kwi kwanka, A mpa kishila kinyi? a nkia ha bikitshino su? ooo, ñanka ku kia lukumino.</verse>
				<verse number="28">Binyibiabia tubākula’shi, muntu babingishwa ku lukumino, lushī bikitshino bia mukanda-wa-milangilo.</verse>
				<verse number="29">Efile nga baYuda anka’bo nyi? ta nga a mīlo namu su? Ee, nga a mīlo namu boso kumune.</verse>
				<verse number="30">Ahenyihaha aku nyi Efile Mukulu ngumune akabingisha basale ha lukumino, n’aba shībasale ha lukumino.</verse>
				<verse number="31">Biabia tusabule mukanda-wa-milangilo ha lukumino su? A leka! leka! ta mbiabia, nyi hatudia kunyishishā mukanda-wa-milangilo.</verse>
			</chapter>
			<chapter number="4">
				<verse number="1">Ahenyihaha akiatukyebe kwakula kinyi? ha mwanda wa shyetu-kulu Abalahama mwikele mbidi ye akibamwenemo nkinyi?</verse>
				<verse number="2">Su Abalahama badi mubingishwe ku bikitshino, biabia e na he kwitumbisha; ta nku meso kw’Efile-Mukulu, ooo.</verse>
				<verse number="3">Bifundwe namu abiakula na minyi? eshi, Abalahama bakuminyine Efile-Mukulu, ako namu abamutemwinyine kululama.</verse>
				<verse number="4">Biabia awa akakitshi bikitshino, abwa bwedi ta bu mutemwinwa’shi, mbuntu, ayoyo, nyi kibakitshine.</verse>
				<verse number="5">Biabia kwi’wa ta kitshi bikitshino, ank’akumina mwi abingishā bashī be n’Efiīe-Mukulu, lukumino lwe alutemunwa kululama.</verse>
				<verse number="6">Anka mubalungudile Dafidi mwabi w’awa muntu batemwinwe n’Efile-Mukulu kululama kushī na bikitshino:</verse>
				<verse number="7">Eshi, be na mwabi, abo be na kulekyelwa ha mwanda wa kushula kwa bishila kwabo, na milwisho yabo yibwikilwe.</verse>
				<verse number="8">Awa, e na mwabi shī atemunwa n’Efile-Mukulu bu mulwishi.</verse>
				<verse number="9">Biabia uno mwabi fianka wa kwi basale su? wi na kwi bashī basale’nyi? Abiatwakula’shi, lukumino lubatemunyine Abalahama kululama.</verse>
				<verse number="10">A binyibiabia kubamutemunyine ha kinyi? A mpa badi musale su? su mpabadi shīmusale? ooo, ta mpa badi musale; anka habadi shīmusale.</verse>
				<verse number="11">N’e batambwile kitundwilo kia kusala, kibadi kia kwiukisha kululama kwa lukumino lubadi n’alo kala, habadi ta musale; mwadi akwikela bu nshyabokulu a boso abakumina, sunga’bo bashī basale; eshi, kululama kwibatemwinwe n’abo namu.</verse>
				<verse number="12">Ekale shyabo-kulu a basale, kwi’bo ta be na kusala ank’abo bana bene, anka kwi abalondo mu ngwa ya lukumino lwa shyetu-kulu Abalahama lubadi n’alo habadi shīmusale.</verse>
				<verse number="13">Ta mbalayile Abalahama na twikulo twe buhianyi bwa nsenga yoso mwanda wa mukanda-wa-milangilo, ooo, anka ha mwanda wa kululama kwa lukumino.</verse>
				<verse number="14">Su ’ba ba mukandawa-milangilo mbampianyi, biabia lukumino ndwa bisumanga, na mudayilo winyi ubakutshikwa.</verse>
				<verse number="15">Mukanda-wa-milangilo aufisha nsungu; binyibiabia su mukanda-wa-milangilo ta wi kwanka, biabia kushula kwa mukanda-wa-milangilo ta kwi kwanka.</verse>
				<verse number="16">Henyihaha nyi ha lukumino’shi, wikale wa buntu mwa kutshina’shi, mulayilo wikale wa binyibinyi ku twikulo toso, ta ñanka twa mu mukanda-wa-milangilo, ooo, anka kwi toso twi na lukumino lwa Abalahama, awa shyetu-kulu a atwe boso.</verse>
				<verse number="17">(Anka mwakibafundjilwe’shi, nankwikasha todi shyabo-kulu a mīlo yi bungi) ku mpala kwa’wa akukumina, nyi Efile-Mukulu na Mwinyi, asangulā bafwe tabatala, atemuna bintubishī hanka bu bi hanka.</verse>
				<verse number="18">Awa bakuminyine mu lukuluhilo alo lubadi lushī mwa kukuluhīla, mwadi akwikela shye-kulu a mīlo yingi, anka mwakibakudilwe’shi, Nyi a mukekela kekulu kobe.</verse>
				<verse number="19">Anka hakwikela kushī na lotolo mu lukumino, bahwandjikishe mbidi ye na mwinyi’shi, ta ngifwe, habadi bihwa lukama, n’efu dia Sala dibadi difwe;</verse>
				<verse number="20">ta badi na mealasheno ku mulayilo w’Efile-Mukulu mu lushīlukumino, ooo, anka bakankamikile mu lukumino kutumbisha Elile-Mukulu ntumbo;</verse>
				<verse number="21">binyibiabia nyi ha mwanda wa kwiūkisha bibuwa’shi, kibandayile, E na mwinyi e na katshintshi mwa kukitshina kianka.</verse>
				<verse number="22">Henyihaha nyi ha mwanda ubamutemwinyine’shi nkululama.</verse>
				<verse number="23">Binyibiabia ta kibafundjilwe mwanda w’e na mwinyi’shi, kimutemwinwe, ooo,</verse>
				<verse number="24">biosobi ngw’etu’twe boso hamune, bakukatemwinwa wanka, su atukumin’awa basangwile Yesu Nfumwetu mu bafwe.</verse>
				<verse number="25">Winyi bahanyinwe ha kusola kwetu kwa myanda, dimo’nyi basangwilwe (ku lufu) ha mwanda wa kubingishwa kwetu.</verse>
			</chapter>
			<chapter number="5">
				<verse number="1">Henyihaha biatubabingishwa ha lukumino, twi na kufukama n’Efile-Mukulu anka mu Nfumwetu Yesu Kidisitu;</verse>
				<verse number="2">Anka mwadi e nyi mwatumwena kitwēlo mu buno bumuntu mwatwimena, mwanda wa lukumino, atwilungwila mu kukuluhila kwa ntumbo y’Efile-Mukulu.</verse>
				<verse number="3">Ta ñanka’ko ooo, anka’twilungwilā mu kusābulwa kwetu kwinyi, hakwiuka’shi, abia biakusābulwa abikitshishā kwishinka.</verse>
				<verse number="4">Biabia kwishinka akukitshisha bukalabwino; bukalabwino namu lukuluhilo.</verse>
				<verse number="5">Lukuluhilo namu ta lufisha bufu ooo; mwanda wa kifulo ki’Efile-Mukulu kibahongolwa ’mashimb’etu kwi Kikudi-E-Selelee kibetuhelwe.</verse>
				<verse number="6">Hatubadi ta twi na bukome, ha kihindji kinyi kilombene, Kidisitu bafwidile bashī n’Efile.</verse>
				<verse number="7">Ta kwi muntu akamba kukyeba kufwila mululame; sunga ha mwanda wa muntu e buwa bamo abakumina kumufwila.</verse>
				<verse number="8">Anka Efile-Mukulu atumbisha kifulo kie na mwinyi kwi’twe’shi, hatubadi balwishi Kidisitu betufwidile.</verse>
				<verse number="9">Binyibiabia bino hatubabingishwa ku mase e, tukahashibwa ku nsungu y’E kw’Efile-Mukulu anka hadi e.</verse>
				<verse number="10">Mwanda, sunga hatubadi tukibamushikwe, tubalombeshwe n’Efile-Mukulu ku lufu lwa Mwan’e, biabia kukila, hatulo mbeshwe atukahashibwa ku muwa we.</verse>
				<verse number="11">Ta ñanka’ko ooo, anka atwilungwila mw’Ifile-Mukulu ha Nfumwetu Yesu Kidisitu hatubatambwila binobino kilombeno.</verse>
				<verse number="12">Ha mwanda uno mutubatwelele kulwisha hanohansenga ku muntu umune, na lufu namu anka ha kulwisha, na biabia mubafumankene lufu kwi bantu boso, mwanda boso babalwishishe;</verse>
				<verse number="13">Aho habadi mukanda-wa-milangilo ta wamwekyele, kulwisha kubadi hanka kalā hanohansenga, anka kulwisha ta nkutemunwe ha shī mukanda-wa-milangilo.</verse>
				<verse number="14">Biabia kubangila kwi Adama na kufisha mpaa na ha Mosesa, lufu lubabikele bufumu ku bosoboso sunga ta mbalwisha hamune na kushula kishila kwa Adama, winyi e bu kihwandjikisho ki’awa akafiki.</verse>
				<verse number="15">Anka ta bi kwamba’shi, kusola kwa mwanda nyi mulombene buntu, ooo; Āho su be bungi babafwidile ha kusola kwa myanda kwa muntu’mune, kukila biabia, mbuntu bw’Efile-Mukulu na kuha kwa buntu bi ku muntu’mune, Yesu Kidisitu na mwinyi, bibakambile kukumbana kwi be bungi.</verse>
				<verse number="16">Ta bi hamune bu’wa balwishishe mwikele kihebwe, ooo, akia kitshibilo nkifikile ha umune ku kuhīshwa.</verse>
				<verse number="17">Āho su mpa kusola kwa mwanda wa muntu’mune, lufu lubabikele bufumu hadi e; kukila biabia, aba abatambula bikambe bia buntu bwa bisumanga, na kihebwa kia kululama, abakamunu mu muwa, ha umune, Yesu Kidisitu.</verse>
				<verse number="18">Binyibiabia kusola kwa mwanda kwa muntu’mune kubafikile kuhisha kwa bantu boso, biabia anka hamune na ha kululama kwa umune kubafikile kubingishwa kwa muwa kwa bantu boso.</verse>
				<verse number="19">Anka mubaikadile bukolwa bwa muntu’mune bubatemunwa be bungi bu balwishi, ñanka biabia na ha kukokyela kwa muntu’mune, be bungi abakatemunwa balulame.</verse>
				<verse number="20">Biabia mukanda-wa-milangilo ubafikile’shi, kusola kwa mwanda kutame; anka ha-ku-batamine kulwisha, buntu bwa bisumanga namu bubakididile kutama bi moo;</verse>
				<verse number="21">eshi, mubamunyine kulwisha bu nfumu mu lufu, biabia buntu bwa bisumanga abukamuna ku kululama kwa muwa wa ikala-ika, kwi Yesu Kidisitu Nfumwetu.</verse>
			</chapter>
			<chapter number="6">
				<verse number="1">A binyibiabia kiatuakula kinyi? Twikala’nka mu milwisho’shi, buntu bwa bisumanga bufwimine hanka su?</verse>
				<verse number="2">Ayoyo, leka! leka! ta mbiabia; abiabia’twe babafwidile ku milwisho atukekala mwanka bi kunyi?</verse>
				<verse number="3">Ta nwibeuke’nyi, mwatudi bafwimine muno, atwe babatshishibwe mu Yesu Kidisitu, tubabatshishibwe mu lufu lwe?</verse>
				<verse number="4">Henyihaha tu bashīkwa n’e, anka kwa lubatshisho lwa mu lufu; eshi, anka musangwilwe Kidisitu ku lufu kwa ntumbo ya Yaiya, n’atwe namu mpamune tuyile mu buhya bwa muwa.</verse>
				<verse number="5">Mwanda su tubakunyinwe hamune n’e mu kihwandjikisho kia lufu lwe, biabia na mu kusanguka kwe kwinyi mpamune.</verse>
				<verse number="6">Hakwiuka bino’shi, bu-muntu bwetu bwa kala bubaihaibwe ha nkulusu n’e’shi, mbidi ya kulwisha yikatukīdile’shi, atwe ta tukekala’nyi dimo mbuhika bwa milwisho, ooo.</verse>
				<verse number="7">E bafwile, babingishwa ku milwisho.</verse>
				<verse number="8">Biabia, su tubafwile na Kidisitu, atukumina’shi, tukekala n’e namu na muwa,</verse>
				<verse number="9">hakwiuka’shi, Kidisitu basangwilwe ku bafwe, e ta kiakamono’nyi lufu dimo, ooo, biabia lufu’nyi ta ku ki na ha lwi lumumune’nyi bu nfumu e, ooo;</verse>
				<verse number="10">Lwinyi lufu lubafwile, bafwidile ku milwisho, alo namu ndumune mpaa, anka muwa wadi n’ao mwikele n’ao kw’Ifile.</verse>
				<verse number="11">Ñanka biabia n’anwe bana bene mwikale anwitemuna’shi, twibafwile ku milwisho, biosobi twi na muwa kw’Ifile-Mukulu mu Kidisitu Yesu Nfumwetu.</verse>
				<verse number="12">Binyibiabia ta nwilekanga milwisho kumuna bu nfumu mu mbidi yenu ya lufu, eshi, mu kukokyelanga mu kutona kwa meso a malakā’ko, ooo.</verse>
				<verse number="13">Sunga nkuhana biambidi yenu ku milwisho bu bia ngoshi bishī yilulame; anka nwihane anwe bana bene kw’Ifile, hamune bu abatala babukye ku lufu, na biambidi yenu bu biangoshi bilulame kw’ifile.</verse>
				<verse number="14">Mwanda milwisho’nyi tayi kiayikenumuna’nyi bu nfumwenu, ayoyo; anwe’nyi ta nu ki ku mukanda-wa-milangilo, ooo, tanudi ku buntu bwa bisumanga.</verse>
				<verse number="15">A biabia namu nkinyi? atukalwisha’shi, kyele ta tu ki ku mukanda-wa-milangilo’nyi, anka ta nku buntu bwa bisumanga? aaa, leka! leka! ta mbiabia.</verse>
				<verse number="16">A tanwibeuke’shi, awa anukehana’nwe bana benu bu bahika ba kukokyela, biabia nwi bahika ba’wa anukakokyela; su ba milwisho ya ku lufu, su nkukokyela ku kululama?</verse>
				<verse number="17">Anka Efile-Mukulu atumbudibwe, bia bianubadi bu bahika ba milwisho, bino bianubakokyela kwishimba kwinyi ku kia kihaso kia bulambukishi bwa benufishishe;</verse>
				<verse number="18">Hakulekyelwa ku milwisho nubālulukile tanudi bu bahika bwa kululama.</verse>
				<verse number="19">Nākula bu-muntu mwanda wa lotolo lwa mbidi yenu; anka mwanubehanyine biambidi bienu tambihika biabio binyi bia ku biko bi’eshimba, na bia kushulashula kwa bishila mpaa na ku bia kushulashula kwa bishila; hamunenka na bino binyi, hanai biambidi bienu bu bihika bia kululama kwa kilamunwe, kikishila.</verse>
				<verse number="20">Biabia hanubadi bu bahika ba milwisho, nabadi balekyelwe na kululama.</verse>
				<verse number="21">A mu bia bintu abinukwatshisha būfu binobino, anubadi anumono bikuba kinyi? mwanda wa kunfudilo kwa’bia bintu, ndufu.</verse>
				<verse number="22">Anka binobino nubalekyelwa ku milwisho, nubaluluka, tanudi bu bahika b’Efile, amo nyi mwa tanumwena bikuba bia ku kilamunwekikishila, na kunfudilo namu, muwa wa ikalaika.</verse>
				<verse number="23">Mwanda efuto dia milwisho ndufu; anka buntu bwa bisumanga bw’Efile-Mukulu ’muwa wa ikala-ika, mu Kidisitu Yesu Nfumwetu.</verse>
			</chapter>
			<chapter number="7">
				<verse number="1">Ta nwiuku’nwe bakwetu’shi, mwanda’mi nakula kwi abeuku mukanda wa-milangilo’shi, mukanda-wa-milangilo aomunu muntu mpaa hakī na muwa?</verse>
				<verse number="2">Mwana mukashi e na mulund’e mulamwe na mukanda-wa-milangilo kwi mulund’e mpaa hakī na muwa; anka su mulund’e bafu, biabia ebalamunwa ku mukanda-wa-milangilo wa mulund’e.</verse>
				<verse number="3">Binyibiabia su mulund’e kīatala, e balubula mungi muntu, biabia e atemunwa bu sha lusandji, anka su mulund’e bafu, biabia e balamunwa ku mukanda-wa-milangilo, sunga e balubula mungi mulunda, biabia te na lusandji, ooo.</verse>
				<verse number="4">Henyihaha anwe bakwetu, n’anwe namu mpamune tanudi bafwe ku’wa mukanda-wa-milangilo mwanda wa mbidi ya Kidisitu, eshi, mwanudia kubambibwa kwi mungi, n’e winyi basangwilwe ku lufu, mwatudia kutshisha bikuba kw’Ifile-Mukulu.</verse>
				<verse number="5">Hatubadi tukī mu mbidi, n’abia kusuasua kwa milwisho, bibadi bia ku mukanda-wa-milangilo, bibetukitshishe kuha bikuba bia lufu, anka mu biambidi bietu.</verse>
				<verse number="6">Anka binobino tubalamunwa ku mukanda-wa-milangilo, biatubafwanga ku kia kibadi kitukwetwe, mwatudia kufubila mu buhya bw’eshimba, ta mu bia bia kala, ooo.</verse>
				<verse number="7">A binyibiabia kiatukākula nkinyi? Mukanda-wa-milangilo ngwa milwisho’nyi? ayoyo, leka! leka! ta mbiabia. Ta nadimwiukye milwisho anka ha mukanda-wa-milangilo; ta nadimwiukye kwikala na meso a tone a malaka su mukandawa-milangilo ta nguakule’shi, ta nwikalanga na malaka.</verse>
				<verse number="8">Anka milwisho yibakwatshile mwanda anka ha mulangilo wa kunkitshisha bihaso bioso bia malaka: Su mukanda-wamilangilo ta wi kwanka, biabia miiwisho ngifwe.</verse>
				<verse number="9">Mwanda’mi nadi atala kala hashī badi mukanda-wa-milangilo, anka habafiki mulangilo, milwisho namu yibabuku, ami namu nafwile;</verse>
				<verse number="10">Winyi mulangilo ubadi wa kumwena muwa, neumwene ñanka’lo lufu.</verse>
				<verse number="11">Anka milwisho, yibakwatshile mwanda anka ha mulangilo yibandjimbile, na kwihaa, yibañihayile.</verse>
				<verse number="12">Biosobi mukanda-wa-milangilo wiulamunwe-kishila, na kishila namu hamunenka nyi nkilamunwe-kishila, na kululama, na buwa bwinyi.</verse>
				<verse number="13">A henyihaha kilumbulukye namu akinalulukila ta ndufu su? ooo, leka! leka! ta mbiabia; Anka milwisho mwayidia kumwekyela bu milwisho yi moo, ha kukitshisha lufu, anka ha’kia kinyi kilumbulukye, eshi, anka ha mulangilo winyi, milwisho mwayidia kwikyela kulwisha kukambe.</verse>
				<verse number="14">Mwanda’twe atwiuku’shi, mukanda-wa-milangilo ngwa kikudi-E-Selelee; anka’mi nyi a bia mbidi muhanyinwe ku milwisho.</verse>
				<verse number="15">Akia kiankitshi ta nyikitundula; kiankyebe ta nkita kianka, ooo, anka kiandji mushikwe nyi kiankitshi.</verse>
				<verse number="16">Binyibiabia su nakitshi akia kia nshī mukyebe, biabia nakumina ku mukanda-wa-milangilo’shi, ngulumbulukye.</verse>
				<verse number="17">Henyihaha ta nami uno akitshi kianka, ooo, anka milwisho yikale mwimi.</verse>
				<verse number="18">Mwanda neuku’shi, mwimi (nyi kwakula’shi, mu mbidi yande) ta mwikale sunga nkimune kibuwa; mwanda eshimba dia kukyeba nyi n’adio, anka mwa kwikikitshina’kia kilumbulukye, ta nsangula’mi.</verse>
				<verse number="19">Akia kibuwa kiankyebe ta nyikikitshi, anka bubi bwa nshī mukumine nyi bu ankitshi.</verse>
				<verse number="20">Binyibiabia abia biankitshi kia nshī mukyebe, ta nami akitshi kianka, anka milwisho yikale mwimi.</verse>
				<verse number="21">Ñanka’ko nasangula kia kundungula’shi, aha hankyebe kukita kilumbulukye, bubi bwi n’ami.</verse>
				<verse number="22">Mwanda’mi nasangala mu mukanda-wa-milangilo w’Efile-Mukulu anka mulombene muntu e munda mwande.</verse>
				<verse number="23">Anka namono kingi kishila mu biambidi biande, takalu ngoshi na kishila kia kwishimba kwande, akinkakila, ’nka mu buhika bwa mu kishila kia milwisho, nyi ki mu biambidi biande.</verse>
				<verse number="24">Aibabo! biosobi nyi muntu akwinyongola. A nanyi akundamuna mu mbidi ya lufu luno?</verse>
				<verse number="25">Biabia natumbul’Efile-Mukulu mu Yesu Kidisitu Nfumwetu. Henyihaha ami na mwinyi kwishimba nyi mu buhika bwa ku kishila ki’Efile-Mukulu, anka ku mbidi tandji a ku kia milwisho.</verse>
			</chapter>
			<chapter number="8">
				<verse number="1">Binyibiabia hano’nyi ta kukī kuhīshwa kwa’aba be mu Kidisitu Yesu, abende mushī mulombene mbidi anka mulombene Kikudi-E-Selelee.</verse>
				<verse number="2">Mwanda wa kishila kia Kikudi-E-Selelee kia muwa mu Kidisitu Yesu kibandamūna ku kishila kia kulwisha na lufu.</verse>
				<verse number="3">Akia kibakutshilwe mukandawa-milangilo katshintshi, mwanda wa lotolo lwa mbidi, Efile-Mukulu hakutuma Mwan’e na mwinyi mu kihwandjikisho kia mbidi ya milwisho, na ha mwanda wa milwisho, bahīshishe milwisho mu mbidi.</verse>
				<verse number="4">Mwa kwakwila’shi, kululama kwa mukanda-wa-milangilo kulombashwe mwi’twe bashi abalondā ku bia ku mbidi, anka bia ku Kikudi-E-Selelee.</verse>
				<verse number="5">Aba ba ku mbidi mbatee mashimba ku bia ku mbidi, anka’bo ku Kikudi-E-Selelee be ku bia ku Kikudi-E-Selelee.</verse>
				<verse number="6">Mwanda w’eshimba dia ku mbidi ndufu, ank’eshimba dia ku Kikudi-E-Selelee ’muwa na kufukama.</verse>
				<verse number="7">Mwanda w’eshimba dia mbidi ndishikwe Efile-Mukulu, mwanda’dio ta ndia kukokyela mukanda-wa-milangilo w’Efile-Mukulu, ooo, sunga nkumona mwa kukokyela mwinyi.</verse>
				<verse number="8">Binyibiabia aba be ankamo mu bia mbidi, ta beuku kusangash’Efile-Mukulu, ooo.</verse>
				<verse number="9">Ank’anwe ta nwi mu bia mbidi, anka mu Kikudi-E-Selelee, su Kikudi-E-Selelee ki’Efile-Mukulu ki mwanudi’nwe. Su kwi muntu, su nanyi su nanyi, ashī na Kikudi-E-Selelee kia Kidisitu, biabia, ta ngee, sunga mpakotokoto henyi.</verse>
				<verse number="10">Na su Kidisitu e mwanudi’nwe, biabia mbidi ngifwe ha mwanda wa milwisho; anka Kikudi-E-Selelee nyi muwa ha mwanda wa kululama.</verse>
				<verse number="11">Su Kikudi-E-Selelee ki’awa babushishe Yesu mu bafwe ekale mwanudi’nwe, biabia e babushishe Kidisitu mu bafwe, akahasula namu mbidi yenu ya lufu, ku Kikudi-E-Selelee kie e mwanudi’nwe.</verse>
				<verse number="12">Binyibiabia bakwetu, twi basha mahu, ta nga ku mbidi eshi, tulonde mu bia ku mbidi, ooo.</verse>
				<verse number="13">Su anulondo bia ku mbidi, biabia anukafu; anka su anuihaa bikitshino bia ku mbidi ha mwanda wa Kikudi-E-Selelee biabia anukamono muwa.</verse>
				<verse number="14">Boso mwabafwimina abakunkushwa na Kikudi-E-Selelee ki’Efile-Mukulu nyi bana b’Efile baba.</verse>
				<verse number="15">Mwanda ta nwibatambule kikudi kia buhika bwa moo, ooo, anka nubatambwile Kikudi kia bumwana, bu bi’atudila’shi, A Yaiya! a Ya!</verse>
				<verse number="16">Akio kinyi Kikudi-E-Selelee akihetekyelwa kwi bikudi bietu’shi, twi bana b’Efile.</verse>
				<verse number="17">Su twi bana be, biabia twi bampianyi b’Efile-Mukulu na bu bampianyi balombashwe na Kidisitu; su mbinyi atufwambuka n’e’shi, mwatudia kutumbishibwa ntumbo hamune n’e.</verse>
				<verse number="18">Ami nahwandjikisha’shi, kufwambuka kwa kino kihindji ta nkuhwandjikile kulombana hamune na ntumbo ayikafumbwilwa mwatudi’twe ooo.</verse>
				<verse number="19">Bintu bioso bibahangilwe bikwete kutengyela, abitala swee akukafumbukila bana b’Efile.</verse>
				<verse number="20">Bihangwe namu bibabofwishwe ku myanda ya bisumanga, ta nku musanku wabio’ ooo, anka ha mwanda w’e bebibofweshe mu lutengyelo.</verse>
				<verse number="21">Bihangibwe binyi abikalamunwa ku buhika bwa kunyanga, abio tambiluñantu bia mwinyi bia ntumbo yikalabale bia bana b’Efile-Mukulu.</verse>
				<verse number="22">Mwand’atwiuku’shi, bihangibwe biosobioso abikumbā, abio abitashintā mu busungu hamune na binobinyi.</verse>
				<verse number="23">Ta ñanka’bio buhenka, ooo, anka n’atwe boso hamune, be na bia kwibedi bikuba bia Kikudi-E-Selelee, n’atwe bana bene atukumbā munda mwetu hakutengyela kuhebwa buana’shi, takikudilo kwa mbidi yetu.</verse>
				<verse number="24">Mwanda’twe tubahanda mu lukuluhilo, anka lukuluhilo alumonwa ta ndukuluhilo, ooo; mwanda akimono muntu, akekitengyela kinyi?</verse>
				<verse number="25">Anka su atukuluhila kiatushi atumono, biabia atwikitengyela na lwishinko lw’eshimba.</verse>
				<verse number="26">Ñanka hamunenka, Kikudi-E-Selelee akikwashia na bī lotolo lwetu; mwanda ta twiuku sunga mwa kutekyela mwitulombene, ooo, anka Kikudi-E-Selelee akio ki na mwinyi akitusengyela na kukumba kwa kukutwa mwa kwakwila.</verse>
				<verse number="27">Awa akutompa ’mashimba euku dinyi eshimba dia Kikudi-E-Selelee, mwanda asengyela balamunwe-bakishila mulombene akikyeb’eshimba di’Efile-Mukulu.</verse>
				<verse number="28">Ank’atwiuku’shi, bintu biosobioso abikwashena hamune mwa kukitshina bantu be n’Efile Mukulu kifulo myanda yibuwa, anka kwi-ba bakwitanyinwa mulombene kiakyebe kie.</verse>
				<verse number="29">Mwanda bantu bababangile kwiuka kwibedi, e namu bebasangwile kwibedi mwa kwibalombasha bu kihwandjikisho kia Mwan’e, biadi akwikala bu mwan’a mbedi munkatshi mwa bakwabo be bungi.</verse>
				<verse number="30">Anka hangi namu, aba benyi babasangwile kala, ñanka’bo betanyine; n’abo babaitanyine, bebabingishe; aba bababingishe ñanka’bo namu babatumbishe ntumbo.</verse>
				<verse number="31">A henyihaha mwatukyebela’nyi kwakwila ha bino bintu mwi kunyi? Su Efile-Mukulu e n’etu, aketuhishena n’etu a nanyi?</verse>
				<verse number="32">E ta mulekyele Mwan’e na mwinyi, anka bamuhene kwatudi’twe boso, akutwe bi kunyi kwituha n’e bintu bioso, tambia-buntu anka hadi e?</verse>
				<verse number="33">Akyebe kukebateula kioso kintu nanyi? su nanyi, su nanyi kwi basangulwe b’Efile-Mukulu abingishā.</verse>
				<verse number="34">Akebahīsha a nanyi? Kidisitu Yesu bafwile, anka babushishwe ku lufu, bino tadi ku mboko yi balume y’Efile-Mukulu, tanga kwitusengyela kwanka.</verse>
				<verse number="35">Nketulamuna na kifulo kia Kidisitu nanyi? A nkusabula su, a nkatshima munda, a nkubingwabingwa su, a munanga’nyi, su muswa, su mukanwa mwa lufu, su nduhete lwa kutahana?</verse>
				<verse number="36">Anka hamune’nka mwakibafundjilwe’shi; Ha mwanda w’obe tutahībwe efuku dioso na bushima, tutemunwe bu mikoko ya kutahwa.</verse>
				<verse number="37">Ayoyo, sunga mpakotokoto henyi; mu bia biosobioso tubakidi babinkome anka mwadi e bekele n’etu kifulo.</verse>
				<verse number="38">Ami nyi mukankamikwe anka hoo’shi, sunga ndufu, sunga muwa, sunga bamwikeilu, sunga mbakata benyi, sunga mbamatalwa, sunga bintu bi hanka binobino, sungā bikafiki ku meso.</verse>
				<verse number="39">Sunga mbula bwa mwiīlu, sunga kihangwe kingi, su nkia kinyi, su nkia kinyi, akikakutwa katshintshi ka kwitulamuna na kifulo ki’Efile-Mukulu ki mu Kidisitu Yesu Nfumwetu.</verse>
			</chapter>
			<chapter number="9">
				<verse number="1">Nesamba binyibinyi mu Kidisitu, tandjimbi madimi, n’eshimba diande ditoka dia munda adimpetekyela bu kamonyi mu Kikudi-E-Selelee.</verse>
				<verse number="2">Ami’ shi, nanemenwa bi moo, na kwinyenga bukyelebukyele mwishimba diande.</verse>
				<verse number="3">Mwanda nakyebanga’shi ami na mwinyi nyi elwe muloa ku Kidisitu ha mwanda wa bakwetu, mulongo wande mulombene mbidi.</verse>
				<verse number="4">Abo mbena Isalele: kwabadi’bo ñanka’ko kwi buana, na ntumbo na bilombeno, na kuhebwa kwa mukanda-wa-milangilo, na mifubo y’Efile, na milayilo;</verse>
				<verse number="5">Ñanka’bo benyi ba bashetu-kulu, na kwa badi, nyi kubafikile Kidisitu mulombene mbidi ye, na mwinyi e ku nundu kwinyi kwa boso, Efile-Mukulu a mwabi wa ikala-ika. Amena.</verse>
				<verse number="6">Ta mpamun’enka kwamba’shi mwanda w’Efile-Mukulu aukwata mikankalo, ooo. Mwanda abo boso tambena Isalele ba’nka mu Isalele, ayoyo.</verse>
				<verse number="7">Sunga’ba ntwikulo twa Abalahama, wawa mwanda tawibekasha bu bana bande bana mwinyi, ooo; anka mwi’Isaka nyi amukatemwinwa kekulo kobe.</verse>
				<verse number="8">Nyi kwamba’shi: Aba bana ba ku mbidi bisumanga, tambana b’Efile-Mukulu aba, ooo; anka bana ba mwanda wa mulayilo, abo nyi abatemunwa bu twikulo.</verse>
				<verse number="9">Mwanda wa mulayilo n’au uno’shi, anka hano ahafikila kino kihindji, nyi hankafiki, na Sala akatanda mwana mulume.</verse>
				<verse number="10">Tanankaho kubahu, ooo, anka habaimitshishwe Lebeka kwi umune, nyi shetu-kulu Isaka.</verse>
				<verse number="11">(Mwanda habadi bana tamba bande kutandjibwa, sunga tababadi babange kukita mwanda wibuwa sunga ngubi, biadia kushimatshisha kufuna kw’Efile-Mukulu mulombene kusangula kwe eshi, tankwa ha bikitshino ooo, anka kwadi e akwitamina),</verse>
				<verse number="12">kibamwakudilwe’shi, mukulu akafubila mwin’e bu mpika.</verse>
				<verse number="13">Mwakibafundjilwe’shi; ta nafule Yakoba kifulo, anka Esau nyi mumushikwe.</verse>
				<verse number="14">A bino atukākula na minyi? twākule’shi, Efile tamolokye su, ooo, A leka! leka! leka!</verse>
				<verse number="15">Mwanda e bakwile kwi Mosesa’shi: A nkafwila lusa nyi a nkafwila lusa, a nkafulu kifulo nyi a nkafulu kifulo.</verse>
				<verse number="16">Binyibiabia taki kwi e kikyebe ooo, sunga kwi akukama lubilo; anka ki kw’Ifile-Mukulu akufwila lusa.</verse>
				<verse number="17">Mwanda Bifundwe bibamwakudile Pālo’shi; Nyi ha mwanda uno unakwibosheshe eshi, mwandjia nkuleshesha ntshitshiba yande kodibe, n’eshina diande dihalakane kosokoso hanohansenga.</verse>
				<verse number="18">Binyibiabia E aleshabakyebe lusa nyi badi mukyebe lusa, anka akomesha nyi akomesha bu e na mwinyi eshimba die.</verse>
				<verse number="19">Henyihaha okanyihushe’shi (Efile) kiahatula bantu mwanda kinyi? Nanyi akumukutshishwa amukyebel’eshimba die?</verse>
				<verse number="20">Ooo, a n’obe nyi kampanda, akalashena n’Efile-Mukulu? A kintu kibumbwe nkiambe ekibumbu’shi, akio bombumbila bino nkinyi?</verse>
				<verse number="21">A mbūfi te na matalwa h’ema mu kubumba kibumbwe kimune kikalabale na kingi kishī kikalabale ku winyi mutanda umune su?</verse>
				<verse number="22">Su Efile-Mukulu badi n’eshimba diakulesha bukyelo bwe, na kwiukisha matalwa, e baididishe kutula kw’eshimba kwi moo anka ha bia bibumbwe bia bukyelo, bilumbulwe bia kukalwila.</verse>
				<verse number="23">Biadia kwiukisha ntumbo ye yikambe ha bia bibumbwe bia lusa, bibalumbulwile kala ku ntumbo;</verse>
				<verse number="24">Ñanka’twe babaitanyine, ako namo tañanka kwa mu bena Yuda ooo, anka na mu Badjentaila benyi kumune.</verse>
				<verse number="25">Anka mubakudile mwi Hoshea, eshi; Nankebatemuna bu bantu bande abo bashī bande; n’abadi shī mukuminwe, tamukuminyibwe.</verse>
				<verse number="26">Nyi mwa kikekela’nka biabia, anka mwa badi abakwilwa’shi, Anwe tanwi bantu bande, nyi mwabakatemwinwa na bu-bana b’Efile-Mukulu a muwa.</verse>
				<verse number="27">Anka Esaiye namu bēle Isalele musase’shi: Sunga mbekale bana ba Isalele hamune na misengyeya ya mu mema a kalunga, abashēle abakahanda.</verse>
				<verse number="28">Yehowa akahudisha mwanda, akeutshibisha wihi mu kululama. Mwanda Efile mukulu akakitshisha hano ha nsenga mwanda wihi.</verse>
				<verse number="29">Anka mubakudile Esaiye kala’shi; Su ta n’e Yehowa a Sabaota ta mwitulekyele kekulo, biabia tubadi akwikala bu Sodoma, tatudi hamune bu Ngomola.</verse>
				<verse number="30">A binyibiabia kiatukyebe kwakula nkinyi? eshi, Badjentaila bashī abalondo kululama, abafikile ha kululama, n’ako nkululama kwa ha lukumino.</verse>
				<verse number="31">Anka bena Isalele abalondā kishila kia kululama tambafikile hanka.</verse>
				<verse number="32">A mpa mwanda kinyi? Abo kuleyeba abakyebeleko tampa lukumino, ooo, anka ha bikitshino bia mukanda-wa-milangilo. Mwanda abakokwele kwi’bwe’dia kwibakambila.</verse>
				<verse number="33">Mwakibafundjile’shi: Talangai, natulu muno mu Siona ebwe dia kwibakokosha na lubwebwe lwa kwi bakokosha, ank’awa akukumina kwadi e ta kwatshishwa būfu, ooo.</verse>
			</chapter>
			<chapter number="10">
				<verse number="1">Anwe bakwetu, kiankyebela kwishimba diande na luteko lwande kw’Efile-Mukulu mpa bena Isalele ami’shi, bahande.</verse>
				<verse number="2">Mwanda’mi nebakumina bu-kamonyi biababadi na kinsukunsuku kia kukyeb’Efile-Mukulu, anka tankalombene mu kiyukilo, ooo.</verse>
				<verse number="3">Mwanda’bo mbahatamine mu ya kululama kw’Efile-Mukulu na mwanda wa kukyebe kushimatshisha kululama kwabo abo bana bene, tambekokeshebo bana bene ku kululama kw’Efile-Mukulu, ooo.</verse>
				<verse number="4">Mwanda Kidisitu nyi nfudilo ya mukanda-wa-milangilo wa kululama kwi bosoboso abakumina.</verse>
				<verse number="5">Mwanda Mosesa bahatulwile kululama kwa mukanda-wa-milangilo’shi, muntu akitshi abia bintu, biabia nyi mwakamwena muwa.</verse>
				<verse number="6">Ank’akwa kululama kwi ha lukumino akwakula bino’shi, Toākulanga mwishimba diobe’shi; a kakamina mwiilu nanyi? (biabia nkwisha Kidisitu).</verse>
				<verse number="7">Sunga’shi, akayikila mu kalunganyembo nanyi? (biabia nyi nkwalusha Kidisitu (dimo) ku lufu.)</verse>
				<verse number="8">Akia kiawākula nkinyi? Uno mwanda ubefubula hehi n’obe, anka mu kanwa mwobe, na mwishimba mwobe; nyi mwanda wa lukumino lwatwakula eshi,</verse>
				<verse number="9">sokula mukanwa mwobe’shi: Yesu ’Nfumwami, na kumukumina mwishimba diobe’shi, Efile Mukulu bamubushishe ku lufu, biabia na kuhanda okahanda.</verse>
				<verse number="10">Anka kwishimba nyi akukumina muntu ku kululama, na ku kanwa namu nyi akwakwila ku kihandjilo.</verse>
				<verse number="11">Mwanda Bifundwe (bi Efile) abiakula’shi: Akukumina kwadi takakwatshishwa būfu, ooo.</verse>
				<verse number="12">Mwanda takwi ha belamunwina, aba habo, aba habo, sunga ngumune ba Bena Yuda na Bena Ngidiki, ooo; mwanda Nfumu abo ngumunenka, Nfumu a boso, na mwinyi sha buheta bwa kuha boso abamutekye.</verse>
				<verse number="13">Biabia muntu ese aitamina h’eshina dia Yehowa akahanda.</verse>
				<verse number="14">A binyibiabia abakamwitanyina na mwinyi, aba bashī bakumine mwadi? Abakakumina mwadi na minyi, aba bashī abamuhusha. N’abakahusha na minyi kushī mulungudi?</verse>
				<verse number="15">Abakalungula na minyi, su tambebatume? Anka mwakibafundjilwe’shi: (Aaa! Aaa!) buwa’yo aya mikolo yibafisha mukāndu-wibuwa, ayifisha namu nkumo yisangale ya bintu bilumbulukye.</verse>
				<verse number="16">Anka boso bashī abakokyela mukānduwibuwa, ooo. Mwanda Esaiye namu akula’shi: A Yehowa, bantu kinyi abakuminyine kulungula kwetu?</verse>
				<verse number="17">Binyibiabia mwanda wa lukumino alufikā ha kuhusha, na kuhusha namu mpamunenka ha mwanda w’Efile Mukulu.</verse>
				<verse number="18">Anka’ mi nākula’shi: A tambahushe su? Ee, abahushishe binyibinyi; Eyi diabo dibafumankene kosokoso hanohansenga, na myanda yabo kunfundilo kwa nsenga.</verse>
				<verse number="19">Anka n’akula’shi: A Bena Isalele, a tambeuke’nyi? Mosesa babadidile bākula’shi; Nankenukolomwena mukao kwi’ba bashī bu-bantu; Nankenufishi-sha nsungu ku mashimba kwenu ku mwīlo ulotakane.</verse>
				<verse number="20">Anka Esaiye e n’eshimba di moo, akula’shi; Nasañenwe n’aba bashi abankimbi, nafumbukile kwi’ba bashī abangihusha.</verse>
				<verse number="21">Anka kwi bene Isalele, ākula’shi; Ngub’ese na bushima a natandabwile maboko ande kwi bantu bashī abankumina, na bakwalula mpaka.</verse>
			</chapter>
			<chapter number="11">
				<verse number="1">Biabia naihusha’shi, Efile-Mukulu basumbwile bantu be su? ooo. Leka! leka! Mwanda’mi namu nyi mwina Isalele a ku twikulo twa Abalahama ku kibumbu kia Bendjamene.</verse>
				<verse number="2">Efile-Mukulu tamusumbule bantu be babeukile kalakala. A tanwibeuke’shi, akia kiakula Bifundwe kwi Elaidja bibadi asengyela bena Isalele kw’Efile-Mukulu’shi:</verse>
				<verse number="3">A nfumwami abatahile batemuki bobe, abashindjile bishikilo biobe; anka’mi uno bashala kwanka buhenka bwande, abakyebe na muwa wande.</verse>
				<verse number="4">Ank’Efile-Mukulu namu akibamwalulwile nkinyi? eshi; Nebikila ami na mwinyi binunu musambobidi bia bantu bashī abankunamina kwi Baala.</verse>
				<verse number="5">Na bino namu mpamune’nka abashēle be hanka anka mulombene kusangulwa kwa buntu.</verse>
				<verse number="6">Na su kwanka mpa buntu, biabia takwi ha bikitshino, ooo; su ta mbiabia, biabia buntu bwinyi tambuntu ooo.</verse>
				<verse number="7">Bino’nyi a mbikunyi? Akia kikiakikimbi Isalele tamwikimone; anka basangulwe abo abekimwene, anka baba abashele mashimb’abo abakomeshwe hoo.</verse>
				<verse number="8">Mwakibafundjilwe’shi, Efile-Mukulu bebahel’eshimba dia kubungila tulo, na meso abashīabamono nao, mu matwi namu tabahusha nao, na bino binyi kufisha ku lelo uno.</verse>
				<verse number="9">Dafidi namu akula’shi; Mesa’bo alamunwe bu kifyo, na bu mukumo, n’akia kwibakambila nyi bwabo bwedi.</verse>
				<verse number="10">Meso abo afitshishwe midima’shi, tabakamono, bekale batontamishe miongo yabo bukyelebukyele.</verse>
				<verse number="11">Naihusha bino ami’shi; Abakokwele biabadia kuhona su? ooo, Leka! leka! leka! Anka biabia nyi ha mwanda wa kinya kiabo, kihandjilo kibafiki kwi Badjentaila, mwanda wa kwibakolomona ku mukao.</verse>
				<verse number="12">Ahenyihaha su kinya kiabo kibakitshisha buheta bwa hanohansenga, na kushimina kwabo tambuheta bwa Badjentaila ha kwibālusha namu a na minyi, tahakakidi bukata su?</verse>
				<verse number="13">Ami nesamba kwanudi’nwe Badjentaila aho ha mwanda wa kwamba’shi; Nyi mutumibwa a Badjentaila, natumbisha bufubi bwande;</verse>
				<verse number="14">Ami’shi su neuku su nkinyi su nkinyi kia kukwatshisha ba kumbidi kwande mukao eshi, mpashe bamo.</verse>
				<verse number="15">Mwanda wa kusumbulwa kwabo su kubalombasha bahanohansenga, aha kulubulwa kwabo na minyi, tatakudia kutala mu lufu su?</verse>
				<verse number="16">Su bikuba bia kwibedi bi lamunwe bikishila, biabia abilondo namu bi lamunwe bikishila, su mushi (ngukambe) wilamunwe wi kishila, biabia na ntabi yinyi mpamune.</verse>
				<verse number="17">Anka su: ntabi yinyi yibabatwilwe, n’obe, mutshi wa mpafu a mahia, ubalamikilwe munkatshi mwayo, tautambula ku winyi mushi wa kununa mwimu, hamunenka na winyi mpafu;</verse>
				<verse number="18">Twelungwilanga ku ntabi! anka su elungwila, obe, twemutwala mushi, ooo, mushi nyi ukutwal’obe.</verse>
				<verse number="19">Biabia okyebe kwakula’shi: Ntabi yibabatwilwe, eshi, ami ndamikwe kwanka.</verse>
				<verse number="20">Eyo! anka hamune; baba batwidile mwanda wa kushī lukumino, obe boimena ha mwanda wa lukumino l’obe. Anka twekalanga n’eshimba dia mbengabenga ayoyo; wekale na moo.</verse>
				<verse number="21">Mwanda su Efile-Mukulu ta mulekyele ntabi yinyiyinyi, obe na mwinyi dimuka su takakulekye namu.</verse>
				<verse number="22">Talangai binyibiabia bu-muntu n’eshimba dia bukome bw’Efile, kwi’ba babahonene bukome bubadi hanka; anka kodibe mbumuntu bw’Efile-Mukulu bwi hanka, su ekale mwanka bukyelebukyele mu bumuntu bwe, anka su ta mbino, biabia n’obe n’amu okabatulwa.</verse>
				<verse number="23">N’abo benyi kumune, su tambekale bukyelebukyele mu kushī lukumino biabia namu abakalamikwā’mo: Mwanda Efile-Mukulu euku kwibalamika kwanka dimo.</verse>
				<verse number="24">Su obe biobobatwilwe ku mpafu a mahia mwe, bolamikilwe ku mpafu mulumbulukye, ako nku kihikwa kishī kilombana mwanka hanohansenga; biabia aya ntabi yinyiyinyi ye, yikutwe kukila mwanka ha kulamikwa ayo yinyi ku mpafu ayo su?</verse>
				<verse number="25">Nyi henyihāha anwe bakwetu, ha nshī mukyebe’shi, nwikale bahatamine ku kino kifībwe, mwanda wa kutshina’shi, nuaketumbika binangu bi’anwe bana bene’shi, kukoma kweshimba nkwa luhese lumune, kubahonene bena Isalele’shi, mpaa na ahakakumbana bihwa bia Badjentaila.</verse>
				<verse number="26">Biabia bena Isalele boso abakahanda, anka mwakibafundjilwa’shi, A mukatuku mu Siona Mulamwinyi, akukakasha bushī bwin’Efile kwi Yakoba.</verse>
				<verse number="27">Kino nyi kilombeno kiande n’abo hankebakasha milwisho yabo.</verse>
				<verse number="28">Binyibiabia mulombene mukāndu wibuwa aba mbamushikwa ha mwanda w’anwe anka mulombene kusangulwa, babadi bakuminyibwe ha mwanda wa bashetu-kulu.</verse>
				<verse number="29">Mwanda bia buntu bi’Efile-Mukulu tabialuluka, na kwitamina namu anka hamune.</verse>
				<verse number="30">Mwand’anwe kalaa anka mwanubadi tanwibakokyel’Efile-Mukulu, anka bino nubafwilwa lusa ha mwanda wa bukolwa bwabo:</verse>
				<verse number="31">Ñanka hamune’nka n’abo namu bashī abakokyela’shi, anka hakufwilwa’nwe lusa, abo namu abakafwilwa lusa.</verse>
				<verse number="32">Mwanda Efile Mukulu bahu kwibashitshila bosoboso mwanka mu bukolwa bwabo, mwanda wa kwamba’shi, afwila bosoboso lusa.</verse>
				<verse number="33">Aaa! Aaa! nyi mbula bwinyi buheta bwa kalolo na kiyukilo ki’Efile-Mukulu! Na kutshiba kwe kwa myanda, a ee! a ee! takwiukibwa, na mu mashinda mwe namu akutshishwa kulondamo!</verse>
				<verse number="34">A muntu kinyi mwiukye mulombenē’shimba dia Yehowa? N’amulanga namu nanyi?</verse>
				<verse number="35">Su nanyi akwibedi kumuha e, e namu tamuhelulula dingi?</verse>
				<verse number="36">Mwanda bintu biosobioso bianka ha mwanda we, kabidi bianka hadi e, n’anka kwadi e. Kwadi e kwanka ntumbo yikale mafuku oso ikala-ika. Amena.</verse>
			</chapter>
			<chapter number="12">
				<verse number="1">Binyibiabia anwe bakwetu nenusendela ha lusa lw’Efile-Mukulu’shi, nulubule mbidi yenu bu mulambu autala, uhatulukye, autosh’eshimba di’Efile-Mukulu, wawa nyi mwanda awiuku mashimb’enu kukita.</verse>
				<verse number="2">Ta nwikalanga kuhwandjikishwa na bahanohansenga; anka nwikale bālulukye ha kwisambula binangu bienu’shi, nutompe akikyeb’eshimba di’Efile-Mukulu, nyi kilumbulukye, kilubilwe, na bushima bwinyi.</verse>
				<verse number="3">Mwanda nakula’shi, hanka ha buntu bubampelwe, kwi muntu ese e munkatshi mwenu, ami’shi; Tanwilungulanga’nwe bana bene kukila mwa kulombana kwilungula ooo, anka kwilungula, nwikal’anwilungwila n’eshimba ditūle anka mubenuabidile Efile-Mukulu anwe boso kwi muntu ese, kihimo kia lukuluhilo.</verse>
				<verse number="4">Mwanda’twe anka mwatudi bekele na biakumbidi bingi bingi ku mbidi yimunenka, na biakumbidi namu ta bi na mufubo umunenka abio bioso, ayoyo.</verse>
				<verse number="5">Mpamunenka, mwatudi bekele n’atwe benyi, mwa twibafwimine muno, twi mbidi yimunenka mu Kidisitu, n’atwe boso biatudi biakumbidi, au ku mukwabo, au ku mukwabo, atwe bana bene.</verse>
				<verse number="6">Binyibiabia hakwikala na biabuntu bi halā-halā, mulombene buntu bubetuhelwe, su nkutemuka, tutemukye mulombene kihimo kia lukuluhilo.</verse>
				<verse number="7">Su mifubo tutwelelele anka ku mifubo yetu; sunga kulambukisha namu, anka ku bulambukishi bwe.</verse>
				<verse number="8">Sunga kulanga malongo, e namu anka ku kulanga kwe: ahanā ahane musumbule’shimba; akokyeshā bantu ebakokyesha na nkutuhuta; afwilā lusa, afwile na tuseho.</verse>
				<verse number="9">Kifulo kikale kishī kia bu nsesa. Etongei bia bi bubi; lamatai bia bilumbulukye.</verse>
				<verse number="10">Nwikal’anwe kuminyishena na kifulo kia bu bakwenu; na kwinemekeshena namu, mungi akokyele mukwabo.</verse>
				<verse number="11">Mu mifubo tanwikalanga na butuba; nwikale n’eshimba di kibobo, nufubile Nfumwetu ya buhika.</verse>
				<verse number="12">Sehelai mu kutengyela; nwishinkei mu kusabulwa; na mufwaka, kankamanai mu luteko.</verse>
				<verse number="13">Abilai kwi balamunwe bakishila bia bashī n’abio; nwikale n’eshimba dia kulela bēnyi.</verse>
				<verse number="14">Ehai mwabi kwi abenubingabinga, nwibahe mwabi, tanwelanga miloa.</verse>
				<verse number="15">Sehelai n’aba abasehela, dilai n’aba badidi.</verse>
				<verse number="16">Nwikale n’eshimba dimune di au nyi bi diau anwe boso. Tanutang’eshimba mu bia kwitumbika, anka nutule mashimba kwi bi shī bia ntumbo. Tanwikalanga na binangu bia mwinwe bana bene.</verse>
				<verse number="17">Tanwalushanga muntu bubi dimo, su nanyi su nanyi. Tei mashimba ku bintu bilombane ku meso kwa bantu boso.</verse>
				<verse number="18">Su nkihwandjikile mwanka, biabia nwikale na kufukama na bantu boso.</verse>
				<verse number="19">Anwe bakuminyibwe! tanwiobolanga’nwe bana bene, noo, anka bambalai nsungu, mwanda nkifundweshi; Kōbola nkwande’mi na mwinyi, nankenulubwila, nyi mubakwile Yehowa.</verse>
				<verse number="20">Binyibiabia mukushikwe su e na nsala, muhei biakudia; su e na nyota, muhei biakutoma; hakukita bino omushisakena kālo ka makala ku mutwe kwe.</verse>
				<verse number="21">Tanushindwanga na bubi, anka anwe’nyi shindai bubi ku bilumbulukye.</verse>
			</chapter>
			<chapter number="13">
				<verse number="1">Oso muntu akokyele bakata ba matalwa bebamune, mwanda ta kwi a matalwa ashī kw’Efile; bamatalwa boso be hanka mbasangulwe n’Efile.</verse>
				<verse number="2">Binyibiabia, muntu ese atuhishena na bamatalwa, biabia ahela na kisangulwe ki’Efile, su nanyi su nanyi, n’abahela abakefishisha kuhishwa kwa’bo bana bene.</verse>
				<verse number="3">Mwanda abamunu bibundji ta be n’abia bia kukwatshisha moo kwi sha bikitshino bibuwa, ooo, anka kwi’wa na bi bubi. Okyebe’shi, nyikale shī na moo kwi bamatalwa su? Kita bia bilumbulukye na ntumbo yinyi okatumbishwa.</verse>
				<verse number="4">Mwanda e ’mufubi ’Efile kodibe a kukukitshina buwa. Anka s’okitakiaki bubi, ikalanamoo, mwanda e ta twala luhete lwa ngoshi bisumanga, ooo; e nga mifubo y’Efile-Mukulu, nyi ’mobodi a nsungu kwi’wa akitshi bubi.</verse>
				<verse number="5">Henyihaha nyi ha mwanda winulombene’shi, nukokyele; ta ñanka ha mwanda wa nsungu, ooo, ñanka na ha mwanda w’eshimba ditoka dia binangu munda.</verse>
				<verse number="6">Nyi ha uno mwanda w’anudia kulambula milambu namu, mwanda’bo mba mifubo y’Efile-Mukulu mbate mashimba bukyēlebukyēle anka ha kino kintu.</verse>
				<verse number="7">Binyibiabia lambulai kwi’ba boso nyi mwakidi kiyile, mulambu wende ku bamulambu, efuto kwi sh’efuto, moo namu anka kwi’bo abatshinwa moo, kinemo kwi bakunemekwa kinemo.</verse>
				<verse number="8">Tanuahulanga muntu mahu, sunga ngumune, ooo, anka nwifudishenei kifulo, mwanda afulu mukwabo kilulo bakumbasha ha mukandawa-milangilo.</verse>
				<verse number="9">Ha uno mwanda mpa kwakula’shi; Twekalanga na lusandji, twehanga muntu, toibanga, twanyakenanga mukwenu, toteng’eshimba ku bintu bia mukwenu; na su kwi ungi mulangilo, su mulangilo kinyi, bioso mbifumankashwe ha kino kikumbakashe kimune’shi; okafule mukwenu kifulo hamune bu’be na mwinyi.</verse>
				<verse number="10">Kifulo takikita kia kulwisha kwi mukwenu, ooo, binyibiabia kifulo nkia kukumbasha kwa mukanda-wa-milangilo.</verse>
				<verse number="11">Na biabia hakwiuka kihindji na bia kibafiki bino ha kubuka mu tulo, mwanda binobino kihandjilo kibeshesha hehi n’aha hatubakuminyine.</verse>
				<verse number="12">Bufuku tabukyebe kutoka, kanya takadi hehi; tusumbulei binyibiabia bikitshino bia mufito, tufwale bifwalwa bia ngoshe bi’etata.</verse>
				<verse number="13">Tutembei na bilombene mwitata; kushī mu kwitatula na kukolwakolwa, sunga mu bia ha lusala lwinyi, sunga mu bia bukitekite, sunga na bia kwielesbena mpaka na kiutu.</verse>
				<verse number="14">Anka fwalai Nfumwetu Yesu Kidisitu, tanukebikilanga anwe bana bene bia kumbidi abihwila ku meso atone abio.</verse>
			</chapter>
			<chapter number="14">
				<verse number="1">Awa e na lotolo mu lukumino mutambulei, kushī ku myanda ya mpaka.</verse>
				<verse number="2">Mwanda kwi umune akumina kudia bintu bioso; mungi e lotolo adi anka mabishi.</verse>
				<verse number="3">Awa’di uo ta bendelanga shī adi anka, awa namu shī adi anka ta tshibilanga awa’di uo, mwanda e mutambulwe n’Efile.</verse>
				<verse number="4">A n’obe’nyi atshibila mufubi a mukwenu mwanda, e’mane kwi Nfumu e na mwinyi na kuhona namu mpamune. Binyibinyi akēmikishibwa: Mwanda Yehowa e na bukome bwa kumwīmikila.</verse>
				<verse number="5">Umune anemeka efuku dimune ku angi hahela; mungi anemeka oso oso hamune. Ese muntu ekale musumīne, au n’eshimba die au n’eshimba die.</verse>
				<verse number="6">Awa atumbisha efuku, kwi Nfumwetu kweditumbisha, n’awa shī atumbish’efuku, ñanka kwi Nfumwetu kwa shī atumbisha dianka. E adi namu, adila kwi Nfumwetu, mwanda atumbula Efile; n’ashī adi, ñanka kwi Nfumwetu kwashī adila, e namu atumbula’nka Efile-Mukulu.</verse>
				<verse number="7">Takwi sunga ngumune akwiyikela na muwa e na mwinyi, na kufwa namu mpamune.</verse>
				<verse number="8">Su atutala, nkwi Nfumwetu kwatutala, su lufu namu atufwila’nka kwi Nfumwetu; binyibiabia su atutala, su atufu, twi anka ba Nfumwetu.</verse>
				<verse number="9">Nyi ha mwanda uno ubafwidile Kidisitu; babukile, tatala dimo’shi, ekale Nfumu a boso na bafwe, n’abatala benyi.</verse>
				<verse number="10">Ahenyihaha ankinyi kiotshibila mukwenu mwanda? A nkinyi namu kiobendela mukwenu? Mwanda atukemana’twe boso ku meso kwa kimu kia Kidisitu.</verse>
				<verse number="11">Mwanda kibafundjilwe, Yehowa’shi, mwa’ntala’mi, manwi oso akankunamina, na ndjimi yoso ayikakumina Efile-Mukulu.</verse>
				<verse number="12">Binyibiabia atwe boso atukeilubula, muntu hee, muntu hee, kw’Ifile-Mukulu.</verse>
				<verse number="13">Binyibiabia ta twitshibishenanga myanda dimo, atwe bana bene, ooo; kukila, bibuwa nutshibei unō’shī, ta kukekalanga’nyi sunga ngumune akatulu kiakukokola mwishinda dia mukwabo, sunga kia kumukitshisha kuhona.</verse>
				<verse number="14">Ami neuku, nyi musumīne namu mu Nfumwetu Yesu’shi, ta kwi kintu, sunga nkimune, akiyikēla butete akio ki na mwinyi; anka kwi e atemuna kintu’shi, ki butete, kwadi e akimwikēla bu butete.</verse>
				<verse number="15">Anka su ha mwanda wa bidībwa biobe mukwenu afitwa kwi’shimba, biabia totambuka muyile kifulo, ooo. Tomulwishanga ku bidībwa biobe hādi Kidisitu bamufwidile.</verse>
				<verse number="16">Tokakuminanga na būmuntu bobe tabukatemwinwa bibi;</verse>
				<verse number="17">Mwanda bunfumu bw’Efile-Mukulu ta bwi mu biakudia na mu biakutoma, ooo, anka mu kululama, na kufukama, na tuseho mu Kikudi-E-Selelee.</verse>
				<verse number="18">Mwanda awa afubila Kidisitu ya buhika mu bino bioso atosh’Efile-Mukulu kwishimba, na ku bantu kwinyi e bakuminwa.</verse>
				<verse number="19">Binyibiabia tulondei bikufisha kufukama, n’abia kwītamisha atwe bana bene.</verse>
				<verse number="20">Ha mwanda wa bidībwa ta nulwishanga mifubo y’Efile. Eyo, bintu bioso bi selelee, anka kwi ādi akokosha mukwabo, nyi bubi.</verse>
				<verse number="21">Ta bibuwa kudia mwita, su nkutoma mālwa, sunga nkukita su nkinyi su nkinyi, akikokosha mukwabo, (su nkumuhīsha mwanda, su nkumwikasha lotolo.)</verse>
				<verse number="22">Lukuluhilo lodi n’alo, wekale n’alo obe na mwinyi ku mpala kw’Efile-Mukulu. E na mwabi ngiawa shī ehīsha e na mwinyi mu kia kibakumina.</verse>
				<verse number="23">Ank’awa e na mealasheno, a ha kwi kidia mbahishwe, mwanda badile kushī kwa lukuluhilo, na bioso bishī bia lukuluhilo, mbia kulwisha.</verse>
			</chapter>
			<chapter number="15">
				<verse number="1">Binyibiabia atwe basha bukome nyi bibuwa’shi, tunemenwe lotolo lwa bashī bukome; ta twitoshanga’nka atwe bana bene, ooo.</verse>
				<verse number="2">Atwe boso, twikal’atwitoshena, au kwishimba dia mukwabo, au kwishimba dia mukwabo, na myanda yibuwa mwa kwikushīsha.</verse>
				<verse number="3">Mwanda Kidisitu ta mwitosha e na mwinyi kwishimba die, ooo, anka mwakidi kifundjilwe’ shi; Ntoheko y’aba abakutoheka yibampōn’ami.</verse>
				<verse number="4">Mwanda bintu bioso bibafundjilwe kwibedi, bibadi bifundjilwe ha mwanda wa kwambula kwetu’shi, atwe mu mufwaka, na kisēngyelo bia Bifundwe, tukekale na lutengyelo.</verse>
				<verse number="5">Binobino Efile-Mukulu a mufwaka na kisengyelo benuhe’shi, nwikale n’eshimba dimune anwe boso, muntu na mukwabo, muntu na mukwabo, mulombene Kidisitu-Yesu.</verse>
				<verse number="6">Eshi, nwikale mumunenka, na ku kanwa kumune kwa kutumbisha Efile-Mukulu, nyi Shye a Nfumwetu Yesu Kidisitu.</verse>
				<verse number="7">Binyibiabia nwitambushene anwe bana bene, anka mubenutambudile Kidisitu ku ntumbo y’Efile-Mukulu.</verse>
				<verse number="8">Bino nakula’mi’shi, Yesu Kidisitu badi mufubi a kisale ha mwanda wa biabinyibinyi bi’Efile-Mukulu’shi, ashimatshishe ha myanda ya milayilo yibalayile kwi bayaiya.</verse>
				<verse number="9">Na mīlo namu yikale aitumbisha Efile-Mukulu ntumbo ha mwanda wa lusa lwe, anka mwa kibafundjilwe’shi; Nyi ha nkakutumbisha munkatshi mwa Mīlo, na kuyimbila eshina diobe.</verse>
				<verse number="10">Hangi namu awakula’shi: Sehelai anwe Mīlo na bantu be.</verse>
				<verse number="11">Kabidi na hangi namu’shi, tumbishai Yehowa anwe Mīlo yoso: Na bantu boso bekale abamwele bīla.</verse>
				<verse number="12">Dimo’nyi, Esaiye eshi: Akukekala Mushi wa Yese, aukebwēla kumunana ku Mīlo; mwadi e, Mīlo ayikamukuluhila.</verse>
				<verse number="13">Binobino Efile-Mukulu a lutengyelo enuushe na tuseho toso, na kufukama kwa mu lukumino’shi; nukumbane mu lutengyelo mu katshintshi ka Kikudi-E-Selele.</verse>
				<verse number="14">Anka’mi winyi nyi musumīne hanudi anwe bakwetu, bianubaulu bumuntu, bianuushibwa na kiyukilo kioso, nwiukye na mwa kwilañena malango anwe bana bene.</verse>
				<verse number="15">Sunga mbiabia bakwetu, nakidi kunyinga ha kwinufundjila luhese lumune kwinutentekyesha dingi, ha mwanda wa buntu bwampelwa kw’Ifile-Mukulu.</verse>
				<verse number="16">Eshi, nyikale mufubi a Kidisitu Yesu ku Mīlo, kufubila mukāndu-wibuwa w’Efile-Mkulu’shi; milambu ya Mīlo yikale yikuminwe, ha kulamunwa kikishila ku Kikudi-E-Selele.</verse>
				<verse number="17">Henyihaha nyi na mwa kwilungula mu Kidisitu Yesu mu bia binemene ku luhese lw’Efile-Mukulu.</verse>
				<verse number="18">Mwanda’mi ta nkatomboka kwakula abia bintu, su mbinyi su mbinyi, anka bibakitshine Kidisitu kwandji’mi mwanda wa kikokyeshi kia Mīlo, hanka ha mwanda na ha bikitshino;</verse>
				<verse number="19">kwanka mu katshintshi ka bitundwilo na bilengyeleshi bikata bi moo, ku katshintshi ka Kikudi-E-Selele; hakukita’shi, kubangila ha Yelusalema, na kwifunya, mpaa na kufisha ha Ididikuma, nahu kwakudidila mukāndu-wibuwa wa Kidisitu.</verse>
				<verse number="20">Eyo, biabia tanyingile kulungula mukānduwibuwa, hashī ahatemunwa Kidisitu, ooo, mwanda wa kwamba’shi, tala nakebaka habangye mukwetu kala:</verse>
				<verse number="21">Anka mwa kibafundjilwe’shi; Kwī’ba bashī balungulwe myanda ye, aba abakamono, n’aba bashī bahushe, abakashingula.</verse>
				<verse number="22">Aha ha mwanda nadi mubambibwe misusa yi bungi kufika kwanudi.</verse>
				<verse number="23">Anka bino, kwi yino mpese takuki kihindji kiandji mulekye, ooo, biabia namu biandjidi bimoo bino biliwa bingi, kufika kwakwa kwanudi;</verse>
				<verse number="24">anka hankebwela lwendo lwande lwa ku Esepainye, su mpa kinyi, su mpa kinyi, nkafikye kwanudi. Mwanda hankahikula, natengyela kwinumona, na kwanudi’nwe nukantule kwanka, su mpa kubadila kihindji, natoshibwa kwishimba kwanudi’nwe.</verse>
				<verse number="25">Anka bino nēnde ku Yelusalema mu kufubila ku balamunwe bakishila mifubo.</verse>
				<verse number="26">Mwanda akio kibebatosha ku mashimba, aba be mu Masedonya, n’aba be mu Akaiya kuhunga biabuntu kuha balanda be munkatshi mwa balamunwe-bakishila be mu Yelusalema.</verse>
				<verse number="27">Pa uno’u mbatoshibwe, n’abo benyi bamahu abo. Mwanda su Mīlo yibehitshika mu bintu biabo bia bu-kikudi e selelee, biabia mbalombane n’a bo kwibalubwila bintu bia bu-mbidi.</verse>
				<verse number="28">Binyibiabia haikuhudisha kino, na hanahwile k’ōbesha kwabadi kino kikuba, nankakidi hanudi, na ku Esepainye kwinye.</verse>
				<verse number="29">Neuku’shi, hakufika kwakwa kwanudi, nankafiki mu kuushibwa kwa mwabi wa mukāndu-wibuwa wa Kidisitu.</verse>
				<verse number="30">Bino nenusendel’anwe bakwetu, ha mwanda wa Nfumwetu Yesu Kidisitu, na ha mwanda wa kifulo kia Kikudi-E-Selele eshi, nwinyishene bimoo, hamunenka n’ami, mu nteko kw’Ifile-Mukulu ha uno mwanda wande’shi,</verse>
				<verse number="31">biandjia kulamunwa kwi’ba basha bukolwa ba mu Yudea, na mifubo yande namu yandji n’ayo ya ku Yelusalema yikuminwe kwi balamunwe-bakishila,</verse>
				<verse number="32">eshi mwandjia kufikila kwanudi na tuseho ku kia kikyebe eshimba di’Efile-Mukulu, na mwandjia kwishinka hanudi’nwe.</verse>
				<verse number="33">Bino Efile-Mukulu a kufukama ekale n’enu boso, Amena.</verse>
			</chapter>
			<chapter number="16">
				<verse number="1">Nenuifuhwila Febe, mukwetu mwana mukashi, e mufubi a kihwilo ki mu Kenkelea eshi:</verse>
				<verse number="2">mwanudia kutambula mu Nfumwetu, mwa kulombena balamunwe-bakishila nwikal’anumukwashia mu mifubo yoso, su nkinyi su nkinyi kyenukyebela kumukwashia; mwanda e na mwinyi e muledi a be bungi, n’āmi winyi namu.</verse>
				<verse number="3">Naimuna Pidisila na Akwila winyi kumune, bakwetu bafuhi mu Kidisitu Yesu.</verse>
				<verse number="4">Aba babatudile mashingo abo ha muwa wande, nebatumbula, anka ta n’ami buhenka bwande, ooo, anka na bihwilo bloso bia Mīlo kumune abitumbula.</verse>
				<verse number="5">Mpamune namu, naimuna kihwilo ki mu nshibo yabo. Naimuna na mukuminyibwe ande Epaineto, nyi kikuba kia kwibedi kia mu Akaya kwi Kidisitu.</verse>
				<verse number="6">Naimuna Madia etufubila mifubo bimoo.</verse>
				<verse number="7">Naimuna Andalonikusa na Yunia ba kifuko kiande, bakwetu bakufungibwa n’ami hamune; abo ba ntumbo munkatshi mwa batumibwa, babambadidīle mu Kidisitu.</verse>
				<verse number="8">Naimuna Ampediasa mukuminyibwe ande mu Nfumwetu.</verse>
				<verse number="9">Naimuna Ulabane mukwetu mufubi mu Kidisltu, na Setakisa mukuminyibwe ande.</verse>
				<verse number="10">Naimuna Apelese mukuminwe mu Kidisitu. Nalmuna n’aba be mu luhoho lwa Adisobulusa.</verse>
				<verse number="11">Naimuna Helodiona a kifuko kiande. Naimuna n’aba be mu luhoho lwa Nalashisa, be mu Nfumwetu.</verse>
				<verse number="12">Naimuna Taifena, na Taifosa kumune, abafubu mifubo mu Nfumwetu. Naimu na Peshise winyi mukuminyibwe, bafubile mifubo bimoo mu Nfumwetu.</verse>
				<verse number="13">Naimuna Lufusa musangudibwe mu Nfumwetu, na nyin’e mwinyi n’ande tabo.</verse>
				<verse number="14">Naimuna Asenkitusa, na Filekona, na Hemase, na Patobase, na Hemese, na bakwetu boso banudi n’abo.</verse>
				<verse number="15">Naimuna’nyi Filolokusa, na Yulea, na Neleusa, na nkashyan’e kumune; na Olempasa, na balamunwe-bakishila boso banudi n’abo.</verse>
				<verse number="16">Nwikale anwīmushena anwe bana bene na kwififyena kulamunwe kwikishila. Bihwilo bia Kidisitu bibenwimunai.</verse>
				<verse number="17">Bino nenusendel’anwe bakwetu, nangushenai abakitshisha bia kwilamuña, n’abia bia kwinukokosha, bishī bilombane mu lulambukisho lwanubambwile, nwibafutalei.</verse>
				<verse number="18">Mwand’abo be biabia ta mbafubile Nfumwetu Yesu Kidisitu, ooo, anka ya mafu abo; na kwi mīsambo yabo ya kushīñanya yibuwa bwimoo, na ya ntumbo, yabadimbi mashimba a balotakane.</verse>
				<verse number="19">Mwanda kikokyeshi kienu kibafumankasha bantu boso. N’ami binyibiabia nenusehela ha mwanda w’enu, anka nenukyebela’shi, nwikale basha kalolo ku kia kibuwa, na bu batshikame ku kia ki bubi.</verse>
				<verse number="20">Bino Efile-Mukulu a kufukama akatshokola Satana mushi mwa ngwa yenu ahayisha kihindji kihela. Buntu bwa Nfumwetu Yesu Kidisitu bwikale nenu.</verse>
				<verse number="21">Temote mukwetu mufubi benwimuna; Lusensa na Ndjasone, na Soshipate ba kifuko kiande, abo abenwimuna namu.</verse>
				<verse number="22">N’ami Tetyusa bafundjile uno mukanda, nenwimuna mu Nfumwetu.</verse>
				<verse number="23">Ngaiusa mbabā’nde n’ā kihwilo kioso kumune benwimuna. Elatusa, mendaku a kibundji benwimuna, na Kwatusa mukwetu kumune.</verse>
				<verse number="24">Buntu bwa Nfumwetu Yesu Kidisitu bwikale n’enu anwe boso. Amena.</verse>
				<verse number="25">Bino, kwadi e a katshintshi kwinukankamika anka mulombene mukānduwibuwa wande, na ha kulungula kwa Yesu Kidisitu mwikele kufumbulwa kwā’kia kifībwe kibadi kifībwe kalā kasha bahanohansenga hadi mubangile.</verse>
				<verse number="26">Anka bino kibafumbulwa ku Bifundwe bia batemuki, anka mulombene mulangilo w’Efile-Mukulu a ikala-ika, kibeukibwa ku Mīlo yoso, ha mwanda wa kikokyesho kia lukumino;</verse>
				<verse number="27">kw’Ifile-Mukulu umunenka nyi anka sha binangu, ekale ntumbo kwi Yesu Kidisitu kwa ikala-ika. Amena.</verse>
			</chapter>
		</book>
		<book number="46">
			<chapter number="1">
				<verse number="1">Paulu mwitanyinwe bu mutumibwa a Yesu Kidisitu, bu amukyebela eshimba di’Efile Mukulu, na Sosetene mukwetu mu Kidisitu,</verse>
				<verse number="2">Ku kikoñeno ki’Efile ki ku Kodinda, kwi’ba balamunwe-selelee-be kishila mu Kidisitu Yesu, abaitanyinwa (kwikala) bu balamunwe-selelee be kishila, hamunenka na boso abetanyina h’eshina dia Nfumwetu Yesu Kidisitu mu bihindji bioso, Nfumwabo n’a atwe namu;</verse>
				<verse number="3">bumuntu bw’Efile kwanudi; na kufukama kw’Efile Mukulu Yaiy’etu, na kwi Nfumwetu Yesu Kidisitu.</verse>
				<verse number="4">Natumbula Efile Mukulu ande mafuku oso, ha mwanda wenu, mwanda wa bumuntu bw’Efile Mukulu bubenuhebwa mu Yesu Kidisitu;</verse>
				<verse number="5">Eshi, mu bintu bioso nubaheteshibwa mwadi’e, mu mīsāmbo yoso, na (mu) kiyukilo kioso;</verse>
				<verse number="6">bibakankamishwe bulungudi bwa Kidisitu mwanudi:</verse>
				<verse number="7">biabia tanukakutwa mu kiabuntu sunga nkimune; hanuhianutengyela kufumbuka kwa Nfumwetu Yesu Kidisitu:</verse>
				<verse number="8">Winyi akenukankamika namu mpaa na kunfudilo, eshi; tanukatohekwa mwifuku dia Nfumwetu Yesu Kidisitu.</verse>
				<verse number="9">Efile Mukulu e (na) kishima, kwadi nyi kwanubaitanyinwe ku kilombeno kia Mwan’E Yesu Kidistu Nfumwetu.</verse>
				<verse number="10">Binyibiabia nenusendela bakwetu mwishina dia Nfumwetu Yesu Kidisitu, eshi; anwe boso nwisambe mwanda umune, tanwikalanga na kwilamuña munkatshi mwenu, anka nwikale balombanyinyine hamune mwishimba dimune na mu binangu bimune.</verse>
				<verse number="11">Anwe bakwetu nalungwilwe ha mwanda wenu, kwi ba mu nshibo ya Kaloe, eshi: Kwi mpaka munkatshi mwenu.</verse>
				<verse number="12">Nyi nguno wanamba’shi, anwe boso, ku muntu ku muntu anwamba’shi: Ami nyi a Paulu; ami nyi a Apolosa, ami nyi a Kefase, n’ami nyi a Kidisitu.</verse>
				<verse number="13">Kidisitu ’mwilamune su? Paulu benubambidilwe (ha nkulusu) su? Nubabatshishwe mwishina dia Paulu su?</verse>
				<verse number="14">Natumbula Efile Mukulu’shi, nkimubatshishe umune ēnu anka Kidisipusa, na Ngaiusa,</verse>
				<verse number="15">tala umune akākula’shi; Abatshisha mwishina die.</verse>
				<verse number="16">Nabatshishe namu ba mu nshibo ya Setefane, kukila baba, tañuku su nabatshishe mungi, ooo.</verse>
				<verse number="17">Mwanda Kidisitu tamuntume kubatshisha, anka mwanda wa kulungula mukānduwi-buwa; kushī na binangu bia bishima, tala nkulusu ya Kidisitu yakekala bu ya bisumanga.</verse>
				<verse number="18">Mwanda bulungudi bwa (mwanda wa) nkulusu bwi bu mwanda ulotakane kwi’ba balwile, anka kwatudi’twe tubahashibwe, bwi bu bukome bw’Efile Mukulu.</verse>
				<verse number="19">Mwanda ubafundjibwe’shi: Nankalwisha binangu bia basha kalolo, na kushingula kwa bashingudi akukealula tambisumanga.</verse>
				<verse number="20">A sha binangu e kwi kunyi? Mufundji (namu) e kwi kunyi? Muhakanyi a bahanohansenga e kwi kunyi? Efile Mukulu tamwalule binangu bia bahanohansenga, tambulotakane su?</verse>
				<verse number="21">Mwanda mwiyile kalolo k’Efile Mukulu, bahanohansenga tambeukye Efile Mukulu ku binangu, ooo, (biabia) Efile Mukulu bamwene buwa kuhashā’bo abakumina, ku bulotakane bwa bulungudi bw’Efile.</verse>
				<verse number="22">Sunga Bena Yuda abakyebe bitundwilo, na Bangidiki abalondo binangu,</verse>
				<verse number="23">ank’atwe atulungula Kidisitu mubambibwe ha nkulusu; kwi Bena Yuda wi bu kikokoshi, na kwi Bangidiki ngulotakane;</verse>
				<verse number="24">anka kwi’bo abaitanyinwa, Bena Yuda na Bangidiki hamune, Kidisitu mbukome bw’Efile Mukulu, na binangu namu bi’Efile Mukulu.</verse>
				<verse number="25">Mwanda bulotakane bw’Efile Mukulu mbukile binangu bia bantu, na butuba bw’Efile Mukulu mbukile bukome bwa bantu.</verse>
				<verse number="26">Mwanda bakwetu, talai lwitamino lwenu shi, bia kushī basha bukalabwino be bungi ba ku mbidi, sunga basha katshintshi be bungi, sunga mba kinemo bebungi bētaminwe, ooo,</verse>
				<verse number="27">anka Efile Mukulu basangwile bintu bilotakane bia hanohansenga ku kwatshisha basha bukalabwino būfu; Efile Mukulū’nyi basangwile bintu bibofule biahanohansenga kuhatakasha bintu bi na ntshitshiba.</verse>
				<verse number="28">Efile Mukulu namu basangwile bitesha bia hanohansenga, na bintu bibe ndjibwe, na bintu bi bu bia bisumanga, kwalula bintu bi bu kintu, tambia bisumanga’shi,</verse>
				<verse number="29">tala muntu, sunga ngumune akelungula ku mpala kwe, ooo.</verse>
				<verse number="30">Anka kwadi e nyi kwanudi mu Kidisitu Yesu, betwialulwidile bu binangu, na kululama kwi’shimba, na kulamunwa-kwi-selelee, na kikudilo’shi,</verse>
				<verse number="31">nyi anka mwaubafundjilwe’shi: A kwilungula, elungwile mwi Nfumwetu.</verse>
			</chapter>
			<chapter number="2">
				<verse number="1">Binyibiabia anwe bakwetu ba mu Kidisitu, ami, hanafikile kwanudi, nkimufikye na buwa bwa mīsambo, sunga na binangu hakwinulungula bulungudi bw’Efile Mukulu.</verse>
				<verse number="2">Mwanda nafunyine’shi; tankeuku kingi kintu munkatshi mwenu, anka Yesu Kidisitu, n’e winyi babambidibwe ha nkulusu.</verse>
				<verse number="3">Nadi n’enu mu kutshoboloka, na mu moo, na kususa kukata.</verse>
				<verse number="4">Mīsambo yande namu, na bulungudi bwande bw’Efile, tabubadi na bishima bia kukonkwela bia mu binangu bia bantu, ooo, nganka bia mu bileshesho bia Kikudi-E-Selelee na bukome’shi:</verse>
				<verse number="5">lukumino lwenu talwikalanga mu binangu bia bantu, anka mu bukome bw’Efile Mukulu.</verse>
				<verse number="6">Sunga mbiabia, atwakulā binangu munkatshi mwa baba ba tabahwile kukula, anka tambinangu bia bahanohansenga, sunga mbwa bamunyi ba bahanohansenga abakekashwa bu ba bisumanga;</verse>
				<verse number="7">ank’atwisambā binangu bi’Efile Mukulu mu kifībwe, nyi (mbinangu) bibadi bifwame, bibasangwile Efile Mukulu kwibedi kwa hanohansenga tahabandjile kuhangibwa bwa kwitwīkasha bu ntumbo:</verse>
				<verse number="8">Bishī biukibwe kwi bamunyi ba bahanohansenga, sunga ngumune; mwanda su abadi beukye (bianka,) biabia tababadia kubamba Nfumwetu a ntumbo ha nkulusu.</verse>
				<verse number="9">Anka mwaubafundjibwe’shi: Ayo tangimonyibwe na meso, sunga nkwiyihusha na matwi, sunga nkutwela ’mashimba a bantu, (yinyi) myanda yibalumbulwidile Efile Mukulu abo be n’e kifulo.</verse>
				<verse number="10">Anka Efile Mukulu betufumbwila’ (yo) mu Kikudi e e Selelee; mwanda Kikudi-E-Selelee akokōlā myanda yoso, ee, yinyi myanda yibukoho y’Efile Mukulu.</verse>
				<verse number="11">Mwanda a nanyi muntu euku myanda yi munda mwa (mungi) muntu, anka kikudi kia muntu ki munda mwe? Nyi anka hamune myanda y’Efile Mukulu, ayo yinyi takwi sunga ngumune eyiūku, anka Kikudi-E-Selelee e Efile Mukulu.</verse>
				<verse number="12">Atwe tatwibatambule kikudi kia bahanohansenga, ooo, anka winyi Kikudi a kw’Efile Mukulu, mwatudia kwiukila myanda ayituhelwā bwana kw’Efile Mukulu.</verse>
				<verse number="13">Yinyi myanda yiatwisamba namu, tayi mu bishima abilambukishwa mu binangu bia bantu, ooo, anka yinyi ayilambukishā Kikudi-E-Selelee, abangīla myanda ya Kikudi mu yinyi ya Kikudi.</verse>
				<verse number="14">Anka muntu a bia ku mbidi yi na mwinyi tatambulā myanda ya Kikudi-E-Selelee e Efile Mukulu; mwanda kwadi e yi bu yilotakane, teuku namu kwiyishingula, mwanda ngishingulwe anka kwi a ku Kikudi-E-Selelee.</verse>
				<verse number="15">Anka e a ku Kikudi-E-Selelee ashingula myanda yoso, anka e na mwinyi tamushingulwilwe na muntu, ooo.</verse>
				<verse number="16">Mwanda a nanyi beukile nangunangu ya Yehowa mwadia kumulambukīsha? Ank’atwe twi na nangunangu ya Kidisitu.</verse>
			</chapter>
			<chapter number="3">
				<verse number="1">Binyibiabia anwe bakwetu ba mu Kidisitu, ami nakutshilwe kwakula kwanudi hamune bu ba be mu Kikudi-E-Selelee ooo, anka hamune bu ba abalondo abikyebe mbidi, (mpamune’nka) bu kwi bana balukyekye mu Kidisitu.</verse>
				<verse number="2">Nenutomeshe mabele, nkimwinudīshe mwita; mwanda tanubadi na bukome (bwa kwiudia) sunga mbinobino tanwamwene (bia kwiudia).</verse>
				<verse number="3">Mwanda nuki bu’ba abalondo abiltyebe mbidi, mwanda munkatshi mwenu mwi kiutu, na mpaka, na milamūno; (a biabia) tanwi bu’ba abalondo mbidi na kulonda amukitshina bantu su?</verse>
				<verse number="4">Umune, hakwakula’shi: Ami nyi a Paulu, mungi’shi, ami nyi a Apolosa; (a biabia) tanwi bu’ba abalondo mbidi su?</verse>
				<verse number="5">A Paulu e nanyi? Apolosa’nyi nanyi? abo ñanka bafubi nyi kwanubakuminyine, bu mubebahelele Nfumwetu muntu na we, muntu na we.</verse>
				<verse number="6">Ami nakune, Apolosa bamamine (mema,) ank’Efile Mukulu beyikudishe.</verse>
				<verse number="7">Biabia yawa akunā te kintu, sunga ngyawa amaminā mema, ank’Efile Mukulu nyi e yikudishā.</verse>
				<verse number="8">Binyibiabia e akunā, n’e amaminā mema mbamune, boso abakatambula, au na bwedi bwe, au na bwedi bwe, mulombene mufubo we.</verse>
				<verse number="9">Mwanda atwe twi bafubi hamune n’Efile Mukulu; anwe nwifuba dibundwe di’Efile Mukulu, (nwi) kibakibwe ki’Efile Mukulu.</verse>
				<verse number="10">Mulombene bu-muntu bw’Efile Mukulu bubampebwa, ami natudile kibangilo bu mwibaki mukulu a bukalabwino, mungi namu baibakile hanka. Anka ese muntu adimukye mwaibakila hanka.</verse>
				<verse number="11">Mwanda muntu teuku kutula kingi kibangilo, ankā’kia kibatudilwe, nyi Yesu Kidisitu.</verse>
				<verse number="12">Binyibiabia su muntu aibaka ha kino kibangilo kilonda kia nsahabu, sunga nkia nfedha, sunga mabwe aneme, su mitshi, sunga mbitshi, su mbinkolwa.</verse>
				<verse number="13">Mufubo wa muntu ese wanakafumbulwe, mwanda efuku adikalesha’o, mwanda aukafumbulwa na kālo; kālo namu akakatompo mufubo wa muntu ese muntu ese, su wi na minyi.</verse>
				<verse number="14">Su mufubo wa muntu ubaibakile hanka awikala, akatambula bwedi.</verse>
				<verse number="15">Su mufubo wa muntu aukahi kālo, akakala malwa ha mwanda wa kushimisha kwe, anka e na mwinyi akahashibwa, anka hamune bu moholwe mu kālo.</verse>
				<verse number="16">Tanwibeuke’shi, nwi bu ntempelo yishidikwe y’Efile Mukulu, Kikudi-E-Selelee namu abombela munda mwenu?</verse>
				<verse number="17">Su muntu alwisha (yinyi) ntempelo yishidikwe y’Efile Mukulu, Efile Mukulu (namu) akamulwisha; mwanda nshibo y’Efile Mukulu yishidikwe, ngihatulwe-yikishila, ngankā’nwe.</verse>
				<verse number="18">Muntu tedimbange e na mwinyi. Su muntu a munkatshi mwenu anangushena’shi: Nyi na binangu bia hanohansenga, alulukye bu mulotakane, biabia ekale sha binangu.</verse>
				<verse number="19">Mwanda binangu bia bahanohansenga nyi mbilotakane kw’Efile Mukulu. Mwanda ubafundjibwe’shi: Akwata basha binangu inu bulamalama bwabo.</verse>
				<verse number="20">Dimonyi’shi; Yehowa euku nangunangu ya basha binangu’shi, ngia bisumanga.</verse>
				<verse number="21">Binyibiabia takwikalanga muntu, sunga ngumune akwilungwila mu bantu. Mwanda bintu bioso mbienu;</verse>
				<verse number="22">Sunga Paulu, sunga Apolosa, su Kefasa, su mpanohansenga, su nkutala, su ndufu, su mbintu bihadi, su mbintu abikafiki; bioso mbienu,</verse>
				<verse number="23">anwe namu nwi ba Kidisitu; Kidisitu namu ng’Efile Mukulu.</verse>
			</chapter>
			<chapter number="4">
				<verse number="1">Muntu etutundule bu bafubi basangulwe ba Kidisitu, na balami ba myanda yifībwe y’Efile Mukulu.</verse>
				<verse number="2">Binyibiabia’nyi, mu balame akikyebibwā’shi, bahetshibwe na kishima.</verse>
				<verse number="3">Anka kwandji’mi nyi mwanda uhela bu bisumanga’shi, natshibilwe (kimu) kwanudi; sunga nkutshibilwa (kimu) kwa bangi, binyibinyi, tanyitshibila’mi na mwinyi, ooo.</verse>
				<verse number="4">(Mwanda tañuku bia kwihīsha, anka tanyibingisha ha uno, ooo) anka ampīshā nyi Nfumwetu.</verse>
				<verse number="5">Binyibiabia tanutshibanga (kimu) sunga nkihela kwibedi kwa kihindji kia Nfumwetu takiafikile, e akafisha kwitata myanda yifwame ya mufito wi fututu, na kufumbula’nyi yifībwe ya mashimba; henyihaha muntu he muntu he akekala na ntumbo ye kw’Efile Mukulu.</verse>
				<verse number="6">Anwe bakwetu ba mu Kiditisu, yino myanda nahwandjikisha’yo mu lukindji kwandji’mi, na kwi Apolosa ha mwanda wenu’shi: nwikale anwambula kwatudi, tanukambanga kutentekyesha’nka yibafundjibwe, mwanda wa kwamba’shi, tala muntu, sunga ngumune akekala na kwitatwila mungi muntu.</verse>
				<verse number="7">A nanyi bakulamun’obe todi hobe namu? A kiodi n’akio kioshī muhebwe nkinyi? A biabia, su bohelwe’kio, a kioetumbisha bu kishī kikuhebwe nkinyi?</verse>
				<verse number="8">Anka binobino tanuhwile kwikuta, tanuhwile kwikala bampeta, nubahu kumunana (bu banfumu) bwatushī’twe; aee! nadia kusehela su nubadia kumunana, biatudia kumunana n’enu namu.</verse>
				<verse number="9">Mwanda nanangushena’shi, Efile Mukulu betutulu’twe batumibwa kunfudilo, hamune na basangwilwe ku lufu; mwanda twibakitshibwe bu kileshesho kwi bahanohansenga, na kwi bamwikeilu, na kwi bantu.</verse>
				<verse number="10">Twi balotakane ha mwanda wa Kidisitu, ank’anwe nwi basha binangu mu Kidisitu; atwe twi batūba, ank’anwe nwi bukome; anwe nwi baneme, ank’atwe atubendjibwa.</verse>
				<verse number="11">Mpaa na ku uno nguba twi na nsala na nyota, twi muswa, twibakuhilwe, tatwi na mbalo ya kubombela;</verse>
				<verse number="12">Atutuhwita mu kufuba na maas’etu a na mwinyi, hakukaibwa atwibafwimisha mwabi, hakubingibwa atukankamanā mwanka.</verse>
				<verse number="13">Hakwedibwa miloa twibasambe; atukitshibwā bu bibutete bia bahanohansenga, twi bu bitshi bia bintu bioso, mpaa na lelo uno.</verse>
				<verse number="14">Nkimwinufundjile yino myanda kwinukwatshisha būfu, ooo, anka nkwinulanga bu bana bande ba kifulo.</verse>
				<verse number="15">Mwanda sunga nwi na balami binunu ekumi mu Kidisitu, tanwi na bashenu bebungi; mwanda mu Kidisitu Yesu nyi mu nenutandjile ku mukāndu-wi-buwa w’Efile.</verse>
				<verse number="16">Binyibiabia nenusendela’shi, nwikale banyifwane.</verse>
				<verse number="17">Ha uno mwanda nyi unatumine Temote, e winyi nyi mwan’ande a kifulo, n’a kishima mu Nfumwetu, e akenutentekyesha ngikelo yande yi mu Kidisitu mwandambukishā kosokoso mu bikoñeno bi’Efile bioso.</verse>
				<verse number="18">Anka bamo abetatula’shi: Takafiki’nyi kwatudi.</verse>
				<verse number="19">Anka, nankafiki kwanudi ahakidi kahindji kahela, su Nfumwetu akumina, biabia nankashingula kushī mīsambo, anka mbukome bw’abetatula.</verse>
				<verse number="20">Mwanda bufumu bw’Efile Mukulu tabwi mu mīsambo, ooo, anka mu bukome.</verse>
				<verse number="21">A kianukyebe nkinyi? nfikye kwanudi na kanongye, su mu kifulo, n’eshimba dia kuhohela?</verse>
			</chapter>
			<chapter number="5">
				<verse number="1">Ntumbu yibahalakana’shi: Kwi lukyebanokyebano munkatshi mwenu, na lwinyi lukyebanokyebano bushyabutemunwa sunga munkatshi mwa badjentaila’shi, umune ekale na mukashi a nshye.</verse>
				<verse number="2">Anwe namu mwi betatule, tanwi na lukalo (munda) ’shi, e bakitshi kino kikitshino akashībwe munkatshi mwenu.</verse>
				<verse number="3">Mwanda ’mibinyibinyi, sunga mbidi yi kula, eshimba di kwanka, ami tampwile kala kutshibila yawa bakitshine kino’ki, anka hamune bu’mi e kwanka.</verse>
				<verse number="4">Mwishina dia Nfumwetu Yesu, anwe hanwikoñena hamune, n’eshimba diande namu hanka, na bukome bwa Nfumwetu Yesu Kidisitu,</verse>
				<verse number="5">kulubula yawa winyi kwi Satana biadia kumulwisha mbidi’shi: kikudi kie kikahashibwe mwifuku dia Nfumwetu Yesu.</verse>
				<verse number="6">Kwitumbisha kwenu kushī buwa, ooo. Tanwiuku’shi, kitatusho kihela, akitatusha mutanda woso.</verse>
				<verse number="7">Binyibiabia katushai kinyi kitatusho kikulu’shi, nwikale mutanda uhya, mwanda nwi bu bashī batatushwe. Mwanda paque ’ētu betutahilwe, nyi Kidisitu.</verse>
				<verse number="8">Henyihaha tulamei bidibwa bia kusehela, bishī na kitatutsho kikulu, sunga na kitatusho kia kifita na bubi, anka n’akia kishī kitatushwe, kia lukuluendo na kia binyibinyi.</verse>
				<verse number="9">Nenufundjile mu mukanda (wande) ’shi: Tanwikalanga bu kūku na bena kukyebana-kyebana.</verse>
				<verse number="10">Tankwamba’shi, bena kukyebana-kyebana ba hanohansenga, sunga mbasha malaka, sunga mbanyenanyi, sunga mbalangwidi ba mankishi; su mbiabia wanudi n’au ngwa kukatuka hano hansenga.</verse>
				<verse number="11">Anka nenufundjile’shi: Tanwikalanga bu kūku na muntu su atemunwa bu mukwenu mu Kidisitu, su bekala sha kukyebana-kyebana su nsha malaka, su mulangwidi a mankishi, su nkānyi a mulomo, su mukodi a mālwa, su munyenanyi; su ngiawa e biabia, tanudianga n’e, ooo.</verse>
				<verse number="12">A kwi benyi ba hasha, nyi biandjia kwibatshibila (kimu) su? Anwe tanutshibilā baba be munkatshi mwenu su?</verse>
				<verse number="13">Ank’abo ba hasha Efile Mukulu ebatshibilā. Binyibiabia katushai (yawa) muntu e bubi munkatshi mwenu.</verse>
			</chapter>
			<chapter number="6">
				<verse number="1">Muntu a munkatshi mwenu e na mwanda na mukwabo ngakukuma kwenda ku kimu kia bashī balulame, kwa shī afikile ku mpala kwa bahatulwe-ba-kishila su?</verse>
				<verse number="2">Tanwiuku’shi, bahatulwe-ba-kishila nyi abakatshibila ba hanohansenga (kimu) su? Biabia, su bahanohansenga abakatshibilwa (kimu) kwanudi, tanwi bahwandjikile kutshiba myanda yikile yikwabo buhela su?</verse>
				<verse number="3">Tanwiuku’shi, twanakatshibile bamwikeilu (kimu) su? A ha myanda yinemene ku muwa wetu, tatukakidi mu yanka su?</verse>
				<verse number="4">Su mbiabia nwi na bitshibilo bia myanda binemene ku uno muwa, nutule bakutshiba myanda, baba, bashī bakambe kutumbishwa mu kikoñeno ki’Efile.</verse>
				<verse number="5">Nākula bino kwinukwatshisha būfu. A biabia munkatshi mwenu tamwi sha binangu? Sunga ngumune euku kutshiba (myanda) hankatshi ha bakwabo su?</verse>
				<verse number="6">Anka mukwenu mu Kidisitu, ēnde na mukwabo ku kimu, ku meso kwa bashībakumine.</verse>
				<verse number="7">Binyibiabia munkatshi mwenu hamudi kilema kikata, mwanda anwilobeshena ku kimu anwe bana bene. A nkinyi tanukumina kutombokyelwa? A nkinyi tanukumina sunga nkudimbilwa?</verse>
				<verse number="8">Ayoyo! Anwe anwitombokeshena, na kudimbila bakwenu.</verse>
				<verse number="9">Tanwiuku’shi: Bashībalulame tabakahyana bufumu bw’Efile Mukulu? Tanubembibwanga, sunga basha kukyebana-kyebana, sunga balangwidi ba mankishi sunga basha lusandji, sunga bakwilwisha abo bana bene bu bakashi, sunga bakwilwisha abo bana bene na balume,</verse>
				<verse number="10">sunga bangifi, sunga basha malaka, sunga bakodi ba malwa, sunga bankanyi ba mulomo, sunga banyenanyi, tabakahyana bufumu bw’Efile Mukulu, ooo.</verse>
				<verse number="11">Anka biabia nyi bibadi bamo ba munkatshi mwenu, anka (bino) nwibasudibwe, nwibalamunwe-selelee, nwibabingishwe mwishina dia Nfumwetu Yesu, na kwi Kikudi-E-Selelee e Efile Mukulu etu.</verse>
				<verse number="12">Bintu bioso nki n’abio kishila’mi, anka bintu bioso tambindombene (kwi bikita); bintu bioso nki n’abio kishila, anka tankamunyibwa ku matalwa ābio, sunga nkimune.</verse>
				<verse number="13">Bidibwa mbia mwifu, efu namu ndia bidibwa, anka Efile Mukulu nyi akedilwisha, n’abio namu. Anka mbidi tangia lukyebanokyebano, ooo, nyi ngia Nfumwetu, na Nfumwetu namu nga mbidi.</verse>
				<verse number="14">Efile Mukulu basangwile Nfumwetu ku lufu, n’atwe namu aketusangula ku bukome bwe.</verse>
				<verse number="15">Tanwiuku’shi, mbidi yenu nyi mbiakumbidi ya Kidisitu? A henyihaha nate biakumbidi bia mwana mukashi sha lusandji su? Aa, leka, leka.</verse>
				<verse number="16">Nkinyi? tanwiuku’shi, e ēnde kwi mukashi sha lusandji abelungishena tambidi yimune su? Mwanda e bakwile’shi; Babidi, abakāluluka bu mbidi yimunenka.</verse>
				<verse number="17">Anka yawa mwilungishene na Nfumwetu tadi kikudi kimune.</verse>
				<verse number="18">Sukai lukyebanokyebano. Mulwisho woso aukitshi muntu tawi ku mbidi, anka e akitshi lukyebanokyebano alwisha ku mbidi ye yi na mwinyi.</verse>
				<verse number="19">Nkinyi? tanwiuku’shi, mbidi yenu nyi ntempelo yishidikwe ya Kikudi-E-Selelee e munda mwenu, anwibahebwe kw’Efile Mukulu su? n’anwe tanwi na yenu?</verse>
				<verse number="20">Mwand’anwe nwibaudibwe na mulo (ukata): binyibiabia nutumbishe Efile Mukulu ntumbo mu mbidi yenu, na mu kikudi kienu, abio mbi’Efile Mukulu.</verse>
			</chapter>
			<chapter number="7">
				<verse number="1">Ha mwanda wa myanda yanubanfundjile, bibuwa muntu kukutwa kushingula mwana mukashi.</verse>
				<verse number="2">Anka, ha mwanda wa (kwihetiga) lukyebanokyebano, ese mulume ekale na mpian’e, n’ese mukashi ekale na mulunda e.</verse>
				<verse number="3">Mulume anemekye mpian’e bilombane bibuwa, na mukashi namu nka hamune kwi mulunda e.</verse>
				<verse number="4">Mpiana (a muntu) te na matalwa ku mbidi ye na mwinyi, anka mulund’e: anka hamune na mulunda, te na matalwa na mbidi ye, anka mpian’e.</verse>
				<verse number="5">Tanwihelenanga anwe bana bene, anka su anwikuminyishena kihindji, bianudia kwihāna mu nteko na kushila biakudia, na kwilalene dimo, ha mwanda wa kutshina’shi, Satana akenutompa ha mwanda wa kukutwa kwilama kwenu.</verse>
				<verse number="6">Nesamba uno na lukumino, ushī ulombene bu kishila.</verse>
				<verse number="7">Mwanda nadi akusehela’shi, bantu boso bekal’anka bu’mi. Anka muntu ese e na kie kia buntu, mwibahēle Efile Mukulu, au na kie kihaso, au na kingi kihaso.</verse>
				<verse number="8">Binyibiabia nākula kwi bebukuhi na kwi bakashi ba bafwe, Ami’shi: bibuwa abo su abekala’nka bu’mi.</verse>
				<verse number="9">Anka su abakutwa mwa kwikela bisumanga, beibakishene, mwanda kwibakila nkukila kusuasua buwa.</verse>
				<verse number="10">Na kwi beibakishene nebakamika, (anka) tanami, ñanka Nfumwetu, eshi, Mpian’a (muntu) tatukanga kwi mulund’e.</verse>
				<verse number="11">Anka su atuku, ashale bukuhi, su nkulombana na mulund’e. Mulundatatushanga mpian’e.</verse>
				<verse number="12">Anka kwi bangi nākula’nka’mi, ta Nfumwetu, ooo, ami’shi: Su kwi mungi mukwetu mu Kidisitu e na mpian’e shī mukumine, e namu asehela kwikala n’e, tamutushanga.</verse>
				<verse number="13">Na mwana mukashi namu e na mulume shī mukumine, e namu asehela kwikala n’e, tatukanga kwadi.</verse>
				<verse number="14">Mwanda mulume shī mukumine, mushidikwe kwi mukashi e, na mwana mukashi shī mukumine ’mushidikwe na mulume e: su tambiabia, biabia bana benu tambatoshibwe; anka binobino mbatoshibwe.</verse>
				<verse number="15">Anka su bashī bakumine bakatuka, bakatukye. (Mwanda) mukwetu mu Kidisitu, su mulume su mukashi te mu buhika bwa bi bino, anka Efile Mukulu betwitamine mu kufukama.</verse>
				<verse number="16">A biabia, obe mukashi, weuku naminyi su okahasha mulume? Sunga n’obe mulume, ouku naminyi su okahasha mukashi?</verse>
				<verse number="17">Anka mubābīle Efile Mukulu kwi muntu na muntu, au na ki’e, au na ki’e, nyi amwibetamina Nfumwetu ku mumntu na untu, batambukile mwanka. Biabiu nyi binasangwila mu dikoñeno bioso bi ’Efile.</verse>
				<verse number="18">Kwi (muntu) musailibwe baitaminwe su? Biabia tālulukanga bu shī musadibwe, ooo; a kwi mungi baitaminwe shi musadibwe su? e tasadibwanga.</verse>
				<verse number="19">Kusalwa nkwa bisumanga, na kukutwa kusalwa nkwa bisumanga, anka kulama kwa bishila bi ’Efile Mukulu.</verse>
				<verse number="20">Ese muntu ekale mū’lwa lwitamino lwabetaminwe n’alo.</verse>
				<verse number="21">Boitaminwa bu mpika su? todilanga, anka su bomono mwa kwalulukila bu muluñantu, wekale bwanka.</verse>
				<verse number="22">Mwanda’wa baitaminwe mwi Nfumwetu bu mpika, e muluñantu mwi Nfumwetu; nyi mpamune n’awa baitaminwe bu muluñantu, nyi mpika a Kidisitu.</verse>
				<verse number="23">Nwibaudibwe na mūlo; tanukālulukanga’nyi bu bahika ba bantu, ooo.</verse>
				<verse number="24">Anwe bakwetu mu Kidisitu, mwanubaitaminwe, nwikale’mo n’Efile Mukulu, muntu he, muntu he.</verse>
				<verse number="25">Ha mwanda wa bakashi tumame, nki na kishila kwi Nfumwetu; anka natusha kitshibilo kiande, bu yawa mufwilwe lusa kwi Nfumwetu’shi, ngikale a kishima.</verse>
				<verse number="26">Binyibiabia na hwandjikisha’shi uno’u wibuwa ha luno lukalo lwa binobino’shi, bibuwa mulume ekale bino.</verse>
				<verse number="27">We mulamikibwe na mukashi? Tokyebanga kwilamuña. We mulamunwe kwi mukashi? Tokyebanga mukashi.</verse>
				<verse number="28">Anka s’obamba, twemusole mwanda, ooo; kamame namu su abambibwa, tamusole mwanda. Sunga mbiabia, be bino abakekala na malwa mu mbidi, anka’mi nyi biandjia kwinuhasha (uno mwanda).</verse>
				<verse number="29">Anka nākula bino bakwetu mu Kidisitu, kihindji kibaheleshwa, kubashala’shi, aba be na bakashi bekale bu bashī na bakashi.</verse>
				<verse number="30">N’abo abadidi, (bekale) bu bashyabadidi; n’abasehela bu bashyabasehela; n’abo abaulā (bekale) bu bashī bahete’bio.</verse>
				<verse number="31">N’abo abanemena ku bia hanohansenga (bekale) bu bashī bakambe kutwelelela mwanka, mwanda mwikelo wa bahanohansenga aushiminā.</verse>
				<verse number="32">Anka nankyeb’ami’shi, nwikale bashī na mpwandjikishe. Yawa shī mubambe alamatshidile ku bintu abinemena kwi Nfumwetu, mwadia kusangesha Nfumwetu.</verse>
				<verse number="33">Anka yawa mubambe, alamata ku bintu bia hanohansenga, mwadia kusangesha mpian’e.</verse>
				<verse number="34">Kwilamuña kwi kwanka n’e kwi mukashi, n’e kamame. Mwana mukashi shī mubambibwe, e alamata ku bintu bia Nfumwetu, biadia kwikala mu hatulwe-a-kishila mu mbadi na kikudi; anka yawa mubambibwe alamata ku bintu bia hanohansenga, mwadia kusangesha mulunda e.</verse>
				<verse number="35">Kino kiañakula, nākula mwanda wa kusungula kwenu; tamwanda kwinutee eholo, ooo, anka ha mwanda w’akia kihwandjikile’shi, nutul’eshimba kwi Nfumwetu kushī n’akia kwinukutshishwa.</verse>
				<verse number="36">Anka su (muntu) atentekyesha’shi: nkimukite bilombane kwi mpian’ande ki kamame; su e tadi mukulu, e namu e na lukalo mu binyi bino, akite biakyebe, tasolo mwanda; bebambene.</verse>
				<verse number="37">Sunga mbiabia, yawa e na kukankamana mwishimba die, e namu te na lukalo lwa mu bino, anka e na bukome bwa kukambila abikyeb’eshimba di’e, e namu bafunu bino mwishimba die’shi: nankamubiki, e, (biabia) bakitshi kalolo.</verse>
				<verse number="38">Biabia yawa atulu (mwan’e ki kamame) kwibambo akitshi biya, anka yawa shī mutule kwibambo akidi kukita biya.</verse>
				<verse number="39">Mukashi alamibwe kwi mulund’e mu mafuku oso a muwa wa mulund’e, anka su mulund’e bafu, e ’muluñantu kubambibwa n’ese akyebe, anka mwi Nfumwetu.</verse>
				<verse number="40">Anka su ashala biabia, ami nahwandjikisha’shi akidi kwikala na muloo. Natentekyesha namu’shi, nyi na Kikudi-E-Selelee e Efile Mukulu.</verse>
			</chapter>
			<chapter number="8">
				<verse number="1">Ha mwanda wa bintu abilambulwa mankishi atwe boso twi na kiukilo. Kiukilo akitatulā, anka kifulo akikankamisha.</verse>
				<verse number="2">Su muntu ese anangushena’shi, neuku kintu, e tabandjile kwiuku kintu mwakidi kihwandjikile kwiuka, ooo.</verse>
				<verse number="3">Anka su muntu e n’Efile Mukulu kifulo, winyi e muukibwe n’e.</verse>
				<verse number="4">Binyibiabia mwiyile kudia kw’abia bintu abilambulwa kwi mankishi, atwiuku’shi, nkishi tankintu hanohansenga, na takwi mungi Efile Mukulu, anka umunenka.</verse>
				<verse number="5">Sunga be kwanka abaudikwa bu b’efile, su mbe mwiilu su mpanohansenga, (mwanda kwi b’efile bebungi na batontshi be bungi).</verse>
				<verse number="6">Anka kwatudi’twe kwi Efile Mukulu umune, e nyi Yaiya, mwadi e nyi mutukye bintu bioso, n’atwe twi mwadi e, na Nfumu umune Yesu Kidisitu, mubatukile bintu bioso, n’atwe namu.</verse>
				<verse number="7">Sunga mbiabia kiukilo kino taki mu muntu ese, ooo; mwanda bangi hakuubila ku mankishi, abadi biakudia bibahu kulambulwa kwi nkishi, na biabia muntu e munda mwabo e ’mutuba balwishibwa.</verse>
				<verse number="8">Anka bidibwa tabiuku mwa kwitwifubusha kw’Efile Mukulu; mwanda sunga biatushyatudia biakudia, tatwi bakambe bubi, sunga biatudia tatwi bakambe buwa.</verse>
				<verse number="9">Anka nudimukye’shi, buno bukome bwenu tabukālulukanga bu kikokwesho kwi baba batūba.</verse>
				<verse number="10">Mwanda su muntu akumono’ be, sha kiyukilo, kwete kushala ha bidibwa bia mu nshibo ya mukishi, a biabia, muntu e munda mwe e mutūba, takakomeshibwa kudia abia bintu bibalambwilwe mankishi su?</verse>
				<verse number="11">Na biabia ha mwanda wa kiukilo kiobe, winyi sha butūba abafwidile kwi Kidisitu, analwikye.</verse>
				<verse number="12">Anka hanusolo myanda kwi bakwetu ba mu Kidisitu biabia, na kutaha muntu mutūba e munda mwabo, (biabia) anusolā myanda kwi Kidisitu.</verse>
				<verse number="13">Binyibiabia su bidibwa abikokosha mukwetu, biabia tankadi’nyi bidibwa mpaa na kwikala-ika’shi, tala nankakokosha mukwetu.</verse>
			</chapter>
			<chapter number="9">
				<verse number="1">Ami nki muluñantu su? Ami nki mutumibwa su? Nkimumone Nfumwetu Yesu Kidisitu su? Anwe, tanwi bu mufubo wande mwi Nfumwetu su?</verse>
				<verse number="2">Su nki mutumibwa kwi bangi, kwanudi’nwe takwi mialasheno, anka biabia: mwanda’nwe nwi bu kitundwilo kia butumibwa bwande mu Nfumwetu.</verse>
				<verse number="3">Kwibingisha kwande kwi’ba abantompo nyi mbino.</verse>
				<verse number="4">Tatwi na matalwa a kudia n’a kutoma su?</verse>
				<verse number="5">Tatwi na matalwa kukunkusha mukashi mukumine hamune na bangi batumibwa na bakwetu ba mu Nfumwetu, na Kefasa?</verse>
				<verse number="6">Ank’ami na Banabasa tatwi na matalwa a kushila mifubo su?</verse>
				<verse number="7">A nku kihindji kinyi a kwifutā muntu na mwinyi ha kwenda mu ngoshi? A nanyi adimā efuba dia mitshi ya nfinyo, tadi bikuba bia’yo? A nanyi akunkushā lombe, tatomo mabele a’lo?</verse>
				<verse number="8">Yino yañakula, nākula bwamwakwila bantu su? A mukanda wa bishila tangwakule namu hamune su?</verse>
				<verse number="9">Mwanda ubafundjilwe mu mukanda wa-bishila wa Mosesa’shi: Toanyanga (ku kanwa) kwa ñombe ayihūlu ngano. Efile Mukulu talamā ñombe su?</verse>
				<verse number="10">Su ebākwile (biabia) anka ha mwanda w’atwe? Mbinyibinyi nyi ha mwanda w’etu ubafundjibwa’shi, yawa adimā adime na kutengyela, na yawa ahulā (ngano) na kutengyela, bibuwa ebimone mu lutengyelo lwe.</verse>
				<verse number="11">Su tubakunyine kwanudi bintu bia kikudi, kwi mwanda ukata su atutambula bintu bienu bia hanohansenga su?</verse>
				<verse number="12">Su bangi be na matalwa ano hanundu h’enu, atwe, tatwi bakambe kukila su? Ank’atwe tatwi beatshile matalwa ano, ank’atwilekyeshā mu bintu bioso, tala tuabamba mukāndu-wibuwa wa Kidisitu.</verse>
				<verse number="13">Tanwiuku’shi, baba abafubila bintu bihatulwe-bi-kishila abadiya ku bintu bia mu ntempelo (y’Efile,) n’abo abemanā ku kitala kia bitahilo be na biabo bia bitahwa su?</verse>
				<verse number="14">Nyi mubasangwidile Nfumwetu’shi, abo abalungulā mukāndu wibuwa, bekale bakumwena mwanka bia mukāndawi-buwa.</verse>
				<verse number="15">Ank’ami nkimwiatshile bino bintu, sunga nkufunda yino myanda’shi, bikitshinwe biabia kwandjimi, ooo; mwanda ngukile buwa ami kufwa he muntu, su nanyi, su nanyi, alula kwitumbisha kwande bu kwa bisumanga.</verse>
				<verse number="16">Mwanda sunga nalungula mukāndu-wibuwa nki na bia kwitumbisha, ooo, mwanda wandji n’au ngwa ku’nemena wanka; ee, mpombo kwandji’mi su ntandungula mukānduwibuwa.</verse>
				<verse number="17">Mwanda su nankitshi uno’u na musanku, nyi na bwedi, anka su tawi mwishimba diande, nyi na bulami (bwa mukandu-wibuwa) bwandji muhēbwe.</verse>
				<verse number="18">A binyibiabia bwedi bwande nkinyi? Eshi, mbinyibinyi ñamba’shi, handungula mukāndu-wibuwa, nalungula mukāndu-wibuwa wa Kidisitu kwanshyafutshibwa kuhela’shi, tala nankalwisha matalwa ande mu mukāndu-wibuwa w’Efile.</verse>
				<verse number="19">Mwanda sunga nyi muluñantu kwi boso, biabia nealule’mi na mwinyi bu mpika a boso’shi, mwandjia kukamba kukuminyisha bebungi.</verse>
				<verse number="20">Kwi Bena Yuda namu nealule tandji mwina Yuda, mwandjia kukuminyisha Bena Yuda; kwi bo be mu mukanda wa-bishila, ami namu nyi mwanka’shi, mwandjia kukuminyisha aba be mu mukanda-wa-bishila.</verse>
				<verse number="21">Kwi baba bashi na mukanda-wa-bishila, ami namu mpamune, (nki mwikale bisumanga mukanda-wa-bishila kw’Efile Mukulu, anka nyi ku mukanda-wa-bishila kwi Kidisitu) mwandjia kukuminyisha aba bashī na mukanda-wa-bishila.</verse>
				<verse number="22">Kwi’bo batūba nealulwile bu mutūba mwandjia kukuminyisha batūba. Kwi bantu boso nebealulwidile bu bintu bioso mwakuhashisha bamo su mbi kunyi, su mbi kunyi.</verse>
				<verse number="23">Nakitā bino ha mwanda wa mukāndu-wi-buwa eshi, nyikale a kutambwila mwanka.</verse>
				<verse number="24">Tanwiuku’shi, aba abeshiena mu lubilo lwabo, abasuka ne? Anwe, biabia sukai, mwanudia kukatambwila.</verse>
				<verse number="25">Boso, anka atambula bwedi ngumu-Muntu ese kwete kunyisha (biabia) e na kwitonga mu bintu bioso. N’abo abeukitshi, abakitshi’shi: Tutambule kilongo akilwilā, ank’atwe atukitshi mwakutambwila kishiakilwilā.</verse>
				<verse number="26">Binyibiabia, ami nasuku biabia lubilo, lushī na mialasheno; nekuhishena, kushi bu umune akuhila luhahi, ooo.</verse>
				<verse number="27">Anka’mi natonto mbidi yande, neikokeshe’shi, tala su mbi kunyi su mbi kunyi, hankalungula mukāndu-wi-buwa kwi bangi, ami na mwinyi nadia kwikala mutunyibwe.</verse>
			</chapter>
			<chapter number="10">
				<verse number="1">Mwanda’nwe bakwetu mu Kidisitu tankyebe’shi nwikale bahatamine, bu bibadi bashyetu-kulu boso mushi mwekumbi, abo boso abakile munkatshi mwa mema-a-kalunga;</verse>
				<verse number="2">abo boso abadi babatshishwe kwi Mosesa mwikumbi na mu mema-a-kalunga.</verse>
				<verse number="3">Abadile namu abo boso bidibwa bimune bia mu Kikudi;</verse>
				<verse number="4">abo boso namu abatomene biakutoma bia mu Kikudi; mwanda abatomene ku iubwebwe lumune lwa mu Kikudi lubebalondanga, lwinyi lubwebwe namu lubadi Kidisitu.</verse>
				<verse number="5">Anka Efile Mukulu tamusehele kalolo na bamo bebungi, ooo, mwanda’bo abayile bulumbelumbe mu kabāka.</verse>
				<verse number="6">Biabia yino yoso yibadi bu bihwandjikisho kwatudi, mwanda kwitulesha’shi, tala twakekala na kulakila ku bintu bibubi, anka hamune ’bo abalakidīle.</verse>
				<verse number="7">Tanwikalanga sunga balangwidi ba mankishi hamune na bamo b’abo; mwakibafundjilwe’shi: Baba bantu abashalele kudia na kutoma, abebwele namu tabasha masha.</verse>
				<verse number="8">Tatukitanga namu lukyebanokyebano hamune na bangi b’abo abakitshine’lo ooo, n’abo abnhōne mwifuku dimune’nka binunu maku mi abidi na binunu bisatu.</verse>
				<verse number="9">Sunga nkutompa Kidisitu bu bibatompele bamo b’abo, n’abo abatukishwe na manyoka.</verse>
				<verse number="10">Sunga nkununa hamune bamo b’āba abaununwine, n’abo abatukishwe kwi yawa mutukishi.</verse>
				<verse number="11">Yino myanda yoso yibafikile kwabadi kwikala bu bihwandjikisho, yibafundjibwe mwanda wa kwitudimuna, kunfudilo kwa mahaka a hanohansenga kubafiki kwatudi.</verse>
				<verse number="12">Binyibiabia yawa atentekyesha’shi, nyi mwimane, adimukye tala ahona.</verse>
				<verse number="13">Takwi kitompelo kia kwinutompa, ank’akio akinemenā kwi bantu, anka Efile Mukulu e nga kishima, e takenulekyela mu kutompibwa kukila kiakia kianwiuku kwikala n’akio; anka ha kutompibwa akenukitshina eshinda dia kuhanda, bianudia kwiuka mwa kukankamena mwanka.</verse>
				<verse number="14">Binyibiabia anwe bakuminwe bande, sukai ku kulangwila kwa mankishi.</verse>
				<verse number="15">Nākula kwibo be bu basha binangu; tshibai yinyi yinesamba.</verse>
				<verse number="16">Ekoho dia mwabi diatutumbula ta nkilombeno kia mase a Kidisitu? Na dimpa diatubasulā ta nkilombeno kia mbidi ya Kidisitu su?</verse>
				<verse number="17">Binyibiabia atwe bebungi, twi dimpa dimune, na mbidi yimune; mwanda’twe boso atudiyā ku dimpa dimunenka.</verse>
				<verse number="18">Tala Bwina Isalele bwa ku mbidi; abo abadiyā ku bitahilo, bakutwe kwikala balombane na kitala kia kitahilo su?</verse>
				<verse number="19">A kiañakula’nyi nkinyi? Nākule’shi, kintu kitahilwe nkishi, nyi nkintu su, sunga nkishi winyi e kintu su?</verse>
				<verse number="20">Ooo, anka nākula’shi, biabia bintu abitahā Badjentaila, abatahilā biso, ta nkwi Efile Mukulu ooo. N’ami tankyebe’shi nwikale na kihwano na biso, ayoyo.</verse>
				<verse number="21">Tanwiuku kutoma ekoho dia Nfumwetu n’ekoho dia biso, ooo; tanwiuku kudia ku mesa a Nfumwetu, na ku mesa a biso, ooo.</verse>
				<verse number="22">A tukolomwenā Nfumwetu kwikala na mukau su? Atwibamukile bukome’nyi?</verse>
				<verse number="23">Bintu bioso tabi kishila, anka bintu bioso tabitwikasha na muloo; bintu bioso tabi kishila, anka bintu bioso tabikankamisha (muntu,) ooo.</verse>
				<verse number="24">Muntu tekimbilanga bi’e na mwinyi, ank’ese muntu akimbe bia kusa ngasha bakwabo.</verse>
				<verse number="25">Kintu kioso akihanwa ku bisalwe, nwikidie, tanwihushanga mihusho, mwanda wa muntu e munda.</verse>
				<verse number="26">Mwanda nsenga ngia Yehowa, na bintu bioso bi mwanka.</verse>
				<verse number="27">Su kwi umune ā’ba bashī bakumine enwitanyina (ku bidibwa,) n’anwe namu nwi n’eshimba dia kwenda; bioso abikenutudilwa, su mbinyi su mbinyi nwibidye, kushī kwihusha, mwanda wa muntu e munda.</verse>
				<verse number="28">Anka su muntu akenulungula’shi, kino nkitahilwe mankishi, biabia tanudianga kianka, ha mwanda wa yawa benulesha’kio, na ha mwanda wa muntu e munda namu.</verse>
				<verse number="29">Ami nākula’shi, muntu e munda; tangobe ooo, nyi nga mukwenu; mwanda buluñantu bwande mbutshibilwe na minyi, kwi muntu e munda mwa mungi?</verse>
				<verse number="30">Mwanda su kwi lutumbu, ami nadiyā’bio, a mpa mwanda kinyi nākulwa bibi ha mwanda wa kiakia kiantumbula hanka?</verse>
				<verse number="31">Binyibiabia sung’anudyi, sung’anutomo, sunga nkioso kianukitshi, nwibikitshinei ku ntumbo y’Efile Mukulu.</verse>
				<verse number="32">Tanukitanga kia kukokosha su nkwi Bena Yuda, su nkwi Bangidiki, sunga ku kikoñeno ki ’Efile.</verse>
				<verse number="33">Anka hamune n’ami namu, natosha mashimba a bantu boso mu bintu bioso, kushī kwikimbila biande’mi na mwinyi, ooo, ank’abio bia bebungi, ami’shi, bahande.</verse>
			</chapter>
			<chapter number="11">
				<verse number="1">Nwikale bakungelekesha’mi, anka mwangelekyesha’mi Kidisitu.</verse>
				<verse number="2">Anka bino namu nenutumbisha bakwetu mu Kidisitu’shi, nwantentekyesha mu bintu bioso, na kulama milangilo, hamune munenufishishe’yo.</verse>
				<verse number="3">Anka nenukyebe nwiukye’shi, mutwe wa muntu ese nyi Kidisitu; na mutwe wa mwana mukashi nyi mulume; na mutwe wa Kidisitu (namu) nyi Efile Mukulu.</verse>
				<verse number="4">Ese mwana mulume hakuteka su kutemuka myanda na mutwe we ubwikile, biabia afukulusha mutwe we.</verse>
				<verse number="5">Anka ese mwana mukashi atekā su kutemuka myanda na mutwe we ushī ubwikile, afukulusha mutwewe, mwanda kino ki hamunenka na kukulwa kahweto.</verse>
				<verse number="6">Mwanda su mwana mukashi shī mubwikilwe, aseswe nyene, anka su ki būfu mwana mukashi kuseswa, sunga nkukulwa kahweto, biabia ekale mwibwikile.</verse>
				<verse number="7">Anka mwana mulume tankimulombene kwikala na mutwe we ubwikile, ha mwanda e nyi nkihwandjikisho na ntumbo y’Efile Mukulu; anka mwana mukashi nyi ntumbo ya mwana mulume.</verse>
				<verse number="8">Mwanda mwana mulumi shī a kwi mwana mukashi, anka mwana mukashi, e nga kwi mulume.</verse>
				<verse number="9">Sunga mwana mulume namu tamuhangibwe ha mwanda wa mukashi, anka mwana mukashi n’e bahangilwe ha mwanda wa mulume.</verse>
				<verse number="10">Nyi ha uno mwanda nkihwandjikile mwana mukashi kwikala na kitundwilo kia matalwa ha mutwe he, ha mwanda wa bamwikeilu.</verse>
				<verse number="11">Sunga mbiabia, mwana mulume e shī a bisumanga mwana mukashi, sunga mwana mukashi namu e shī a bisumanga mwana mulume mu Nfumwetu.</verse>
				<verse number="12">Mwanda anka mwikele mukashi nga mulume, na mulume namu nga mukashi; anka bintu bioso mbi’Efile Mukulu.</verse>
				<verse number="13">Nwitshibile (myanda) munda mwenu, anwe bana bene’shi: Mbilombane mwana mukashi kuteka Efile-Mukulu, shī mubwikile (kumutwe) su?</verse>
				<verse number="14">A kihaso kia muwa ki na mwinyi, takiuku kwinulambukisha’shi, su muntu e na nyene yila, ta mbufu bwe su?</verse>
				<verse number="15">Anka su mwana mukashi e na nyene yi bula, nyi ntumbo ye, mwanda nyene ye yi bula yibamuhelwe kwikala bu kibwikīlo.</verse>
				<verse number="16">Anka su nanyi, su nanyi e bu e na mpaka, tatwi na n’akia kihikwa, ooo, sunga mu bikoñeno bi’Efile.</verse>
				<verse number="17">Anka bino bitanyinulungula, tanyinutumbisha’shi, anwikoñena kushī ha mwanda wa kwilumbula biya, ooo, anka kutamisha bubi.</verse>
				<verse number="18">Mwanda wa kwibedi, hanwikoñena mu kikofieno ki ’Efile nahusha’shi, munkatshi mwenu mwi kwilamuña, n’ami neukumina kihindji.</verse>
				<verse number="19">Mwanda mwaudi uyile’shi, bia kwilamuña abikekala munkatshi mwenu’shi, bakutumbishwa bafumbulwe munkatshi mwenu.</verse>
				<verse number="20">Binyibiabia hanwikoñena hantu hamune, tanukamono mwa kudila bidibwa bia Nfumwetu, ooo,</verse>
				<verse number="21">mwanda hanudi, ese muntu eatshile bidibwa bi’e na mwinyi; umo e na nsala, mungi ’mukolwe.</verse>
				<verse number="22">A nkinyi? Tanwi na mashibo a kudila n’a kutomena mwanka? Sunga anubenda kikofieno ki’Efile Mukulu anufwisha namu baba bashī n’akio būfu su? A nankyebe kwinulungula kinyi? A nenutumbishe mu uno, u su? Ooo, tanyinutumbisha.</verse>
				<verse number="23">Mwanda natambwile kwi Nfumwetu kiakia namu kinenufwishishe’shi: Nfumwetu Yesu mu bwabwa bufuku bubehukilwe kīhuko, bātshile dimpa;</verse>
				<verse number="24">Habahwile kutumbula, beditshibile’shi: Atai, nudye; dino nyi mbidi yande yibenutshimukile; kitai kino mwa kuntentekyesha.</verse>
				<verse number="25">Anka ekoho namu mpamune habahwile kudia, bambile’shi: Dino ekoho nyi kihwano kihya mu mase ande; hoso hanukatomo, nukite kino kia kuntentekyesha.</verse>
				<verse number="26">Mwanda misusa yoso yianudi dino dimpa na kutoma dino ekoho, anulungula lufu lwa Nfumwetu mpaa n’ahakafiki.</verse>
				<verse number="27">Binyibiabia muntu ese akadi dino dimpa, na kutoma ku dino ekoho shī mumpwandjikile, ’muhīle mwanka ku mbidi na ku mase a Nfumwetu.</verse>
				<verse number="28">Anka muntu etompe e na mwinyi, biabia adye ku dimpa na kutoma kwikoho.</verse>
				<verse number="29">Mwanda yawa adi na kutoma shī muhwandjikile, ādi na kutoma luhīlo ndw’e na mwinyi, mwanda tamuhatule mbidi ya Nfumwetu.</verse>
				<verse number="30">Nyi ha uno mwanda bebungi munkatshi mwenu mbabofule ku mbidi, n’abakumbu busungu, bangi namu abalala tulo (twa lufu.)</verse>
				<verse number="31">Mwanda su tubadia kwitshibila’twe banabene, tatubadia kutshibilwa kimu, ooo,</verse>
				<verse number="32">Anka hatutshibilwa kimu, twibalangibwe elango kwi Nfumwetu’shi, tala twakahīshwa (kamune) na bahanohansenga.</verse>
				<verse number="33">Binyibiabia bakwetu, hanukekoñena hamune mu kudia, nwieshenei.</verse>
				<verse number="34">Su muntu e na nsala, adye kwē, tala nwakekoñena hamune mu kuhoneshībwa, na yingi yishale nankeyilumbula hanankafikye.</verse>
			</chapter>
			<chapter number="12">
				<verse number="1">Bakwetu, ha mwanda wa bia-buntu bia Kikudi-E-Selelee, tankyebe’nwe nwekala bahatamine.</verse>
				<verse number="2">Anwiuku bu bianubadi Badjentaila, nubadi batwelelele kwi mankishi a tumama, nyi anka mwa nubakunkushibwanga.</verse>
				<verse number="3">Binyibiabia nenuha bia kushingula’shi, takwi muntu akuakula mu Kikudi-E-Selelee atemuna Yesu’shi, mwedibwe muloa; takwi muntu namu euku kwakula’shi, Yesu nyi Nfumu, anka mu Kikudi-E-Selelee.</verse>
				<verse number="4">Kwi bihaso na bihaso bia bia-buntu, anka Kikudi nkimune.</verse>
				<verse number="5">Kwi bilekeno bia bilumbulwilo bia mifubo, anka Nfumu ngumune.</verse>
				<verse number="6">Dimon’nyi kwi bihaso na bihaso bia mukitshinwā mifubo, anka winyi Efile Mukulu, nyi afubā mu bioso bioso.</verse>
				<verse number="7">Anka kifumbukilo kia Kikudi-E-Selelee nkihebwe kwi ese (muntu) mwadia kumwena mwanka.</verse>
				<verse number="8">Mwanda kwi umune ’muhebwe mwanda wa binangu kwi Kikudi (E-Selelee,) kwi mungi mwanda wa kiukilo kwi winyi Kikudi;</verse>
				<verse number="9">kwi mungi’nyi lukuluhilo kwi winyi Kikudi; kwi mungi dimo’nyi (’muhebwe) bia-buntu bia kuhwishana (masungu) kwi winyi Kikudi.</verse>
				<verse number="10">Kwi mungi namu (muhebwe) mwa kukitshina bilengyeleshi; mungi’nyi namu mwa kutemukila bitemu; kwi mungi’nyi namu (muhebwe) lushingulo lwa kushingula bikudi; mungi (muhebwe) bihaso na bihaso bia ndjimi; na kwi mungi’nyi kuhatula kwa ndjimi;</verse>
				<verse number="11">anka Kikudi kimune afubisha yoso yino; abilā kwi ese (muntu) mwakyebele e na mwinyi.</verse>
				<verse number="12">Mwanda’nka mwikele mbidi ngimune, yi na biakumbidi bibungi namu, na (bino) biakumbidi bioso sunga bibungi, nganka mbidi yimune, nyi anka mwikele Kidisitu namu.</verse>
				<verse number="13">Mwanda kwi Kikudi kimune, atwe boso twi babatshishibwe mu mbidi yimune, sunga twi Bena Yuda, sunga (twi) Badjentaila, sunga twi bahika, sunga twi baluñantu, atwe boso namu tubatomeshibwa mu Kikudi kimune.</verse>
				<verse number="14">Mwanda yinyi mbidi tayi kiakumbidi kimune, anka bibungi.</verse>
				<verse number="15">Su lwā aluakula’stii, Mwanda’mi nkīyasa, ami nki kia ku mbidi, ooo; a biabia tandwa kia ku mbidi su?</verse>
				<verse number="16">Sung’etwi namu adiakula’shi: Mwanda’mi nkī’iso, nki kia ku mbidi; a biabia, ta ndia ku mbidi su?</verse>
				<verse number="17">Su mbidi yoso yishima yibayikele eiso (ank’adio, yishī matwi) a biabia, kuhusha kwi kwi kunyi? Su yibayikele ayo yoso anka kuhusha, a biabia kulula kwi kwi kunyi?</verse>
				<verse number="18">Anka binobino Efile Mukulu batule biakumbidi bioso mu mbidi, bu mubakyebele eshimba die.</verse>
				<verse number="19">Su kubadi anka kiakumbidi kimune, biabia mbidi namu yibadia kwikala kwi kunyi?</verse>
				<verse number="20">Anka binobino bi biakumbidi bibungi, ñanka mbidi yimune’nka.</verse>
				<verse number="21">Eiso namu tadiuku kwakula kwiyasa’shi: Nki n’obe lukalo, sunga mutwe dimonyi namu kwi ngwā’shi: Nki n’obe lukalo.</verse>
				<verse number="22">Ayoyo, kukila biabia, abia biakumbidi bia mbidi bi bu bikambe butūba, abio mbikebibwe bikata.</verse>
				<verse number="23">N’abia biakumbidi bia mbidi, biatuhwandjikisha’shi: Bi na kinemo kihela, kwa bidi’bio nyi kwatutenteka kinemo kikilekile; na biakumbidi bietu bishī buwa, biosobi abio bibuwa bukilekile.</verse>
				<verse number="24">Mwanda bietu bibuwa tabi na ki’abikyebe; anka Efile Mukulu bafumankeshe mbidi hamune, bakambile kuhana kinemo ku luhese lwakishī badi.</verse>
				<verse number="25">Eshi, takukekala kwilamuña mu mbidi; anka biakumbidi bioso bikale abilelena kilelo kimune.</verse>
				<verse number="26">Na su kiakumbidi kimune kiamona malwa, (biabia) biakumbidi bioso abimono malwa n’akio; su kingi kiakumbidi namu kibanemekwa, biakumbidi bioso abisehela n’akio.</verse>
				<verse number="27">Biabia nwi mbidi ya Kidisitu, nwi biakumbidi ye, muntu he, muntu he.</verse>
				<verse number="28">Efile Mukulu namu batudile bamo mu kikoñeno (ki’E); kwibedi batumibwa, diakabidi batemuki, diakasatu balambukishi, kumongo ta mbilengyeleshi, kumongo’nyi biabuntu bia kuhwisha masungu, kumongo’nyi biakukwashia, na basha kulumbula, na bihaso bihaso bia ndjimi.</verse>
				<verse number="29">A boso mbatumibwa su? boso mbatemuki su? a boso mbalambukishi su? a boso mbakitshi ba bilengyeleshi su?</verse>
				<verse number="30">Boso be na bia-buntu bia kuhwisha masungu’nyi? A boso’nyi abākulii na (yingi) ndjimi su? Boso abamonā mwa kuhatulwila’ (yo) su?</verse>
				<verse number="31">Anka kimbididilai bia-buntu bikididile bikwabo; sunga mbiabia ami nenulesha eshinda adikile binyibiabia buwa.</verse>
			</chapter>
			<chapter number="13">
				<verse number="1">Sunga nākulā na ndjimi ya bantu na ya bamwikeilu, n’ami nki na kifulo, (biabia) nyi mwalulwe bu kilonda kia lembela ki ñono, su mbu kwakula kwa lubembo.</verse>
				<verse number="2">Na su nyi na kiabuntu kia lutemuko lwa myanda, na kushingula bifībwe na biyukilo bioso; sunga nyi na lukuluhilo loso namu lwa kukasha mangulu, n’ami nki na kifulo, (biabia) nyi bu bisumanga.</verse>
				<verse number="3">Su natusha bintu biande bioso kudisha (balanda,) su nahana mbidi yande kushikibwa ha kālo, na kifulo nki n’akio, biabia nki na kia nkamwena mwanka sunga nkimune.</verse>
				<verse number="4">Kifulo akitalasha eshimba kihindji kila, ki na bumuntu, kifulo takikala na kiutu, ooo, kifulo taki na kwinemeka, taki na kwitatula,</verse>
				<verse number="5">takikitā akia kishi kilombane biya, takikimbila kiakio ki na mwinyi, takikolomonwa lubilo, takitentekyesha bibubi.</verse>
				<verse number="6">Taki sehela mu bia bubi, anka akisehela na bia binyibinyi;</verse>
				<verse number="7">akitulu eshimba mu bioso, akikumina bintu bioso, akitengyela bintu bioso, akikankamana mu bintu bioso.</verse>
				<verse number="8">Kifulo takikakutwa sunga mpahela; anka sunga nkwi bitemukilo bia myanda, abikakatuka; sunga nkwi ndjimi, ayo ayikahu; sunga nkwi kiukilo akikashimina.</verse>
				<verse number="9">Mwanda atwiuku anka kihindji, atutemuka namu myanda anka kihindji;</verse>
				<verse number="10">anka ahakafikī’kia kikumbane, biabia akia ki kihindji akikakatushwa.</verse>
				<verse number="11">Hanadi mukinga nadi ākula bia bukinga, nashingulwile bia bukinga; nadi atentekyesha bia bukinga; anka hanakule, tandji mukulu, nakashishē’bia bia bukinga.</verse>
				<verse number="12">Mwanda binobino atwitala mu lumweno lwi lulembalemba, anka akwā atuketalena ku mahala; binobino neuku kihindji, ankā’kwa nankeuku mwandji mwiukibwe.</verse>
				<verse number="13">Binobino akwikala lukuluhilo, na lutengyelo, na kifulo, anka kikididile bino (bisatu) bukata nyi nkifulo.</verse>
			</chapter>
			<chapter number="14">
				<verse number="1">Londai kifulo; nukyebe bia-buntu bua Kikudi (E-Selelee,) anka kukila biabia, nkutemuka myanda.</verse>
				<verse number="2">Mwanda yawa ākula na dingi edimi, tākula kwi bantu, ooo, anka kw’Efile Mukulu; mwanda takwi muntu eushingula; anka mu Kikudi e ākula yifībwe.</verse>
				<verse number="3">Anka yawa atemukā myanda ākula kwi bantu kwibatamisha, na kwibalanga, na kwibasenga.</verse>
				<verse number="4">Yawa ākula mu dingi edimi etamisha e na mwinyi, anka yawa atemukā myanda atamishā kikoñeno ki’Efile.</verse>
				<verse number="5">Ami nenukyebela ’shi, nwakule anwe boso mu ndjimi, anka kukila biabia’shi, nutemukye myanda: mwanda yawa atemuka myanda ’mukile winyi akula mu ndjimi, anka su euhatula’shi, kikoñeno ki’Efile kimone mwa kidia kutamina.</verse>
				<verse number="6">A bakwetu, su nafiki kwanudi na kwisamba ndjimi, nankenumweshesha kinyi anka su nākula kwanudi na ya mwinufumbwila, su ngia kiukilo, sunga ndutemuko lwa myanda, su nku lulambukisho?</verse>
				<verse number="7">Hamune na bino, bintu bishī na muwa, be n’eyi, sunga ndushiba, sunga ndusese, anka su abitusha mayi elekene, aahushibwa na minyi mwa ayīla na mwa’ōmbelwa.</verse>
				<verse number="8">Mwanda su mpungi ayiele eyi dishī mulumbi, a nanyi akelumbula kwenda ku ngoshi?</verse>
				<verse number="9">Anwe namu anka hamune, su tanwakula mwidimi bishima bibofule bia kushingula, abikeukibwa na minyi akia kia kiakulwa? Mwanda biabia anukākula mu luhahi.</verse>
				<verse number="10">Kwi bihaso na bihaso bibungi bia miakwilo hanohansenga, tangikutwe namu, sunga ngumune mwayidi yīle, ooo.</verse>
				<verse number="11">Binyibiabia su tañuku kuhatūla mwiyile mwakwilo we, (biabia) ami nankekala kwi’wa ākula bu musendji, e namu kwandji’mi musendji.</verse>
				<verse number="12">Biabia anwe namu mpamune’nka, bianudi na kinsukunsuku kia kukyeba fbia-buntu bia Kikudi-E-Selelee, nukimbe’shi, nukambe kukila bia kutamisha kikoñeno ki’Efile.</verse>
				<verse number="13">Binyibiabia yawa ākula mu ding’edimi atekye’shi, ’mone mwa kuhatulwila.</verse>
				<verse number="14">Mwanda su natekye mu ding’edimi, nyi nkikudi kiande akitekye, anka nangunangu yande ngia bisumanga.</verse>
				<verse number="15">A bino, bi na minyi? Nkatekye na kikudi, dimo’nyi nkatekye na nangunangu; nkayimbe na kikudi, nkayimbe namu na nangunangu.</verse>
				<verse number="16">Hangi namu h’okelwa mwabi na kikudi, yawa shī na kalolo akakumina’shi: Amena ku lutumbu lobe, mwanda tashingula kiōkula?</verse>
				<verse number="17">Mwand’obe otumbula binyibinyi, anka mukwenu tamutamishibwe, ooo.</verse>
				<verse number="18">Natumbula Efile Mukulu ande biandji mukile anwe boso kwakula yingi ndjimi.</verse>
				<verse number="19">Anka mu kikoñeno ki ’Efile, nakamba kusehela’shi, nakule bishima bitano na nangunangu yande hanka, mwandjia kulambukisha bangi namu he bishima binunu ekumi mwidimi dingi.</verse>
				<verse number="20">Bakwetu tanwikalanga bu bana mu nangunangu ooo, anka mu kifita nwikale bana; mu nangunangu nwikale bakulu.</verse>
				<verse number="21">Mu mukanda-wa-bishila mubafundjibwe’shi: Nankākula kwi bano bantu n’eyi dia yingi ndjimi na milomo ya benyi; sunga mbiabia tabakampushish’ami, ooo, nyi mubakwidile Yehowa.</verse>
				<verse number="22">Binyibiabia (yingi) ndjimi yi bu kitundwilo, kushi kwi’ba abakumina, anka kwi’ba bashī bakumine; anka kutemuka kwa myanda (nyi nkitundwilo) tankia kwi bashībakumine, ooo, anka kwi’bo bakumine.</verse>
				<verse number="23">Binyibiabia, su kikoñeno kioso ki’Efile kibekoñena hantu hamune, na boso abākula na yingi ndjimi; na su bashī bahatulukye, sunga bashī-bakumine, abakatwele mwanka, a biabia tabakākula’shi: Nwi na mombe?</verse>
				<verse number="24">Anka su boso abatemuka myanda, na su amutwele umune shī-mukumine mwanka, sunga shī na kalolo, (biabia) e muhīshwe kwi boso, e mutshibilwe kwi boso.</verse>
				<verse number="25">N’anka biabia yifībwe y’a mwishimba die ngisokolwe; biabia akahono mubandjikye mpala ye hashi, talangwila Efile Mukulu, na kwakula’shi: Efile Mukulu e munkatshi mwenu binyibinyi.</verse>
				<verse number="26">A bino bi na minyi bakwetu? Hanwikoñena hamune, anwe boso, au na lono, au na lulambukisho, au namu na dingi edimi, mungi namu e na lufumbwilo. N’au mo ’nyi e na luhatulwilo. Bioso bino bikitshibwe ha mwanda wa kwitamisha.</verse>
				<verse number="27">Su Muntu akula mu (dingi) edimi, (bekala) su mbabidi su mbasatu, anka baba kubāhu, n’abo kwilondena ku umo umo, na mungi’nyi ahatule.</verse>
				<verse number="28">Anka su takwikala muhatudi, (biabia) ekale nyaa mu kikoñeno ki’Efile, esambe kwadi na mwīnyi, na kwi Efile Mukulu.</verse>
				<verse number="29">Batemuki bākule babidi su mbasatu, na bangi bakwabo beyitshibile.</verse>
				<verse number="30">Su kia kufumbulwa nkifumbulwe kwi mungi mushale hanka, (biabia) akwibedi aumine.</verse>
				<verse number="31">Mwanda anwe boso anwiuku kutemuka myanda, ku umune ku umune’shi, ese muntu āmbule, na boso basengībwe;</verse>
				<verse number="32">Bikudi bia batemuki mbikokyeshibwe na batemuki.</verse>
				<verse number="33">Mwanda Efile Mukulu t’Efile a kuhatakasha, ooo, E nga kufukama; nyi anka mwikele mu bikoñeno bi’Efile bioso bia bahatulwe-ba-kishila.</verse>
				<verse number="34">Bana bakashi benu baumine nyaa mu bikoñeno bienu bi’Efile; mwanda tamwi matalwa abo kwakula; bekale bakokyele anka mwakwile mukanda-wa-bishila.</verse>
				<verse number="35">Su abakyebe kwambula kalolo ku kintu, behushe balume babo kwabo; mwanda bi būfu mwana mukashi kwakula mu kikoñeno ki’Efile.</verse>
				<verse number="36">Nkinyi? A nkwanudi’nwe kubatukile mwanda w’Efile Mukulu su? Su dibafikile anka kwanudinwe’nyi?</verse>
				<verse number="37">Su kwi atentekyesha namwinyi’shi, nyi mutemuki, sunga nga kikudi (E-Selelee,) ashingule’shi, yino myanda yinenufundjile, nyi ngia bishila bia Yehowa.</verse>
				<verse number="38">Anka su umune bekala shī na kalolo, ekal’anka biabia.</verse>
				<verse number="39">Binyibiabia anwe bakwetu, kimbidilai kutemuka myanda, tanulekeshanga bakwakula na yingi ndjimi.</verse>
				<verse number="40">(Bibuwa) bintu bioso bikitshibwe mulombene bibuwa mwa kwikadidila.</verse>
			</chapter>
			<chapter number="15">
				<verse number="1">Dimon’nyi bakwetu, nenukisha mikāndu-yi-buwa yinenulungwile, yingi namu yanubatambwile, na kwīmanyinyina mwanka.</verse>
				<verse number="2">Nyi kwanubahandjila su anulamatshidila mu binyi binenulungwile, anka su nubakuminyine bisumanga.</verse>
				<verse number="3">Mwanda’mi kwibedi nenuhele kiakia kianatambwile namu, mu bafwidile Kidisitu milwisho yetu mulombene Bifundwe bi’Efile;</verse>
				<verse number="4">Bashīkilwe namu, abuka h’efuku dia kasatu mulombene bifundwe bi’Efile.</verse>
				<verse number="5">Na mu bamwenenwe kwi Kefasa, kumongo kwi benyi b’ekumi na babidi.</verse>
				<verse number="6">Kumongo’nyi bamwekyele kwi Bakwetu ba mu Kidisitu bakile nkama yitano kihindji kimune; bangi babo bakile bungi bakiabatala mpaa na binobino, anka bamo mbalaletulo (twa lufu.)</verse>
				<verse number="7">Biabia biakikamweka kwi Yakoba, akamwekyela’nyi kwi batumibwe boso.</verse>
				<verse number="8">Na kunfudilo kwa boso bamwekyele namu kwandjimi, bu mutandjibwe muhulumukye.</verse>
				<verse number="9">Mwanda’mi nyi mukile buhela a ku batumibwa, nki muhwandjikile kutemunwa bu mutumibwa, mwanda nadi asābula kikoñeno ki’Efile.</verse>
				<verse number="10">Anka nyi kwandji mwikele na bino, nyi ku bumuntu bw’Efile Mukulu: na buntu bwe bwanampelwe’mi ta mba bisumanga, ooo; anka nakile bakwetu boso kutuhwita ’mufubo: anka ta nami na mwinyi, ooo, nyi mbu-muntu bw’Efile Mukulu bubadi n’ami.</verse>
				<verse number="11">Binyibiabia su bibadi ami, su mbaba, nyi anka mwatubalungwidile ntukāndu-wibuwa, nyi mwinyi mwanubakuminyine.</verse>
				<verse number="12">Biabia su Kidisitu alungwilwa’shi, e babukile ku lufu, a nkinyi bangi be munkatshi mwenu abamba’shi: Takwi lusangukilo lwa bafwe?</verse>
				<verse number="13">Anka su takwi lusangukilo lwa bafwe, biabia Kidisitu tamusangulwē, ooo;</verse>
				<verse number="14">na su Kidisitu tamusangulwe, biabia bulungudi bwetu bw’Efile mbwa bisumanga, na lukumino lwenu namu ndwa bisumanga.</verse>
				<verse number="15">Ee, binyibinyi (biabia) atwe namu tubasañanwa bu tumonyi tw’Efile twa madimi; mwanda tubatemwine ha mwanda w’Efile Mukulu’shi: Babushishe Kidisitu, e ashī mubushe (ku lufu) su abikala (mbinyibinyi) bafwe tababushibwa.</verse>
				<verse number="16">Mwanda su bafwe tababushibwa, biabia Kidisitu tamubushibwē.</verse>
				<verse number="17">Na su Kidisitu tamubushibwe (biabia) lukumino lwenu ndwa bisumanga; anwe namu nukī anka mu milwisho yenu.</verse>
				<verse number="18">Henyihaha abo namu abahōne mu tulo (twa lufu) mu Kidisitu, biabia abalwila.</verse>
				<verse number="19">Su twi na lukuluhilo mu Kidisitu anka mu kino kihindji kia muwa w’etu, twi bakile bantu boso na kwinyongola.</verse>
				<verse number="20">(Anka E Kidisitu basangwilwe mu bafwe, e takikuba kia kwibedi kia baba abalele tulo (twa lufu.)</verse>
				<verse number="21">Biabia ha mwanda w’alo lufu lubatwelele kwi muntu, (biabia) lusangukilo lwa bafwe lubatwelele kwi muntu.</verse>
				<verse number="22">Mwanda mwatufwilā atwe boso mwi Adama, mpamunenka namu mwatukamwena muwa, atwe boso mu Kidisitu.</verse>
				<verse number="23">Anka boso mwa belondena ku muntu ku muntu; Kidisitu nkikuba kia kwibedi; kunyima, abo ba Kidisitu ha kufika kwe.</verse>
				<verse number="24">Henyihaha (akukafiki) kunfudilo, hakatulu bufumu kw’Efile Mukulu, n’Shyie (namwinyi); hakahudisha butontshi boso, na matalwa oso na bukome boso.</verse>
				<verse number="25">Mwanda wadi n’au ngwa kubikala, mpaa na hakahu kwashina boso bakumushikwa.</verse>
				<verse number="26">Mushikwene n’ami a kunfudilo akashimishibwa nyi ndufu.</verse>
				<verse number="27">Mwanda e batontele bintu bioso mushi mwa ngwa ye. Anka hakwakula’shi; Bintu bioso mbitudibwe, kibamwekyelele’shi, yawa batudile bintu bioso mushi mwe, ta n’e namwinyi eamba.</verse>
				<verse number="28">N’ahakekala bintu bioso bikokyeshibwe kwadi, biabia namu Mwana na mwinyi akakokyela kwi yawa batontele bintu bioso mushi mwe’shi, Efile Mukulu ekale a bioso na mu bioso.</verse>
				<verse number="29">Su tambiabia, abo ababatshishibwe ha mwanda wa bafwe, abakakitshi naminyi? Su bafwe tabasangukā, a nkinyi ababatshishibwā ha mwanda wa bafwe?</verse>
				<verse number="30">N’atwe namu nkinyi kiatudi bemene lufu ngub’ese?</verse>
				<verse number="31">Nasuminā’nwe bakwetu ha mwanda wa kwitumbisha kwenu kwandji n’ako mu Kidisitu Yesu Nfumwetu’shi, ami nafwiyā kwifuku n’efuku.</verse>
				<verse number="32">Sū’mi nyi mulond’anka kihikwa kia bantu, nalwile na nyama ku Efisesa, ki’anka mwena’mo nkinyi su bafwe tabasangulwā ku lufu? (Biabia) tudye, tutome, mwanda maloba atukafu.</verse>
				<verse number="33">Tanudimbibwanga; kwitembeshena kwi bubi akunyangishā bihikwa bibuwa.</verse>
				<verse number="34">Hasukilai ku kululama kweshimba, tanusolanga namu mwanda, mwanda bamo tabe na kiukilo ki’Efile Mukulu; nākula uno mwanda kwinukwatshisha būfu.</verse>
				<verse number="35">Anka bamo abakanihusha’shi: A bafwe abasangulwa naminyi? Abakafiki na kihaso kia mbidi kinyi?</verse>
				<verse number="36">Obe mutshikame, akia kiokuna, takibumbā kiasanguka anka su akifu.</verse>
				<verse number="37">Na kinyi kiokunā tokunā mbidi’shi, nyia yikekala’nka’yo, ooo, nyi ñanka lubio, su ndwa ngano, su ndwa kingi kihaso kia lubio.)</verse>
				<verse number="38">Anka Efile Mukulu nyi e yiheyā mbidi, mwakyebel’eshimba die, ku lubio na mbidi yalo, ku lubio na mbidi yalo.</verse>
				<verse number="39">Mwita woso tawi hamune, ooo, anka kwi mwita wa bantu, kwi mwita wa nyama, kwi ungi’nyi wa mishiha, umo’nyi wa tonyi.</verse>
				<verse number="40">Kwi mbidi ya mwiilu, kwi mbidi ya hanohansenga namu, anka ntumbo y’ayo ya mwiilu yi hayo, na ntumbo y’ayo ya hanohansenga yi hayo namu.</verse>
				<verse number="41">Kwi ntumbo yimune ya nguba, na yingi ntumbo ya mweshi, na yingi’nyi ngia nyenyenyi; mwanda luenyenyi lumune ndwilekene na lungi lwenyenyi mu ntumbo.</verse>
				<verse number="42">Nyi anka biabia namu na lusangukilo lwa bafwe mpamune. Yibakunwe yinyangye, ayikasangulwa yishī yinyangye.</verse>
				<verse number="43">Yibakunwe ya būfu, ayikasangulwa ta ngia ntumbo; yibakunwe ya butūba, ayikasangulwa ta ngia bukome.</verse>
				<verse number="44">Yibakunwe ya mwiyile mbidi, ayikasangulwa ta mbidi ya Kikudi. Kwi mbidi yi mwiyile mbidi, kwi mbidi’nyi ya mwiyile kikudi.</verse>
				<verse number="45">Biabia nyi mwaubafundjibwe’shi: Muntu a kwibedi, Adama, bahangilwe a kikudi akitala. Winyi a kunfudilo badi kikudi akihana muwa.</verse>
				<verse number="46">Ank’akia kia kwibedi takibadi kia kikudi, ooo, nyi nkia mwiyile mbidi.</verse>
				<verse number="47">Muntu a kwibedi nga hanohansenga, anka muntu akabidi, e nyi Nfumwetu a Mwiilu.</verse>
				<verse number="48">Anka mwikele ba hanohansenga, mbāhanohansenga, na bu mwikele ba mwiilu biabia namu mba mwiilu.</verse>
				<verse number="49">Anka mwatudi befwane kīfwano kia kanohansenga, mpamunenka atukefwana kīfwano kia mwiilu.</verse>
				<verse number="50">Binyibiabia kiañakula anwe bakwetu nkino’shi: Mwita na mase tabiuku kuhyana bufumu bw’Efile Mukulu; sunga kinvangyo takiuku kuhyana kishīkinyangye.</verse>
				<verse number="51">Talangai, nenulesha kifībwe: Atwe boso tatukalala tulo (twa lufu) ooo, anka atukālulwū’twe boso.</verse>
				<verse number="52">Mu kahindji n’āka, bu kuhohola kw’eiso, ahakēlwa mpungi ya kunfudilo: mwanda mpungi ayikākula, na bafwe abakasangulwa bashī banyangye, n’atwe atukālulwa.</verse>
				<verse number="53">Mwanda yino ayinyangā, wa yidi nayo ngwa kufwala yishyayinyangā, na yino ayifwiyā wa yidi nayo ngwa kufwala yishyayifwiyā.</verse>
				<verse number="54">Biabia yino ayinyangā hayikafwala yishyayinyangā, na yino ayifwiyā hayikafwala yishyayifwiyā, biabia aukakumbashwa winyi mwisambo ubafundjilwe’shi: Lufu lubaminwa na kwilobesha.</verse>
				<verse number="55">A lufu, ngobesha yobe yi kwi kunyi? A lufu, munungi wobe wi kwi kunyi?</verse>
				<verse number="56">Anka munungi wa lufu nyi mbubi, na ntshitshiba ya bubi nyi mukanda-wa-bishila.</verse>
				<verse number="57">Anka Efile Mukulu atumbishibwe, n’e etuheya ngobesha mu Nfumwetu Yesu Kidisitu.</verse>
				<verse number="58">Biabia, anwe bakwetu bakuminyibwe, nwikale bakankamane, kushī kusanasana, nukishekishe bikata bukyelebukyele mu mufubo wa Nfumwetu, mwanda anwiuku’shi, kutuhwita kwa mifubo yenu tankwa bisumanga mu Nfumwetu, ooo.</verse>
			</chapter>
			<chapter number="16">
				<verse number="1">Ha mwanda wa mulambu wa bahatulwe-ba-kishila, anka mwanalayile ku bikoñeno bi’Efile bia ku Ngadilea, n’anwe namu nukite hamune.</verse>
				<verse number="2">H’efuku dia kwibedi dia lubingo, muntu ese muntu ese a anwe abombeleshe kihindji kia mono, anka mu muhele Efile Mukulu’shi, takukekala’nyi mpungo ya milambu hankafiki.</verse>
				<verse number="3">Biabia hankafiki, nankatumu baba, su mbanyi su mbanyi, banukakumina ku mikanda, kutwala bia-buntu bienu ku Yelusalema,</verse>
				<verse number="4">Na su mbilombane’shi, aminamu nyende, abakēnden’ami.</verse>
				<verse number="5">Biabia nankafiki kwanudi hankakidi mu Masedonya; mwanda’mi nankakidi mu Masedonya.</verse>
				<verse number="6">Hangi su nankekala n’enu, ee, su nkwishiho’shi, nukanshindjikile ha luendo lwande, koso kwanyende, su nkunyi su nkunyi.</verse>
				<verse number="7">Mwanda tankyebe kwinumona binobino mwishinda, anka natengyela’shi, nankashāla n’enu kihindji su Nfumwetu akumina.</verse>
				<verse number="8">Anka nankashāla ku Efisesa mpaa na (h’efuku) dia (Pentecōte.)</verse>
				<verse number="9">Mwanda kibelo kikata (kia mifubo) kibanshitwila, bakutshishwe bebungi namu be kwanka.</verse>
				<verse number="10">Su Temote afiki, bibuwa nutale ekale n’enu kushī na moo; mwanda afubu mufubo wa Nfumwetu anka hamunenka mwa nfubilā.</verse>
				<verse number="11">Binyibiabia takukekalanga muntu akumubendela, anka numushindjikile ha luendo lwe na kufukama, mwadia kufikila kwandji, mwanda’mi nkwete kumutengyela na bakwetu hamune.</verse>
				<verse number="12">Ha mwanda wa mukwetu Apolosa, namulangile bikata kufika kwanudi, na bakwetu ba mu Kidisitu, anka eshimba die tandjikumine, sunga mpahela kufika ha kino kihindji; anka e akafiki hakamono mwa kukitshina biabia.</verse>
				<verse number="13">Nudimukyei, nushimatei mu lukumino, nwikale bu bana-balume, nukankamanei.</verse>
				<verse number="14">Bioso bianukitshi bikitshibwe na kifulo.</verse>
				<verse number="15">Anka nenusendela bakwetu (nwibahwe’ kwiuka’shi, ba mu nshibo ya Setefanase, be bu bikuba bia kwibedi bia mu Akaiya, n’abo namu abetudile kufuba mutubo wabahatūlwe be-kishila).</verse>
				<verse number="16">Eshi, anwe (namu) nukokyelei be biabia na kwi boso abakwashia mu yino mifubo, na kutuhwita mwanka.</verse>
				<verse number="17">Nasehela ha mwanda wa kufika kwa Setefanase, na Fotunatusa, na Akaikusa: mwanda’bo abampele kiakia kianakutshilwe ku lwenu luhese.</verse>
				<verse number="18">Mwand’abo abanyikish’eshimba diande, na dienu namu. Binyibiabia nukuminei be biabia.</verse>
				<verse number="19">Bikoñeno bi’Efile bia ku (Asie) abinwimuna. Akwila na Pileshila (namu) abenwimuna bikata mu Nfumwetu, na kikoñeno ki’Efile ki mu nshibo mwabo.</verse>
				<verse number="20">Bakwetu boso ba mu Kidisitu abenwimuna. Nwiyimushenei na lwififyeno luhatulwe-lwi-kishila.</verse>
				<verse number="21">Lwimuno lw’ami Paulu lwa kwiasa diande’mi (na mwinyi.)</verse>
				<verse number="22">Su nanyi su nanyi shī na kifulo na Nfumwetu Yesu Kidisitu, edībwe muloa; Nfumwetu ngiwafiki.</verse>
				<verse number="23">Bu-muntu bwa Nfumwetu Yesu Kidisitu bwikale n’enu.</verse>
				<verse number="24">Kifulo kiande kikale n’anwe boso ba mu Kidisitu Yesu. Amena.</verse>
			</chapter>
		</book>
		<book number="47">
			<chapter number="1">
				<verse number="1">Paulu mutumibwa a Yesu Kidisitu amukyebela eshimba di’Efile Mukulu, na Temote mukwetu, ku kikoñeno ki’Efile ki ku Kodinda, na kwi bahatulwe-be-kishila be moso mu Akaiya?</verse>
				<verse number="2">Bu-muntu na kufukama bikale n’enu kw’Efile Mukulu Nshyietu na kwi Nfumwetu Yesu Kidisitu.</verse>
				<verse number="3">Efile Mukulu Nshye Nfumwetu Yesu Kidisitu, Yaiy’a bia lusa, n’Efile Mukula a busambi, ahebwe mwabi.</verse>
				<verse number="4">Nyi etusambā mu malwa etu oso’shi, twiukye namu mwakusambila aba be na malwa, su nga kinyi su nga kinyi, ha mwanda wa kusambwa kwatubasambilwe kw’Efile Mukulu atwe bana bene.</verse>
				<verse number="5">Mwanda mwamufwimina mitanyo ya Kidisitu mwatudi, anka biabia kusambibwa kwetu akufwimi namu kwi Kidisitu.</verse>
				<verse number="6">Anka sunga atumono malwa, nyi ha mwanda wa kusambwa kwenu na kihandjilo kienu; abalombashibwa mwa kwiyididila mu yino mitanyo yayitutanyā; sunga atusambibwā, nyi ha mwanda wa kusambibwa na kihandjilo kienu.</verse>
				<verse number="7">Na lukuluhilo lwetu ha mwanda wenu ndusliimate, ha kwiuka’shi, anka mwanumwenā (n’atwe) mitanyo, nyi mwanukamwena namu kusambibwa.</verse>
				<verse number="8">Mwanda tatukyebe’nwe bakwetu kwikala bashī beukye mwikele bishiotshi bietu bibafikile kwatudi mu (Asie,) eshi, tubanemenenwe bikata, bitukīle bukome bwetu, twafudila twakyeb’anka kufwa.</verse>
				<verse number="9">Tatubadi behīshe’twe bana mwinyi’shi, ñanka lufu; biatushī badia nkekuluhila mwi’twe bana bene, ooo, anka mwi Efile Mukulu asangulā bafwe.</verse>
				<verse number="10">Akwitumañuna ku lufu lukata lwi bino, e nyi amañunā, mwadi e nyi mwatukuluhila’shi, anaketumañune.</verse>
				<verse number="11">Anwe namu nwitukwashie hamune mu nteko, ha mwanda wa buntu bwatubahebwa, biabia bebungi batumbule Efile Mukulu ha mwanda w’atwe.</verse>
				<verse number="12">Mwanda kwitumbisha kwetu kwi bino, nyi mbulungudi bwa muntu-etu-e-munda’shi, mwishimba dimune na binyibinyi bi’Efile Mukulu, kushī ku binangu bia mbidi, ooo, anka ku bu-muntu bw’Efile Mukulu mwatubadi bekale mu nyikashi hanohansenga, biabia kwanudi’nwe tubenukidi.</verse>
				<verse number="13">Mwanda tatwibenufundjile yingi myanda kwanudi, anka yinyi yanubalā na yanukuminā; natengyela namu’shi, anukakumina (yanka) mpaa na kunfudilo,</verse>
				<verse number="14">anka bu mwanubetukuminyina kihindji’shi, atwe twi ntumbo yenu anka ha mune namu, anwe nwi yetu (ntumbo) mwifuku dia Nfumwetu Yesu.</verse>
				<verse number="15">Mwanda mu luno lukuluhilo nadi n’eshimba dia kufika kwanudi kwibedi’shi, nutambule kiabuntu kia kabidi;</verse>
				<verse number="16">na kukila kwanudi ha kwenda ku Masedonya, na ku Masedonya namu kwaluka dimonyi kwanudi, eshi, nshindjikilwe n’enu mwishinda dia ku Yudea.</verse>
				<verse number="17">Hanadi n’eshimba di biabia nadi shī musumine su? Na bintu bianfunā, nebifunā mulombene bia mbidi’shi, kwandji’mi kwikale, ee, ee; ooo, ooo, su?</verse>
				<verse number="18">Anka bu bi’Efile Mukulu mbinyibinyi mwanda wetu kwanudi tangwa kwamba’shi, ee, sunga’shi ooo.</verse>
				<verse number="19">Mwanda Mwan’Efile Mukulu, Yesu Kidisitu, balungwilwe munkatshi mwenu kwatudi, n’ami uno, na Selefanusa na Temote, taubadi’shi, ee, sunga’shi, ooo, anka mwadi e ñanka’shi, ee.</verse>
				<verse number="20">Mwanda milayilo yoso y’Efile Mukulu mwadi e yi’ anka ee, ayo, ngia Amena, ’shi, Efile Mukulu atumbishibwe ha mwanda w’atwe.</verse>
				<verse number="21">Anka yawa etukankamishā hamune n’anwe mu Kidisitu, betuhongolwelele (bu mwimu’nyi) nyi Efile Mukulu.</verse>
				<verse number="22">N’e winyi namu betuhele kiyukilo kia kīe nyi Kikudi-E-Selelee mu mashimb’etu.</verse>
				<verse number="23">Dimonyi naitanyina Efile Mukulu e nkamonyi k’eshimba diande’shiha mwanda wa kwinufwila lusa, nyi wa sisī mufikile ku Kodinda ooo.</verse>
				<verse number="24">Ta mpa mwanda’shi twi na lumuno hanundi ha lukumino lwenu, ooo, anka twi bakwashi ba mu muloo wenu; mwand’anwe anukankamanā ku lukuluhilo.</verse>
			</chapter>
			<chapter number="2">
				<verse number="1">Mwanda nafūne’mi na mwinyi’shi, tankāluka dimonyi kwanudi n’eshimba dibushito.</verse>
				<verse number="2">Mwanda su nankenufitshisha mashimba, a biabia, nanyi akansangulusha; anka winyi bafitshishwe eshimba kwandjimi?</verse>
				<verse number="3">Nafundjile uno kwanudi, tala hankafiki, nankafitshishwa eshimba kwi baba bahwandjikile kunsangulusha, na ha mwanda wa kwinukuluhila’nwe boso’shi, kusanguluka kwande nkw’anwe boso.</verse>
				<verse number="4">Mwanda mu bishiotshi bikata na kwinyenga kw’eshimba nenufundjile na mpolo yibungi; kushī’nwe nwekala benyengye, ooo, anka mwanudia kwiukila kifulo kikilekile kiandji n’enu.</verse>
				<verse number="5">Anka su nanyi su nanyi bafitshishe mashimba, e tamunfitshishe, anka kihindji, bianshyakukamba kusumina kwanudi’nwe boso.</verse>
				<verse number="6">Kumweshwa kwa yawa (muntu) kwabamumwesha kwi bantu nkulombane.</verse>
				<verse number="7">Anka ku lungi luhese nkuhwandjikile’shi, numulekyele na kumusamba, tala su muntu e biabia akakambilwa na kwinyenga kwe kwakakila.</verse>
				<verse number="8">Binyibiabia nyi ha mwanda wa nyi nusendela’shi, numukankamike na kifulo kienu.</verse>
				<verse number="9">Nyi ha uno mwanda namu unenufundjile mwandjia kwiukila kishinkatshilo kienu, na su nwi na kukokyela mu myanda yoso.</verse>
				<verse number="10">Anka kwi yawa anulekyela mwanda, su ngwa kinyi, su ngwa kinyi, n’ami namu mpamune; mwanda su ami nalekyela mwanda, su ngwa kinyi su ngwa kinyi kwi’wa analekyelele, nyi mpa mwanda wenu uneulekyelele, ku meso kwa Kidisitu.</verse>
				<verse number="11">Tala Satana akamwena mwa kwituhonesha, mwanda tatwibahatamine ku budimu bwe.</verse>
				<verse number="12">Dimonyi hanafikile ku Toasa mu kulungula mukānduwi-buwa wa Kidisitu, kibelo kibanshitwidilwe kwi Nfumwetu.</verse>
				<verse number="13">Eshimba diande tandjifukame, mwanda nkimusañane mukwetu Tetusa; anka hanebaladikile, nayile ku Masedonya.</verse>
				<verse number="14">Biabia Efile Mukulu atumbulwe, etukunkushā na bushindanyi mu Kidisitu mafuku oso, na kumwekesha kwatudi mahembwe ebuwa a kiukilo kie kosokoso.</verse>
				<verse number="15">Mwand’atwe twi mahembwe ebuwa a Kidisitu kw’Efile Mukulu mwi’ba bahande, na mu’ba abalwila.</verse>
				<verse number="16">Ku luhese lumune twī’shiko dia ku lufu, ku lungi twi mahembwe a muwa wa ku muwa. A nanyi namu bakumbana ku bino bintu.</verse>
				<verse number="17">Mwand’atwe tatwi bu bangi abasobā yingi myanda mu Mwanda w’Efile Mukulu, ooo, anka (twi) hamune bu ba binyibinyi na bu b’Efile, nyi ku meso kw’Efile Mukulu kwatwisambila mu Kidisitu.</verse>
			</chapter>
			<chapter number="3">
				<verse number="1">Atubangye kwilungula’nyi atwe bana bene su? Su twi na lukalo lwa mikanda ya lwilungulo kwanudi, bu bangi su? sunga mikanda ya lwilungulo kwanudi’nwe?</verse>
				<verse number="2">Anwe nwi (winyi) wetu mukanda wabafundjile mu mashimb’etu, wiukibwe na ubadibwa kwi bantu boso;</verse>
				<verse number="3">Anwe anumwekyela hatoka’shi, nwi mukanda wa Kidisitu ubafubilwe kwatudi, ushī ufundjibwe na mema-a-mukanda, anka na Kikudi-E-Selelee e Efile Mukulu atala; tawi ha mesa a mabwe, ooo, anka ha mashimba a bia mbidi.</verse>
				<verse number="4">Na kuno kukuluhila kwa tudi n’ako kw’Efile Mukulu, nyi mu Kidisitu.</verse>
				<verse number="5">Kushī kwamba’shi, twakumbasha’twe bana bene kutentekyesha su nkinyi su nkinyi ku mashimb’ātwe bana bene, ooo: anka kikumbeno kietu nyi nkia kw’Efile Mukulu;</verse>
				<verse number="6">winyi betwikeshe bu bafubi balombane ba kilombeno kihya; ta mba ku mukanda, anka ba ku Kikudi-E-Selelee; mwanda mukanda auihā, anka Kikudi-E-Selelee ahanā muwa.</verse>
				<verse number="7">Anka su mufubo wa lufu ubafundjibwe na kubangulwa ha mabwe ubadi na ntumbo, biabia bena Isalele abakutshilwe kushinkika mpala ya Mosesa, ha mwanda wa ntumbo ya mu mpala ye; aya ntumbo namu yibadi ayihu;</verse>
				<verse number="8">A mufubo wa Kikudi-E-Selelee taukekala wi na ntumbo yikilekile su?</verse>
				<verse number="9">Mwanda su mufubo wa luhīsho wi na ntumbo, (biabia) mufubo wa kululama kw’eshimba ubakilakila mu ntumbo.</verse>
				<verse number="10">Mwanda kiakia kibatumbishwe ntumbo, takibadi na ntumbo mu uno mwanda, ooo, nyi mpa mwanda w’aya ntumbo yikilekile.</verse>
				<verse number="11">Mwanda su kiakia kibahwile kibadi na ntumbo, (biabia) kino kibashāla ki na ntumbo yikilekile.</verse>
				<verse number="12">Biabia hatudi na lutengyelo lwi bino, twi na kushimikishena kwa mīsambo.</verse>
				<verse number="13">Kushī bu Mosesa bahutshile kihūto kia kilamba ku lukyebo lwe’shi, bena Isalele bakutwe kubangīla mpa ana kunfudilo kwa’kia kibahwididile;</verse>
				<verse number="14">anka binangu biabo bibadi bikome anka hoo. Mwanda mpaa na ku lelo uno, kino kihūto kinyi ki kwanka, tankikashwe ha kubala kwa mukanda wa kilombeno kikulu, ooo; kinyi kihūto nyi nkikashwe mu Kidisitu.</verse>
				<verse number="15">Anka mpaa na ku lelo uno ahabadibwa Mosesa, kihūto kikī kibahūte ku mashimba’bo.</verse>
				<verse number="16">Sunga mbiabia, habakāluka kwī Yehowa, kinyi kihūto akikakashwa.</verse>
				<verse number="17">Binyibiabia Nfumwetu nyi Nkikudi-E-Selelee, na he Kikudi kia Nfumwetu, nyi he buluñantu.</verse>
				<verse number="18">Anka’twe boso be na nkyebo yishī yihūtwe, tukwete kubandjile ntumbo ya Yehowa, bu mu kelobe, tubālulwa mu wawa mwesheshi ku ntumbo na ntumbo, ñanka kwi Kikudi-E-Selelee a Nfumwetu.</verse>
			</chapter>
			<chapter number="4">
				<verse number="1">Binyibiabia mwanda twi mu uno mufubo, mwatubafwilwa lusa, tatwi ndekelo ooo.</verse>
				<verse number="2">Anka tubalekye bintu bifibwe bia būfu, kushī kutambukila mu bulamalama, kushī kudimbana mu mwanda w’Efile Mukulu, anka ku kufumbulwa kwa biabinyibinyi atwilungwila ku muntu-e-munda mwa bantu boso ku meso kw’Efile Mukulu.</verse>
				<verse number="3">Anka su mukāndu we’tu wibuwa aufībwa, ngufībwe kwi’ba bashimine;</verse>
				<verse number="4">mwabadi efile-a-bahanohansenga bēle mufito ku binangu bia’ba bashī bakumine, tala etata dia mukāndu-wibuwa wa ntumbo ya Kidisitu, E nyi nkyebukilo y’Efile Mukulu, diakebamunyika.</verse>
				<verse number="5">Mwanda tatwilungwilā mwanda atwe bana bene, ooo, anka wa Kidisitu Yesu Nfumwetu; n’atwe benyi twi bahika benu ha mwanda wa Yesu.</verse>
				<verse number="6">Mwanda nyi Efile Mukulu bakamikile etata kumunyikā ’mufito, n’e amunyikā ’mashimb’etu, ha mwanda wa kuhana etata dia kiukilo kia ntumbo y’Efile Mukulu, mu mpala ya Yesu Kidisitu.</verse>
				<verse number="7">Anka twi na kino kineme mu bintu bibumbe bia nsenga’shi, buwa bukilekile bwa bukome bwikale bw’Efile Mukulu, ta mbw’etu, ooo.</verse>
				<verse number="8">Tubakalaltashwa ku mpese yoso, anka tatwi bakambilwe; tubealashena, anka tatwi bakutwe.</verse>
				<verse number="9">Tubasābulwa, anka tatwi bafutalwe, twibahoneshwe hashi, anka tatwi balwishibwe.</verse>
				<verse number="10">Bukyelebukyele atutwala kwihayibwa kwa Yesu mu mbidi, eshi, muwa wa Yesu namu ufumbulwe mu mbidi mwetu.</verse>
				<verse number="11">Mwanda’twi twi na muwa atutulwā ku lufu bukyelebukyele ha mwanda wa Yesu’shi, muwa wa Yesu namu ufumbulwe mu mbidi yetu ya lufu.</verse>
				<verse number="12">Binyibiabia lufu alufubā munda mwetu, anka mwanudi’nwe, muwa.</verse>
				<verse number="13">Ank’atwe hakwikala n’eshimba dia lukumino dihamune, mulombene mwakibafundjilwe’shi: Nakuminyine, mbiabia nyi bia tanākwile; atwe namu tubakumina, nyi bia twakula.</verse>
				<verse number="14">Hakwiuka’shi, yawa basangwile Nfumwetu Yesu, aketusangula n’atwe namu mu Yesu, aketulubula n’anwe hamune.</verse>
				<verse number="15">Mwanda bintu bioso mbia ha mwanda wenu’shi, bu-muntu mbufwimi abukakishakisha mpaa na ku ntumbo y’Efile Mukulu ha mwanda wa lutumbu lwa bebungi.</verse>
				<verse number="16">Nyi ha uno mwanda watushī ndekelo, anka sunga mbidi yetu ya lufu ayikalwika, muntu a munda ’munyishwe ku nguba na nguba.</verse>
				<verse number="17">Mwanda bishiotshi bietu mbihēle, nyi mbia kihindji kibelahela, abitukitshina bushito bwa ntumbo yikilekile bikambe ya ikala-ika.</verse>
				<verse number="18">Hatushyatutala ku bintu biabimonwa; mwanda bintu abimonwa mbia binobino, anka bintu bishyabimonwa mbia ikala-ika.</verse>
			</chapter>
			<chapter number="5">
				<verse number="1">Mwanda, atwiuku’shi, su nshibo yetu ya hanohansenga (ya mbidi) yibashimunwa, (biabia) twi na yibakwe y’Efile Mukulu, nshibo yishī yibakwe na maasa, ya ikala-ika mwiilu.</verse>
				<verse number="2">Nyi mu yino mwatwidīla, na kukyeba bimoo’shi, tufwadikwe nshibo yetu ya kwiilu;</verse>
				<verse number="3">Su tubekala bafwadikwe biabia tatusañanwa muswa.</verse>
				<verse number="4">Mwanda’twe hatuki mu (yino) nshibo (ya mbidi) atwidīla bushito; kushī kwamba’shi, tufulwe, ooo, anka’shi, tufwadikwe’shi, kiakia kia lufu kiminyibwe biū kwi muwa.</verse>
				<verse number="5">Winyi betuhangile ha mwanda wa kino kintu nyi Efile Mukulu, e winyi namu betuhele kiē nyi Kikudi-E-Selelee.</verse>
				<verse number="6">Binyibiabia nyi hatwikankamikila bukyelebukyele hakwiuka’shi, hatukī mu yino mbidi, twibelekene na Nfumwetu. (</verse>
				<verse number="7">Mwanda atutambukā na lukuluhilo, kushī kumona na meso.)</verse>
				<verse number="8">Ami’shi, twibakankamane, twi na kukumina namu he kwilekena bia ku mbidi, na kwikala na Nfumwetu.</verse>
				<verse number="9">Biabia twi na kinsukunsuku’shi, sunga twi kwadi, sunga twilekena n’e, twikale bakumusangulusha kwishimba.</verse>
				<verse number="10">Mwanda’twe boso wa tudi n’au ngwa kukafumbulwa ku mpala kwa kimu kia Kidisitu’shi, ese muntu akatambule bintu bibakitshinwe mu mbidi, mwiyile mubakitshinyinu, sunga mbibuwa sunga mbibubi.</verse>
				<verse number="11">Biabia hakwiuka lusushilo lwa Nfumwetu, atukonkwela bantu. Anka twibafumbulwe kw’Efile Mukulu; nakuluhila namu’shi, atufumbulwa ku muntu enu e munda.</verse>
				<verse number="12">Mwanda tatwilungula’nyi atwe bena bene kwanudi, anka atwinuha mwakutumbila ha mwanda w’etu, eshi, numone (mwakwakwila) kwi’bo abehwandjikisha kutumba, kushi mwishimba.</verse>
				<verse number="13">Mwanda su twi bu balotakane nyi kw’Efile Mukulu; su twi na binangu bishinkame nyi nkwanudi.</verse>
				<verse number="14">Mwanda kifulo kia Kidisitu akitushimatshisha, mwanda tubatshibile bino’shi, su umune bafwidile boso, biabia boso tabahwile kufwa.</verse>
				<verse number="15">N’E bafwidile boso’shi, baba be na muwa tabakekadidila n’au kwi’bo ba na bene, ooo, anka kwi yawa bebafwidīle, basangukile dimonyi (ku lufu).</verse>
				<verse number="16">Binyibiabia ku kihindji ki ku mpala tatukeuku muntu mulombene bia ku mbidi, ooo, sunga ngumune: ee, sunga tubeukile Kidisitu, mulombene mbidi, sunga mbiabia tatukamwiuku dimonyi, ooo.</verse>
				<verse number="17">Binyibiabia su (muntu) e mu Kidisitu, su nanyi su nanyi, e nkihangwe kihya; bintu bia kala bibakididile; talai, bintu bioso bibāluluka tabidi bihya.</verse>
				<verse number="18">Bintu bioso mbi’Efile Mukulu, e betulombasha kwadi e na mwinyi, mu Yesu Kidisitu; betuhele’twe namu mufubo wa kilombeno.</verse>
				<verse number="19">Nkia kwamba’shi, Efile Mukulu badi mu Kidisitu elombashanga na bahanohansenga kwadi E na mwinyi, tamwibalondole kwabadi kusola kwabo kwa myanda; e betutudile namu mwanda wa kilombeno.</verse>
				<verse number="20">Biabia binobino twi bakwidi ba ha mwanda wa Kidisitu, anki bi hamune Efile Mukulu enusendela n’etu, (biabia) atwe atwinusendela bu bampyanyi ba Kidisitu’shi: Lombanai n’Efile Mukulu.</verse>
				<verse number="21">Mwanda yawa shī badi mwiukye kulwisha, E bamwalulwile bu mulambu wa bubi ha mwanda w’etu, mwatudia kwalulu-kila balulame b’Efile Mukulu mwadi E.</verse>
			</chapter>
			<chapter number="6">
				<verse number="1">Henyihaha atwe abafubā n’E hamune, tubenusendela’shi, tanutambulanga bu-muntu bw’Efile Mukulu bisumanga, ooo.</verse>
				<verse number="2">(Mwanda bākwile’shi: Nankuhushishe ha kihindji kiltuminyibwe, na mwifuku dia kihandjilo na kukwashishe. Talai, binobino nyi nkihindji kikuminyibwe kibuwa, talai, lelo nyi efuku dia kihandjilo.)</verse>
				<verse number="3">Tanukitanga kia kukokosha su mu kinyi su mu kinyi’shi, tala mifubo yetu y’Efile yatohekwa.</verse>
				<verse number="4">Anka mu myanda yoso tutumbishibwe atwe bana bene bu bafubi b’Efile Mukulu, mu lwishinko lukata, mu bia malwa, mu nkalo ya bintu, mu bishiotshi,</verse>
				<verse number="5">Mu mikombela, mu kwelwa mu lukano, mu biondondo, mu kutuhwita mwa mifubo, mu kutengyela na mu kushīlu kwa bidibwa;</verse>
				<verse number="6">mu kutoka kwa mashimba, mu kiukilo, mu kahufianyi k’eshimba, mu bu-muntu, mu Kikudi-E-Selelee, mu kifulo kishī kia kudimba.</verse>
				<verse number="7">Mu mwanda wa biabinyibinyi, mu bukome bw’Efile Mukulu; mu bifwalwa bia ngabo bia kululama kw’eshimba, ku mbokoyibalume, naku yibakashi.</verse>
				<verse number="8">Ku kinemo na ku shī kinemo, ku ntumbo yibi na ku ntumbo yibuwa; bu badimbi ba madimi, biosobi twi babinyibinyi;</verse>
				<verse number="9">bu bashī beukibwe, biosobi twibeukibwe bikata; bu bakufwa, anka talai, twi na muwa; twi bu balangwe, anka tatwibayihaibwe;</verse>
				<verse number="10">bu abenyengā mwishimba, biosobi twi na kusehela bukyelebukyele; bu balanda, biosobi atuhetesha bebungi buheta, bu bashī na kintu, biosobi twi basha bintu bioso.</verse>
				<verse number="11">Anwe Bena Kodinda, makanwa etu ababulwa kwanudi mashimb’etu abatamishibwa.</verse>
				<verse number="12">Tanwibabondjibwe mwi’twe, ooo, nubabondjibw’anka munda mwenu.</verse>
				<verse number="13">Binyibiabia, ha mwanda wa bwedi bulombene mwanka (nesamba hamune bu kwi bana bande), mashimb’enu atamishibwe namu.</verse>
				<verse number="14">Tanwilungenanga hamune na bashī bakumine, ooo, mwanda kululama kw’eshimba na bubi kihwano nkia ha kinyi? Sunga etata na mufito abihwana na minyi?</verse>
				<verse number="15">Sunga Kidisitu na Beleale abahwanyina ha kinyi? Sunga ngiawa mukumine na shī mukumine a mbahwanyine ha kinyi?</verse>
				<verse number="16">Na ntempelo y’Efile Mukulu na mankishi kilombeno nkia kinyi? Mwand’atwe twi ntempelo y’Efile Mukulu a muwa; anka mwakibakwidilwe’shi: Nankabombela munda mwabo, nakutembela mwanka, n’ami nankekala Efile Mukulu abo; abo namu abakekala bantu bande.</verse>
				<verse number="17">Binyibiabia katukai munkatshi mwabo, nwikale belamune, nyi mubakwidile Yehowa; tanukumanga namu ku kishidikwa (kishila,) biabia ami nankenutambula.</verse>
				<verse number="18">Nankekala bu Nshenu kwanudi, n’anwe namu anukekala bu bana bande balume, na bu bana bande bakashi, nyi mubakwidile Yehowa a bukome boso.</verse>
			</chapter>
			<chapter number="7">
				<verse number="1">Binyibiabia anwe bakuminyibwe hatudi na yino milayilo, twitoshei atwe bana bene ku biabutete bioso bia ku mbidi, na bia ku kikudi tukumbashidilei kuhatulwa-kwa-kishila mu kutshina kw’Efile Mukulu moo.</verse>
				<verse number="2">Etutambulei mu mashimb’enu; tatwibasoleshe muntu mwanda, ooo, tatwibalwishe muntu; tatwibadimbe muntu.</verse>
				<verse number="3">Tanyisambila (bino) mwanda wa kwinuhīsha, ooo, mwanda’mi nenulungwile kala’shi’, nwi mu mashimb’etu sunga nkufwa, sunga nkwikala n’enu mu muwa hamune.</verse>
				<verse number="4">Nkomantshima ya mīsambo yande ngikata kwanudi, na kwinutumbisha kwande nkukata ha mwanda wenu. Naushibwa na kusengibwa, nyi na kusehela kukilekile mu malwa etu oso.</verse>
				<verse number="5">Mwanda hatubafikile mu Masedonya, mu mbidi mwetu tamubadi mufukame, anka tubakalakeshwe ku mpese yoso, ngoshi yibetufunyishe, munda tamwitususu,</verse>
				<verse number="6">Sunga mbiabia, Efile Mukulu aseng’āba bakalakashwe, betusengyele ha mwanda wa kufika kwa Titusa,</verse>
				<verse number="7">Tankwa’nkā’ko kufika kwe, ooo, anka mwanda wa kusengibwa kwabasengyelwe mwanudi, habetulungwile mwanwitukyebela bikata, na lukalo lwenu, n’eshimba dienu dikibobo kwandji’mi’shi, nakilekile kusehela.</verse>
				<verse number="8">Mwanda sunga nenufitshishe ku mashimba na mukanda wande, tanaluluka’mi, ooo, sunga nālulukile (kala), mwanda nashingula’shi, winyi mukanda ubenufitshishe mashimba kihindji kihela.</verse>
				<verse number="9">Binobino nasehela kushī ha mwanda wa kufitshishwa kwa mashimb’enu, ooo, anka ha mwanda nubafitshishwa mpaa nubēlanga; mwand’anwe nubafitshishwe ku kihaso kia bwin’Efile’shi, tanwakashimishwa, kwatudi, sunga mu kinyi sunga mu kinyi.</verse>
				<verse number="10">Mwanda kufita kweshimba kwa bwin’Efile akwikashā kwilanga ku kihandjilo kushī na kwalula mwishimba, anka kufita kweshimba kwa bahanohansenga akwikashā lufu.</verse>
				<verse number="11">Mwanda, talangai, kintu kino namu kianubafitshishe mwiyile bwin’Efile, a tandwishinko lwimō lubakitshinwe mwanudi, ee, na kwibingisha kw’anwe bana bene; ee, na kukalakashwa mwishimba, ee, na moo namu, ee na kukyeba kukilekile, ee na kinsukunsuku kimoo, ee na kōbola. Mu bintu bioso nwibeleshe bu babingishibwe mu (uno) mwanda.</verse>
				<verse number="12">Binyibiabia sunga nenufundjile (mukanda,) nki mufunde ha mwanda wa yawa basōle mwanda, sunga mpa mwanda wa yawa bamwene malwa (a ha uno mwanda), ooo, anka’shi, lwishinko lwatudi n’alo alukamweka kwanudi ku meso kw’Efile Mukulu.</verse>
				<verse number="13">Biabia tubadi basengibwe mu kusengibwa kwenu: ee, tubasehelele bikilekile mwanda wa muloo wa Titusa, mwanda eshimba die dibayikishwa kwanudi’nwe.</verse>
				<verse number="14">Mwanda su netumbishe kwadi e, su mpa kinyi su mpa kinyi, nki mukwatshishibwe būfu ooo; anka mwatubesambile n’enu mu bintu bioso bia binyibinyi, anka biabia nyi kwilungula kwetu, kwatubelungwile ku mpala kwa Titusa kubamwekyelelwe kwa biabinyibinyi.</verse>
				<verse number="15">Na kifulo kie kia munda nkikambe kukilakila bingi kwanudi’nwe, hakutentekyesha kukokyela kw’anwe boso, bu bianubamutambwile na moo na kususa.</verse>
				<verse number="16">Nasehela’shi, nyi na lukuluhilo mwanudi mu (bintu) bioso.</verse>
			</chapter>
			<chapter number="8">
				<verse number="1">Hangi namu bakwetu, tubenūkisha bu-muntu bw’Efile bubahelwe bikoñeno b’Efile bia ku Masedonya;</verse>
				<verse number="2">mu kutompibwa kukata kwa malwa, bungi bwa kusehela kwabo na bulanda bwabo bukata bubafwimi ku buheta bwa bu-muntu bwabo.</verse>
				<verse number="3">Mwanda mulombene bungi bw’abia bahananga, ami nyi kamonyi ka uno’shi, babakishekishe bia kuhana kwabo, babahene mashimb’abo bana bene.</verse>
				<verse number="4">Abetusendelele na kwitwiyayila bikata’shi: Nutambule bwinyi bumuntu, na mwanda wa kilombeno kia kufubila balamunweba-kishila.</verse>
				<verse number="5">Na kino namu tambakite’kio mwatubadi bakuluhile’twe, ooo, anka ababadidile kwihana abo bana bene kwi Nfumwetu, na kwatudi’twe, bu amukyebela eshimba di’Efile Mukulu.</verse>
				<verse number="6">Nyi ha uno mwanda watubakyebele Titusa’shi, anka mwababangile, mpamune ahwe mwanudi’nwe mu buno bu muntu namu.</verse>
				<verse number="7">Anka mwanufwimina mu bintu bioso, mu lukuluhilo, na mu kwakula, na mu kiukilo, na mu kusasakata, na mu kifulo kienu kwatudi, nufwimei mu buno bu-muntu namu.</verse>
				<verse number="8">Tañakula bu kishila, ooo, anka ha mwanda wa kushisha mu kusasakata kwa bangi mu biabinyibinyi bia kifulo kienu.</verse>
				<verse number="9">Mwanda anwiuku bumuntu bwa Nfumwetu Yesu Kidisitu’shi, sunga badi mpeta, bealulwile bu mulanda ha mwanda wenu’shi, anwe mu bulanda bwe nwikale bampeta.</verse>
				<verse number="10">Ha winyi uno nahana nangunangu yande, mwanda kino nkinuhwandjikile’nwe, bababangile kwibedi kushī anka kukita, anka kwikala n’eshimba dia kwikikita ha’kia kihwa kia kwibedi.</verse>
				<verse number="11">Binyibiabia hwididilai kwikikita’shi, anka mubaikadile eshimba dia kuuhakana kwa kukyeba, anka biabia nwikale na kuhwididila ’nyi n’abia bia kuhana bia nwi n’abio.</verse>
				<verse number="12">Mwanda su eshimba ndjimene kwanka, biabia kikuminyibwe mulombene bintu bi n’abio muntu, kushī kulombene muntu shi n’abio, ooo.</verse>
				<verse number="13">Mwanda nki mwakule uno kwamba’shi, bangi abatentulwa n’anwe nunemenwe ooo;</verse>
				<verse number="14">anka kwikala balombashene’shi, kufwima kwenu ku kino kihindji akukekala kwa kukumbasha mu biabebakutwe, eshi, kufwima kwabo namu kukekale’nyi kwa kukumbasha bianwibakutwe: eshi kwikale kulombashene hamunenka.</verse>
				<verse number="15">Anka mwaubafundjilwe’shi: Yawa (basangwile) yibungi (ya mana) te na yisubukye, ooo; na winyi (basangwile) yihela tabakutshilwe.</verse>
				<verse number="16">Anka Efile Mukulu atumbulwe benutudile Tetusa n’eshimba di na kinsukunsuku dia lubasu.</verse>
				<verse number="17">Mwanda e binyibinyi bakuminyine elango dietu; anka hakukamba kusasakata e bayile kwanudi n’eshimba die na mwi-nyi</verse>
				<verse number="18">N’atwe tubatumu n’e mukwetu, winyi mutumbishibwa mu mukāndu-wi-buwa w’Efile mosomoso mu bikoñeno bi’Efile.</verse>
				<verse number="19">Tañanka biabia ooo, anka e winyi badi musangulwe namu ku bikofieno bi’Efile kwenda n’etu na buno bu-muntu, bufishībwe kwatudi ku ntumbo ya winyi Nfumwetu, na (kulesha) mwimēne binangu bienu.</verse>
				<verse number="20">Nwihenge bino’shi, muntu su nanyi su nanyi, takamono mwa kwitutoheka mwanda wa buno (bumuntu) bufwimi bufishībwe kwatudi,</verse>
				<verse number="21">kwikala namu na lwishinko ku bintu bilumbulukye, kushi anka ku meso kwa Nfumwetu, ooo, anka na ku meso kwa bantu namu.</verse>
				<verse number="22">Tubatumine n’abo mukwetu, atubamwene musasakate mu bintu bibungi, misusa na misusa, anka binobino e’nyi mukile kusasakata, ha mwanda wa Lukuluhilo lukata luanji n’alo mwanudi</verse>
				<verse number="23">Su muntu ehusha’shi: A Tetusa namu nanyi? E muhwane nami a nfubu n’e mufubo wa kwanudi’nwe, su bakehusha’shi: A bakwenu benyi namu mba na minyi? Abo, nyi mikiendji ya mu bikoñeno bi’Efile na ya ntumbo ya Kidisitu.</verse>
				<verse number="24">Binyibiabia nwibaleshei, na ku mpala kwa bikoñeno bi’Efile, kishisho kia kifulo kienu, na kia kwitumbisha kwetu ha mwanda wenu.</verse>
			</chapter>
			<chapter number="9">
				<verse number="1">Mwiyile mwanda wa mifubo ya kwi balamunwe-ba-kishila, tantobwa kwinufundjila, ooo,</verse>
				<verse number="2">mwanda nahu kwiuka mwimēne mashimb’enu bianenutumbisha kwi’bo ba ku Masedonya’shi, be mu Akaya abadi bemēne ha kihwa kibakidi; na kinsukunsuku kienu kibakolomwene bebungi.</verse>
				<verse number="3">Anka natumine bakwetu’shi, tala kwitumbisha kwetu ha mwanda wenu kwakekala kwa bisumanga mu uno mwanda; anka binakwile’shi, nwikale bemane.</verse>
				<verse number="4">Tala su baba ba mu Masedonya abakafiki n’ami twakenuheta bashī bemēne, atwe (tatwakula’shi n’anwe,) tatwakakwatshishibwa būfu mu kuno kwitumbisha kwa kukankamana.</verse>
				<verse number="5">Binyibiabia natentekyeshe’shi, wandji n’au ngwa kusendela bakwetu ba mu Kidisitu’shi, babadile kwanudi mu kuhadika bia mwabi bia buntu bwenu, bianubalayilwe kwibedi’shi, abio binyi bikale bihwe kulumbulwa, bu bia buntu bwa bisumanga, kushī bu biakwiatshila ku malaka, ooo’.</verse>
				<verse number="6">Anka nākula bino’shi: Yawa aminyi mbio yihela akaumbula yihela; na yawa aminyi yibungi ya miabi, akaumbula yibungi namu.</verse>
				<verse number="7">Mulombene mwa mufunā muntu ese mwishimba die, (balambule anka biabia) kushī na kwinyenga kw’eshimba, sunga nkumukitshisha ha bukoho, mwanda Efile Mukulu asehela muntu alambula na musanku.</verse>
				<verse number="8">Efile Mukulu namu euku kufwimisha bu-muntu boso kwikala mafuku oso balombanyinyine boso, mu bintu bioso, kwanudī’shi, anwe, ha nufwime ku mifubo yoso yibuwa,</verse>
				<verse number="9">bu mwaubafundjilwe’shi: E bahalakeshe kosokoso, E bahele balanda; kululama kwe akukekala ikala-ika.</verse>
				<verse number="10">Yawa aheya muminyi mbio na biashi bia kudia akenuha, na kufwimisha mbio yenu yikunwe, na kufwimisha bikuba bia kululama kwenu.</verse>
				<verse number="11">Anwe namu nubaheteshībwa mu bintu bioso mpaa na ku bia bu-muntu boso, bubetwikasha na lutumbu kw’Efile Mukulu.</verse>
				<verse number="12">Mwanda mwiyile lulumbulwilo lwa mufubo uno wa kwi boso, taluhebwā ’nka ku lukalo lwa bahatulwe-ba-kishila, ooo, anka alufwimina namu bebungi ha ntumbu kw’Efile Mukulu.</verse>
				<verse number="13">Ku kutompibwa kwa luno lulumbulwilo lwa mufubo abatumbisha Efile Mukulu ha mwanda wa kikokyeshi kia lukumino lwenu lutemunwe, ku mukāndu-wibuwa wa Kidisitu, na ha mwanda wa kwābishena kwenu kwa bumuntu kwabadi, na kwi (bantu) boso.</verse>
				<verse number="14">Na ku luteko lwabo ha mwanda wenu, bakwete kwinutuhwita mu kifulo, ha mwanda wa bumuntu bukilekile bw’Efile Mukulu hanudi.</verse>
				<verse number="15">Efile Mukulu atumbulwe ha mwanda wa buntu bwe bukutwe na mwa kwibwakwila.</verse>
			</chapter>
			<chapter number="10">
				<verse number="1">Biabia, ami Paulu na mwinyi, nenusendela ku kuhohela na kasendeleshi ka Kidisitu, biandji munkatshi mwenu nyi mwiheleshe, anka hakwikala shī kwanka nyi n’eshimba kwanudi:</verse>
				<verse number="2">anka nenusendela’shi, hankekala munkatshi mwenu, tankekala n’eshimba na lwinyi lukuluhilo lwanatentekyesha kukankamana n’alo kwi bangi abetutentekyesha bwābatambukila mwiyile bia ku mbidi.</verse>
				<verse number="3">Mwanda sunga atutambuka mu mbidi, tatulwila ngoshi mwiyile bia ku mbidi, ooo.</verse>
				<verse number="4">(Mwanda bilwilwa bietu bia ngoshi bi shī bia ku mbidi, ooo, anka mbia ntshitshiba kw’Efile Mukulu bia kushindula bihempe),</verse>
				<verse number="5">na kuhonesha mpwandjikishi, na bintu bioso bi bula biimene kutuhishena na binangu bi’Efile Mukulu, na kufisha binangu bioso mu buhika bwa kikokeshi kwi Kidisitu.</verse>
				<verse number="6">Na ha kwikala mwimēne kōbola bukolwa boso ahakakumbana kikokeshi kienu.</verse>
				<verse number="7">Anwe anutala’nka ha mbidi ha bintu? Su nanyi su nanyi ekuluhil’e na mwinyi’shi: Nyia Kidisitu, (biabia) etentekyeshe enamwinyi dimonyi uno mwanda’shi, mulombene e bu a Kidisitu, anka biabia atwe namu twi ba Kidisitu.</verse>
				<verse number="8">Sunga’mi nadi akukamba kwilungula mwanda wa matalwa etu abetuhēle Nfumwetu mwa kwiēla mwiilu, kushī mwanda wa kwinushindula, (biabia) tankakwatshishwa būfu, ooo.</verse>
				<verse number="9">Eshi, tala nankekala bu e nutshinyisha ku mikanda (yande).</verse>
				<verse number="10">Mwanda’bo abakulashi: Mikanda ye yi moo, na bukoho, anka ku mbidi ye su yi kuno kwatudi’twe ngitūba, na mīsambo (ye) ayibendjibwa.</verse>
				<verse number="11">Yawa e bino atentekyesha kino’shi, anka mwatudi bekele mu mwanda wa ku mikanda, hatushī kwanka, biabia namu (atukekala) na bikitshino hatwikala kwanka.</verse>
				<verse number="12">Mwanda’twe tatukumu kwibadikishena mwatuhunda, sunga nkwihwandjikisha na bamo b’bo bakwitumbisha abo bana bene, ooo; anka’bo hakwitondena abo bana bene, kwi’bo bana bena, na hakwihwandjikisha abo bana bene munkatshi mwabo, tabe kalolo.</verse>
				<verse number="13">Anka’twe tatukelungwila bintu kukisha ha lutshi, anka mulombene lutshi lwa mudianyino lwa betwabile kw’Efile Mukulu, nyi ndutshi lufikye mpaa na kwanudi.</verse>
				<verse number="14">Mwanda tatukamba kwilomba bu’twe bashyabafiki kwaudi; mwanda tatuhwile kufika kwakwa kwanudi namu mu mukāndu-wibuwa wa Kidisitu.</verse>
				<verse number="15">Tatwilungwila bintu kukila lutshi lwetu mu mifubo ya bangi, ooo, anka hakwikala na lukuluhilo’shi, ahakatamishwa lukuluhilo lwenu, atwe atukekala batamishibwe kwanudi, mulombene mudianyino wetu ukilekile.</verse>
				<verse number="16">Ha mwanda wa kulungula mukāndu-wibuwa ku mpese yi ku mpala kwenu, kushī kwilungwile ku luhese lwa mungi muntu mu bintu bilumbulwe kala bitulwe mu maboko etu.</verse>
				<verse number="17">Anka yawa etumbishā, etumbishe mwi Nfumwetu.</verse>
				<verse number="18">Mwanda ta ngiawa etumbish’ē na mwinyi ’mukuminwe ooo, anka yawa atumbishibwa kwi Nfumwetu.</verse>
			</chapter>
			<chapter number="11">
				<verse number="1">Nankyebe’shi, su anwiuku mwa kwikele n’anii kahindji mu kuhatakana (kwande); na kuhuñanya n’ami binyibinyi.</verse>
				<verse number="2">Mwanda nyi na mukao kwinwe, au winyi ngwa kw’Efile Mukulu; mwanda nahu kwinukumina kwi mulume umune’shi, mwandjia nkenulubwila bu kamame e selelee kwi Kidisitu.</verse>
				<verse number="3">Anka nyi na moo, kutshina’shi, su nku kinyi, su nku kinyi, mwababembēle Efa kwi nyoka, ha mwanda wa budimu bwe, biabia namu binangu bienu tala biakekala bilwishibwe ku kubofula kwi mu Kidisitu.</verse>
				<verse number="4">Mwanda su mungi afiki, alungula mwanda wa mungi Yesu atushyatulungwila (mwanda we,) sunga nwatambula kingi kikudi kianushyātambwile, sunga ngungi mukāndu wibuwa wanushyakuminyine, biabia hangi anwiuku kwikala bahuñanyi biya n’ē.</verse>
				<verse number="5">Mwanda nahwandjikisha’shi, tanadi kunyima kwa batumibwa bakile bukata, sunga mpahelahela.</verse>
				<verse number="6">Ankasunga nyi muhatakane mu misainbo, nki biabia mu kiukilo, ooo; anka tubafumbwilwe biya munkatshi mwenu mu bintu bioso.</verse>
				<verse number="7">A nasolele mwanda hakwihelesha ami na mwinyi mwanudia kutumbishibwa, ha mwanda nenulungwilanga mukāndu wibuwa w’Efile Mukulu bwana su?</verse>
				<verse number="8">Nanyengyele ku bingi bikoñeno bi’Efile hakutambula efuto, mwanda wa kwinufubila.</verse>
				<verse number="9">Na hanadi n’enu kwakwa, na kwikala mulobele, tanadi na kwandji munemene, sunga kwi muntu umune ooo; (mwanda kianadi mulobeshe kwandji, bakwetu abafwile ku Masedonya abampele’bio) na mu bintu bioso nelamine’shi, tankwi nunemena, nyi mbiankelama biabia.</verse>
				<verse number="10">Bu biabinyibinyi bia Kidisitu bi munda mwande, takwi muntu akandekyesha mu kuno kwilungula mu mpese ya ku Akaya.</verse>
				<verse number="11">A mpa mwanda kinyi? Mwanda nki n’enu kifulo su? Efile Mukulu euku.</verse>
				<verse number="12">Anka kianakitshi, nyi ank’akio kiankakitshi nkakashe mwanda kwi’bo abakyebe mwanda’shi, mwabetumbikila bakasananwe anka hamune’twe.</verse>
				<verse number="13">Mwanda be biabia mbatumibwa ba madimi, bafubi bakudimba, mbealule’bo bana bene bu batumibwa ba Kidisitu.</verse>
				<verse number="14">Haha hashī mwanda wa kukanya, ooo, mwanda Satana na mwinyi bealulwile tadi bu mwikeilu e etata.</verse>
				<verse number="15">Binyibiabia kishī kintu kikata su bafubi be mbālulwe bu bafubi ba kululuma, kunfudilo kwabo akukekala mwiyile bikitshino biabo.</verse>
				<verse number="16">Nākuladimonyi’shi: Takumpwandjikishanga’nyi muntu, sunga ngumune’shi, nyi mulotakane, anka su nkuhwandjikisha bingi, bibuwa nuntambule bu mulotakane, nkelungule’mi na mwinyi hahela.</verse>
				<verse number="17">Uno wanyisamba, tanyisambila au kwi Nfumwetu, anka bu mu kulotakana, mu luno lukuluhilo lwa kwilungula.</verse>
				<verse number="18">Bu amwitumbisha bebungi mwiyile bia ku mbidi, ami namu nanketumbisha.</verse>
				<verse number="19">Mwanda anuhuñanya na balotakane na mashimba a tuseho, anwe basha binangu’ba.</verse>
				<verse number="20">Mwanda anwe anuhuñanya sunga muntu enumuna m’buhika; sunga muntu enumina, sunga muntu enukwata, sunga muntu enemeka e na mwinyi, sunga muntu enukuhila luhi ku lukyebo.</verse>
				<verse number="21">Nesambila ha mwanda wa kusabulwa, hamunenka bū’twe abadi batūba. Anka moso amunyiñamena muntu kukita, su nanyi su nanyi, (nesambila mu kulotakana), ami namu nakanyiñamena.</verse>
				<verse number="22">Abo bena Hebelu su? N’aminamu. A nyi bena Isalele su? N’ami namu. A mba ku twikulu twa Abalahama su? N’ami namu.</verse>
				<verse number="23">Abo’bo nyi mbafubi ba Kidisitu su? (Nēsamba bu mulekane.) Ami nyi mukile; mu mifubo ya kutuhwita yibakilakila bungi, mu mikombela yikishekishe, mu mashibo a nkano kukisha misusa na misusa, mu nfu yibungi.</verse>
				<verse number="24">(Kwi Bena Yuda nakuhilwa misusa yitano mikombela makumi ananka, (bia kushala umune kukumbasha).</verse>
				<verse number="25">Nakuhilwa’nyi na nsāsu misusa yisatu, mususa umune nāshibwa mabwe, misusa yisatu bia nyi tshikila mu masua, bufuku na kanya nadi mu mema a kalunga:)</verse>
				<verse number="26">Mu nyendo misusa na misusa, na tutshima munda twa masaku a ha mema, mu tutshima munda twa kwi bantomboshi, mu tutshima munda twa kwi bakwetu ba kifuko, mu tutshima munda kwi Badjentaila, mu tutshima munda mu bibalo, mu tutshima munda twa mu kabāka, mu tutshima munda twa h’eshiba dia mema, mu tutshima munda twa bakwetu basha madimi;</verse>
				<verse number="27">Mu lwidilo na kusosamena, mu ntengyela yibungi, mu nsala na nyota, mu nshilo ya biakudia misusa yibungi, mu mashika na muswa.</verse>
				<verse number="28">Na hakutenteka abia bintu bi hasha, ayo ayinemenā ku nguba na nguba, nginyi ya kilele kia bikoñeno bioso bi’Efile.</verse>
				<verse number="29">A nanyi e na butūba, n’ami nkikala na’bo? A nanyi mukokoshwe, n’ami nkikala na kibobo?</verse>
				<verse number="30">Su nyi na lukalo lwa kwitumbisha, nanketumbisha ku bintu binemene bia butūba bwande.</verse>
				<verse number="31">Efile Mukulu Yaiya a Nfumwetu Yesu Kidistu, e akuhebwa mwabi kwikala-ika, euku’shi, ami tandjimbi, ooo.</verse>
				<verse number="32">Mu Damasakasa mutontshi mukata e hanundu ha boso, mulonde Nfumu Aletasa, balamine kibalo kia Damasakasa, na bu mulami (a basalai) bakyebele kunkwata.</verse>
				<verse number="33">Natukile mwididishi, banyisha mu kisele ha lubumbu, biabia nahandjile ku maas’e.</verse>
			</chapter>
			<chapter number="12">
				<verse number="1">Kwilungula, kwandji’mi tankumpwandjikile ooo, mwanda nafiki ku bimonwa na bifumbwilo bia kwi Nfumwetu.</verse>
				<verse number="2">Neukile muntu a mu Kidisitu, kubakidi bihwa ekumi na binanka (su badi mu mbidi, tañuku’mi, su badi shī mu mbidi tañuku; Efile Mukulu euku), e winyi bātshilwe mwiilu, mpā na mwiilu dia kasatu.</verse>
				<verse number="3">N’ami neukile muntu badi anka bino, (su badi mu mbidi, sunga shī mu mbidi, tañuku’mi: Efile Mukulu euku),</verse>
				<verse number="4">Mubātshilwe mwiilu, mpaa na mu Mpaladisa, bahushishe mīsambo yishyayisambwā, yishidilwe kishila muntu kwiyisamba.</verse>
				<verse number="5">Nanketumbisha ha mwanda wa muntu e biabia; anka tanketumbisha ha mwanda wande’mi na mwinyi, ooo, anka mu butūba bwande.</verse>
				<verse number="6">Sunga nakyebanga kwitumbisha, tankekala mulēkene, mwanda nankākula biabinyibinyi: anka binobino nabanda kuleka, tala su nanyi su nanyi akampwandjikisha bikishekishe mwa ’mwena, sunga mwampushisha’mi.</verse>
				<verse number="7">Na ha mwanda wa kutshina’shi, tala nakekala mukishekishe kunemekwa ku bungi bwa bifumbulwe, kunadi muhebwe mulobo mu mbidi, taudi mukiendji wa Satana wa ku ’mwesha malwa; tala nankekala mwinemekye bikilekile.</verse>
				<verse number="8">Ha mwanda wa kino kintu nasendelele Nfumwetu misusa yisatu, ami’shi, kinkatukye.</verse>
				<verse number="9">E bandungwile’shi: Bu-muntu bwande mbukulombene; mwanda bukome bwande mbukumbashibwe mu butūba. Biabia tantumbisha n’eshimba di soo mu butūba bwande’shi, bukome bwa Kidisitu bwikale n’ami.</verse>
				<verse number="10">Nyi ha uno mwanda nasehelā mu butūba, mu misabulo, na mu nkalo ya bintu, mu kubingwabingwa, na mu bishiotshi ha mwanda wa Kidisitu, mwanda hanyikala mutūba hanyikala mutūba biabia nyi bukome.</verse>
				<verse number="11">Hakwitumbisha nyi mwalulukye tandji mulotakane; anwe nubambusha; mwanda nadia kwikala mutumbishibwe kwanudi; mwanda nki kunyima kwa batumibwa bakile bukata, su mu kinyi su mu kinyi, sunga’ami nyi bu bisumanga.</verse>
				<verse number="12">Mbinyibinyi bitundwilo bia butumibwa bibakitshinwe munkatshi mwenu mu mufwaka, mu bitundwilo, na mu biakukanya, na mu bikitshino bia ntshitshiba.</verse>
				<verse number="13">A mu kintu kinyi mwanubalobela ku bingi bikoñeno bi’Efile, anka su mpa mwandaw’ami na mwinyi shī mwinunemēne bushito? Nundekyele uno mwanda.</verse>
				<verse number="14">Talangai, uno nyi mususa wa kasatu wandji mwimene kufika kwanudi, n’ami namu tankekala mwinunemene bushito, ooo. Mwanda tankimbi bienu, ank’anwe; mwanda tankuhwandjikile bana kubikila banambutwile bintu, ooo, anka banambutwile kubikila bana.</verse>
				<verse number="15">Nankasehela bikata kwishidisha na kushidishwa ha mwanda wa bikudi bienu; su nyi n’enu kifulo kikata, ami nyi nfudibwe kifulo kihela.</verse>
				<verse number="16">Anka sunga mbiabia, ami tanadi mwinunemēne bushito; anka hanekēle na budimu, nenukwete ku bulamalama.</verse>
				<verse number="17">Nenudidīle kinyi kwi baba banenutuminyine kwanudi, su nkwinyi su nkwinyi?</verse>
				<verse number="18">Naihwishe Tetusa, namutumana mukwabo (mu Kidisitu.) A Tetusa benudidīle su? Tatubatembelanga mu kikudi kimune su? A tatubatembelanga mu ngwa yihamune’nka su?</verse>
				<verse number="19">Dimonyi anutentekyesha’shi, atwibalananyā atwe bana bene kwanudi? Atwakula ku mpala kw’Efile Mukulu mu Kidisitu; anka atukitshi bintu bioso mwakwinuelesha mwiilu anwe bakuminyibwe.</verse>
				<verse number="20">Mwanda natshinyi, tala hankafiki, nankenusañana ntwanshī mukyebele, nami (namu) nankasañanwa n’enu mwanushyanukyebela: tala su kwekala mpaka, na kiutu, nsungu, mima, twihu, mikoso, kwinemeka, kwituhishena.</verse>
				<verse number="21">Tala namu hankafiki dimonyi, Efile Mukulu ande akankwatshisha būfu munkatshi mwenu, n’ami nankekala na lukalo lwa bebungi abasolele myanda kwibedi; bashī belangye munda ku kushūla-kwa-bishila na lukyebanokye’bano, na mudioholo w’eshimba dibi wabakitshine.</verse>
			</chapter>
			<chapter number="13">
				<verse number="1">Uno nyi mususa wa kasatu utanafiki kwanudi. ’Makanwa a tumonyi tubidi sungā tusatu myanda yoso ayikakankamikibwa.</verse>
				<verse number="2">Nahwile kwinulungula kwibedi, nenulungula (dimonyi) anka bu’mi ekalanga n’enu mususa wa kabidi; na binobino hanyikala nki munkatshi mwenu, nafundjii’aba abalwishishe kwibedi, na kwi bangi boso’shi, su nankafika dimo, tankenufwila lusa, ooo.</verse>
				<verse number="3">Ha mwanda anukimbi kishiso kia Kidisitu akiakulā munda mwande, e ta mutūba kwanudi, anka mwanudi e mbukome.</verse>
				<verse number="4">Mwanda sunga baihayilwe ha mutshi uhingishene mu butūba, sunga mbiabia e atala ku bukome bw’Efile Mukulu. Mwanda’twe namu twi batūba mwadi e, ank’atukekala na muwa n’e ku bukome bw’Efile Mukulu kwanudi.</verse>
				<verse number="5">Etompei munda anwe bana bene, su nwi mu lwinyi lukumino; nwishishei’nwe bana bene. Tanwibeshingule biya anwe bana bene’shi? Yesu Kidisitu e munda mwenu, anka su nwi babambakane.</verse>
				<verse number="6">Anka natengyela’shi, anukeuku’shi, tatwibabambakane, ooo.</verse>
				<verse number="7">Anka natekā kw’Efile Mukulu’shi, tanwakita bibubi, ta mwanda w’atwe kumweka bu bakuminyibwe, ankā’shi, nukite yibuwa, sunga twi bu babambakane.</verse>
				<verse number="8">Mwanda tatwiuku kukita kia kwituhishena na biabinyibinyi, anka (kutamisha) wa biabinyibinyi.</verse>
				<verse number="9">Mwanda atusehela hatwi batūba, n’anwe bukome; uno namu watutekyela, nyi ngwanka wa kukumbashwa kwenu.</verse>
				<verse number="10">Binyibiabia nyi mwanda uno wanenufundjila yino myanda hanshī munkatshi mwenu, kutshina’shi, hanyikala kwakwa n’enu tala nenusashila, mwiyile bukome bubampele Nfumwetu bwa kwela mwiilu, bushī bwa kuiwisha, ooo.</verse>
				<verse number="11">Kunfudilo bakwetu, nenuladikai, nwikale bakumbane, nusengibwe bibuwa, nwikale n’eshimba dimune, nubombele mu kufukama; biabia Efile Mukulu a kifulo na kufukama akekala n’enu.</verse>
				<verse number="12">Nwīmushenei na lwififyeno luhatulwe lwi kishila.</verse>
				<verse number="13">Balamunweba-kishila boso abenwimuna.</verse>
				<verse number="14">Bu-muntu bwa Nfumwe tu Yesu Kidisitu, na kifulo ki’Efile Mukulu, na kihwano kia Kikudi-E-Selelee, bikale nenu boso. Amena.</verse>
			</chapter>
		</book>
		<book number="48">
			<chapter number="1">
				<verse number="1">Paulu mutumibwa (bushī bwa ku bantu, sunga mpa mwanda wa muntu, mbwa kwi Yesu Kidisitu, n’Efile Mukulu Yaiya, bamusangwile ku lufu,)</verse>
				<verse number="2">nu bakwetu ba mu Kidisitu boso be n’ami, ku bikoñeno bi’Efile bia Ngalatea:</verse>
				<verse number="3">Bumuntu bwikale n’enu na kufukama kw’Efile Mukulu Yaiya, na kwi Nfumwetu Yesu Kidisitu,</verse>
				<verse number="4">winyi behene e na mwinyi ha mwanda wa milwisho yetu mwadia kwitumañunwīna ku ba hanohansenga bebubi, muyile eshimba di’Efile Mukulu Nshyetu:</verse>
				<verse number="5">kwadi e (kwikale) ntumbo ya ikala-ika. Amena.</verse>
				<verse number="6">Nakanya mwanubalamunukila bukidi kwadi e benwitamine mu bu-muntu bwa Kidisitu, ku ungi mukāndu-wibuwa.</verse>
				<verse number="7">Winyi uo tangungi, oo, anka kwi bangi abenuhatakasha, abakyebe kwalula mukānduwibuwa wa Kidisitu.</verse>
				<verse number="8">Anka sunga n’atwe, sunga mwikeilu a kwiilu akenulungula ungi mukāndu wibuwa, su ngwa kinyi, su ngwa kinyi, ushī bu mukāndu-wibuwa watubenulungwile kwibedi, ekale mwedibwe muloa.</verse>
				<verse number="9">Anka mwatwinulungwidīle kwibedi, anka biabia nyi bia nyi nulungula dimonyi’shi: Su nanyi su nanyi akenulungula ungi mukāndu-wibuwa wanushī batambule, edibwe muloa.</verse>
				<verse number="10">A binobino n’ami akonkwela bantu, su Efile Mukulu? A nakyebā kusehesha mashimb’a bantu su? Su nekala a kusehesha mashimba a bantu, tanyikala mpika a Kidisitu, ooo.</verse>
				<verse number="11">Anka nenwiukisha’nwe bakwetu’shi, winyi mukānduwibuwa wanenulungwile, tangwa kwi muntu, ooo.</verse>
				<verse number="12">Mwanda nki mwiutambule kwi muntu, sunga nkulambukishwa’o, anka nku kufumbulwa kwa Yesu Kidisitu.</verse>
				<verse number="13">Mwanda’nwe nubahushishe nyikashi ya muwa wande mu kihindji kia kala mu lulangwilo lwa bena Yuda, munadi mukilekile kubingabinga kikoñeno ki’Efile Mukulu, na kwikishīdisha.</verse>
				<verse number="14">Namwena mu lulangwilo lwa bena Yuda, nakukila balongo n’ami bebungibamu kisaka kiande, nadi mukilekile kinsukunsuku kia lulungulusho lwa bashyami-kulu.</verse>
				<verse number="15">Habaseheshwe eshimba di’Efile Mukulu, bandamunwine munda mwa nyin’ami, na kuñitanyina ku bu-muntu bwe,</verse>
				<verse number="16">mu kufumbusha Mwan’e mwandji’mi, mwandjia kumulungwila munkatshi mwa mīlo; henyihaha nkimwihushe na ba ku mbidi na mase, ooo:</verse>
				<verse number="17">Sunga tanakamina ku Yelusalema kwi baba babedi ande batumbibwa; anka nayile ku (Arabia,) biabia nalukile ku Ndamasakasa.</verse>
				<verse number="18">Henyihaha habahwile bihwā bisatu, nakamine ku Yelusalema kukeukishena na Petelo, twalala n’e’ mafuku ekumi n’atano.</verse>
				<verse number="19">Anka bamo ba batumibwanki mwibamone, anka Yakoba mukwabo na Nfumwetu.</verse>
				<verse number="20">Biabia ha yino myanda yanenufundjila, talai, tandjimbī ’mi na ku mpala kw’Efile Mukulu, ooo.</verse>
				<verse number="21">Kumongo natikile ku mpese ya Sidia na Selesea.</verse>
				<verse number="22">Nadi shī mwiukī bwe mpala ku bikoñeno bia mu Yudea bibadi mu Kidisitu, ooo.</verse>
				<verse number="23">Ank’abo abadi bahushe bisumanga’shi: Yawa betubingabinga kala, binobino talungula namu lwinyi lukumino lwabadi alwisha.</verse>
				<verse number="24">N’abo namu abatumbishe Efile Mukulu ha mwanda wande.</verse>
			</chapter>
			<chapter number="2">
				<verse number="1">Henyihaha habahwile bihwa ekumi na binanka, nakamine dinto’nyi ku Yelusalema na Banabasa, tubayile na Tetusa namu.</verse>
				<verse number="2">Nakaminyine ha mwanda ubafumbwilwe kwandji; nafishishe kwabadi winyi mukāndu wibuwa wandungulā munkatshi mwa Badjentaila, anka ku bufyefye kwi baba basha ntumbo, tala su nku kinyi su nku kinyi nadia kukama lubilo, sunga ndwanakamine kalatala lwakekala bu lwa bisumanga,</verse>
				<verse number="3">Anka Tetusa badi n’ami, sunga badi mwina Ngidiki tamufinyikwe kusalwa, ooo.</verse>
				<verse number="4">Biabia nyi mpa mwanda wa bakwetuba madimi, abetwesheshe munkatshi mwetu (ha mwanda wa) kitadīla, ku bufyefye’shi; Twikale bampūha ku buluñantu bwabadi n’abo mu Kidisitu Yesu, mwabadi kwitufishisha mu buhika.</verse>
				<verse number="5">Kwabadi (namu) atwe tatwibebakokole, ooo, sunga nkahindji kahela; eshi biabinyibinyi bia mukāndu-wibuwa bikadidile n’enu.</verse>
				<verse number="6">Anka kwibo abadibubasha ntumbo (su badi’nyi, su badi’nyi, kwandji’mi takwi mwanda, Efile Mukulu takuminā ku mbidi ya muntu, ooo), abo benyi basha ntumbo tabe n’awa bantentekyela sunga nguntune,</verse>
				<verse number="7">anka ku lungi luhese, habamwēne biandji muhitshikwe ku mukāndu-wibuwa wakubashibasalwe, anka hamune mubahitshikilwe Petelo namu (mukāndu-wibuwa) wa kubasalwe.</verse>
				<verse number="8">Mwanda e banyishishe Petelo mu butumībwa bwa kubasalwe, nyi anka e banyisha bwande bwa ku Badjentaila,</verse>
				<verse number="9">Biabia Yakoba na Kefasa na Yoano, babatemwinwe bu bibayi, hakumona bu-muntu bunahebwa, abetukukile na Banabasa, ku maboko a balume a kihwano’shi, atwe twende kwi Badjentaila, abo namu kwi basalwe.</verse>
				<verse number="10">Anka abakyebanga’shi, tunangushene balanda n’au winyi nyi unankyebanga kunyingamēna kukita.</verse>
				<verse number="11">Anka habafikile Petelo ku Anteoka, nabwēlen’e hampala mwanda e badi mutohekwe,</verse>
				<verse number="12">Mwanda e badianga na Badjentaila, habadi bangi tababandjile kufika kwi Yakoba; anka kabafikile, e bakungulukile, elamuna, tatshinyi baba baku basalwe.</verse>
				<verse number="13">Na bangi ba Bayudea babakatukile n’e hamune; biabia Banabasa bakakilwe mu kubambakana kwabo.</verse>
				<verse number="14">Anka hanamwene’bo tabatambuka mu kululama muyile biabinyibinyi bia mukāndu-wibuwa, nākwile kwi Petelo ku mpala kwa boso’shi: A ku’nyi we mwina Yuda, twend’olondanga a muyilā Badjentaila, kushī bu Bena Yuda, a nkinyi kiolinyikā Badientaila kwikala bu Bena Yuda?</verse>
				<verse number="15">Atwe twi Bena Yuda muyile kihikwa kia muwa, na bashī balwishi bu Badjentaila, ooo.</verse>
				<verse number="16">Anka hakwiukashi, muntu takabingishibwa ku bikitshino bia mukanda-wa-bisliila, ooo, anka ku lukumino lwa mu Yesu Kidisitu, bu mwatubakuminyine mu Kidisitu Yesu, mwatudia kubingishibwa ku lukumino lwa (mu) Kidistu, kushī ku bikitshino bia mukanda-wa-bishila, ooo; mwanda ku bikitshino bia mukanda-wa-bishila takwi muntu akabingishibwa, ooo.</verse>
				<verse number="17">Anka su mpatukimbila kubingishibwa kwi Kidisitu, n’atwe bana bene tuhetshibwe balwishi, a biabia Kidisitu nyi bu mufubi a milwisho su? A leka, leka, tawi biabia.</verse>
				<verse number="18">Mwanda su naibaka dimonyi abia bintu bianasaswile nēlesha ami mwinyi bu musodi a myanda.</verse>
				<verse number="19">Mwanda’mi ku mukanda wa bishila tanafwile kwanka, mwandjia kwikela na muwa kw’Efile Mukulu.</verse>
				<verse number="20">Naihaībwa ha mutshi uhingishene hamune na Kidisitu, biosobi nafala, anka tanami na mwinyi ooo, nyi ñanka Kidisitu atala mwimi; na muwa wandji n’au binobino mu mbidi, nyi mwikele n’au ku lukuluhilo lwa Mwan’Efile Mukulu banfule kifulo, behanyine namu, e na mwinyi, ha mwanda wande.</verse>
				<verse number="21">Tankumbā bu-muntu bw’Efile Mukulu ooo, mwanda su kululama kw’eshimba kubafikile ku mukanda-wa-bishila, twambengye Kidisitu bafwile bisumanga.</verse>
			</chapter>
			<chapter number="3">
				<verse number="1">Aaa! anwe bena Ngalatea balotakane! A nanyi benulwele’ shi, tanwi bianudia kukokyela biabinyibinyi, anwe baleshibwe Yesu Kidisitu ha toka ku meso kwenu, aihayibwa ha mutshi uhingishene?</verse>
				<verse number="2">Kiankyebe kwiuka nyi nkino, ami’shi: A nubatambwile Kidudi-E-Selelee ku bikitshino bia mukanda-wa-bishila’nyi, su mpa kuhusha kwa lukumino?</verse>
				<verse number="3">Nyi kianubalotakēna su? Hakubanga mu Kikudi-E-Selelee, a binobino tanukumbeshe mu bia mbidi su?</verse>
				<verse number="4">Nubafwambukile mu bia bintu bibungi bisumanga su? Su bikī bu bia bisumanga.</verse>
				<verse number="5">Binyibiabia, e enuheya Kikudi-E-Selelee, n’akitā bilengyeleshi munkatshi mwenu, ebikitshina ku bikitshino bia mukanda-wa-bishila, su nyi nku kuhusha kwa lukumino?</verse>
				<verse number="6">Anka bu bibadi Abalahama mukumine Efile Mukulu, kubamuhwandjikishe bu kululama kw’eshimba.</verse>
				<verse number="7">Binyibiabia anwe nwiukye’shi: Abo ba lukuluhilo nyi mbaba bana ba Abalahama.</verse>
				<verse number="8">Na Kifundwe ki ’Efile kibabadidile kumona’shi, Efile Mukulu abingishā Badjentaila ku lukuluhilo, kibalungwile mukāndu-wibuwa kwi Abalahama kwibedi’shi: Mōdibe mīlo yoso, ayikēlwa mwabi.</verse>
				<verse number="9">Twambengye benyi be ku lukuluhilo, mbahebwe mwabi na Abalahama mushimate.</verse>
				<verse number="10">Mwanda boso abanemenā mu bikitshino bia mukanda-wa-bishila, abedibwa muloa, mwanda ubafundjilwe’shi: Bedibwe muloā kwi ese shyaididilā mu myanda yoso yibafundjilwe mu mukanda-wa-bishila, kwiyikita.</verse>
				<verse number="11">Anka tauhwanga kwisokola’shi: Takwi muntu, sunga ngumune abingishibwā ku mukanda-wa-bishila ku meso kw’Efile Mukulu, ooo, mwanda balulame abakekala na muwa ha mwanda wa lukuluhilo.</verse>
				<verse number="12">Na winyi mukanda-wa-bishila tangwa lukuluhilo, ooo; anka muntu eyikitshi aikala na muwa mwayidi.</verse>
				<verse number="13">Kidisitu betukudile ku muloa wa mukanda-wa-bishila, hakwitwialulwila tadi mwelwe muloa: Mwanda ubafundjibwe’shi: Edibwe muloa ese abambibwa ha mutshi;</verse>
				<verse number="14">eshi, mwabi wa Abalahama ufikye kwi Badjentaila ha mwanda wa Yesu Kidisitu; mwatudia kutambwile mulayilo wa Kikudi-E-Selelee ha lukuluhilo.</verse>
				<verse number="15">Bakwetu nesambila muyile bihikwa bia bantu; sunga kwayikala kihwano ñanka kia muntu, su kibakankamikwa, (biabia) takwi sunga ngumune akekialulusha takidi bu bisumanga, ooo, sunga nkutentekyela hanka.</verse>
				<verse number="16">Binyibiabia milayilo yibalayibwanga kwi Abalahama mpaa na ku lubio lwe. Tamwakule’shi: Nku mbio, bu yi kibumbu, ooo, ñanka bu ya lumune: Na ku lubio lobe, lwinyi nyi Kidisitu.</verse>
				<verse number="17">Uno nyi wanyisamba’mi’shi: Kinyi kihwano kibabadidile kukankamikwa kw’Efile Mukulu, mu Kidisitu. Mukanda wa bishila nyiu bafikile kumongo, kwa bihwa nkama yinanka na bihwa makumi asatu taualulusha mulayilo’shi, ngwa bisumanga, ooo.</verse>
				<verse number="18">Mwanda su buhyanyi mbwa ku mukandawa-bishila (twambengye) tambwa mulayilo, anka Efile Mukulu bebuhele Abalahama ku mulayilo.</verse>
				<verse number="19">A henyihaha mukanda-wa-bishila ngwa kinyi? Ubatentekyelwe ha mwanda wa kusola kwa myanda’shi, mpaa n’ahakafiki lubio kwi winyi balayilwe mulayilo; au namu ubalumbulwilwe kwi bamwikeilu mu mboko ya musengi.</verse>
				<verse number="20">Talai, musengi tanga buhenka, ooo, anka Efile Mukulu ngumune.</verse>
				<verse number="21">Biabia mukanda-wa-bishila autuhishena na milayilo y’Efile Mukulu su? A lekā! Mwanda su kubadi kuhebwe mukanda-wa-kishila ubeukile kuhana muwa, biabia binyibinyi kululama kw’eshimba kubadi kwikale ku mukanda-wa-bishila.</verse>
				<verse number="22">Anka Kifundwe ki’Efile kibafudisha’shi: (Bantu) boso mbānka mu kuwilsha’shi, mulayilo wa ku lukumino lwa Yesu Kidisitu uhebwe kwi baba abakumina.</verse>
				<verse number="23">Anka kwibedi kwa lukumino talwafikile, tubalamibwanga hamune mu mukanda-wa-bishila, tubashitshilwe ku lukumino lubakyebwanga kwikala lufumbulwe.</verse>
				<verse number="24">Binyibiabia mukanda-wa-bishila tauhwile kufika bu mulambukishi etu akwitufisha kwi Kidisitu mwatudia kwikela babingishibwe ku lukuluhilo.</verse>
				<verse number="25">Anka hatahafikanga lukuluhilo, tatukī ba ku mulambukishi ’nyi, ooo.</verse>
				<verse number="26">Mwand’anwe boso nwi bana b’Efile Mukulu ku lukuluhilo mu Kidisitu Yesu.</verse>
				<verse number="27">Mwanda anwe bebungi bitanuhwile kubatshishwa mu Kidisitu, nwibafwale Kidisitu.</verse>
				<verse number="28">Mwadi e takwi mwina Yuda, sunga mwina Ngidiki, takwi sunga mpika, sunga muluñantu, takwi sunga mulume sunga mukashi; mwanda’nwe boso nwi bū’mune mu Kidisitu Yesu.</verse>
				<verse number="29">Na su nwibekale ba Kidisitu, twa mbengye nwi ba ku lubio lwa Abalahama, nwi bampianyi ba muyile mulayilo.</verse>
			</chapter>
			<chapter number="4">
				<verse number="1">Binyibiabia n’amba’shi, mpianyi hakī mukinga tamwilekena na mpika, sunga e nsha bintu bioso.</verse>
				<verse number="2">E, e mushi mwa baleshi na balami mpaa n’ahakafiki kihindji kibasangwile nshye.</verse>
				<verse number="3">Biabia atwe namu, hatubadi tukī bakinga, tubadi ’mbuhika bwa mu bunsongwalume bwa myanda ya hanohansenga:</verse>
				<verse number="4">anka habakumbene kihindji, Efile Mukulu batumine Mwan’e, atandjibwa kwi mwana mukashi, mufikile mu mukanda-wa-bishila’shi,</verse>
				<verse number="5">akūle baba be mu mukanda-wa-bishila mwatudia kutambwila buana bwa bana (b’Efile)</verse>
				<verse number="6">Na ha mwanda nwi bana, Efile Mukulu tabatumine kikudi kia Mwan’e mu mashimb’enu, ēle musase’shi: A Ya! Yaiya!</verse>
				<verse number="7">Binyibiabia, twe mpika dimonyi, ooo, anka todi mwana; na su todi mwana, twambengye todi mpianyi e Efile Mukulu ha mwanda wa Kidisitu.</verse>
				<verse number="8">Sunga mbiabia, hanushī badi beukye Efile Mukulu, nubadi bamunwe kwi baba bashī bw’Efile Mukulu binyibinyi.</verse>
				<verse number="9">Anka binobino hanubahu kwiuka Efile Mukulu, su nkwakula’shi, nwiukībwe kw’Efile Mukulu. Henyihaha, a kianwialulwila dimonyi ku bunsongwalume bwa myanda ya butūba na ya bulanda, kwa tanukyebe’nyi kumunwa mbuhika dimonyi?</verse>
				<verse number="10">Anunangushena mafuku na mieshi, na bihindji na bihwa.</verse>
				<verse number="11">(Aai)! nyi na katshima munda, ami’shi, tala mufubo wa nafubile kwanudi wekala bu wa bisumanga.</verse>
				<verse number="12">Bakwetu, nenusendela’nwe nwikalebū’mi; mwanda’mi nyi bianudi; tanwibankitshine mwanda, sunga mpahela.</verse>
				<verse number="13">Anwiuku mwa nenulungwidīle mukāndu-wibuwa kwibedi mu butūba bwa mbidi;</verse>
				<verse number="14">nakwinyi kutompībwa kubadi mu mbidi yande tanwibekubendele, sunga nkutuna, anka nubantambwile bu mukiendji w’Efile Mukulu, anka hamune bu Kidisitu Yesu.</verse>
				<verse number="15">A henyihaha winyi mwabi wanubākwile wi kwi kunyi? mwanda’mi nyi kamonyi ka mwanda wenu’shi, su kubadia kukitshibwa (biabia) nubadia kutondobola meso enu, nwampa’o.</verse>
				<verse number="16">Henyihaha nyi mwalulukye bu mwishikwanyi n’enu, mwanda nenulungula biabinyibinyi su?</verse>
				<verse number="17">Abo, na kinsukunsuku kiabo abenukumu, n’ako kwinyi takwi buwa, ooo; ee tababadia kwikala n’enu mulubadi, mwanudia kwibakumina.</verse>
				<verse number="18">Anka kwi buwa kukumībwa mai’uku oso na kinsukunsuku mu kintu kibuwa, tañanka hankī munkatshi mwenu, ooo.</verse>
				<verse number="19">Bana bande bakinga bakuminyibwe, banakumbīle mitanyo hakwinutanda dimonyi, mpaa n’ahababumbidibwe Kidisitu mwanudi.</verse>
				<verse number="20">Nyi mukahakashwe ha mwanda wa kwikala n’enu kwakwa binobino, na kwalula eyi diande, mwanda nenualashena.</verse>
				<verse number="21">Ndungulei, anwe abakyebe kwikala mu mukanda-wabishila, tanuhushā mukanda wa-bishila’nwe?</verse>
				<verse number="22">Mwanda ubafundjilwe’shi: Abalahama badi na bana balume babidi, umune nga mukashi mpika, mungi’nyi nga mukashi mulufiantu.</verse>
				<verse number="23">Anka winyi a mukashi mpika badi mutandjilwe muyile bia ku mbidi; ank’a muluñantu (batandjilwe) ku mulayilo.</verse>
				<verse number="24">Yino myanda yi bu lukindji, mwanda bano (banabakashi) babidi be bu bilombeno bibidi; umune batukile ku ngulu a Sinai atandjilā bana ’mbuhika, e winyi nyi Haga.</verse>
				<verse number="25">Winyi Hagā nyi ngulu ya Sinai e mu Arabia ’muhwandjikishwe bu Yelusalema ki kī kwanka na binobino, e winyi namu e mu buhika na bana be.</verse>
				<verse number="26">Anka Yelusalema a mwiilu nyi muluñantu, e nyinyin’etu ātwe boso.</verse>
				<verse number="27">Mwanda ubafundjilwe’shi: Sehela obe nkunga shyatanda; Tanyika, wele musase: Obe shī musumibwe na munda wa kutanda, mwanda bana b’awa muhedibwe mbakile bana ba yawa e na mulunda e bungi.</verse>
				<verse number="28">Anka’twe bakwetu twi bana ba mulayilo, bibadi Isaka.</verse>
				<verse number="29">Anka bu ku kiakia kihindji, yawa badi mutandjibwe ku mbidi badi abingi winyi batandjilwe ku Kikudi-E-Selelee, nyi mbiabia mpaa na binobino.</verse>
				<verse number="30">Sunga mbiabia, a Kifundwe-ki’Efile akiakula na minyi? Binga mukashi mpika na winyi mwan’e, mwanda mwan’a mpika takekala mpianyi na mwan’a mulufiantu, ooo.</verse>
				<verse number="31">Binyibiabia anwe bakwetu, tatwi bana ba mukashi mpika, ooo, anka twi ba mulufiantu.</verse>
			</chapter>
			<chapter number="5">
				<verse number="1">Binyibiabia twimane bakankamane mu buluñantu bwatwibahosolwe kwi Kidisitu; tatwanyibwanga dimonyi ku kikūmbo kia buhika.</verse>
				<verse number="2">Talangai, ami Paulu nākula kwanudi’ shi, su anukumina kusalwa, (biabia) Kidisitu takamona kintu kwanudi, ooo.</verse>
				<verse number="3">Mwanda nesamba dimonyi bu kamonyi’shi, ese muntu ’musalwe e na kishio kulonda mukanda-wabishila woso.</verse>
				<verse number="4">Kidisitu bāluluka te kwanudi’nyi kwinwe, su nanyi su nanyi mubingishibwe ku mukanda-wa-bishila; nubalamunuka ku bu-muntu (bw’Efile)</verse>
				<verse number="5">Mwanda’twe ha mwanda wa Kiudi-E-Selelee, atutengyela lukuluhilo lwa kululama kw’eshimba ha lukumino.</verse>
				<verse number="6">Mwanda mu Kidisitu Yesu sunga kisale takī mwesha kintu, sunga takwi kisale, ooo, anka lukuluhilo alukitshisha ha mwanda wa kifulo.</verse>
				<verse number="7">Nubadi anukama-lubilo bibuwa; a nanyi benubamba’shi, tanukakokyelanga biabinyibinyi?</verse>
				<verse number="8">Kuno kukonkwelwa tankufiki kw’awa benwitamine, ooo.</verse>
				<verse number="9">Kitatusho kihela akitatusha mutanda ushima.</verse>
				<verse number="10">Nyi mwinukuluhile mu Nfumwetu’shi, tanukekala na yingi nangunangu, ank’e enukalakasha akatwala kuhīla kwe, su nanyi su nanyi.</verse>
				<verse number="11">N’ami bakwetu, su nkiandungula (myanda) ya kisale, a kia nkiambingilwa’nyi nkinyi? twambengye kikokoshi kia nkulusu kibalekibwa.</verse>
				<verse number="12">Nankyebe’shi, benyi abenukalakasha belamune bana bene.</verse>
				<verse number="13">Mwand’anwe bakwetu nubaitanyinwe ku bulufiantu; anka tanwalulanga bulufiantu bwenu tabudi bu ha kukitshina mulombene bia mbidi; anka mu kifulo nwifubishenei.</verse>
				<verse number="14">Mwanda mukanda-wa-bishila woso ubakumbashwa mu mwanda umunenka, nyi anka uno’u’shi: Okafule mukwenu kifulo bu’be na mwinyi.</verse>
				<verse number="15">Anka su anwisumena meno na kwiminena anwe bana bene, (biabia) dimukai tala nwehwēna anwe bana bene.</verse>
				<verse number="16">Nākul’uno’shi: Tambukilai mu Kikudi-E-Selelee, biabia tanukakumbasha lwabi lwa bia mbidi, ooo.</verse>
				<verse number="17">Mwanda mbidi yi na lwabi lwa kutuhishena na Kikudi-E-Selelee, na Kikudi E-Selelee etuhishena na mbidi; abo (benyi namu) mbekutwene au hē, au hē, mwanudia kukutshilwa myanda yianukyebā kukita.</verse>
				<verse number="18">Anka su anukunkushibwā na Kikudi-E-Selelee (biabia) tanwi mu mukanda-wa-bishila.</verse>
				<verse number="19">Binyibiabia bikitshino bia mbidi mbisokolwe, nyi mbino: Masandji, bukyebanekyebane, kushūla kwa bishila, mudioholo w’eshimba dibi.</verse>
				<verse number="20">Lulangwilo lwa mankishi, butshi, kushikwana, kwituhishena, mukau, nsungu, mpaka, kwilamunushena, kwitshibena.</verse>
				<verse number="21">Kiutu, etombo, kukolwakolwa, na kutoma matanga, na yingi yi bino; ha yinoi nenudimuna, anka mwanenudimwinyine kala’shi, abo abakitshī’yo tabakahyana bufumu bw’Efile Mukulu, ooo.</verse>
				<verse number="22">Ankabikuba bia Kikudi-E-Selelee nyi nkifulo, muloo, kufukama, kahuñanyi k’eshimba, kasendeleshi, buwa, lukuluhilo,</verse>
				<verse number="23">kuhohela, butontshi bwa mbidi; ku yino yi bino takwi kishila ooo.</verse>
				<verse number="24">N’abo ba Kidisitu (abawhile) kwiha mbidi ha mutshi uhingishene na ya kusuasua kw’eshimba na lwiso.</verse>
				<verse number="25">Su twi na muwa mu Kikudi-E-Selelee, (biabia) tutambukile namu mu Kikudi-E-Selelee (na kwitonga)</verse>
				<verse number="26">Tatwikalanga abakyebe kwitumbisha kwa bisumanga na kwikolomoshena na kwi kwatshishena kiutu.</verse>
			</chapter>
			<chapter number="6">
				<verse number="1">Bakwetu, su muntu basolo mwanda, anwe ba mu Kikudi-E-Selelee mwalushei winyi e biabia, n’eshimba dia kuhohela; na kwinangushena obe na mwinyi, tala obe namu okatompībwa.</verse>
				<verse number="2">Nwitwadishene abinunemena mashito, biabia anulombasha mulangilo wa Kidisitu.</verse>
				<verse number="3">Su muntu ehwandjikisha’shi: Nyi mukalabale, hakī bu bisumanga, (biabia) ēdimbi e na mwinyi.</verse>
				<verse number="4">Anka (bibuwa) muntu ese atompe mufubo w’ē na mwinyi, biabia akekala na kusehela mu e na mwinyi, kushī mu mungi.</verse>
				<verse number="5">Mwanda ese muntu akatwala kimunemene ki’e na mwinyi.</verse>
				<verse number="6">Anka yawa mulambukishwe mu Mwanda w’Efile, ahane kwi winyi amulambukisha mu bintu bioso bibuwa.</verse>
				<verse number="7">Tanudimbibwanga; Efile Mukulu tabendjibwa, ooo, mwanda kioso akikunu muntu, su kinyi su kinyi, ñanka’kio kiakaumbula.</verse>
				<verse number="8">Mwanda yawa akunā ku mbidi y’e na mwinyi, akaumbula (namu) kunyanga ku mbidi; anka yawa akunā kwi Kikudi-E-Selelee, akaumbula muwa wa ikala-ika ku Kikudi-E-Selelee.</verse>
				<verse number="9">Henyi haha tatukokangai mu kukita kwa bibuwa; mwanda atukaumbula ahakakumbana kihindji, su tatuhungila.</verse>
				<verse number="10">Biabia mwinyi mwatukamwena mwa kukitshina, tukite bibuwa kwi bantu boso, anka tukishekishe kwi baba be mu luhoho lwa lukumino.</verse>
				<verse number="11">Anumono mwanenufundjile mukanda ukata ku mboko yande.</verse>
				<verse number="12">Bu muhūnda baba abakyebe kwitatshika mu mbidi, abo, abenukonkwela kwikala basalwe: anka mwanda wa kutshina’shi, tala twakasabulwa ha mwanda wa nkulusu ya Kidisitu.</verse>
				<verse number="13">Mwanda sunga abo bana bene mbasalwe tambalame mukanda-wa-bishila, ooo, anka abakyebe’nwe kwikala basalwe’shi, twitumbishe mu mbidi yabo.</verse>
				<verse number="14">Anka’mi tanyitumbisha, ooo, anka mu nkulusu ya Nfumwetu Yesu Kidisitu, nyi kubangihailwe biahanohansenga, n’ami namu kwabidi.</verse>
				<verse number="15">Mwanda mu Kidisitu Yesu sunga kisale, sunga nkukutwa kisale tabikitshi kintu, ñanka kihangibwa kihya.</verse>
				<verse number="16">Na bu muhūnda baba abatambuka na kwitonga muyile kino kishila, kufukama, na lusa, bikale he Isalele e Efile Mukulu.</verse>
				<verse number="17">Kubanga binobino na ku meso, muntu tankalakasha nga; mwanda’mi ha mbidi hande natwalā mikofu ya Nfumwetu Yesu.</verse>
				<verse number="18">Ba kwetu, bu-muntu bwa Nfumwetu Yesu Kidisitu bwikale na kikudi kienu. Amena.</verse>
			</chapter>
		</book>
		<book number="49">
			<chapter number="1">
				<verse number="1">Paulu mutuinibwa a Yesu Kidisitu mwamukyebel’eshimba di’Efile Mukulu, kwi balamunwe-bakishila be mu Efisesa, na kwi bashimate mu Kidisitu Yesu:</verse>
				<verse number="2">Bu-muntu b’Efile bwikale n’enu, na kufukama kw’Efile Mukulu Nshyetu, na (kwi) Nfumwetu Yesu Kidisitu.</verse>
				<verse number="3">Ahebwe mwabi Efile Mukulu Nshye a Nfumwetu Yesu Kidisitu, betuhele’twe mwabi wa miabi yoso ya Kikudi amwa mwiilu mu Kidisitu.</verse>
				<verse number="4">Anka mubetusangwidile mwadi e kwibedi kwa kibangilo kia hanohansenga, mwatudia kwikela balamunwe-bakishila na kushi matohe ku mpala kwe mu kifulo.</verse>
				<verse number="5">Bafunyine kwibedi’shi, tukekale mu buana bwa bana (be) mu Yesu Kidisitu kwadi e na mwinyi, muyile amukyebela eshimba die dibuwa bukalabale,</verse>
				<verse number="6">mpaa na kutumbisha kwa ntumbo ya bumuntu bwe, mwabetukuminyinyine mu batomibwe kifulo,</verse>
				<verse number="7">Mwadi e twi na kikūdilo ha mase e, nyi lulekyelo lwa milwisho mulombene buheta bwa bu-muntu bwe;</verse>
				<verse number="8">mwabetufwiminyine kwatudi mu binangu na kwitonga bioso.</verse>
				<verse number="9">Hakwitwiukishā’twe kifībwe kia mukyebel’eshimba die, mulombene eshimba die dibuwa bukalabale dibafunyine ntwadi e na mwinyi,</verse>
				<verse number="10">mu kilumbulwilo kia kukumbana kwa bihwa bioso, akabungila bintu bioso bu umune mu Kidisitu, abia bi mwiilu na bi hano hashi (anka) mwadi e.</verse>
				<verse number="11">Mwadi e namu nyi mwatubatambula buhyanyi, hakufuna (kala) mulombene eshimba di’awa akitshina bintu bioso muyile binangu bia mukyebela eshimba di’e’shi,</verse>
				<verse number="12">twikale ba kutumbisha ntumbo ye, atwe ababadidile kukuluhila mu Kidisitu.</verse>
				<verse number="13">Mwadi e namu nyi mwanudi (bakuluhile) hanubahushishe winyi Mwanda wa biabinyibinyi, nyi mukānduwibuwa wa kihandjilo kienu: mwadi e namu hanubakuminyine, nubakayikiiwe na Kikudi-E-Selelee a mulayilo,</verse>
				<verse number="14">e winyi nyi nkyee kia buhyanyi bwetu mpaa na ku kukulwa kwa kiēkiē kiudibwe, mpaa na ku kutumbisha kwa ntumbo ye.</verse>
				<verse number="15">Nyi ha uno mwanda ami namu, hanahushishe mwanda wa lukumino lwenu mu Nfumwetu Yesu, na kifulo kwi balamunwe-be-kishila boso,</verse>
				<verse number="16">nkimulekye’mi kutumbula ha mwanda wenu, na kwinutemuna mu nteko yande;</verse>
				<verse number="17">eshi, Efile Mukulu a Nfumwetu Yesu Kidisitu, winyi Yaiya a ntumbo, enuhe Kikudi kia binangu, na kia kufumbula mu kiukilo kikumbane kiakuukibwakwe,</verse>
				<verse number="18">(eshi,) mesoabinangu bienu abulukye, nwiukye muyile kutengyela kwa lwitamino lwe, na muyile buheta bwa ntumbo bwa buhyanyi bwe mu balamunwe-bakishila,</verse>
				<verse number="19">na muyile bukata bukilekile bwa bukome bwe kwatudi’twe bakumine, mulombene mufubo wa bukome bwa ntshitshiba ye,</verse>
				<verse number="20">bwabakitshine mu Kidisitu habamusangwile ku lufu, na kumushadika ku mboko ye yibalume amwa mwiilu,</verse>
				<verse number="21">kula kwa nundu kwa bumankinda boso, na matalwa na ntshitshiba, na butontshi, na mashina oso akutemunwa temunwa, kushī anka ha yino nsenga, ooo, ñanka nantu na mu yinyi yanakafikye;</verse>
				<verse number="22">e namu batudile bintu bioso mushi mwa ngwa ye, bamuhele tadi bu mutwe wa bintu bioso ku kikoñeno ki’Efile.</verse>
				<verse number="23">Akio nyi mbidi ye, takidi kikumbeno kia winyi akumbashā bioso mu bioso.</verse>
			</chapter>
			<chapter number="2">
				<verse number="1">N’anwe nubadi bafwe mu kusola kwa myanda na milwisho:</verse>
				<verse number="2">nyi mwanubatambukilanga kwibedi, bu amuyilā bahanohansenga, muyile mutontshi sha matalwa a luwa, kinyi kikudi akifubā mu bana bashībakokyele;</verse>
				<verse number="3">nyi mwatubādi bekele namu, atwe boso kwibedi mu nyikashi ya ngabiābi yetu, nubadi anulondo mwamukyebelā bia mbidi, na bia binangu; tubadi ku butandjilo namu bana ba nsungu, hamune na bangi.</verse>
				<verse number="4">Anka Efile Mukulu e na buheta mu lusa, ha mwanda wa kifulo kie kikata ki moo, kiabetufūle n’akio,</verse>
				<verse number="5">sunga mpatubadi bafwe mu milwisho, betusangwile hamunena Kidisitu (nyiha bu-muntu ha nuhashibwā),</verse>
				<verse number="6">betubushishe hamune na kwitushadika hamune n’e amwa mwiilu mu Kidisitu Yesu’shi:</verse>
				<verse number="7">Mu bihindji bianakafikye akaleshe buheta bukilekile bwa bu-muntu bwe mu kalolo ke’ kwatudi’twe mu Kidisitu Yesu.</verse>
				<verse number="8">Mwanda nyi ku bumuntu bw’Efile kwanuhandjilā ha lukumino; n’alo lwinyi lushī lwa kwinwe bana bene, ooo, (nyi) mbuntu bw’Efile Mukulu:</verse>
				<verse number="9">kushī ha bikitshino, ooo, tala (muntu) akelungula.</verse>
				<verse number="10">Mwanda’twe twi bifubwanga, bihangibwe mu Kidisitu Yesu ku bikitshino bilumbulukye bibalumbulwile Efile Mukulu kwibedi’shi, tutambukile mwanka.</verse>
				<verse number="11">Binyibiabia nangushenaī, kalakala anwe nubadi Badjentaila mu mbidi, abatemunwanga bu bashī basalwe kwi baba abatemunwanga bu basalwe ba ku mbidi kukitshibwe ku maasa’shi:</verse>
				<verse number="12">ku kiakia kihindji kianubadi bashī na Kidisitu, nubadi bana beūmbo ku kulonama kwa Isalele, na bu benyi ku bilombeno bia mulayilo (w’Efile) bashī na lukuluhilo, na bisumanga Efile Mukulu hanohansenga.</verse>
				<verse number="13">Anka binobino mu Kidisitu Yesu, anwe nubadi kulakula kwibedi, nwibafishibwe hehi, ku mase a Kidisitu.</verse>
				<verse number="14">Mwanda e nyi kufukama kwetu babungile bibidi bu kimune, babumbwile lubumbu lwa (hankatshi hetu,)</verse>
				<verse number="15">bashimangishe mu mbidi ye kilamunusheno, nyi mukanda-wa-bishila wa milangilo, ahangūle babidi bekale bu muntu umune muhya, mwadi e na mwinyi ebalombashe anka hamune.</verse>
				<verse number="16">Mwadia kulombesha bubidi bwabo mu mbidi yimune kw’Efile Mukulu ku nkulusu, mwanda baihayile kilamunusheno kwanka.</verse>
				<verse number="17">E bafikile, alungula mukāndu-wibuwa wa kufukama kwi’nwe abadi kula kwi moo, na kwi (babadi) hehi</verse>
				<verse number="18">Mwanda hadi e atwe bubidi bwetu, twi na kitwelelo kwi Yaiya mu Kikudi-(E-Selelee.)</verse>
				<verse number="19">Biabia tanukī bu benyi na; bana ba maūmbo, ooo, anka tanudi banahabo na bahatulwebakishila, na ba mu luhoho lw’Efile Mukulu.</verse>
				<verse number="20">Nwibakibwe ha kibangilo kia batumibwa na batemuki, Yesu Kidisitu na mwinyi nyī’bwe dikilekile di’ehaka.</verse>
				<verse number="21">Mwadi e nyī mwikwatenene kihidi kioso kiatēma bibuwa, akienda akikulanga, takidi bu nshibo y’Efile yilamunwe yikishila mu Nfumwetu.</verse>
				<verse number="22">Mwadi e anwe namu nwibakibwenene kwikala bu kibombelelo ki’Efile Mukulu ku Kikudi-(E-Selelee.)</verse>
			</chapter>
			<chapter number="3">
				<verse number="1">Nyi mpa uno mwanda ami Paulu musungi wa Yesu Kidisitu kwi’nwe Badjentaila.</verse>
				<verse number="2">Su nubahushishe mwanda wa bulumbudi bwa bu-muntu bw’Efile Mukulu bubampelwe ha mwanda wenu.</verse>
				<verse number="3">Bu mwabamfumbwidile, anukisha kinyi kifībwe; (kianafundjile kwibedi mu twanda twi binyibiabia.</verse>
				<verse number="4">Hakubala mu twanka, nushingule kiukilo kiande mu kifībwe kia Kidisitu),</verse>
				<verse number="5">kishī badi kiukībwe kwi bana ba bantu mu bingi bihindji bia kala, bu mwakibafumbwilwa binobino kwi batumibwa be balamunwe-bakishila, na batemuki, ku Kikudi (E-Selelee) ’shi:</verse>
				<verse number="6">Badjentaila bekale bahyanyi hamune, na ba ku yinyi mbidi yimune, na ku batambudi ba mulayilo we mu Kidisitu ku mukāndu-wibuwa.</verse>
				<verse number="7">Nyi mwanālulwa tandji bu mufubi mulombene buntu bwa bumuntu bw’Efile Mukulu, bwanahelwe ku kutuhwita kwa mufubo wa bukome bwe.</verse>
				<verse number="8">Kwandji’mi mukilekile buhela a mu balamunwebakishila boso, nyi kubahebwa buno bu-muntu’shi, alungule munkatshi mwa Badjentaila bulieta bwa Kidisitu bushyabumono mwa kulondolwela.</verse>
				<verse number="9">Na kumwekyesha ku bantu boso mwikele lwabano lwa kifībwe, kinyi kibadi kifībwe ku (kibangilo kia) hanohansenga mw’Efile Mukulu, bahangile bintu bioso mu Yesu Kidisitu.</verse>
				<verse number="10">Ha mwanda wa kwamba’shi, bakata bakilekile na basha matalwa be’mwa mwiilu beukye binangu bi bihaso na bihaso bi’Efile Mukulu ku kikoñeno ki’Efile.</verse>
				<verse number="11">Mubadi muyile kufuna kwa ikala-ika kwabafunyine mu Kidisitu Yesu Nfumwetu.</verse>
				<verse number="12">Mwadi e twibauyingye mashimba na kitwelelo kishī katshima munda ku lukuluhilo lw’e.</verse>
				<verse number="13">Biabia nyi biankyebe’shi, tanukokanga ku malwa ande a ha mwanda wenu, ao nyi ntumbo yenu.</verse>
				<verse number="14">Nyi mpa uno mwanda wankunaminā manwi ande kwi Nshye a Nfumwetu Yesu Kidisitu,</verse>
				<verse number="15">kwadi kubaudikilwe bifuko, bioso bi mwiilu, na be ha nsenga,</verse>
				<verse number="16">ami’shi, enuhe, muyile buheta bwa ntumbo ye, kwikala banyishibwe na ntshitshiba mu muntu e munda kwi Kikudi (E-Selelee) e;</verse>
				<verse number="17">ami’shi, Kidisitu abombele mu mashimb’enu ha lukuluhilo’shi, anwe hakwikala bashimatshishwe bu mishi, na kukankamikwa hashi mu kifulo,</verse>
				<verse number="18">anukeuku mwa kushingulwila na foahatulwe-bakishila boso, mwikele mbukata, na mbula, na bula bwa mushi, na bula bwa mwiilu;</verse>
				<verse number="19">na kwiuka kinyi kifulo kia Kidisitu akikidi kiukilo mwanudia kuushibwa na kukumbana koso kw’Efile Mukulu.</verse>
				<verse number="20">Binyibiabia kwadi e euku kukita bikilekile bioso bi bungibungi he biatuteka sunga nkutentekyesha, muyile bukome (bwe) abufubumwi’twe;</verse>
				<verse number="21">kwadi e (kwikale) ntumbo mu kikoñeno ki’Efile ha Kidisitu Yesu, mu bihindji bioso, mpaa na ikalaika. Amena.</verse>
			</chapter>
			<chapter number="4">
				<verse number="1">Henyihaha ami musungi wa Nfumwetu, nenusendela’mi’shi, nutambukye bihwandjikile lwinyi lwitamino lwanubetanyinwe n’alo;</verse>
				<verse number="2">n’eshimba dia kwihelesha na kuhohela, na kahuñanyi k’eshimba, (na) kwilekeshena anwe bana bene mu kifulo;</verse>
				<verse number="3">Nusasakate kulama kihwāno kia Kikudi-E-Selelee mu kikwatshisho kia kwitubungishena mu kufukama.</verse>
				<verse number="4">Kwi mbidi yimunenka, na Kikudi-E-Selelee umune nyi anka mwanubetanyinwe mu lukululiilo lumune lwa lwitamino lwenu;</verse>
				<verse number="5">Nfumwetu umune, lukumino lumune, lubatshisho lumune,</verse>
				<verse number="6">Efile Mukulu umune, Yaiya a boso, e hanundu ha boso, te na hāshidi, e mwi’nwe boso.</verse>
				<verse number="7">Anka kwi’twe boso akuhebwa bumuntu mulombene lutshi lwa buntu bwa Kidisitu.</verse>
				<verse number="8">Nyi henyi hanakwila’shi: Habakamīne mwiilu bakunkwishe kibumbu kiabadi bakwatwe, ēnyi bahēle bantu biabuntu.</verse>
				<verse number="9">Ha unō’shi: E bakamine, nyi nkuhatula’shi, e babadidile kwika ku bihindji bikilekile mushi mwa nsenga.</verse>
				<verse number="10">E bayikile, nyi e winyi namu bakamīne ’mailu akilekile bula hanundu hoso, mwadia kuusha bintu bioso.</verse>
				<verse number="11">Bahele bamo kwikala batumibwa, bamo bu batemuki, bamo bu balungudi b’Efile, bamo bu tutshunga, bangi’nyi bu balambukishi:</verse>
				<verse number="12">ha mwanda wa kukumbasha kwa balamunwebakishila, ha mifubo ya bufubi bw’Efile, kwīela mwiilu kwa mbidi ya Kidisitu,</verse>
				<verse number="13">mpaa n’ahatukafikī’twe boso ku kihwāno kia lukumino, na ku kwiukidila kwa Mwan’Efile Mukulu, mpaa na ku bu-muntu mukumbane mwishimba, ku lutshi lwa kishīsa kia kikumbeno kia Kidisitu,</verse>
				<verse number="14">eshi, tatwikalanga bu bakinga bakī batoka abasunkumishwa, na kuhahulwa na mpahi yoso ya lulambukisho, ku ndjindji ya bantu, na ku bulamalama bukilekile kwabadi bemene kudimbananga, ooo,</verse>
				<verse number="15">anka hakukesamba biabinyibinyi (bi’Efile) mu kifulo, tukudil’anka mwadi e (mu) bintubioso, winyi e nyi mutwe nKidisitu.</verse>
				<verse number="16">Kwadi e mbidi yoso ngilungishenwe na kutombashenwa hamune. Nakwikumena ku kiakia akiheya binyingwa bioso, anka mwabifubila aki mwakihunda aki mwakio, akienda akitamishanga mbidi mpaa na kukushibwa kw’ayo mu kifulo.</verse>
				<verse number="17">Henyihaha nyi nguno wanyisamba na kulungula bu kamonyi mwi Nfumwetu’shi, bino-bino tanutambukanga bwa mutambukila Badjentaila mu binangu biabo bia bisumanga,</verse>
				<verse number="18">abo, mbafitshishwe ku nangunanga yabo, mbalamunwe ku muwa w’Efile Mukulu ha mwanda wa luhatamino lwi mwabadi, ha kukomesha mashimb’abo hoo;</verse>
				<verse number="19">Abo hakwikala bashī mpushīsho abehanyine abo bana bene mpaa na ku mudioholo w’eshimba dibi, mwanda wa kukita bia kushūla bioso bi’eshimba na ndakalaka.</verse>
				<verse number="20">Anka’nwe tanwibāmbule bino kwi Kidisitu,</verse>
				<verse number="21">su nubamuhushishe, na kulambukishwa kwadi e muyile biabinyibinyi bi mwi Yesu’shi;</verse>
				<verse number="22">nukashe nyikashi ya muntu a kala, nyi nginyangye muyile lwabi lwa kudimbana;</verse>
				<verse number="23">Nulumbulwe dimonyi mu kikudi kia binangu bienu;</verse>
				<verse number="24">nufwale namu winyi muntu muhya muhangibwe mwikēle Efile Mukulu mu kuluama kw’eshimba na buhatulwe-bwi-kishila bwa binyibinyi.</verse>
				<verse number="25">Binyibiabia nulekye madimi, nwisambe biabinyibinyi ese muntu kwi mwin’e; mwanda’twe twi bia ku mbidi bi’atwe bana mwinyi.</verse>
				<verse number="26">Nwikale na nsungu, kushī kusola mwanda, tanuhoneshanga nguba na bukyelo bwenu, ooo;</verse>
				<verse number="27">Sunga nsatana tanumukingwilanga kihindji.</verse>
				<verse number="28">Yawa baihanga takumanga kwiba dimonyi; anka atuhwite mu mifubo ya maas’e mu kiakia kitumbulukye’shi, amone bia kuha yawa e na lukalo.</verse>
				<verse number="29">Tanukuminanga mīsambo yinyangye kutuka mu kanwa mwenu, ooo, anka yaya yilumbulukye ya kwinwielesha mwiilu’shi, yihane bu-muntu kwi bahushi.</verse>
				<verse number="30">Tanufitshishanga eshimba dia Kikudi-E-Selelee e Efile Mukulu, kwadinyi kwanubakayikwa mpaana kwifuku dia kikūdilo.</verse>
				<verse number="31">Nukashe kwanudi būlo bw’eshimba, na kukyeluka, na nsungu, na maunga, na lubabo, na kifita kioso.</verse>
				<verse number="32">Nwisendeleshenei muntu na muntu, na kubofosha mashimba, nwilekeshenenei muntu na muntu, anka bu mubenulekyelele Efile Mukulu ha mwanda wa Kidisitu.</verse>
			</chapter>
			<chapter number="5">
				<verse number="1">Henyihaha nwikale bu balondji b’Efile Mukulu, bu bana batomibwe kifulo;</verse>
				<verse number="2">nutambukil’anka mu kifulo, bu mwitufudile Kidisitu kifulo, e namu betwihanyine tadi bu mulambu na bu kitahilo kw’Efile Mukulu kwikala bu mahembwe e mwenyi.</verse>
				<verse number="3">Anka bukyebanekyebane, na kushūla koso kwa bishila, su malaka, tabikalanga abitemunwa munkatshi mwenu, ooo, nyi mulombene balamunwe-bakishila,</verse>
				<verse number="4">sunga bikako bia būfu, sunga mīsambo ya kuhotakana, sunga muu wi bubi, tambihwandjikile, anka kutumbula na kutumbula.</verse>
				<verse number="5">Mwanda’nwe anwiuku yino’shi, sunga nga bukyebanekyebane, sunga sha biko mwishimba, sunga sha lwabi, sunga mulangwidi-a-mankishi tagbe na kia bakahyana mbufumu bwa Kidisitu n’Efile Mukulu, ooo.</verse>
				<verse number="6">Tanudimbibwanga na muntu e na myanda ya bisumanga; nyi mpa mwanda wa yino myanda bukyelo bw’Efile Mukulu abufikā ha bana ba bashī na kukokyela.</verse>
				<verse number="7">Binyibiabia tanuhwananga n’abo hamune.</verse>
				<verse number="8">Mwanda’nwe kalakala nubadi mufito, ankā binobino nwitata mwi Nfumwetu: tambukai bu bana b’etata:</verse>
				<verse number="9">mwanda kikuba ki’etata nyi mu myanda yibuwa, na kululama kw’eshimba na (mu biabinyibinyi,)</verse>
				<verse number="10">na kutompa ayo yikuminyibwe na Nfumwetu.</verse>
				<verse number="11">Tanwikalanga na kuhwano na bikitshino bishī na bikuba bia mufito, oo, anka kwibitosha.</verse>
				<verse number="12">Mwanda wa myanda ayikitshin’abo ku bufyefye ngia būfu, sunga kwiyitemune.</verse>
				<verse number="13">Anka mwanda yoso ayitoshībwa ngifumbulwe kwitata; mwanda nyi etata adifumbushā myanda yoso.</verse>
				<verse number="14">Binyibiabia akula’shi: Hasuka obe muladi a tulo, buka mu lufū, na Kidisitu akakumunyik’etata.</verse>
				<verse number="15">Biabia tambukai na lwishinko kushī hamune bu balotakane, ooo, anka bu basha binangu;</verse>
				<verse number="16">Numone mwakumwena ku bihindji mwanda mafuku ngabi.</verse>
				<verse number="17">Binyibiabia tanwikalanga na kulotakana, anka nushingule amukyebela eshimba dia Nfumwetu.</verse>
				<verse number="18">Tanukolwanga nfinyo, mwanka nyi mwi bufundakanyi, anka mwikute Kikudi-E-Selelee.</verse>
				<verse number="19">Nwiakushen’anwe bana bene mu’ ñono ya milangwilo, na mu ñono ya ku Kikudi, kuyimbanga na kukitshisha ñono (bu ya lusese) ’mashimb’enu kwi Nfumwetu,</verse>
				<verse number="20">na kutumbula bukyelebukyele ha mwanda wa bintu bioso kw’Efile Mukulu Yaiya mwishina dia Nfumwetu Yesu Kidisitu,</verse>
				<verse number="21">na kwikokyeshena anwe bana bene mu kutshina kwa Kidisitu.</verse>
				<verse number="22">Bakashi, kokyelai balume benu bu kwi Nfumwetu.</verse>
				<verse number="23">Mwanda mulume nyi mutwena mukashi, anka mwikyele Kidisitu mutwe wa kikoñeno ki’Efile. E namu nyi muhashi a mbidi.</verse>
				<verse number="24">Anka mukokyele kikoñeno ki’Efile kwi Kidisitu, anka biabia bakashi namu bakokyele balume babo mu bioso.</verse>
				<verse number="25">Balume (namu,) nutome bakashi benu kifulo, anka mutomene namu Kidisitu kikoñeno ki’Efile kifulo, behēne kwakidi e na mwinyi’shi,</verse>
				<verse number="26">mwadia kwikilamunwina tankishila, na kwikisula mema a bishima bibakwilwe.</verse>
				<verse number="27">Mwadia kwikīlubwila tankikoñeno kia ntumbo, kishī n’ebashi, sunga ndukanya, sunga nkimo kintu ki biabia; anka’shi, kikali kilamunwe-ki-kishila na kishi na matohe.</verse>
				<verse number="28">Nyi anka biabia balume namu biabadia kwikala na kifulo kwi bampiana babo, hamune bu mbidi yabo banabene. E, e na mpian’e kifulo mwifule kifulo e na mwinyi.</verse>
				<verse number="29">Mwanda takwi muntu sunga ngumune e na mushikwa ku mbidi y’e na mwinyi, ooo, anka ēidishā bibuwa na kwiilela anka hamunenka amukitshinā Nfumwetu kwi kikoñeno ki’Efile.</verse>
				<verse number="30">Mwanda twi biambidi bia ku mbidi ye.</verse>
				<verse number="31">Nyi mpa uno mwanda aukalekye muntu nshye na nyina winyi hamune, akalamatshidile kwi mpian’e; abo boso bubidi abakekala bu mbidi yimunenka.</verse>
				<verse number="32">Uno ngufibwe ukata, anka nesambila mwikyele Kidisitu na kikoñeno ki’Efile.</verse>
				<verse number="33">Sunga mbiabia, ese muntu namu ekale na mpian’e kifulo, hamune’bo ba na mwinyi, muntu na mpian’e muntu na mpian’e; mpiana namu anemekye mulund’e.</verse>
			</chapter>
			<chapter number="6">
				<verse number="1">Bana (namu) kokyelai banambutwile benu mu Nfumwetu, mwand’uno nyi ntwaudi ulombene.</verse>
				<verse number="2">Nemeka shobe na nyin’ohe unou nyi mulangilo wa kwibedi wi na mulayilo’shi,</verse>
				<verse number="3">Bibuwa abikanemena kodi, biabia namu obe okekala na muwa bihwa bi bungi hanohansenga.</verse>
				<verse number="4">N’anwe bayiaya (namu) tanukolomonanga bana benuku bukyelo, anka kwibakudisha mwihaso na mwilango bia Nfumwetu.</verse>
				<verse number="5">Bahika (namu) kokyelai abo be bu banfumwenu mwiyile mbidi, na moo na kususa, n’eshimba dienu dimune, hamune na kwi Kidisitu,</verse>
				<verse number="6">kushī ha mufubo wa kumonyibwa ku meso, bu baseheshi ba mashimba a bantu, ooo, anka hamune bahika ba Kidisitu abakita amukyebele Efile n’eshimba ditūle,</verse>
				<verse number="7">ku-fuba mufubo n’eshimba dibuwa hamune kwi Nfumwetu, kushī bu kwi bantu, ooo.</verse>
				<verse number="8">Hakwiuka’shi, bioso bilumbulukye abikita bantu au hē au hē, nyi anka kia kamono (dimo) kwi Nfumwetu, sunga e mpika sunga e muluñantu.</verse>
				<verse number="9">N’anwe banfumu, nwibakitshine namu bilombane, na kuhufianya mu milayilo, hakwiuka’shi, Nfumwenu’nwe boso namu e mwiilu; e namu te na’shi, au nyiū ooo.</verse>
				<verse number="10">Kunfudilo, bakwetu, kankamanai mu Nfumwetu, na mu bukome bw’a ntshitshiba ye.</verse>
				<verse number="11">Fwalai ngabo yoso y’Efile Mukulu ya ngoshi’shi, numone mwa kwimena ku bia bibembo bia Sata-na.</verse>
				<verse number="12">Mwanda kwishindena kwetu tankwa ku mbidi na mase, ooo, anka nkwa ku bakata be moo, na kwi basha matalwa, na kwi batontshi ba mufito wa hanohansenga, na kwi bikudi bibi bia mwiilu.</verse>
				<verse number="13">Binyibiabia eboshei ngabo yoso y’Efile Mukulu’shi, nwiukye mwa kushisamena mwifuku dia bubi, na ha kuhwa kukita bioso, shisamanai yanka na kushisamana.</verse>
				<verse number="14">Binyibiabia imanai na bifuka bienu bianyibwe nshiho ya biabinyibinyi, na ha kuhwa kufwala ngabo ya kulama kiadi ya kululama kw’eshimba;</verse>
				<verse number="15">na ngwa yenu yifwadikwe yimēne mukāndu-wibuwa wa kufukama.</verse>
				<verse number="16">Kukila bioso nkuata ngabo ya lukuluhilo, n’ayo yanwiuku mwa kushikīla mikyetwe yoso ya kālo ya winyi mubi</verse>
				<verse number="17">Nutambule namu kia kulama mutwe kia kihandjilo, na luhete lwa kalembwe lwa Kikudi (E-Selelee) alo lwinyi ndwamwanda w’Efile Mukulu.</verse>
				<verse number="18">Nutekye bukyelebukyele na nteko yoso na lwiyayo mu Kikudi (E Selelee,) nutengyele kwanka na mufwaka woso na lwiyayo ha mwanda wa balamunwe-bakishila boso;</verse>
				<verse number="19">na kwandjimi’shi, eyi dia kwakula adikampebwa biandjia kubūla mukanwa mwande na kwikankamika, ha mwanda wa kwiukisha kifībwe kia mukāndu wibuwa,</verse>
				<verse number="20">wandji n’ao nyi mukyendji wa mu nkano’shi, nakwile mwanka na kwikankamika, mwaubampwandjikile kwakula, mwa nkitshinā. Tyikikusa mukwetu mutomibwe kifulo.</verse>
				<verse number="21">Anka’shi, nwiukye namu mwandji mwikēle, na na mufubi a kishima mwi Nfumwetu, akenūkisha myanda yoso,</verse>
				<verse number="22">n’e anenutumina kwanudi ha mwanda’nka uno’shi, bianudia kwiuka mwatudi bekele, biadia kwinusambisha namu mashimb’enu.</verse>
				<verse number="23">Kufukama kwikale kwi bakwetu (ba mu Kidisitu) na kifulo ki na lukuluhilo, kwi Efile Mukulu Yaiya, na kwi Nfumwetu Yesu Kidisitu.</verse>
				<verse number="24">Bu-muntu bwikale n’abo boso be na Nfumwetu Yesu Kidisitu kifulo kia kishima. Amena.</verse>
			</chapter>
		</book>
		<book number="50">
			<chapter number="1">
				<verse number="1">Paulu na Temote bahika ba Yesu Kidisitu, kwi balamunwe bakishila boso be mu Kidisitu be ku Fidihai, na kwi bakulubaledi, na kwi balami ba bintu.</verse>
				<verse number="2">Bu-muntu bwikale nenu, na kufukama kw’Efile Mukulu Shyetu na kwi Nfumwetu Yesu Kidisitu.</verse>
				<verse number="3">Natumbulā Efile Mukulu ande hoso hanyinunangushena.</verse>
				<verse number="4">Mu nteko yande yoso mafuku oso, nenutekyela boso n’eshimba dia muloo,</verse>
				<verse number="5">ha mwanda wa kihwano kienu mu mukāndu-wibuwa kasha n’efuku dia kwibedi, mpaa na binobino;</verse>
				<verse number="6">Nyi musumine ha uno mwanda, ami’shi, yawa babangile mufubo wibuwa mwanudi akeukumbasha mpaa na kwifuku dia Yesu Kidisitu.</verse>
				<verse number="7">Nyi mwinyi mwaudi undombene’mi kutentekyesha bino kwanudi’nwe boso, mwandā’mi nyi mu mashimb’enu; mwanda wa mu nkano yande na mu lulamwino na lukankamiko lwa mukāndu-wibuwa, anwe boso nwi mu lwābeno lwa bu-muntu hamunenka n’ami.</verse>
				<verse number="8">Mwanda Efile Mukulu nyi nkamonyi kande, nyi mwa nyinudīla’nwe boso bikata, n’eshimba dia lusa lwa Yesu Kidisitu.</verse>
				<verse number="9">N’ao winyi wantekā’shi, kifulo kienu kifwimi na kufwima mu kiukilo kikumbane, na mu lushingulwilo lwoso’shi,</verse>
				<verse number="10">nukatompe bintu bikilekile buwa’shi, nwikale ba kishima, na bashī na mwanda mpaa na kwifuku dia Kidisitu.</verse>
				<verse number="11">Na kuushibwa na bikuba bia kululama bi kwi Yesu Kidisitu, bia ku ntumbo na ku lulangwilo lw’Efile Mukulu.</verse>
				<verse number="12">Binyibiabia anwe bakwetu nankyebe’shi, nushingule yinyi myanda yinemene’mi yibāluluka biakutambusha mukāndu-wibuwa w’Efile,</verse>
				<verse number="13">nyi mbiabia nkano yande mu Kidisitu ngifumbulwe kwi (basalai) boso ba kwibalasa dia nfumu, na ku bingi bihindji bioso.</verse>
				<verse number="14">Na bakwetu bebungi ba mwi Nfumwetu, ha kukankamana ha mwanda wa nkano yande, abo abakishakisha kwakula Mwanda w’Efile kushī kutshina.</verse>
				<verse number="15">Bamo namu abalungula (mwanda wa) Kidisitu anka na kiutu na mpaka; na bangi’nyi n’eshimba dibuwa.</verse>
				<verse number="16">Bamo abalungula Kidisitu na mashimba elamune, bashī na kishima, abatentekyesha kumbushisha malwa mu nkano yande.</verse>
				<verse number="17">Bangi namu (abalungula Kidisitu) mwanda wa kifulo, hakwiuka’shi, nemutudilwe bwa kulamwina mukāndu wibuwa.</verse>
				<verse number="18">Binyibiabia a na minyi? Taha kī mwanda, ku mpese yoso, sunga mu bulamalama bwa kwidimba, sunga mu biabinyibinyi Kidisitu nyi alungwilwa, nyi mwa nsehelā, ee, nankasehela’nyi.</verse>
				<verse number="19">Mwanda’mi neuku’shi, uno’u aukanalulukila tankihandjilo kiande ha kuteka kwenu, na ha kuhebwa kwa Kikudi kia Yesu Kidisitu,</verse>
				<verse number="20">mulombene lutengyelo lwande lunyiñamane, na lukuluhilo lwande’shi, sunga mu kahelahela nankekala na būfu, anka’shi, mwishimba moso, anka mwandji mwikele mafuku oso, na bino mpamune, Kidisitu atumbishibwe mu mbidi yande, su mpa muwa, su mpa lufu.</verse>
				<verse number="21">Mwanda’mi kwikala na muwa (nyi) Kidisitu, na kufwa nkumwena mwanka,</verse>
				<verse number="22">anka su nekala na muwa mu mbidi, au nyi nkikuba kia kutuhwita kwa mufubo wande; anka wankasangula tañuku wanka.</verse>
				<verse number="23">Mwanda ’mi nyi muhatakanwe na myanda yibidi, aku nyi n’eshimba kukatuka, na kwikala na Kidisitu, (ako) nyi nkukilabuwa bukalabale;</verse>
				<verse number="24">anka kwikala hano mu mbidi namu, mbikambe buwa kwanudi’nwe.</verse>
				<verse number="25">Na hakusumina mu uno’shi, neuku nankekala, na kushadidila n’anwe boso ha mwanda wa kwinutambusha na muloo wa lukumino.</verse>
				<verse number="26">Eshi, kwitumbisha kwenu kwa handji’mi kwikale kufwima mu Kidisitu Yesu, ha mwanda wa kufika kwande kwanudi dimonyi.</verse>
				<verse number="27">Anka mwikelo weno wikale ulombane mu mukāndu wibuwa wa Kidisitu’shi, sunga nankafika kwinumona, sunga nkwikala shī kwanka nenu, nankahusha bia nyikashi yenu’shi, nwibanyiñamane n’eshimba dimune, na kikudi kimune, na kwinyishena hamune ha mwanda wa lukumino lwa mukāndu-wibuwa w’Efile Mukulu;</verse>
				<verse number="28">na kukutwa kukwatshibwa moo kwi baba batuhishene n’enu, su mu kinyi su mu kinyi; kwabadi’bo namu nyi nkitundwilo kifumbukye hatoka kia kulwila (kwabo,) anka kwanudi’nwe nkia kihandjilo, n’akio nkia kw’Efile Mukulu.</verse>
				<verse number="29">Mwanda nkihebwe kwanudi ha mwanda wa Kidisitu, tananka’ko kukumina mwadi e, anka kufwambuka namu ha mwanda we;</verse>
				<verse number="30">hakwikala na ngoshi ya kwituhishena yihamune yianubamwene mwimi, na binobino anuhusha yi mwandji’mi.</verse>
			</chapter>
			<chapter number="2">
				<verse number="1">Binyibiabia su kwi kusengībwa mu Kidisitu, su nkusambībwa kwa kifulo, su nkwi kihwano kia Kikudi-E-Selelee, su nkanya ka munda, sundusana lusa,</verse>
				<verse number="2">(biabia) nukumbashe muloo wande’shi, nunangushene kintu ki hamune, na kifulo ki hamune (mwakwikēla) balombashene hamune, na nangunanga yimune.</verse>
				<verse number="3">Tanukitanga sunga nkimune mu lwima sunga nkia ntumbo ya bisumanga, ooo, anka mu kwihelesha kw’eshimba, ese muntu ahwandjikishe bakwabo be bebakile’bo bana bene.</verse>
				<verse number="4">Tanubambashanga’nka bintu bienu, au na bie, au na bie, anka (bibuwa) muntu ese (atale) ku bia bakwabo.</verse>
				<verse number="5">Dinyi eshimba dibadi mu Kidisitu Yesu dikale munda mwenu namu:</verse>
				<verse number="6">E, biadi mwikale bu Efile Mukulu na mwinyi tamwihwandjikishe’she, kuhwana hamunenka n’Efile Mukulu nyi nkintu kia bisumanga, ooo.</verse>
				<verse number="7">Anka bekutshishwa mpwandjikishi y’e na mwinyi, bealulwile bu mpika, bebumbile na kīfwano kia bantu.</verse>
				<verse number="8">Biabadi musananwe mu kihaso kia bu muntu, beheleshe e na mwinyi, bakokyele mpaa na ku lufu, n’alo lwinyi ndufu lwa ku mutshi wa nkulusu.</verse>
				<verse number="9">Henyihaha Efile Mukulu bamukamishe mwiilu mwi bula, bamuhele eshina dikile angi mashina oso’shi,</verse>
				<verse number="10">kwishina dia Yesu manwi oso akuname, su ngā’mwa mwiilu, su ngā hano hashi, su ngā mushi mwa hashi,</verse>
				<verse number="11">eshi, ndjimi yoso ayikakumina’shi, Yesu Kidisitu nyi Nfumwetu, mpaa na ku ntumbo y’Efile Mukulu Yaiya.</verse>
				<verse number="12">Binyibiabia anwe bakuminyibwe bande, anka mwanubakokyelele mafuku oso, kushi anka bu handji nenu, ooo, anka binobino nukishekishe’ko ha nshī kwanka, nukumbashe kihandjilo kienu na moo, na kususa;</verse>
				<verse number="13">Mwanda nyi Efile Mukulu anyishā munda mwenu bianudia kukyeba’o na kukita abikyebe eshimba die dibuwa.</verse>
				<verse number="14">Kitai bintu bioso kushī myunūno na mpaka;</verse>
				<verse number="15">eshi, nwikale bashībatohekwe na bafukame, ta mbana b’Efile Mukulu, bashī balemane munkatshi mwa kifuko ki bikonyobikonyo na kia kufutakasha, nyi mwanumunyikā’nwe bu bimunyi munkatshi mwa bahanohansenga;</verse>
				<verse number="16">(na) kutambika mwanda wa muwa, ami’shi, ’mone biandjia kusehela mwifuku dia Kidisitu’shi, nkimukame lubilo lwa bisumanga, sunga nkutuhwita mifubo ya bisumanga.</verse>
				<verse number="17">Ee, su nankalambulwa ha kitahilo na ha mifubo ya lukumino lwenu, (biabia) nasehela, na kusehela’nyi n’anwe boso,</verse>
				<verse number="18">Nyi mpa winyi uno mwanda namu anusehela, na kusehela n’ami.</verse>
				<verse number="19">Anka nakuluhila mu Nfumwetu Yesu ahakakidi kihindji kihela nankenutumina Temote’shi, biandjia kukekala namu musambibwe bibuwa, hankashingula nyikashi yenu.</verse>
				<verse number="20">Mwanda nki na mungi muntu e n’eshimba hamunenka bu die, diakukabambasha nyikashi yenu binyibinyi.</verse>
				<verse number="21">Mwanda boso abakimbā’nka biabo abo bana bene, tambia Kidisitu Yesu, ooo.</verse>
				<verse number="22">Anka’nwe anwiuku kishisho kie’shi, e bu mwana na nshye, bafubile n’ami mu mukāndu-wibuwa bu mpika.</verse>
				<verse number="23">Binyibiabia ahayisha kihindji kihela, natengyela kumutuma, hoso hankamono mwaukayila n’ami.</verse>
				<verse number="24">Anka nakuluhila mu Nfumwetu’shi, ami na mwinyi namu nankafiki ahakayisha kihindji kihela.</verse>
				<verse number="25">Anka natentekyeshanga mwaudi uyile biakwinutumina Ehafoloditusa, mukwetu na mufubi nami musalai, anka mutumibw’enu banfubilangamu’bia nadi n’abio lukalo.</verse>
				<verse number="26">Mwanda e badi enukyebela bikata, badi n’eshimba dibushito ha mwanda nubahushishe’shi, bakumbile busungu.</verse>
				<verse number="27">Mwanda badi na busungu binyibinyi hehi na lufu, anka Efile Mukulu bamufwidile lusa; tañanka hadi e, ooo, ñanka handji n’ami namu, tala nankamona kufwambuka hanundu ha kufwambuka.</verse>
				<verse number="28">Biabia namutumine mukishikishe kusasakata’shi, hanukamumono dimonyi, anukeuku kusehela, n’ami namu tankakamba kufwambuka.</verse>
				<verse number="29">Binyibiabia numutambule mu Nfumwetu na tuseho toso, na kunemeka bantu be bino:</verse>
				<verse number="30">Ha mwanda wa mufubo wa Kidisitu badi hehi na lufu, tamutale ku muwa we, mwanda wa kukumbasha lulobelo lwa mufubo wenu kwandji’mi.</verse>
			</chapter>
			<chapter number="3">
				<verse number="1">Kunfudilo, (anwe) bakwetu sehelai mwi Nfumwetu. Kufunda myanda yihamune kwanudi, kwandji’mi tayi bushito binyibinyi, anka kwanudi ngikumbane.</verse>
				<verse number="2">Dimukai mbwa, dimukai bakitshi ba bubi, dimukai bakwilamuna.</verse>
				<verse number="3">Mwanda’twe twi ba kisale abalangwilā Efile Mukulu mu Kikudi (E-Selelee,) na kwilungwila mu Kidisitu Yesu, tatukuluhiiā mu bia mbidi.</verse>
				<verse number="4">Sunganyi biandjia kukuluhila mu bia mbidi; su mungi (muntu) ahwandjikisha’shi, nyi na bia kukuluhila mu bia mbidi, aminemukile’bio.</verse>
				<verse number="5">(Nyi) musadibwe h’efuku dia mwanda, a ku mulongo wa Isalele, a ku kisaka kia Bendjamina: Mwina Hebelu a munkatshi mwa Bena Hebelu; mwiyile mukanda-wa-bishila nyi Mufadiseo;</verse>
				<verse number="6">ha mwanda wa kinsukunsuku nabingabinga kikoñeno ki’Efile; mwiyile kululama kw’eshimba kwi mu mukanda-wa-bishila, nadi shī mutohekwe.</verse>
				<verse number="7">Ank’abia bintu bibadi bu biandjia kudila’mi, abio binyi nebihwandjikisha bu bia bisumanga ha mwanda wa Kidisitu.</verse>
				<verse number="8">Ee, binyibinyi nahwandjikisha bintu bioso bu bia bisumanga ha mwanda wa buwa būkishakishe bwa kiukilo kia Kidisitu Yesu Nfumami; ha mwanda we nakutshidilwa bintu bioso, nebihwandjikisha namu (anka) bu bitshianyi’shi, nkamone Kidisitu,</verse>
				<verse number="9">na kuhetshibwa mwadi e, kushī na kululama kw’eshimba kwande ku na mwinyi, kwa mu mukanda-wa-bishila, anka ako kwinyi nyi nkwa ku lukumino lwa Kidisitu, nyi kwinyi kululama kw’eshimba kwa kw’Efile-Mukulu ku lukumino.</verse>
				<verse number="10">Ami’shi, mwiūkye, na bukome bwa lusangukilo lwe, na kihwano kia kufwambuka kwe, hakuhwandjikishibwa ku lufu lwe.</verse>
				<verse number="11">(Ami shi,) su mpa kinyi su mpa kinyi, nankasañana na ku lusangukilo lwa bafwe.</verse>
				<verse number="12">Tankwamba’shi, tampwanga kutambula, sunga nkukumbashidila, ooo, anka nakusulā kutambuka, su nankakwata’kia kianankwatshidilwe namu kwi Kidisitu Yesu.</verse>
				<verse number="13">Anwe bakwetu tampwandjikisha’mi na mwinyi’shi, nahu kukwatshidila, ooo; anka kino kintu kimune kiankitā, nailwā abia bintu bia kumongo, na kwilomba kwi’bia bintu bia ku mpala,</verse>
				<verse number="14">Netakulā ku kitundwilo kia bwedi bwa lwitamino lwa’mwa mwiilu mw’Efile Mukulu mu Kidisitu Yesu.</verse>
				<verse number="15">Binyibiabia atwe boso bakumbane twikale n’eshimba di biabia; na su mu kintu kinyi su mu kintu kinyi nwi na ding’eshimba, Efile Mukula akenufumbwila kinyi kintu namu.</verse>
				<verse number="16">Dimonyi, anka henyi hatuhu kufika, tutambukye belongye ku lwinyi lutshi hamune, tunangushene kinyi kintu kimunenka.</verse>
				<verse number="17">Anwe bakwetu nwikale balondji hamune bu’mi, nutale’bo abatambuka biabia, mwa nwi n’etu bu kihwandjikisho.</verse>
				<verse number="18">Mwanda be bungi abatambuka, banenulungwile misusa na misusa, na binobino nenulungula na mpolo’shi, (abo be) beshikwanyi ba nkulusu ya Kidisitu;</verse>
				<verse number="19">Nfudilo yabo nkulwishibwa, efile abo nyī’fu (diabo,) na ntumbo yabo yi mu būfu bwabo, basha eshimba ’nka dia bintu bia hanohashi.</verse>
				<verse number="20">Mwanda bwina-kibalo bwetu bwi mwiilu; nyi kwatwindjilā winyi Muhashi, Nfumwetu Yesu Kidisitu.</verse>
				<verse number="21">E akālula mbidi yetu ya būfu’shi, yikale yihwandiikile hamune na mbidi ye ya ntumbo, mwiyile kufuba kwao euku kukokyesha bintu bioso kwadi e na mwinyi.</verse>
			</chapter>
			<chapter number="4">
				<verse number="1">Binyibiabia anwe bakwetu bakifulo n’abadibibwa, muloo wande, na kilongo kiande kia mōbeshi, nukankamanei mu Nfumwetu anwe bakifulo.</verse>
				<verse number="2">Nasendela Eudiasa na Shyntyike namu hamune, ami’shi, bekale n’eshimba hamune mwi Nfumwetu.</verse>
				<verse number="3">Nakusendel’obe namu mukwetu a mu kikumbo kimune’shi, okwashie aba bana bakashi abafubile n’ami mu mukāndu-wibuwa, na Kelementa namu, na bakwabo bafubi n’ami, be na mashina’bo mu mukanda wa muwa.</verse>
				<verse number="4">Sehelai mwi Nfumwetu mafuku oso, dimonyi n’akula’shi: Sehelai.</verse>
				<verse number="5">Kahuñanyi kenu keukibwe kwi bantu boso.</verse>
				<verse number="6">Tanwikalanga na kukalakala su nkwa kinyi su nkwa kinyi, anka mu bintu bioso mu nteko na mu kwiyayila na mu lutumbu, nteko yenu yiukibwe kw’Efile Mukulu.</verse>
				<verse number="7">Biabia kufukama kw’Efile Mukulu akukilā binangu bioso, akukalama mashimba na binangu bienu mu Kidisitu Yesu.</verse>
				<verse number="8">Kunfudilo, (anwe) bakwetu abia bintu bioso mbia binyibinyi bioso binemekwe kinemo, bioso bilulame, bioso biselelee, bioso bilumbulukye, bioso bitumbishibwe bibuwa, su kwi buwa bukambe, su kwi ntumbo, nangushenai yino myanda.</verse>
				<verse number="9">Yinyi myanda yianwibāmbule na yianubatambwile, na yianubahushishe, na yianubahu kumona mwimi, kitai’yo, biabia Efile Mukulu a kufukama akekala n’enu.</verse>
				<verse number="10">Anka nasehelele bikata mwi Nfumwetu ’shi, binobino kunfudilo lubasu lwenu ha mwanda wande lubabasuka dimonyi; nyi mwinyi mwa nubadi na kunangushena, anka nubakutshilwe mwanudia kukitshina.</verse>
				<verse number="11">Tafiakul’ami ha mwanda wa lukalo, ooo, mwanda tampwile kwambula’shi, mu mwikelo wande woso, su mu kinyi su mu kinyi, nyi na muloo.</verse>
				<verse number="12">Nemūbile kufukulwa, nemūbile namu’nyi kufwimishwa. Kosokoso na mu bioso nyi mulambukishwe na mwakwīkwita, na mwakuhushisha nsala, na mwakufwimishwa, na mwakukutshilwa’bio.</verse>
				<verse number="13">Nyi na bukome bwa kukita bintu bioso kwi winyi mumpebo, nyi Kidisitu.</verse>
				<verse number="14">Anka nubakitshine bibuwa hakulombana nami mu bishiotshi biande.</verse>
				<verse number="15">A biabia anwe bena Fidihai anwiuku namu’shi, kumbangilo kwa mukāndu-wibuwa, hankatukile ku Masedonya, takubadi kikoñeno ki’Efile kilombane n’ami mu mwanda wa kuhana na kutambula, ank’anwē’ba.</verse>
				<verse number="16">Mwanda mwinyi mu Tesalonyika mwanubantumīne binadi n’abio lukalo, kukila mususa umune.</verse>
				<verse number="17">Tamwanda wa kwamba’shi, nankyebe buntu, ooo; anka nankyebe kikuba kikenufwimishe ha mwanda wenu.</verse>
				<verse number="18">Anka’mi nemukumbashe bioso mpaa na kufwima; nemwikute binatambwile kwi Ehafolodetusa bintu bibafikile kwanudi, bī’shiko bi mahembwe alumbulukye, bla kukuhula mashimba bikuminyibwa (bimoo,) biakusehesh’eshimba di’Efile Mukulu.</verse>
				<verse number="19">Anka Efile Mukulu ande akenuha bioso bia nwi n’abio lukalo, mulombene buheta bwe bwa ntumbo mu Kidisitu Yesu.</verse>
				<verse number="20">Binyibiabia kw’Efile Mukulu etu na Yaiy’etu, ntumbo yikale kwadi mpaa na ikala-ika. Amena.</verse>
				<verse number="21">Nyimwinei balamunwe bakishila boso mu Kidisitu Yesu. Bakwetu bandji n’abo abenwimuna.</verse>
				<verse number="22">Balamunwebakishila boso abenwimuna (namu,) n’abo ba mu nshibo ya Kesala abakishakisha (kwinwimuna.)</verse>
				<verse number="23">Bumuntu bwa Nfumwetu Yesu Kidisitu bwikale n’anwe boso. Amena.</verse>
			</chapter>
		</book>
		<book number="51">
			<chapter number="1">
				<verse number="1">Paulu mutumibwa a Yesu Kidisitu mwamukyebelā eshimba di’Efile Mukulu, na Temote mukwetu:</verse>
				<verse number="2">kwi bala-munwe-bakishila, na bakwetu ba kishima mu Kidisitu be mu Kolose; bu-muntu bwikale n’enu, na kufukama kw’Efile Mukulu Nshyetu, na kwi nfumwetu Yesu Kidisitu.</verse>
				<verse number="3">Atutumbulā Efile-Mukulu, Yaiyaa Nfumwetu Yesu Kidisitu, atwinutekyela mafukuoso,</verse>
				<verse number="4">kasha tubahushishe (mukāndu) wa lukumino lwenu mu Kidisitu Yesu, na wa kifulo (kianudi n’akio) kwi balamunwe-bakishila boso,</verse>
				<verse number="5">ha mwanda wa lutengyelo lubenubikilwe mwiilu, lwanubahushishe kalā mu mwanda wa biabinyibinyi bia mukāndu-wibuwa;</verse>
				<verse number="6">ubafikile kwanudi anka mwaubafikīle kosokoso hanohansenga, na kuha bikuba abienda abifwimanga, anka mulombene mwanudi’nwe, mpaa na ha dinyi efuku dianubahushishe’o, na kushingula biya bu-muntu bw’Efile Mukulu mu biabinyibinyi.</verse>
				<verse number="7">Mwanubāmbwile namu kwi Ehafalasa mukwetu mpika a kifulo, winyi e kwanudi nyi mufubi a kishima a Kidisitu;</verse>
				<verse number="8">n’e winyi betulungwile kifulo kienukia mu Kikudi-E-Selelee.</verse>
				<verse number="9">Nyi mpa uno mwanda atwe namu, kasha diadi’efuka diatubahushishe’o, tatulekā kwinutekyela na kukyeba’shi, nuushibwe na kiukilo kioso mukyebela eshimba die mu kalolo koso na lushingulo lwa Kikudi,</verse>
				<verse number="10">na kutambuka muhwandjikile Nfumwetu mpaa na kusehela koso kw’eshimba, bianudia kuha bikuba bia mu mifubo yoso yilumbulukye, na kwenda akukulanga mpaa na ku kushingula koso kw’Efile Mukulu;</verse>
				<verse number="11">na kunyishibwa mu ntshitshiba yoso, mulombene bukome bwa ntumbo ye, ku lwishinko loso na kahuñanyi k’eshimba ke na tuseho.</verse>
				<verse number="12">Nutumbule Yaiya, betuhwandjikishe’twe kwikala mu lwabano lwa buhyanyi bwa balamunwe-bakishila mwitata;</verse>
				<verse number="13">betumañunwine ku matalwa a mufito, etutundulwila namu mbufumu bwa Mwana a kit’ulo kie.</verse>
				<verse number="14">Mwadi e nyi mwatubamwena kikudilo, ta nkulekyelwa kwa milwisho,</verse>
				<verse number="15">E nkyebukilo y’Efile Mukulu shyamonyibwa, mbedi a bihangibwe bioso.</verse>
				<verse number="16">Mwanda kwadi e bintu bioso bi mwiilu bibahangilwe, n’abi hano ha nsenga, abimwekibwa na bishyabimwekibwā, sunga mpun’a nsulu (ya bufumu,) sunga butontshi, sunga mafumu a ba I’Etat, sunga bamatalwa, biosobioso bibahangilwe kwadi e, na ha mwanda we.</verse>
				<verse number="17">E winyi nyi a kwibedi kwa bintu bioso, na kwadi e bintu bioso bi kwanka.</verse>
				<verse number="18">E namu nyi mutwe wa mbidi, ta nkikoñeno ki’Efile: e winyi nyi nkibangilo, nyi mubedi’nyi a (lusangukilo) lwa bafwe’shi; mu bintu bioso ekale na kukididila’mo bikata.</verse>
				<verse number="19">Mwanda ubatosheshe Yaiya mwishimba’shi biushibwe bioso bikale mwadi e;</verse>
				<verse number="20">na habahwile kwikasha kufukama kwa mase a nkulusu ye, nyi anka hadie, nyihakulombēsha bintu bioso kwadi e na mwinyi; nākula’mi’shi, nyi anka kwadie, sunga mbintu bia hano lia nsenga, sunga mbintu bi mwiilu.</verse>
				<verse number="21">Anwe kala nubadi batuhishene na kumushikwanyi mu binangu bienu ku bikitshino bi bubi, anka binobino e benulombasha,</verse>
				<verse number="22">mu mbidi ye ya bu muntu, ku lufu, kwinulubula balamunwebakishila, na bashī batohekwe na bashī na bilema ku mpala kwe.</verse>
				<verse number="23">Su anwiyididila mu lukumino lubangibwe na lushimatshishibwe, tanukakashibwa namu ku lutengyelo lwa mukāndu-wibuwa wanubahushīshe, na ubalungwilwe ku bihangibwe bioso bi mushi mweilu, nyi anka ha winyī’uo nakitshinwe tandji mufubi.</verse>
				<verse number="24">Binobino nasehelā mu bia kufwambuka biande ha mwande wenu, na kunkumbesha biandji mulobeshe bia malwa a Kidisitu mu mbidi yande ha mwanda wa mbidi ye, yinyī’o nyi kikoñeno ki ’Efile.</verse>
				<verse number="25">Anka ha kinyiī’kio nyi mwikashwe mufubi, mulombene lulumbulwilo lw’Efile Mukulu lubampelwe ha mwanda wenu, kukumbasha mwanda w’Efile-Mukulu;</verse>
				<verse number="26">(nyi) kifibwe kibadi kifwame ku bihangilo na ku bihungilo, anka binobino kibafumbwilwa kwi balamunwe be ba kishila.</verse>
				<verse number="27">Kwabadi’bo nkubatokyel’eshimba di’Efile Mukulu kwiukisha’kio ki buheta bwa ntumbo bwa kino kifībwe munkatshi mwa Badjentaila, nyi Kidisitu mwi’nwe, lwinyi lutengyelo lwa ntumbo.</verse>
				<verse number="28">Nyi atulungwila, na kudimuna na kulambukisha muntu oso mu binangu bioso; biatudia kulubwila muntu ese mukumbane mu Kidisitu Yesu.</verse>
				<verse number="29">Nyi henyi hantuhwita mufubo, na kunyisha mulombena mufubo we, n’au winyi aufubisha munda mwande na ntshitshiba yimoo.</verse>
			</chapter>
			<chapter number="2">
				<verse number="1">Mwanda nankyebe’nwe nwiukye mwa ndwilā ngoshi bikata ha mwanda wenu, na ha mwanda wa’ba be ku Laodesea, na he ba abafwime boso bashyamwene mpala ya mbidi yande;</verse>
				<verse number="2">ami’shi, mashimb’abo asengibwe, na kwiluñena hamune mu kifulo, mpaa na ku mono yoso ya lushingulwilo lukumbane lwa nangunangu, mpaa na ku kiukilo kikumbane kia kifībwe ki’Efile-Mukulu, na kia Yaiya na Kidisitu.</verse>
				<verse number="3">Mwadi e bia binemo bioso bia kalolo na kiukilo mbifībwe.</verse>
				<verse number="4">N’au’o uno wañakula’shi, tala su nanyi su nanyi akenudimbi na mīsambo ya kōngola.</verse>
				<verse number="5">Mwanda sunga nki munkatshi mwenu mu bia mbidi, anka nyi n’enu mu kikudi, nkwete kusehela na kutala nyikashi yenu, na kunyiñamana kwa lukumino lwenu mu Kidisitu.</verse>
				<verse number="6">Binyibiabia anka mwanubatambwidile Kidisitu Yesu Nfumwetu, tambukilai mwadi e,</verse>
				<verse number="7">nushikye mishi na kukūla mwadi e, na kukankamena mu lukumino, anka mwanubalambukishwe na kukishakisha kufwima mwanka na lutumbu.</verse>
				<verse number="8">Dimukai tala su nanyi su nanyi akenulwisha na mīsambo ya binangu bimoo na ya kudimba kwa bisumanga, mwiyile kwilondeshena kwa mīsambo ya bantu, na ya bileshesho bia hanohansenga, mushī mwiyile Kidisitu, ooo.</verse>
				<verse number="9">Mwanda kikumbana kioso kia bw’Efile-Mukulu a mbidi yishima akibombelā mwadi e.</verse>
				<verse number="10">N’anwe (namu) nwibakumbane mwadi e, e winyi nyi mutwe wa bumankinda boso na matalwa.</verse>
				<verse number="11">Mwadi e namu nwibasalwe kisale, (akio) kishīkikitshibwe na māsa, (nyi) kia kufūla mbidi ya milwisho ya bu muntu mu kisale kia Kidisitu.</verse>
				<verse number="12">Nubashīkilwe n’e mu lubatshisho, mu lwinyi’lo namu nwibasangulwe hamune n’ē ha lukumino lwa kikitshibwe ki’Efile Mukulu, bamubushishe ku lufu.</verse>
				<verse number="13">Anwe namu bianwibekule mu milwisho na kushīkusalwa kwa mbidi (yenu,) e benusangwile hamune n’ē, bahwile (namu) kwinulekyela kusola kwa myanda koso.</verse>
				<verse number="14">Bashimangishē’kia kifundwe kia milangilo yibadi yituhishene n’etu, eyikashidila, eyikokwela ha mutshi uhingishene (we.)</verse>
				<verse number="15">Na habahwile kushinda bumankinda na matalwa, bebimwekeshe hatoka, bebitshomwe ne hanka.</verse>
				<verse number="16">Binyibiabia tanukuminanga (bantu) kwinutshibila kimu ha mwanda wa bidibwa, sunga mpa mwanda wa biakutoma, sunga mpa mwanda w’efuku dia bidibwa biakusehela, sunga mpa mwanda wa mweshi uhya, sunga mp’efuku dia Sabado;</verse>
				<verse number="17">Abio nyi mwesheshi wa bintu abikafiki; anka mbidi nyi ngia Kidisitu.</verse>
				<verse number="18">Tanukuminanga muntu, sunga ngumune kwinunyenga bwedi bwenu, ku kwihelesha kwa kuladila na lulangwilo lwa bamwikeilu, kwete kwihatshika mū ’ya myanda yiashī mumone, na kwitatula kwa bisumanga kwa ku nangunangu ya ku mbidi.</verse>
				<verse number="19">(E,) tamunyinge kwikala na (Kidisitu) mutwe (wa mbidi,) kwaudi mbidi yishima ku binyingwa na mishila, bihebwe bikushisho, na bilukibwe hamune, tabiend’ābikulanga na kukushibwa kw’Efile Mukulu.</verse>
				<verse number="20">Binyibiabia su nubafwile na Kidisitu ku bilesheso bia hanohansenga, a nkinyi kianukokyeshwa ku milangilo hamune bu anutala hanohansenga?</verse>
				<verse number="21">(tanuatanga), tanutompanga na mu kanwa; tanukumanga;</verse>
				<verse number="22">Abio bioso abikashimangishwa mu kukitshishwa; mwiyile milangilo na ndambukisho ya bantu?</verse>
				<verse number="23">Binyi bino bintu bi na kileshesho kia binangu mu lulangwilo lwa mukyebel’eshimba, na mu kwihelesha, na kuhasha kukata kwa mbidi, kushī mu kinemo, sunga nkihela; mpaa na kukwikuta kwa bia mbidi.</verse>
			</chapter>
			<chapter number="3">
				<verse number="1">Binyibiabia su nwibabushwe na Kidisitu, nwikal’anukyebe bintu bi mwiilu, nyi mushāle Kidisitu ku mboko yibalume y’Efile Mukulu.</verse>
				<verse number="2">Tulai mashimb’enu ku bintu bi mwiilu, kushī ku bintu bi hanohansenga.</verse>
				<verse number="3">Mwanda’nwe nwi bafwe, na muwa wenu ngufībwe na Kidisitu mw’Efile Mukulu.</verse>
				<verse number="4">Ahakamweka Kidisitu e nyi muwa wetu, twambengye anwe namu anukamweka n’e mu ntumbo.</verse>
				<verse number="5">Biabia nwihei bia ku mbidi yenu bia hanohansenga; kukyebanakyebana, biko bi’eshimba, kifulo kia myanda yibūfu, kusuasua kwa yibubi, malaka namu, nyi anka lulangwilo lwa mankishi.</verse>
				<verse number="6">Ha yino myanda nyi habafikila nsungu y’Efile Mukulu ha bana babasha bukolwa.</verse>
				<verse number="7">Nyi mwanubatambukile namu kala hanubadi anukitshī’yi myanda.</verse>
				<verse number="8">Anka binobino anwe namu hulai (yino) yoso; kufunafuna, bukyelo, bubi, kukāna mulomo, mīsambo ya būfu mu kanwa mwenu.</verse>
				<verse number="9">Tanwidimbenanga, mwanda nubahu kuhula winyi muntu a kala na bikitshino bie;</verse>
				<verse number="10">nubahu namu kufwala (muntu) muhya, winyi musangudibwe muhya mu kiukilo kikumbane mwiyile kihwandjikisho ki’awa bamuhangile:</verse>
				<verse number="11">amo tamwi sunga mu’ba Ngidiki sunga mu bwina Yuda, sunga mukisale, sunga mushī mukisale, sunga musendji, sunga mwina Syteana, sunga mbuhika sunga mu buana, anka Kidisitu e nyi’mbioso na mu biosobioso.</verse>
				<verse number="12">Binyibiabia fwalai hamune bu basangudibwe b’Efile Mukulu, balamunwe-be-kishila na bafudibwe, (fwalai) eshimba dia lusa, kasendeleshi kwihelesha kw’eshimba, kuhohela, lwishinko;</verse>
				<verse number="13">kwihuñanyishena, na kwilekyeshena. Su (muntu) e na kimu kwi mungi, anka hamune bu mubenulekyele Kidisitu, anwe namu nukite.</verse>
				<verse number="14">Kunundu kwa bintu bioso (nwikale) na kifulo, akio nyi mwanyo wa kikumbesho ki’eshimba.</verse>
				<verse number="15">Kufukama kwa Kidisitu kwinumune ’mashitnb’enu, nyi kwanubaitanyinwe mu mbidi yimune, nwikale namu na lutumbo.</verse>
				<verse number="16">(Bibuwai) Mwanda wa Kidisitu ubombele mwanudi bikata mu binangu bioso, kwilambukishena na kwilañena mu ñono ya milangwilo na ñono (yingi) ya Kikudi-E-Selelee, nuyimbi na bumuntu mu mashimb’enu kwi Nfumwetu.</verse>
				<verse number="17">Bioso bianukitshi su mwīsambo su mu bikitshino, nukite bioso mwishina dia Nfumwetu Yesu, na kutumbula Efile Mukulu Yaiya hadi e.</verse>
				<verse number="18">Anwe bakashi nwikale kukokyela balunda benu, mwaudi ulombene mwi Nfumwetu.</verse>
				<verse number="19">(Anwe) balume, nwikala na bakashi benu kifulo, tanwikalanga n’abo būlo.</verse>
				<verse number="20">(Anwe) bana, nwikale kukokyela banambutwile benu mu bintu bioso, mwanda uno nyi ngwa kutosh’eshimba dia Nfumwetu.</verse>
				<verse number="21">(Anwe) bayaiya, tanukolomonanga bana benu, tala bekala bōñame.</verse>
				<verse number="22">(Anwe) bahika (namu) nwikale kukokyela banfumwenu mu bintu bioso mwiyile bia mbidi, kushī kufubila’nka ku meso kwabo, hamune bwabakyebe kutosha mashimb’a bantu, ooo, anka (kufuba) n’eshimba dimune dia kutshina Nfumwetu.</verse>
				<verse number="23">Mu bioso bianukitshi nukite’bio n’eshimba dishima anka hamune’nka bu kwi Nfumwetu, kushī bu kwi bantu ooo.</verse>
				<verse number="24">Hakwiuka’shi, anka kwi Nfumwetu nyi kwanukatambula bwedi bwa buhyanyi; mwanda’nwe anufubila Nfumwetu Kidisitu na lunfubila.</verse>
				<verse number="25">Anka e ashūla kishila akatambula ha mwanda wa kushūla kwe kwabakitshine, mwanda takwi ūshi nyi’u, ooo.</verse>
			</chapter>
			<chapter number="4">
				<verse number="1">(Anwe) banfumu (namu) nuhe bahika benu akia kilulame na kilombane; hakwiuka’shi anwe namu nwi na Nfumu mwiilu.</verse>
				<verse number="2">Nwikadidile na luteko, nudimukye mu lwinyi’lo na lutumbu;</verse>
				<verse number="3">henyi hanutekye nwitutekyele namu’shi. Efile Mukulu etushitwile kibi kia kiakulwe, kia kwakula mwanda ufībwe wa Kidisitu, nyi mpa uno’u nyi mu nkano:</verse>
				<verse number="4">Eshi, neuhatule mwa udi umpwandjikile kwiulungula.</verse>
				<verse number="5">Tambukai mu binangu kwabadi’bo be hasha, bia kumona mw’a kwikēla mu bihwa.</verse>
				<verse number="6">Mīsambo yenu yikale ya bumuntu, yitwe na mungwa, eshi, nwiukye mwakidi kinulombene kwalula ku muntu ku muntu.</verse>
				<verse number="7">Tyikikuse mukwetu a kifulo na mufubi mushimate, mukwetu a mu buhika mu Nfumwetu, akenwiukisha nyikashi yande yoso.</verse>
				<verse number="8">Winyi e nyi a nenutumina ha uno mwanda mwadia kwiukila mwikelo wenu, na kusenga mashimb’enu;</verse>
				<verse number="9">hamune na Onesemuse, mukwetu mushimate n’a kifulo a kwa kwa kwenu. Abakenuukisha myanda yoso (yikitshibwe) kuno.</verse>
				<verse number="10">Alesatakusa mukwetu mushitshikwe n’ami e nwimuna, na Mako mukwabo na Banabasa (kwinyi kwanubatambwile myanda ya milayilo’shi; Su afiki kwanudi numukukile).</verse>
				<verse number="11">Na Yesu, winyi atemunwa bu Yusetuse, abo mba ku basalwe. Ank’abo benyi mbena mufubo n’ami mu bufumu bw’Efile Mukulu, abo benyi nyi babadi abansengye.</verse>
				<verse number="12">Ehafalasa a kwa kwenu, e nyi mpika a Kidisitu e nwimuna, mafuku oso atuhwita bimoo kwinutekyela’shi, nwimane bakumbane mu bia bikyebe’shimba di’Efile Mukulu.</verse>
				<verse number="13">Mwanda netemuna bu kamonyi ke’shi, e na kinsukunsuku kikata ha mwanda wenu, na kwi’ba be mu Laodesea, na kwi’ba mu Hielapodise.</verse>
				<verse number="14">Luka, winyi ftangabuka na Demasa abenwimuna.</verse>
				<verse number="15">Nyimwinei bakwetu (ba mu Kidisitu) be mu Laodesea, na Nymfasa, na kikoñeno ki’Efile ki mu nshibo mwe.</verse>
				<verse number="16">Hakubalwa uno mukanda munkatshi mwenu, nwiubadishe namu mu kikoñeno ki’Efile kia Bena Laodesea; nubale uno mukanda hamunenka aufu ku Laodesea.</verse>
				<verse number="17">Nuakule kwi Akehusa’shi: Odimukye ku mufubo wobotambwile mu Nfumwetu, weukumbashe.</verse>
				<verse number="18">Lwimu lwa kwiasa diande ami Paulu. Nutentekyeshe nkano yande. Bu-muntu bw’Efile bwikale n’enu. Amena.</verse>
			</chapter>
		</book>
		<book number="52">
			<chapter number="1">
				<verse number="1">Paulu na Shilefenuse na Temote, ku kikoñeno ki’Efile kia Bena Tesalonika ki mw’Efile Mukulu Yaiya na mwi Nfumwetu Yesu Kidisitu: Bu-muntu bw’Efile bwikale kwanudi, na kufukama, kw’Efile Mukulu Yaiy’etu, na kwi Nfumwetu Yesu Kidisitu.</verse>
				<verse number="2">Atutumbul’Efile Mukulu mafuku oso ha mwanda w’anwe boso; atunutemuna mu nteko yetu.</verse>
				<verse number="3">Atunangushena mufubo wa lukumino lwenu anka bukyelebukyele na mufubo wenu wa kifulo, na lutengyelo lwiididile lwa Nfumwetu Yesu Kidisitu ku mpala kw’Efile-Mukulu Yaiy’etu.</verse>
				<verse number="4">Hakwiuka bakwetu ba kifulo kusangulwa kwenu kwa kw’Efile Mukulu.</verse>
				<verse number="5">Mwanda mukāndu-wibuwa wetu taubafikile kwanudi mu bishima bia bisumanga, ooo, anka mu bukome namu, bwinyi bwa Kikudi-E-Selelee, na mu kukankamikibwa kwi moo; mwanda anwiuku mwa tubadi bekele munkatshi mwenu ha mwanda wenu.</verse>
				<verse number="6">N’anwe nubafikile nwaluluka bu balondji bā’twe, na ba Nfumwetu, ha kuhwa kutambula Mwanda (w’Efile) mu malwa akata, na muloo wa Kikudi-E-Selelee.</verse>
				<verse number="7">Biabia nubāluluki kihwandjikisho kwi boso bakumine mu Masedonya na mu Akaya.</verse>
				<verse number="8">Mwanda kwanudi kubēlwe musase wa Mwanda wa Nfumwetu, tañanka ku Masedonya na ku Akaya ooo, anka na mu mpese yoso lukumino lwenu lwa kw’Efile-Mukulu lubahalakene; biabia atwe tatwi na mwanda kwakula kintu.</verse>
				<verse number="9">Mwanda’bo bana bene abetwisambila mubadi mwikele nyikashi yetu ha kutwela (kwakwa) kwanudi, na mwa nubafutalele mankishi, nwalulukila kw’Efile Mukulu na kumufubila, E, Efile-Mukulu atala, n’a binyibinyi:</verse>
				<verse number="10">na kutengyela (kufika) kwa Mwan’e mwiilu, winyi basangukile ku lufu, (nyi) Yesu betulamunwine ku bukyelo bwanakafikye.</verse>
			</chapter>
			<chapter number="2">
				<verse number="1">Mwanda’nwe’bana bene, bakwetu, anwiuku kutwela kwatubatwēle kwanudi’shi, takubadi kwa bisuntanga, ooo.</verse>
				<verse number="2">Anka hatubahwile kufwambuka kwibedi, na kumweshibwa biabūfu, anka bu mwa nwiukila ku Fidihai, tubakankamene mw’Efile Mukulu kwinulungula mukāndu-wibuwa w’Efile Mukulu n’efita dimoo.</verse>
				<verse number="3">Mwanda elango dietu tadibadi dia bwakulākule, ooo, sunga ndjia bufundakanyi, sunga mu bulamalama:</verse>
				<verse number="4">anka mwatubakuminyinwe kw’Efile Mukulu kwikala bakuluhilwe na mukāndu-wibuwa, n’ao winyi watwisamba; tatwi bu basangashi ba (mashimb’a) bantu, anka di’Efile-Mukulu, e winyi nyi atompa mashimb’etu.</verse>
				<verse number="5">Mwanda sunga ku kihindji kinyi, sunga ku kihindji kinyi, twibasananwe na myanda ya mukanyo wa bisumanga, ooo, anka wanwiuku’nwe, sunga bu mputo ya kuhuta n’ayo malaka: Efile Mukulu nkamonyi;</verse>
				<verse number="6">sunga nkukimba ntumbo kwi bantu, sunga nkwanudi’nwe, sunga nkwi bangi, ooo, n’aho henyi hatwibeukye kunemenwa na bushito bu batumibwa ba Kidisitu.</verse>
				<verse number="7">Anka tubadi na kasendeleshi munkatshi mwenu bu muledi alela bana be:</verse>
				<verse number="8">nyi henyi tubenwabidile na kifulo, tubakuminyine kwinuha ta ñanka mukāndu-wibuwa ank’ao, anka muwa wetu namu, mwanda nubadi bālulukye bakuminyibwe n’atwe bikata,</verse>
				<verse number="9">Bakwetu, anunangushenā mifubo na kutuhwita kwetu: mwanda tubadi atwinulungula mukāndu-wibuwa w’Efile Mukulu, na kufuba kanya na bufuku, tala twanemesha bushito kwanudi sunga nkwi umune.</verse>
				<verse number="10">Anwe nwi tumonyi (twetu) n’Efile Mukulu namu (hamune,) mwatubaikadile’twe bana bene bu balamunwe-bakishila, na mwatubalulamine na kushī kutohekwa munkatshi mwa’nwe bakumine,</verse>
				<verse number="11">anka hamune nwibahwe kushingula biatubenulangile na kusenga na kukayika ese’ēnu bu nshye bana na bana be;</verse>
				<verse number="12">eshi, nutambukile muhwandjikile kw’Efile Mukulu, benwitanyine ku bufumu bwe na ntumbo.</verse>
				<verse number="13">Nyi mpa uno mwanda namu atutumbula Efile-Mukulu kushī mpwilo, mwanda’shi, hanubatambwile Mwanda w’Efile Mukulu wanubahushishe kwatudi’twe, nubeutambwile ushī bu mwanda wa bantu, ooo, anka bu biaudi binyibinyi Mwanda w’Efile Mukulu, ñanka’o aufubā unyiñamane namu mwanudi’nwe bakumine.</verse>
				<verse number="14">Mwanda’nwe bakwetu nubālulu-kile tanudi balondji ba bikoñeno-bi’Efile Mukulu bia mu Yudea bi mu Kidisitu Yesu; mwanda anwe namu nubafwambukile ku bintu bimune kwi bakwenu b’anwe ba na mwinyi, anka bu mwabafwambukile namu’bo kwi Bayudea:</verse>
				<verse number="15">Benyi abaihaile Nfumwetu Yesu na batemuki, b’abo ba na bene, na kwitubingā’twe; biabia tambasehesh’eshimba di’Efile Mukulu, abetuhishenā na bantu boso:</verse>
				<verse number="16">abetulekyesha kwisamba na Badjentaila’shi, bahande, biabia nyi kuusha (kihimo) kia milwisho yabo mafuku oso; anka k’obola (kw’Efile) kubafiki kwabadi mpaa na kunfudidilo.</verse>
				<verse number="17">Anka’twe bakwetu biatubālamunwa kwanudi kihindji kihi, mu mbidi, kushi kwishimba, tubatompele bikata kuki shakisha kumona nkyebo yenu na kukyeba kukata.</verse>
				<verse number="18">Binyibiabia tubakyebele na kufika kwanudi, (ñanka’mi Paulu) dimo na dimonyi; anka Satana betuba mbile,</verse>
				<verse number="19">Mwanda lukuluhilo lwetu, sunga muloo, sunga kilongo kia bōbeshi bwetu bi na minyi? Tananwe kumpalakwa Nfumwetu Yesu Kidisitu ha kufika kwe su?</verse>
				<verse number="20">Mwanda’nwe nwi ntumbo na muloo bietu.</verse>
			</chapter>
			<chapter number="3">
				<verse number="1">Binyibiabia hatubakutshilwe mwa kutalesh’mashimba, tubatentekyeshe’shi, bibuwa tulekibwe buhenka mu Atene;</verse>
				<verse number="2">biabia tubatumine Temote mukwetu mufubi mulungudi-Efile, mufubi n’etu mu mukāndu-wibuwa wa Kidisitu, kwinukankamisha, na kwinusenga (mashimba) ha mwanda wa lukuntino lwenu:</verse>
				<verse number="3">tala muntu su nanyi su nanyi akasanyishwa ku bino bishiotshi: mwanda’nwe ba na bene nwibahwe kwiuka’shi, twibasangwilwe bianka.</verse>
				<verse number="4">Mwanda binyibinyi hatubadi n’enu, tubenulungwile kwibedi’shi, tatudi hehi na kumona bishiotshi, anka mwabibamwekyele, anwiuku.</verse>
				<verse number="5">Nyi mpa uno mwanda namu hanakutshilwe mwa kutalesh’eshimba, natumine’shi, ñūkye lukumino lwenu, mwanda’shi, tala winyi mutompi tabenutompele, na mifubo yetu tayibahwile kwikala bu bisumanga.</verse>
				<verse number="6">Anka hatahabafikile Temote kwanudi na kwatudi, etufishisha nkumo yibuwa ya lukumino lwenu na kifulo, na bianwitutentekyesha biya mafuku oso, na kudila bikata’shi: Twibamone, n’atwe namu anka hamuue kwanudi’nwe.</verse>
				<verse number="7">Binyibiabia anwe bakwetu, tubadi basengībwe ’mashimba ha mwanda wenu, mu malwa na bishiotshi bietu ku lukumino lwenu.</verse>
				<verse number="8">Mwanda binobino, kwatudi’twe, nyi nkuhasuka mu muwa su nwibakankamahe mu Nfumwetu.</verse>
				<verse number="9">Atukatumbula dimonyi naminyi kw’Efile Mukulu ha mwanda wenu, ha mwanda wa muloo woso watudi n’ao ha mwanda wenu ku mpala kw’Efile Mukulu;</verse>
				<verse number="10">bufuku na kanya atukishakisha kuteka’shi, tumone nkyebo yenu na biatudia kukumbasha’kia kibalobela mu lukumino lwenu?</verse>
				<verse number="11">Binobino Efile Mukulu na mwinyi, Yaiy’etu na Nfumwetu Yesu etulesh’eshinda dietu dia kwanudi.</verse>
				<verse number="12">Anka Nfumwetu enwikashe anwend’anufw’imanga mu kwitomeshena kifulo, na kwi (bantu) boso, anka hamune mwatukitshina’twe kwanudi’nwe.</verse>
				<verse number="13">Ha mwanda wa kwinukankamisha mashimb’enu (ekala) ashī atohekwe mu kulamunwa-kukishila ku mpala kw’Efile Mukulu, winyi Yaiya, hakufika kwa Nfumwetu Yesu hamune na boso be balamunwe-bakishila.</verse>
			</chapter>
			<chapter number="4">
				<verse number="1">Kunfudilo anwe bakwetu, atwinusendela, na kwinulanga mwi Nfumwetu Yesu’shi, mwanubatambwile kwatudi mwaudi uhwandjikile’nwe kutambuka, na kusehesh’eshimba di’Efile Mukulu, nyi anka mwanudia kukishakisha.</verse>
				<verse number="2">Mwanda’nwe anwiuku mwatubenukayikile kwi Nfumwetu Yesu.</verse>
				<verse number="3">Mwanda uno’u nyi a ukyebe eshimba di’Efile Mukulu, tankulamunwa kwenu selelee’shi, nushile bukyebekyebe;</verse>
				<verse number="4">eshi, anwe boso ku muntu na muntu, eukye mwa kwikela na mwina kwe mu kulamunwa-kwiselelee, na kinemo;</verse>
				<verse number="5">kushī mu lwabi lwa kusuasua kwa yibubi hamune na Badjentaila bashyabeuku Efile Mukulu;</verse>
				<verse number="6">eshi, muntu sunga ngumune mukile na kudimba mukwabo mu mwanda, ooo, mwanda Nfumwetu e mwobodi a bano’ba, anka mwatubenudimwinyine kwibedi na kwinulungula.</verse>
				<verse number="7">Mwanda Efile Mukulu tamwitwitanyine ku bia kushulakwa-bishila, ooo, anka ku bia kulamunwa kwa kishila.</verse>
				<verse number="8">Binyibiabia yawa akutuna, tamutune muntu, ooo, anka Efile Mukulu, betuhele namu Kikudi-E-Selelee e.</verse>
				<verse number="9">Anka ha mwanda wa kifulo kia kwi bakwenu, nki na lukalo lwa kwinufundjila’nyi kianka; mwanda’nwe bana bene nwibahwe kulambuki shwa n’Efile Mukulu kwitomeshena kifulo;</verse>
				<verse number="10">na binyibinyi anukitshi biabia kwi bakwetu boso be mu Masedonya moso; anka’twe atwinusendela’nwe bakwetu’shi: nukishekishe kukula (mu’kio).</verse>
				<verse number="11">Anka nwīye kwikala nyā, na kukita mifubo y’anwe bana bene, na kufuba na maas’enu anka bu mwatubenukayikile;</verse>
				<verse number="12">eshi, nutambukile bihwandjikile kwi’ba be hasha’shi, bia nushyakulobesha kintu.</verse>
				<verse number="13">Anka tatukyebe’nwe kwikala bahatamine ha mwanda bo wa’ balale tulo (twa lufu’) shi, tanufwambukanga hamune bu bangi bashī na lutengyelo, ooo.</verse>
				<verse number="14">Mwanda su atukumina’shi, Yesu bafwile, asanguka dimo, nyi anka biabia na mu kwi’ba bahone mu tulo (twa lufu) mu Yesu, Efile Mukulu akebafisha hamune n’e (na mwinyi.)</verse>
				<verse number="15">Mwanda unou nyi watwinulungula kwiyi dia Nfumwetu’shi, atwe abatala, bashale mpaa na kufika kwa Nfumwetu, tatukebabadidila sunga mpahela henyi abo abalele mu tulo (twa lufu,) ooo.</verse>
				<verse number="16">Mwanda Nfumwetu na mwinyi akayiki mwiilu na musase, n’eyi dia mwikeilu mukile ben’e bukata, na mōno wa mpungi y’Efile Mukulu: na bafwe ba mu Kidisitu abakasanguka kwibedi,</verse>
				<verse number="17">kumongo atwe abashele, abatala atukātshibwa mu makumbi hamunenka n’abo, kufumankana na Nfumwetu mu luwa (lwa mwiilu): biabia atukekala ikala-ika na Nfumwetu.</verse>
				<verse number="18">Binyibiabia nwinyishenei na yino myanda.</verse>
			</chapter>
			<chapter number="5">
				<verse number="1">Anka ha mwanda wa bihwa na bihindji biabio bakwetu, tanwi na lukalo’nyi lwa’mi kwinufundjila.</verse>
				<verse number="2">Mwanda’nwe bana bene nwibahwe kwiuka kalolo’shi, dinyi efuku dia Nfumwetu adikafiki hamune bu ngifi mu bufuku.</verse>
				<verse number="3">Mwanda liabakākula’shi: Kubafukama, ’nka nya, na kukumbana, biabia kulwishibwa akukahulumuka’nka habadi, anka hamune bu mwana mukashi asumibwa na munda mwa kutanda; biabia tabakahanda, ooo.</verse>
				<verse number="4">Anka’nwe bakwetu tanwi mu mufito’shi, diadi’efuku adikenuhulumukīla bu ngifi, ooo.</verse>
				<verse number="5">Anwe boso nwi bana b’etata, na bana b’efuku; tatwi ba ku bufuku, sunga mba ku mufito.</verse>
				<verse number="6">Binyibiabia tatulalanga tulo bu bangi, ooo, anka twikale abatala na bāmpila.</verse>
				<verse number="7">Mwanda’bo abalalatulo abalala bufuku; n’abo abakolwa abakolwa bufuku.</verse>
				<verse number="8">Anka’twe ba kwifuku twikale bāmpila, na kufwala ngabo-ya-kiadi ya lukuluhilo na ya kifulo, na kilama kia mutwe, (lwinyi) lutengyelo lwa kihandjilo.</verse>
				<verse number="9">Mwanda Efile Mukulu tamwitusangule ku nsungu, ooo, anka kutambula kihandjilo kwi Nfumwetu Yesu Kidisitu,</verse>
				<verse number="10">betufwidile’shi, sung’atutala, sung’atulala tulo, atukabombela n’e hamune.</verse>
				<verse number="11">Biabia nwinyishenei hamune, na kwēleshena mwiilu, mwi mwanukitshina na bino.</verse>
				<verse number="12">Anka atwinusendel’anwe bakwetu, nushingule benyi abatuhuta munkatshi mwenu, be hanundu henu mu Nfumwetu na kwinulanga,</verse>
				<verse number="13">na kwibanemesha bikata bi moo mu kifulo ha mwanda wa mifubo yabo. Nwikale (namu) balombane munkatshi mwenu.</verse>
				<verse number="14">Atwinulanga’nwe bakwetu’shi: Dimunai be na mpuha, nyishai be na mashimba abo fule, kankamishai basha butūba, nwikale na kwishinka ku mpala kwa (bantu) boso.</verse>
				<verse number="15">Talānga muntu su nanyi su nanyi akālula bubi ku bubi; anka nulonde’kia kibuwa bukyelebukyele kwi’nwe banabene na kwi bantuboso.</verse>
				<verse number="16">Sehelai mafuku oso.</verse>
				<verse number="17">Nutekei kushī mpwilo.</verse>
				<verse number="18">Tumbulai (Efile Mukulu) mu bintu bioso, mwanda nyi amukyebel’eshimba di’Efile Mukulu mu Kidisitu Yesu kwanudi.</verse>
				<verse number="19">Tanukashimanga Kikudi-E-Selelee.</verse>
				<verse number="20">Tanukasabulanga mitemuko.</verse>
				<verse number="21">Shishai bintu bioso, nulamatei’kia kibuwa.</verse>
				<verse number="22">Shalai ku bihaso bioso abihwandjikisha bu bubi.</verse>
				<verse number="23">N’Efile Mukulu a kufukama e na mwinyi enulamuna selelee bushima; na kikudi kienu, n’eshimba dienu na mbidi yenu bikale bibambībwe bishima bishyabitohekwa mpaa na ku kufika kwa Nfumwetu Yesu Kidisitu.</verse>
				<verse number="24">E nwitanyina e na kishima, e nyi akekikitshi.</verse>
				<verse number="25">(Anwe) bakwetu nwitutekyele.</verse>
				<verse number="26">Nunyimwinei bakwetu boso na kufifya kulamunwe-kwi-selelee.</verse>
				<verse number="27">Nakukayikila kwi Nfumwetu’shi: Uno mukanda ubadibwe kwi bakwetu boso balamunwe-bakishila.</verse>
				<verse number="28">Bumuntu bwa Nfumwetu Yesu Kidisitu bwikale n’enu. Amena.</verse>
			</chapter>
		</book>
		<book number="53">
			<chapter number="1">
				<verse number="1">Paulu na Shilefenuse na Temote, ku kikoñeno ki’Efile kia Bena Tesalonika, ki mw’Efile Mukulu Yaiy’etu, na mwi Nfumwetu Yesu Kidisitu.</verse>
				<verse number="2">Bu-muntu bwikale kwanudi, na kufukama kw’Efile Mukulu Yaiy’etu, na kwi Nfumwetu Yesu Kidisitu.</verse>
				<verse number="3">Watudi n’ao ngwa kutumbul’Efile Mukulu mafuku oso ha mwanda w’anwe boso bakwetu, mwakidi kihwandjikile, mwanda lukuluhilo lwenu alwend’ālukulanga bikilekile, na kifulo kia muntu ese a kwanudi’nwe bana bene na bana bene akifwimi;</verse>
				<verse number="4">Biabia’twe bana bene atwinutumbisha mu bikoñeno bi Efile Mukulu ha mwanda wa mufwaka wenu na lukuluhilo mu kubingwabingwa kwenu koso, na mu bishiotshi bienu bianumono;</verse>
				<verse number="5">abio nyi kitundwilo kifumbulwe hatoka kia kitshibilo kilulame k’Efile Mukulu; eshi nwikal’anutemunwa bu balombene mbufumu bw’Efile Mukulu, nyi bwanufwambukila.</verse>
				<verse number="6">Ha mwanda nyi kintu kilulame kw’Efile Mukulu kōbolo kusābulwa kwi’ba abenufwambulā.</verse>
				<verse number="7">Kwanudi’nwe abafwambulwa nwikishe na kwikisha n’etu, ahakasokolwa Nfumwetu Yesu kwiilu na bamwiekeilu ba katshintshi;</verse>
				<verse number="8">mu kālo k’edimi aditembe hyuu, kwibōbolā’ba bashyabeuku Efile Mukulu, na kushi kukokyela mukānduwibuwa wa Nfumwetu Yesu Kidisitu.</verse>
				<verse number="9">Abo banakamweshibwe malwa a kulwishibwa kwa kwi-kala-ika kukatuka ku mpala kwa Nfumwetu, na ku ntumbo ya katshintshi ke;</verse>
				<verse number="10">ahakafiki kutumbishibwa mu bahatulwe-bakishila, na kwikala bakanyibwe mwi’bo abakumina hā’di ’efuku (mwanda bulungudi bwetu kwanudi bubakuminyibwe) mu diadi’efuku.</verse>
				<verse number="11">Nyi ha mwanda watwinutekyela mafuku oso’shi: Efile Mukulu etu enutemune bu balombashwe ba (luno) lwitanyino, na kukumbasha bioso abikyeb’eshimba dia buwa (bwe,) na mifubo ya lukumino na bukome’shi,</verse>
				<verse number="12">eshina dia Nfumwetu Yesu Kidisitu ditumbishibwe mwanudi, n’anwe namu mwadi e, mulombene bu-muntu bw’Efile Mukulu etu, na Nfumwetu Yesu Kidisitu.</verse>
			</chapter>
			<chapter number="2">
				<verse number="1">Binobino anwe bakwetu, atwinusendela ha mwanda wa kufika kwa Nfumuetu Yesu Kidisitu, na ha kwikoñena kwetu kwadi’shi:</verse>
				<verse number="2">tanutele ntentanga bukidi mu mashimba, sunga nkuunga unga, sunga mu kikudi, su mpa mwanda, su mpa mukanda bu aufu kwatudi’shi, dinyi efuku dia Kidisitu dibahu kufika.</verse>
				<verse number="3">Tanukuminanga muntu kwinongola na kintu; mwanda diadi’efuku tadikafiki anka su akukekala kulamunuka kwibedi, na (winyi) mulamunushi-e-bubi akafumbulwa, winyi mwan’a kulwisha,</verse>
				<verse number="4">e atuhishenā na kwikamishā e na mwinyi hanundu ha bioso abitemunwa bw’Efile, n’abilangwilwa; biabia e, bw’Efile Mukulu anakashāle mu ntempelo y’Efile Mukulu yi kishila, ēleshe e na mwinyi’shi: Nyi Efile Mukulu.</verse>
				<verse number="5">A tanunangushena’shi, nenulungwile yino myanda hanadi nki n’enu?</verse>
				<verse number="6">Na binobino anwiuku’kia akilekyesha, mwadia kufumbwilwa mu kihindji ki’e na mwinyi.</verse>
				<verse number="7">Mwanda kifibwe kia kulamunuka kikiakifubu na bino; anka e akulekyesha binobino e kwanka, mpaa na hakakatushwa.</verse>
				<verse number="8">Henyihaha, nyi hanakasokolwe (winyi) sha kulamunusha, e Nfumwetu anakamulwishe ku muwa wa kukanwa kwe, na kumwalula bu a bisumanga na kufumbulwa kwa kufika kwe.</verse>
				<verse number="9">Ta ngwinyi yawa, akufwila ’muyilo wa Satana, na bukome bwoso na bitundwilo na biakukanya bia madimi,</verse>
				<verse number="10">na budimbanyi boso bwa bukonyame bwi mwi’ba abakalwishibwa, mwanda tambatambule kifulo kia biabinyibinyi’shi, bahande, ooo.</verse>
				<verse number="11">Ha uno mwanda Efile Mukulu akebatumina mulubishi e moo, bakumine wa madimi,</verse>
				<verse number="12">eshi, bakahishibwe boso bashī bakuminyine biabinyibinyi, biosobi babadi na kusehela na bia bukonyame.</verse>
				<verse number="13">Anka’twe bakwetu bafudibwe kifulo mu Nfumwetu, watudi n’au ngwa kutumbula Efile Mukulu mafuku oso ha mwanda w’anwe; mwanda Efile Mukulu benusangwile ku mbangilo ku kihandjilo, mu buhatulwe-bwi selelee bwa Kikudi-E-Selelee, na (mu) lukumino lwa biabinyibinyi;</verse>
				<verse number="14">nyi kwanka kubenwitanyina ku mukāndu-wibuwa wetu, mu kutambula ntumbo ya Nfumwetu Yesu Kidisitu.</verse>
				<verse number="15">Binyibiabia bakwetu nushimate hoo, nukamine ndaa ku myanda ya mu kiftilo yanubalambukishwe, sunga nku mayi, sunga nku mukanda wetu.</verse>
				<verse number="16">Binobino Nfumwetu Yesu Kidisitu na mwinyi, n’Efile Mukulu, nyi Nshyetu, betufule kifulo, betuhele namu kisengyelo kia ikala-ika, na lutengyelo lwibuwa ku bu-muntu bw’Efile;</verse>
				<verse number="17">enusengyela ’mashimb’enu, na kwinukamisha mu mayi oso, na mu mifubo yoso bibuwa.</verse>
			</chapter>
			<chapter number="3">
				<verse number="1">Kunfudilo, (anwe) bakwetu, nwitutekyelei’shi, Mwanda wa Nfumwetu wende lubilolubilo na kutumbishibwa, anka mwaubakitshinyine n’enu.</verse>
				<verse number="2">Anka’shi, tumañunwe kwi bantu bansesa na babi; mwanda (bantu) boso tabe na lukumino.</verse>
				<verse number="3">Anka Nfumwetu ’mushimate, akenukankamisha na kwinulama kwi’wa a mwanda ubi.</verse>
				<verse number="4">Twi na kusumina mu Nfumwetu ha mwanda w’anwe’shi, nukite na kukakita aya myanda yiatubenukayikile.</verse>
				<verse number="5">Na Nfumwetu akunkushe mashimb’enu mu kifulo ki’Efile Mukulu, na mu lutengyelo lwa kwishinka lwa Kidisitu.</verse>
				<verse number="6">Binobino atwinukayikila’nwe bakwetu, mwishina dia Nfumwetu Yesu Kidisitu, nukungulukyei’nwe bana bene kwi ese mukwenu atambuka na kukalakala, na mushī mwiyile myanda ya mu kifulo yiabetutambwile kwatudi.</verse>
				<verse number="7">Mwanda’nwe bana bene anwiuku mwabidi binulombene kwitulonda; mwanda tatubadi bakalekale munkatshi mwenu;</verse>
				<verse number="8">sunga nkudia biakudia bisumanga, su mbia’nyi, su mbia nyi, ooo; anka tubatuhwitanga mu mifubo na mitanyo bufuku na kanya, mwanda wa kuhela’shi, tala twakamwena kwanudi, sunga nku umune, ooo.</verse>
				<verse number="9">Kushī ha mwanda wa kukutwa matalwa, ñanka ha mwanda w’atwe kwikala kwanudi bu kihwandjikisho kianudia kulondela.</verse>
				<verse number="10">Mwanda hatubadi n’enu, ñanka kino kiatubenukayikile’shi: su kwi shyafuba tadianga namu.</verse>
				<verse number="11">Mwanda’twe atuhusha’shi: kwi bamo munkatshi mwenu bakalekale, bashyabafubā sunga mpahelahela, anka’bo mbasangakanyi.</verse>
				<verse number="12">Anka’bo be bino, atwibakayikila na kwibalanga kwi Nfumwetu Yesu Kidisitu’shi: Bafube mifubo anka nyaa, na kudia bidibwa bi’abo ba na bene.</verse>
				<verse number="13">Anka’ nwe bakwetu, tanukokangai mu kukita bilumbulukye.</verse>
				<verse number="14">Anka su nanyi su nanyi shyakokyelā mwanda wetu wa mu (uno) mukanda, (biabia) nubangīle yawa muntu tanutembanga n’e, akwatshishwe būfu,</verse>
				<verse number="15">Sunga mbiabia tanumwikashanga bu mwishikwanyi n’enu, ooo, anka mulangei (elango) bu mukwenu.</verse>
				<verse number="16">Binobino Nfumwetu a kufukama, e na mwinyi ekal’enuhanga kufukama mafuku oso, su mpa kinyi su mpa kinyi. Nfumwetu ekale n’enu, anwe boso.</verse>
				<verse number="17">Lwimuno lwa’mi Paulu lwa ku mboko y’āmi na mwinyi, nyikitundwilo kia mu oso mukanda: nyi anka bino mwanafundjila.</verse>
				<verse number="18">Bu-muntu bwa Nfumwetu Yesu Kidisitu bwikale n’enu, anwe boso. Amena.</verse>
			</chapter>
		</book>
		<book number="54">
			<chapter number="1">
				<verse number="1">Paulu mutumibwa a Kidisitu Yesu mwiyile mulangilo w’Efile Mukulu Muhashi etu, na Kidisitu Yesu lutengyelo lwetu.</verse>
				<verse number="2">Kwi Temote mwan’ande a kishima mu lukumino: Bu-muntu bw’Efile na lusa na kufukama (bifikye) kw’Efile Mukulu Yaiy’etu, na Kidisitu Yesu Nfumwetu.</verse>
				<verse number="3">Anka munakusendelele’mi’shi: Tokatukanga mu Efesesa, hanayile mu Masedonya, bodio kukayikila bamo’shi: Tanulambukishanga lungi lulambukisho,</verse>
				<verse number="4">sunga nkutee eshimba ku miele na ku myanda ya ku musuku yishī na nfudilo, ayibushā nyihusho, he kusangulushwa kw’Efile kwi mu lukuluhilo:</verse>
				<verse number="5">Anka kunfudilo kwa mulangilo nyi nkifulo kia kwishimba diselelee, n’eshimba di munda dibuwa, dianka na lukumino lushī lwa kudimba,</verse>
				<verse number="6">kū’lo bamo abehengye ku bia bwakulakule bia bisumanga.</verse>
				<verse number="7">Hakukyeba’shi: Twikale bu balambukishi ba mukanda-wa-bishila, (biosobi) tambashingule sunga mbia bākula sunga mbia bakankamika</verse>
				<verse number="8">Ank’atwiuku’shi mukanda-wa-bishila wibuwa, su muntu eulonda mwiyile bishila biao;</verse>
				<verse number="9">hakwiuka bino’shi, mukanda-wabishila taushidikwa muntu mululame, ooo, anka ha mwanda wa basha mpuha na bashyabakokyela, na bashī n’Efile na balwishi, na bashī bahatulwe-bakishila, na basha kasābu kā-nkanwa, na bantahanyi ba bashyabo na banyin’abo, na bangi bantu,</verse>
				<verse number="10">na basha lusandji, n’abelwisha abo ba na bene, bana-balume na bana balume, na babombodi ba bantu, na basha madimi, na batshihi ba madimi, na su kwi kingi kintu, su nkinyi su nkinyi akilekena na lulambukisho lushima:</verse>
				<verse number="11">mulombene mukāndu-wibu-wa wa ntumbo y’Efile Mukulu ahebwe mwabi na mwabi, ubambikilwe.</verse>
				<verse number="12">Natumbula Kidisitu Yesu Nfumwetu bankitshishe bukome, mwanda e bantemwine bu a kishima, na kumula mu bulungudi bw’Efile;</verse>
				<verse number="13">biosobi ami kala nadi musabudi’Efile, na mubingibingi (abantu) na mukanyi; anka naleshwa lusa, ha mwanda nekikitshine nki mwiukye mu shīlukumino.</verse>
				<verse number="14">Na bu-muntu bwa Nfumwetu bubakilakila bungi na lukuluhilo na kifulo bi mu Kidisitu Yesu.</verse>
				<verse number="15">Uno mwanda ngwa kishima, na kuhwandjikila kukuminwa koso’shi, Kidisitu Yesu bafikile hanohansenga mu kuhasha balwishi; kwabadi nyi mukilekile (boso).</verse>
				<verse number="16">Anka ha uno mwanda nyi wanatambwila lusa’shi, Yesu Kidisitu aleshe kahuñanyi mwandji’mi kwikala bu kihwandjikisho kwi’ba abakakumina mwadi e mpaa na ku muwa wa ikala-ika.</verse>
				<verse number="17">Binobino kwi Nfumu a ikala-ika, shyafwiyā, shyamweka, nyi ñanka Efile Mukulu sha binangu buhenka bwe, ekale na kinemo, na ntumbo mpaa na kwikala-ika. Amena.</verse>
				<verse number="18">Luno lukayikilo natulu kodibe, mwan’ande Temote, mwiyile mitemuko yibatemukile kwibedi hodi’shi, kwayidi, bodio kulwa ngoshi yibuwa;</verse>
				<verse number="19">Olamate lukuluhilo n’eshimba dia munda dibuwa: dīnyi’dio, bamo hakuhwa kwidifutala, ha mwanda wa lukumino bahu kukita kushimishwa, hamune bu masua abaitshikila ’mema;</verse>
				<verse number="20">be biabia nyi mba Hymeneusa na Alekesanda, abo nyi ba natudile kwi Satana’shi, bāmbule kuleka kusabul’Efile Mukulu.</verse>
			</chapter>
			<chapter number="2">
				<verse number="1">Henyihaha nyi n’elango kwibedi’shi: miyayilo, na nteko tia nteko ya kusengyala, na biakutumbula bitekyelwe ha bantu boso,</verse>
				<verse number="2">Ha mwanda wa banfumu na ha boso be na matalwa; mwatudia kwikela na muwa wetu nyaa na kufukama mu bwin’Efile Mukulu boso na kinemo.</verse>
				<verse number="3">Mwanda uno wibuwa, ngukuminyibwe namu ku meso kw’Efile Mukulu Muhashi etu;</verse>
				<verse number="4">e akyebela bantu boso kuhashibwa, na kufika ha mwiukidila kwa biabinyibinyi.</verse>
				<verse number="5">Mwanda kwi Efile Mukulu umune, na musengi umune hankatshi Efile Mukulu na bantu, winyi muntu nyi Kidisitu Yesu.</verse>
				<verse number="6">E behanyin’e na mwinyi ta nkikulo kia boso, kia kulungulwa ha bihindji bia’bio bi na mwinyi bilombane.</verse>
				<verse number="7">Nyi ki nasangwilwa mulungudi e Efile na bu mutumibwa (nākula bia binyibinyi mu Kidisitu, tandjimbi, ooo) (na) bu mulambukishi a Badjentaila mu lukuluhilo na mu biabinyibinyi.</verse>
				<verse number="8">Nankyeb’ami’ shi, bana balume batekye kosokoso, babushe maboko a hatulwe-e-kishila ashī na nsungu sunga nkuhakanya.</verse>
				<verse number="9">Mpamune na bana-bakashi namu befwadikye na bifwalwa bihwandjikile na būfu na bumpila, kushī na nyene yitshikye, sunga nkilonda kia nsahabu, su mabwe aneme bikata, su bifwalwa bia buheta,</verse>
				<verse number="10">anka na bikitshino bibuwa (bekal’anka bu bana bakashi balombene bu abatemunwa bu b’Efile Mukulu).</verse>
				<verse number="11">Mwana-mukashiāmbule nyaa mu kukokyela koso.</verse>
				<verse number="12">Anka tankumina mwanamukashi kulambukisha, sunga kwikala na matalwa hanundu ha mwana mulume, ooo, anka ekale nyaa.</verse>
				<verse number="13">Mwanda Adama nyi mubedi kuhangibwa, biabia Efa nkulonda;</verse>
				<verse number="14">Adama tamongolwe, ooo, anka mwana-mukashi habōngwelwe bahonene mu kusola kwa mwanda.</verse>
				<verse number="15">Sunga mbiabia, akahanda hakutanda bana, su akekala mu lukuluhilo na kifulo, na kulamunwakwa-kishila, na bumpila.</verse>
			</chapter>
			<chapter number="3">
				<verse number="1">(Uno) nyi mwanda ngwa binyibinyi’shi, su muntu akyebe bufubi bwa mukulu-a-bikoñeno bi’Efile, akyebe mufubo wibuwa.</verse>
				<verse number="2">Mukulu-a-bikoñeno bi’Efile wadi n’au ngwa kwikala shyatohekwa sunga mpahela, mulunda a mukashi umune, mwilam’ē na mwinyi, mpila, a mwikelo wibuwa, musangashi a benyi, mwiukye kulambukisha.</verse>
				<verse number="3">Shī munemene ku nfinyo, shī sha lukiso, anka sha kasendeleshi, shī sha mpaka, shī na buheta kifulo.</verse>
				<verse number="4">A kutonta ba ku nshibo ye bibuwa, na bana be mu bukokyeshi bwe na kinemo.</verse>
				<verse number="5">Anka su kwi muntu shyeuku kutonta ba ku nshibo y’e na mwinyi, a biabia euku mwa kulela kikoñeno ki’Efile Mukulu na minyi?</verse>
				<verse number="6">Shī mukumine a binobino, ooo, tala ha mwitatula akahona mu kuhoneshibwa kwa Kafilefile.</verse>
				<verse number="7">Dimonyi, wadi n’au ngwa kwikala na kutumbishibwa kwibuwa kwi’ba be hasha tala ahona mu (mwanda wa) kutohekwe kwa matohe, na mu miteo wa kafilefile.</verse>
				<verse number="8">Bibuwa bamendaku-ba-kikoñeno ki’Efile bekal’anka hamune, (bakale) baneme, bashī na ndjimi yibidi, bashī bakambe kunemena ku nfinyo, ooo, sunga nkwikala na lwiso ku buheta abubendjibwa.</verse>
				<verse number="9">Balamate ku’kla kifībwe kia lukumino n’eshimba dia munda selelee.</verse>
				<verse number="10">Abo namu batompibwe kwibedi; biabia bafube mufubo wabumendako-bwa-kikoñeno ki’Efile (hakusañanwa) bashī batohekwe.</verse>
				<verse number="11">Anka biabia namu bakashi (bekale) na kinemo bashī na twihu, bampila, be kishima mu bintu bioso.</verse>
				<verse number="12">Bamendaku-ba-kikoñeno-ki’Efile bekale balume ba mukashi umune, abatontā bana babo na be ku mashibo abo bibuwa.</verse>
				<verse number="13">Mwand’abo abafubile biya bufubi bwa bamendaku-ba-kikoñeno-ki’Efile, abamwenamo kwi’bo bana bene mwa kwimena hebuwa, na kukankamana kw’eshimba kukata mu lukumino lwi mu Kidisitu Yesu.</verse>
				<verse number="14">Yino myanda nakufundjila’shi, (mwanda) natengyela kufika kodi ahayisha kahindji kehi;</verse>
				<verse number="15">anka su nankayisha kihindji kikata (hakufika), mwandawa kukwiukisha mwaudi ulombene bantu mwa kwikela mu nshibo y’Efile Mukulu, nyi kikoñeno ki’Efile Mukulu a muwa, kibayi na kibangilo kishimate kia biabinyibinyi.</verse>
				<verse number="16">Kinyi kifibwe kia bwin’Efile Mukulu nkikata kishī kia mpaka, ooo; E bafumbwilwe mu bia mbidi, babangishwe mu Kikudi-E-Selelee, bamwenwe na bamwikeilu, balungulwa munkatshi mwa milo (ya bantu) bakuminyibwe hanohansenga, batambwilwe mwiilu mu ntumbo.</verse>
			</chapter>
			<chapter number="4">
				<verse number="1">Anka Kikudi-E-Selelee ākula na kushinkamisha’shi: Mu a mafuku a kunfudilo bamo abakalamunuka ku lukumino, abakanemena ku bikudi abibōngola, na ku ndambukisho ya mikishi;</verse>
				<verse number="2">abākula madimi mu bunsesa, be n’eshimba diabo dia munda ditunde bu dihye kālo.</verse>
				<verse number="3">Abalekyesha kubamba (bakashi,) na kushidisha bidibwa bibahangile Efile Mukulu kutambulwa na lutumbu kwi’bo bakumine, beukidile biabinyibinyi.</verse>
				<verse number="4">Mwanda bihangibwe bioso bi’Efile Mukulu su mbinyi su mbinyi bi’anka buwa, na takwi sunga nkimune kiakushilwa, su kibadibwa na lutumbu.</verse>
				<verse number="5">Mwanda kibahatulwa-ki-selelee ku Mwanda w’Efile Mukulu na luteko.</verse>
				<verse number="6">S’otentekyeshā bakwetu yino myanda, (biabia) okekala mufubi ebuwa a Kidisitu Yesu, mudishibwe na myanda ya lukumino na ya lulambukisho lwibuwa, yiotobolamatshile hehi.</verse>
				<verse number="7">Anka wehengye miele ya butete ya bakashi banunu, wehash’obe na mwinyi ku bumwin’Efile.</verse>
				<verse number="8">Mwanda lwinyisho lwa ku mbidi kumwena kwa’to nkuhela, anka bwin’Efile abumwenwa mu bintu bioso, bwi na mulayilo wa muwa wa binobino na wa ukafiki.</verse>
				<verse number="9">Uno mwanda ngwa kishima, nguhwandjikile kukuminwa koso.</verse>
				<verse number="10">Nyi ha tudi batuhwite na kusābulwa mwanda twibakuluhile mw’Efile Mukulu a muwa, e, nyi muhashi a bantu boso, tokiokwamba kwi bakumine.</verse>
				<verse number="11">Yino myanda okayikye na kulambukisha.</verse>
				<verse number="12">Tokuminanga muntu kusābula bunsongwalume bobe, ooo; anka wekale kihwandjikisho kia bakumine mu mīsambo na mu nyikashi, mu kifulo, mu lukuluhilo, (na) mu buselelee.</verse>
				<verse number="13">T’ēshimba ku lubalo (lwa mukanda) kwilanga, na ku lulambukisho.</verse>
				<verse number="14">Tolekanga buntu bwi munda mobe, bubakuhelwe ha lutemuko lwa myanda, ha kutenteka kwa maasa a bakulu.</verse>
				<verse number="15">Nangushena ha yino myanda; otwelelele mwanka’shi, kusungula kobe kumwekye kwi boso.</verse>
				<verse number="16">Wedimuky’obe na mwinyi na ku lwinyi lulambukisho; olamate mwanka; mwanda hakukita biabia okehasha obe na mwinyi, n’aba abakuhusha.</verse>
			</chapter>
			<chapter number="5">
				<verse number="1">Tosashilanga mukulu (a bikoñeno bi’Efile), ooo, anka omusendele bu nshyobe; na bansongwalume namu (anka) bu bakwenu.</verse>
				<verse number="2">Bakashi bakulu namu (anka) bu banyin’obe, bansongwakashi namu (anka) bu bankashān’obe na buselelee bw’eshimba.</verse>
				<verse number="3">Nemeka bakashi-ba-bafwe bafudile binyibinyi.</verse>
				<verse number="4">Anka su mukashi-a mufwe e na bana sunga mbekulu, (bibuwa) abo babadile kwambula mwa kuleshesha kasendeleshi kwa-bo, na kuloka banambutwile (babo); mwanda uno mwibuwa, ngukuminwe namu ku mpala kw’Efile Mukulu.</verse>
				<verse number="5">Anka yawa mukashi-a-mufwe mufudile binyibinyi, mulekībwe ’nyi bisumanga, mukuluhile mw’Efile Mukulu, na kunyiñamena mu miyayo na nteko bufuku na kanya.</verse>
				<verse number="6">Anka yawa mutwelelele mu bisehelwa bia hanohansenga bahu kufwa e kiatala.</verse>
				<verse number="7">Yino myanda webakayikile’shi, bekale bashī bakutohekwa.</verse>
				<verse number="8">Su nanyi su nanyi shyafumbulā bia (kuha) b’e, na bikilekile kwi ba mu nshibo ye, yawa batunyinyina lukuminu, bakilekile shimukumine bubi.</verse>
				<verse number="9">Mukashi-amufwe tabadikwanga ha mukanda shyakumbeshe bihwa makumi asamombo, e, (namu,) badi anka mukashi a mulume umunenka,</verse>
				<verse number="10">mutumbishibwe ku bikitshino bilumbulukye; muhwe kukusha bana, na kulela benyi, na kutumpa ngwa ya balumunwe-bakishila, na kukwashia basha bishiotshi na kusasakata mu mifubo yoso yilumbulukye.</verse>
				<verse number="11">Anka bakashi-babafwe bakulu be binyibiabia webatune, mwanda’bo habakabanga kwenda na kukimba bishī biyile mu Kidisitu, abakanyiñamena kwibakilwa;</verse>
				<verse number="12">be na kuhīshībwa ha mwanda wa kusumbula lukumino lwabo lubedi.</verse>
				<verse number="13">Nyi habāmbilwe namu ehampa, na kukindakana bisumanga ku nshibo ku nshibo; tandjia’nka ehampa, ooo, anka mba mbalakanyi namu na kukalakala, na kwisamba’nka myanda yishī yihwandjikile.</verse>
				<verse number="14">Nyi kiankyebel’ami’shi: Bakashiba-bafwe bakulu be binyibiabia bebakilwe, batande bana, balwēshe ku mashibo abo, tabahananga bia kusābulusha kwi mushikwanyi, ooo.</verse>
				<verse number="15">Mwanda bamo tabahwile kwikumbila kwi Satana.</verse>
				<verse number="16">Su kwi muntu mukumine su mwana-mulume su mwana mukashi e na bakashi-ba-bafwe, ekale na kwibakwashianga e na mwinyi, na kikoñeno ki’Efile takinemenwanga na bushito, ooo, biakidia kukwashia baba bakashi-ba-bafwe bafudile binyibinyi.</verse>
				<verse number="17">Bakulu (ba bikoñeno bi’Efile) abalelana bibuwa batemunwe bu bahwandjikile kukishakisha kinemo, tokiokwamba kwi’bo abatuhwita mu Mwanda (w’Efile) na lulambukisho.</verse>
				<verse number="18">Mwanda kibafundjilwe’shi: Toanyanga ku kanwa kwa ñombe asoholā ngano, mwanda mutuhwitshi mu mifubo ’muhwandjikile bwedi bwe.</verse>
				<verse number="19">Tokuminanga kwimukisha Mukulu-(a-bikoñeno bi’Efile) anka su ku mpala kwa tumonyi tubidi su ntusatu.</verse>
				<verse number="20">Abo abalwisha webasashile ku mpala kwa boso, biabia (namu) bangi abakatshinyi.</verse>
				<verse number="21">Nakukayikila ku mpala kw’Efile Mukulu na Kidisitu Yesu, na kwa bamwikeilu, benyi abasangwilwe’shi, olame yino myanda kushī kwamba’shi: Au hau, au hau, kita bioso bishī bikilene.</verse>
				<verse number="22">Tobatukilanga kutenteka maasa ha muntu, ooo, sunga nkutwela mu milwisho ya bangi bantu; welame selelee.</verse>
				<verse number="23">Tokitomanga’nkā’o mema, otome na tufinyo tuhela ha mwanda wa munda mobe, na mikumbo yobe ya misusa na misusa.</verse>
				<verse number="24">Milwisho ya bamo bantu ayimweka hatoka, ayitanyinwa ku kimu, anka ya bangi ayituku kumongo.</verse>
				<verse number="25">Anka hamune namu bikitshino bibuwa abifumbulwa kwibedi; na yaya yishī biabia tayiuku kufibwa.</verse>
			</chapter>
			<chapter number="6">
				<verse number="1">Bahika boso bamunwe bahwandjikishē banfum’abo’bo bana bene balombene kioso kinemo’shi, eshina di’Efile Mukulu, na lulambukisho (lwe) tabikayibwanga.</verse>
				<verse number="2">N’abo be na banfumu bakumine, tabebasabulanga, mwanda’bo be bu bakwabo; anka bibuwa bakambe kwibafubila, mwanda’bo be kishima na bakuminyibwe kifulo, be bu abatambula ku mufubo (wabo) wibuwa. Yino myanda olambukishe na kulanga elango.</verse>
				<verse number="3">Su nanyi su nanyi alambukisha kushī biabia, shyakumina myanda ya binyibinyi, yinyi yia Nfumwetu Yesu Kidisitu yi na mwinyi, na ku lulambukisho lulombane na bwin’Efile;</verse>
				<verse number="4">(biabia) e na kwitatula, tamwiukye kintu, ank’e mukambe ngihusho na mpaka ya bishima, nyi a mutukā kiutu, mpaka, twihu tubi, na bihwandjikisho bibi bia bangi;</verse>
				<verse number="5">kwakulākulā-kubi kwa bantu be na binangu binyangye, bashī na biabinyibinyi; abahwandjikisha’shi; Bwin’Efile nyi mwakumwena bintu; (ku be biabia okungulukye).</verse>
				<verse number="6">Anka bwin’Efile na kufukama kw’eshimba nyi kwi kumwena kukata.</verse>
				<verse number="7">Mwanda’twe tatwibafwishe kintu hanohansenga, nyi mbinyibinyi namu tatwiuku kukatuka hanka na kintu,</verse>
				<verse number="8">na hakwikala na biakudia nabifwalwa twikale n’abio na kufukama kwishimba.</verse>
				<verse number="9">Anka’ba batee mashimba’shi: Twikale bampeta, (biabia) abahono mu kutompibwa na muteu, na mu ngabi ayimweshana, ayishimisha bantu mu kulwishibwa na kushimangishwa.</verse>
				<verse number="10">Mwanda kifulo kia mono nyi mushi wa bubi boso; ayoyinyi, bamo ha kwiyiabila, abōngolwa ku lukumino, abahu kwitaha na kwinyenga kwibungi.</verse>
				<verse number="11">Ank’obe muntu Efile Mukulu, suka yino myanda; olonde kululama, bwin’Efile, lukuluhilo, kifulo, lwishinko na kuhohela.</verse>
				<verse number="12">Olwe ngoshi yibuwa ya lukumino, kamina ku muwa wa ikala-ika koboitanyinwe, na kukumina bokuminyine bibuwa ku mpala kwa tumonyi twibungi.</verse>
				<verse number="13">Nakakayika ku mpala kw’Efile Mukulu abangisha bintu bioso, na Kidisitu Yesu, winyi batemwine kukumina kwibuwa ku mpala kwa Ponteuse Pilato;</verse>
				<verse number="14">ami’shi, olame uno mulangilo kushī ebashi, kushī kutohekwa mpaa na ku kufumbulwa kwa Nfumwetu Yesu Kidisitu.</verse>
				<verse number="15">Akukaleshwa ha kihwa kiako, ank’e buhenka bwe muhebwe mwabi, sha matalwa, Nfumu a banfumu, Mwanana a bamwanana,</verse>
				<verse number="16">Ank’e buhenka bwe shyafwiyā, nyi abombela mu mbadibadi yishyayifikika; shyamwenwe na muntu, sunga ngumune, sunga ngakukamona; kwadi kwikale kinemo na bukome bwa ikala-ika. Amena.</verse>
				<verse number="17">Okayikile baba bampeta ba hanohansenga’shi: Tanwikalanga n’eshimba dia kwinemeka, sunga nkukuluhila mbuheta bushī bwa kukuluhilwa, anka mw’Efile Mukulu atala, etuheya bintu bioso bi bungi bukilekile bia kusehela n’abio’shi,</verse>
				<verse number="18">bakite bibuwa, bekale bampeta mu bikitshino bilumbulukye, bemēne mu kwabila na mu kukwashia (bakwabo).</verse>
				<verse number="19">N’ako kwībikila abo bana bene (buheta) bwa ku kihindji kianakafike, takidi kibangilo kibuwa’shi, bakamine ku muwa wa kwikala-ika.</verse>
				<verse number="20">A Temote, lama ki’abakuhitshikile, wehengye ku bwakulakule bwa bisumanga bwa kushula kwa bishila, na biabitemunwa bu kiukilo, anka tankiukilo, ooo,</verse>
				<verse number="21">bi na bamo bebikumine abibalubisha mwiyile lukumino. Bu-muntu bwikale n’obe. Amena.</verse>
			</chapter>
		</book>
		<book number="55">
			<chapter number="1">
				<verse number="1">Paulu mutumibwa a Kidisitu Yesu amukyebel’eshimba di ’Elile Mukulu mulombene mulayilo wa muwa wi mu Kidisitu Yesu;</verse>
				<verse number="2">kwi Temote mwan’ande mutomibwe kifulo. Bumuntu (bufikye) na lusa, na kufukama kw’Efile Mukulu Yaiya, na (kwi) Kidisitu Yesu Nfumwetu.</verse>
				<verse number="3">Natumbula Efile Mukulu anfubila bu banshyami-kulu n’eshimba dia munda seleleē, mwankutentekyesha mu nteko yande, kushi kuleka bufuku na kanya;</verse>
				<verse number="4">Nadidi bikata’mi shi, nkumone na meso; natentekyesha mpolo yobe mwandjia kwikele na muloo;</verse>
				<verse number="5">ha kunangushena lukumino lushī na bulamalama lwi munda mobe; lubabadidile kwibedi munda mwa nyin’obe-kulu Loisa, na mwa nyin’obe Eunise, nyi musumine’shi, lwi munda mobe namu.</verse>
				<verse number="6">Binyibiabia nyi hankutentekyesha’shi, oshisakane bwinyi buntu bw’Efile Mukulu bwi munda mobe hakutentekwa kwa maas’ande.</verse>
				<verse number="7">Mwanda Efile Mukulu tamwituhē’shimba dia kususa, anka dia bukome, na dia kifulo, na binangu bimusangelo.</verse>
				<verse number="8">Biabia twekalanga na būfu bwa bulungudi bwa Nfumwetu, sunga mbw’ami mukwatwe e; ank’obe wekale mutambudi a kihindji a bishiotshi bia mukānduwibuwa mulombene bukome bw’Efile Mukulu.</verse>
				<verse number="9">Betuhashishe, na kwitwitanyina na lwitamino luhatulwe-lwikishila; tampa mwanda wa bikitshino bietu, ooo, anka ha kut’una kw’e na mwinyi na bu-muntu, bubetuhelwe mu Kidisitu Yesu kwibedi hanohansenga tahahangilwe.</verse>
				<verse number="10">Anka binobino bubamweka ha kufumbulwa kwa muhashi etu Kidisitu Yesu, bahwile kushimangisha lufu, afisha muwa hatoka, na ushyaunyanga ha mukāndu wibuwa.</verse>
				<verse number="11">Nyi hanasangwilwe bu mulungudi e Efile, na mutumibwa, na mulambukishi amīlo.</verse>
				<verse number="12">Ha unomwandanyi hanfwambukila yino myanda; sunga mbiabia tankwatshishwa būfu; mwanda’mi neuku andji mukumine, na kusumina’shi, euku kulama’akia kinamubikile ku diadi’efuku.</verse>
				<verse number="13">Kamina kihwandjikisho kia bishima bilombane bibohushishe kwandji, mu lukuluhilo na kifulo ki mu Kidisitu Yesu.</verse>
				<verse number="14">Kiakia kintu kibuwa kibohitshikilwe, wekilame ku Kikudi-E-Selelee abombela munda mwetu.</verse>
				<verse number="15">Uno wewiuku’shi, boso be mu (Asie) mbamfutale, kwi Fygeluse na Helemongenese.</verse>
				<verse number="16">Nfumwetu afwile lusa kwi ba nshibo ya Onesefoluse; mwanda banyishishe misusa na misusa, tabadi’nyi na būfu bwa lukano lwande;</verse>
				<verse number="17">anka habadi mu Loma basasakete kunkimba, a’mona.</verse>
				<verse number="18">Nfumwetu amuhe mwadia kumwena lusa kwi Nfumwetu mu di’efuku; na mu banfubile mu bintu bibungi ku Efesesa, obe webiuku biya.</verse>
			</chapter>
			<chapter number="2">
				<verse number="1">Binyibiabia obe mwan’ande, wekale munyingye mu bumuntu bwi mu Kidisitu Yesu.</verse>
				<verse number="2">N’ayo myanda yibohushishe kwandji’mi munkatshi mwa tumonyi twibungi, ank’ayo weyihitshikile bantu bashimate abeuku kulambukisha bangi.</verse>
				<verse number="3">Biabia obe oididile na kunyinga bu musalai ebuwa a Kidisitu Yesu.</verse>
				<verse number="4">Takwi musalai, sunga ngumune, akwianyina na myanda ya hano hashi, mwadia kutoshesh’eshimba di’awa bamusangwile kwikala bu musalai.</verse>
				<verse number="5">Na su muntu namu anyisha (kōbesha ku māsha), tahebwa kilongo kia mōbeshi, anka su anyisha mulombene kishila.</verse>
				<verse number="6">Mudinti atuhwita mufubo (w’efuba) wadi n’ao ngwa kutambula bi mwifuba kwibedi.</verse>
				<verse number="7">Nahgushena kinesamba, na Nfumwetu akuhe lushingulo mu myanda yoso.</verse>
				<verse number="8">Nangushena Yesu Kidisitu, e ku kekulu ka Dafidi, musangulwe ku lufu mwiyile mukāndu-wibuwa wande,</verse>
				<verse number="9">nyi mwa mwena malwa, mpa na ku nkano bu mukitshi a bubi; anka Mwanda w’Efile Mukulu tawanyibwa, ooo.</verse>
				<verse number="10">Biabia nyi handji mukankamene mu bintu bioso, ha mwanda wa basangudibwe b’Efile’shi, bamone kihandjilo ki mu Kidisitu Yesu na ntumbo ya ikala-ka.</verse>
				<verse number="11">Uno mwanda ngwa binyibinyi’shi: Su tubafwile hamune n’e, twanakekale na muwa hamune n’e.</verse>
				<verse number="12">Su atukankamēna (mwanka) na lwishinko, biabia twanakabikale namu hamune n’e, (anka) su atumutunu, e namu anaketutune.</verse>
				<verse number="13">Su twi bashī bashimate e ’mushimate kwikala-ka: e teuku kwitun’e na mwinyi, ooo.</verse>
				<verse number="14">Webatentekyeshe yino myanda, na kwibalungula biya ku mpala kwa Nfumwetu’shi, tabelanga mpaka ku myanda yishyaikwashya, ayilamunusha abeyihusha.</verse>
				<verse number="15">Sakaketa kwilesh’obe na mwinyi’shi: Nyi mukuminwe kw’Efile Mukulu, mufubi shi na mwa kumukwatshisha būfu, olulamishe biya Mwanda wa biabinyibinyi,</verse>
				<verse number="16">anka wehengye ku bia kwakulakule bwa bisumanga, bwa kushula kwa bishila; mwand’abiendā abifwimishanga ku bushī bwin’Efile;</verse>
				<verse number="17">na bishima biabo abikafukuka bwilonda dinyangye, kwi Hymeneusa na Filetusa;</verse>
				<verse number="18">abo abatuhilwa ku mwanda wa biabinyibinyi’shi, lusangukilo talubahwile kukila, biabia, abafutakasha lukumino lwa bamo.</verse>
				<verse number="19">Sunga mbiabia kibangilo kinyingye ki’Efile Mukulu nkimane hoo, kikayikilo ki’akio nkino’shi: Nfumwetu euku’ba ba kw’e, n’ese atemuna eshina dia Nfumwetu akatukye ku bibubi.</verse>
				<verse number="20">Anka mwibalasa mwi bintu bishī anka bia bilonda bia nsahabu na bia nfedha, anka namu na bia mutshi, na bi’ema, bingi mbineme, bingi tambineme.</verse>
				<verse number="21">Twambengye su nanyi su nanyi akētosha selelee ku bino, akekala bu kintu kineme, mulamunwe-selelee na mulombene kukitshibwa kwi Nfumu, mulumbulwe ku mifubo yoso yilumbulukye.</verse>
				<verse number="22">Suka namu ngabiabi ya bunsongwalume; ank’olonde kululama, lukuluhilo, kifulo, na kufukama hamune n’aba abetanyina ha Nfumwetu n’eshimba di-selelee.</verse>
				<verse number="23">Anka ohele nyihusho yilotakane na yihatamine, weukye’shi, nyi ayifisha mpaka;</verse>
				<verse number="24">nampika a Nfumwetu wadi n’autangwa kwela mpaka, ooo; anka ekale na kasendeleshi kwi boso, mwiukye mwa kulambukisha, sha lwishinko (kwi babi)</verse>
				<verse number="25">akalashena na kuhohela kwi ba abatuhishena; hangi su Efile Mukulu akebaha lwilango lw’eshimba lwa kwiukidila kwa biabinyibinyi;</verse>
				<verse number="26">biabia’shi, bahosokye abo bana bene ku muteo wa kafilefile, abadi bakwatshibwe musungi kwadi e ku kia kikyeb’eshimba die.</verse>
			</chapter>
			<chapter number="3">
				<verse number="1">Oshingule uno namu’shi, mu mafuku a kunfudilo bihindji bia bukoho bianakafikye.</verse>
				<verse number="2">Mwanda bantu banakekale na kifulo kwi’bo bana bene, basehedi ba mono, bakwitatula, bakwinemeka, basha kasābu, bashyabakokyela bebatande, bashī na lutumbu, bashī balamunwe-bekishila,</verse>
				<verse number="3">bashi na kifulo kia butandjilo, batshibi ba bihwano, bansangakanyi, basha nkokyela ya bubi, basha bukyelo, babendji ba balumbulukye,</verse>
				<verse number="4">basha kwihulukishena kīhuko, basha kufwakamisha, basha kwilungula, bafule bisehelwa he Efile Mukulu.</verse>
				<verse number="5">Abehwandjikisha mu bwin’Efile, anka bukome bwa’bo abebutuna; futala baba be bino.</verse>
				<verse number="6">Mwanda be bino mbaba abongolokyelā mu mashibo, na kōngwela bana bakashi bahatakane, banemenwe na ntilwisho, abakunkwishwa kungi na ngabiabi yabo ya bihaso na bihaso;</verse>
				<verse number="7">abēnd’ābambulanga, anka abakutshidilwa mwakwiukila biabinyibinyi.</verse>
				<verse number="8">Anka hamune Yanese na Ndjambelese mwabasakidishe Mosesa, anka biabia na bano namu abakingila biabinyibinyi; bantu basha binangu binyangye, basabule lukumino.</verse>
				<verse number="9">Anka tabakayididila mwanka, ooo, mwanda kuhatakana kwabo akukatumbukile hatoka kwi bantu boso, ankahamune bu ba bakwabo.</verse>
				<verse number="10">Ank’obe bolondele ma kusasakata mu lulambukisho lwande na mu nyikashi ya muwa wande, na mwa ndelā, na lukumino, na kahuñanyi, kifulo.</verse>
				<verse number="11">Kubingwabingwa, na mifwambuko bibanfikile ku Anteoka na ku Ikoneume, na ku Lyseta; mu kuno kubingwabingwa nakankamanyine mwanka, anka mu bioso Nfumwetu bamañunwine.</verse>
				<verse number="12">Ee, boso batee mashimba ku bwin’Efile kubingwabingwa nyi nkwabo.</verse>
				<verse number="13">Anka bantu babi na bansesa abakēnd’ābafwimanga na kufwima kwa ku bubi, na kōngoshena na kwiongola (bana bene).</verse>
				<verse number="14">Anka okankamane mu myanda yibōmbwile, na yiobweukishwe, hakwiuk’aba babakulambukishe’yo’shi,</verse>
				<verse number="15">Tobohwile lewiuka Bifundwe bilamunwe-bikishila ku bukinga, (bobe) biuku kukuukisha binangu mpaa na ku kihandjilo, mu lukuluhilo lwi mu Kidisitu Yesu.</verse>
				<verse number="16">Bifundwe bi’Efile bioso mbihebwe ku muwa uhwilwe w’Efile Mukulu, abimwenwa namu ku lulambukisho, ku kutahwa kw’eshimba, ku lukalasheno, ku kuhasha mu kululama’shi,</verse>
				<verse number="17">muntu Efile Mukulu ekale mukumbane, mulumbuludile ku mifubo yoso yilumbulukye.</verse>
			</chapter>
			<chapter number="4">
				<verse number="1">Biabia nakukayikila n’eshimba dioso ku mpala kw’Efile Mukulu na kwa Nfumwetu Yesu Kidisitu, tadi akatshibi (myanda) y’abatalanaya bafwe hakufumbu kana bufumu bwe.</verse>
				<verse number="2">Lungula Mwanda (w’Efile;) wekale na mpulu halombene na hashī halombene, webashimikye (mīsambo,) webahatulwile, webalangye na kuhuñanya koso na lulambukisho.</verse>
				<verse number="3">Mwanda kihindji akikafiki kiabakahele lulambukisho lulombane; anka mwiyile ngabiabi yabo abakefwimisha kwi’bo bana bene balambukishi, basha matwi e na kibāba;</verse>
				<verse number="4">abakashiki matwi abo ku biabinyibinyi, na kutadila ku miele.</verse>
				<verse number="5">Ank’obe ohile mu bintu bioso, kankamana mu bishiotshi, fuba mufubo wa bu mulungudi e’Efile, okumbashe bulungudi bobe bw’Efile biya.</verse>
				<verse number="6">Mwand’ami nyi mwimene kuhongolwa bu kitahilo, na kihindji kiande kia kufiluka kibafiki.</verse>
				<verse number="7">Nahu kulwa ngoshi yilumbulukye, nahu kushiyana kwande, tampwile kulama lukumino;</verse>
				<verse number="8">biabiakubambikilwe kilongo kia kululama, kiankahebwa kwi Nfumwami nsushi mululame, ku dia di’efuku; tañanka kwandji’mi buhenka, ooo, anka kwi’bo boso abasehela kufumbuka kwe.</verse>
				<verse number="9">Osasakate kufika kwandji mendo;</verse>
				<verse number="10">mwanda Demase, habatomo bia hanohansenga kifulo, bambomboka, bende ku Tesalonika. Kelesense (namu) nkwenda ku Ngalatea, Tetuse (namu) ku Ndalamatea.</verse>
				<verse number="11">Anka Luka nyi andji n’e; wate Mako ofikyen’e, mwanda nyi andjia kumwena mwadi mu bulungudi bw’Efile.</verse>
				<verse number="12">Tyekikusa namutumine ku Efisesa.</verse>
				<verse number="13">Mutwelo wa mūshi unalekyele ku Toloasa kwi Kapūsa, ofikye n’ao hotofiki, na mikanda, tokiokwamba mikanda ya bikoba.</verse>
				<verse number="14">Alekesande nsendwe a bilonda-bia-munyinga bankitshine bibubi bwimoo. Nfumwetu amulubwile mwiyile bikitshino bie.</verse>
				<verse number="15">Obe, namu odimukye kwadi, mwanda e basabulwile myanda yetu bikata.</verse>
				<verse number="16">Ha mwalulo wande wa (mu kimu) kia kwibedi, takubadi sunga ngumune baimene n’ami ooo, anka boso abampalakene: (Nateka) Efile Mukulu ami’shi: Tala akebalondola n’ao.</verse>
				<verse number="17">Anka Nfumwetu badi mwimane n’ami, bankankamikile’shi: bulungudi bw’Efile būkidilwe, na Badjentaila boso bahushe: Namañunwinwe namu mu kanwa mwa ntambwe.</verse>
				<verse number="18">Na Nfumwetu akamañuna ku mifubo yoso yibi, akambombelesha mpaa na ku bufumu bwe bwa mwiilu; kwadi e kwikale ntumbo mpaa na ikala-ika. Amena.</verse>
				<verse number="19">Nyimwine Peleseka, na Akwila, na ba ku nshibo ya Onesefolusa.</verse>
				<verse number="20">Elasatusa bashele ku Kodinda, anka Tolofimusa namulekye ku Miletusa akumbu.</verse>
				<verse number="21">Sasakata kufika hashyabandjile kufika kia mashika. Eubulusa akwimuna, na Pudenesa, na Kalaudia, na bakwetu boso hamune.</verse>
				<verse number="22">Nfumwetu ekale na kikudi kiobe. Bumuntu bw’Efile bwikale n’enu.</verse>
			</chapter>
		</book>
		<book number="56">
			<chapter number="1">
				<verse number="1">Paulu, mpik’Efile Mukulu, mutumibwa a Yesu Kidisitu, mwiyile lukumino lwa basangulwe b’Efile Mukulu, na kwiukidila kwa biabinyibinyi mwiyile bwin’Efile Mukulu;</verse>
				<verse number="2">mu lutengyelo lwa muwa wa ikala-ika, ubayile Efile Mukulu, e teuku kudimba, habadi tahabandjile kubanga bahanohansenga;</verse>
				<verse number="3">anka habalombene bihindji bie bafumbwile Mwanda we, ubampitshikilwe ku bulungudi bw’Efile mulombene mulangilo w’Efile Mukulu Muhashi etu.</verse>
				<verse number="4">Kwi Tetuse mwan’ande ā’mi na mwinyi mulombene lukumino lwa kwi bosoboso: Bu-muntu na lusa, na kufukama kw’Efile Mukulu Yaiya, na Nfumwetu Kidisitu Yesu Muhashi etu.</verse>
				<verse number="5">Nyi kianakulekye mu Kelete’shi, olumbule bintu abididi mwabidi bihwandjikile, na kusangula bakulu (ba bikoñeno bi’Efile) mu bibalo bioso, anka mwanakulungwidile.</verse>
				<verse number="6">Ami’shi, su muntu shyatohekwa matohe, mulumi a mukashi umune, sha bana bakumine, shyatemunwa bu mutombokye, sunga nshyalangikwā.</verse>
				<verse number="7">Mwanda mukulu (a bikoñeno bi’Efile) wadi n’ao tangwa kutohekwa, (ekale) bu mendaku w’Efile; shi na nkomanga y’eshimba, shī na kansuminyi, shī mwihane ku nfinyo, sunga nga kukuhishena, shī mwihane ku lwiso lwa mono yibubi;</verse>
				<verse number="8">anka ekale musehedi a kulela benyi; sha kifulo kia balumbulukye, mpila, mululame, muhatulwe-akishila, mutontshi a ku mbidi,</verse>
				<verse number="9">na kulamata hoo ku Mwanda wi kishima anka mwadi mulambukishwe, mwadia kwiukila kulanga, na kushisha basha kuhūla ku lulambukisho lulombane.</verse>
				<verse number="10">Mwanda kwi batombokye bebungi na basha bwakulakule na banongoshi, tokiokwamba aba ba kisale;</verse>
				<verse number="11">mukanwa mwabo anka kumumibwa, abafutakasha mashibo ashima, abalambukisha myanda yishī yilombane ha mwanda wa lwiso lwa mono yibubi.</verse>
				<verse number="12">Umune a kwabadi, mutemuki a abo bana bene bambile’shi: Bena Keletshiane mbasha madimi mafuku oso, banyama be bukyelo bebubi, badyafu b’ehampa.</verse>
				<verse number="13">Uno mwanda mbinyibinyi. Biabia webasashile bikata, bekale balombene mu lukumino;</verse>
				<verse number="14">kushī kutee matwi ku miele ya Bena Yuda, ya milangilo ya bantu ayinongola ku biabinyibinyi.</verse>
				<verse number="15">Kwi’ba basha mashimba-E-Selelee bintu bioso bi selelee; anka kwi’ba abashula bishila, bashī bakumine, takwi kintu selelee ooo; anka binangu biabo n’eshimba dia munda ndishule.</verse>
				<verse number="16">Abo abakumina’shi; Atwiuku Efile Mukulu; anka mu bikitshino abamutunu, basha butete na bashyabakokyela, na ku mifubo yoso yibuwa mbatombokye.</verse>
			</chapter>
			<chapter number="2">
				<verse number="1">Ank’obe okule myanda yihwandjikile na lulambukisho lulombane;</verse>
				<verse number="2">eshi, bana-balume bakulu bekale bampila, basha mudingo, basha lwitongo, mulombane mu lukumino, mu kifulo, na mu lwishinko.</verse>
				<verse number="3">Banabakashi bakulu mpamunenka (bekale) abashidi mu bikitshino mulombene kuhatulwa-kwi-kishila, bashī bansankakanyi, bashī behane ku nfinyo yibungi, balambukishi ba myanda yilumbulukye;</verse>
				<verse number="4">eshi, balambukishe bansongwakashi kwikala na lwitongo, (bekale) basha kifulo kia balunda, basha kifulo kia bana,</verse>
				<verse number="5">bampila, bakamame be soo, balwēshe ku mashibo kwabo, balumbulukye, basha kukokyela kwi balunda babo bana bene eshi, tala, Mwanda w’Efile Mukulu wakakayibwa.</verse>
				<verse number="6">Bansongwalume mpamune webalangye kwikala basha lwitongo.</verse>
				<verse number="7">Mu bintu bioso weleshe bu kiliwandjikisho kia bikitshino bilumbulukye; mu lulambukisho (mwikale) mushī mufundakane, wedingye;</verse>
				<verse number="8">mīsambo (yikale) yilombane yishyakuhoneshwa’shi, yawa e ku luhese lwa kutuhishena n’enu akwatshishwe būfu, hakukutwa kintu kibi, sunga nkimune kia kwinwisambila.</verse>
				<verse number="9">(Lungula) bahika bakokyele banfumwabo, na kwibatosha ’mashimba mu bioso; kushī kuhūlula dimonyi:</verse>
				<verse number="10">kushī kwiiba, anka kulesha kushimata kulumbulukye koso’shi, balumbulushe lulambukisho lw’Efile Mukulu Muhashi etu mu bintu bioso.</verse>
				<verse number="11">Mwanda bu-muntu bw’Efile Mukulu bubamwekyele bwa kufisha kihandjilo kwi bantu boso;</verse>
				<verse number="12">bwa kwitulambukisha’shi, tutune bushī bwin’Efile Mukulu, na ngabiabi ya hanohansenga, biatudia kwikala na witongo, na kululama, na bu ba bwin’Efile Mukulu hanohansenga;</verse>
				<verse number="13">na kutala kwa lwinyi lutengyelo lwa mwabi, na lufumbuko lwa ntumbo lw’Efile Mukulu etu mukata, Muhashi etu Yesu Kidisitu.</verse>
				<verse number="14">Betwihanyine e na mwinyi mwadia kwitukūdila ku bubi boso, na kutosha (atwe) bantu tatudi b’e kwadi e na mwinyi, ba kinsukunsuku kia bikitshino bilumbulukye.</verse>
				<verse number="15">Yino myanda webalungule’yo, na kulanga, na kusashila, webahulamishe’yo na matalwa oso. Takukakubenganga muntu, sunga ngumune, ooo.</verse>
			</chapter>
			<chapter number="3">
				<verse number="1">Webatentekyeshanga kukokyela babikale, na basha matalwa; bakokyele na kutula mashimba ku mifubo yoso yilumbulukye;</verse>
				<verse number="2">kushī kwisambila muntu sunga ngumune bibubi, kushī bu basha mpaka, anka bu basha kasendeleshi, na kulesha luhohelo kwi bantu boso.</verse>
				<verse number="3">Mwanda’twe kala tubadi bahatamine, bashyabakokyelā, abongolwanga, na kufubila ngabiabi na bisehelwa bia bihaso na bihaso, tubadi bekale mu kufita, mu mukalala, beshikwene abo bana bene.</verse>
				<verse number="4">Anka habamwekyele kanya k’Efile Mukulu Muhashi etu, na kalolo (ke) kwi bantu,</verse>
				<verse number="5">tampa bikitshino bia kululama biatubakitshine’twe, ooo, anka mulombene lusa lwe betuhashishe, ku kusulwa kwa kutandjibwa-kwa-kabidi, na ku kuhangulwa kwi Kikudi-E-Selelee;</verse>
				<verse number="6">betuhongolwedile bibungi mu Yesu Kidisitu Muhashi etu’shi,</verse>
				<verse number="7">hakubingishibwa ku bu-muntu bwe biatudia kwikala bampyanyi mwiyile lutengyelo lwa muwa wa ikala-ika.</verse>
				<verse number="8">(Uno) Mwanda ngwa binyibinyi, na yino myanda (namu) nankyebe’shi, okankamane na’yo bikata’shi, baba abakuminyine mw’Efile Mukulu, beshinkye kukishakisha mu bikitshino bilumbulukye. Yino myanda ngilumbulukye, na bia kumwena kwi bantu.</verse>
				<verse number="9">Wehe ngye ku nyihusho yihatakane, na ya kulondola ntandjilo, na mpaka, na kuhakanya ha mwanda wa mukanda-wa-bishila; mwand’ayo tangia kumwena’mo, ngiabisumanga.</verse>
				<verse number="10">Muntu etola ku mongo kw’elango dia kwibedi na diakabidi muhele;</verse>
				<verse number="11">hakwiuka’shi, yawa e bino ’muhatakashwe tadi musodi a myanda, mwihonesh’e na mwinyi.</verse>
				<verse number="12">Hankakutumina Aletemasa, sunga Tyekikusa kodi, obe osasakate kufika kuno kwandji ku Nekohodise, mwanda nyi nkwanfunyina kuhwilaeshiho.</verse>
				<verse number="13">Fisha Senasa, muhatudia bishila n’Aholosa ha luendo lwabo lubilo, ’shi, tabekalanga na lukalo lwa kintu, ooo;</verse>
				<verse number="14">na (bantu) betu namu bāmbule mwa kwikela na bikitshino bilumbulukye mwa kumwena bioso biabadi n’abio lukalo, tala bakekala bu ba bisumanga.</verse>
				<verse number="15">Boso bandji n’abo abakwimuna. Nyimwine baba be n’etu kifulo mu lukumino. Bu-muntu bwikale n’anwe boso. Amena.</verse>
			</chapter>
		</book>
		<book number="57">
			<chapter number="1">
				<verse number="1">Paulu musungi wa Kidisitu Yesu, na Temote mukwetu, kwi Filemone mutomibwe kifulo kwatudi, mukwetu a kufuba n’e mifubo,</verse>
				<verse number="2">na kwi Ahya mutomibwe kifulo kwatudi na kwi Akihusa musalai-mukwetu, na ku kikoñeno ki’Efile ki mu nshibo mobe:</verse>
				<verse number="3">Bu-muntu bufikye k’odi, na kufukama kw’Efile Mukulu Nshetu na Nfumwetu Yesu Kidisitu.</verse>
				<verse number="4">Natumbulā Efile Mukulu ande, nakutemunā mu nteko yande bukyelebukyele,</verse>
				<verse number="5">na kuhusha wa kīfulo na lukuluhilo biodi n’abio kwi Nfumwetu Yesu, na kwinyi kwi bahatulwe-bekishila boso’shi;</verse>
				<verse number="6">mu lwabeno lwa lukumino lobe lufikye kuobesha, mu kwiukididila kwa bintu bioso bilumbulukye bi mwanudi mu Kidisitu.</verse>
				<verse number="7">Mwanda twi na muloo ukata na kisengyelo mu kifulo kiobe, mwanda wa kutshitshimuka kwa kanya ka bahatulwe-bekishila abesangūla kodi’be mukwetu.</verse>
				<verse number="8">Henyihaha, sunga nyi musumine bikata mu Kidisitu kukulā aya yilombane,</verse>
				<verse number="9">(anka) ha mwanda wa kinyi kifulo nakilakila kwiyaya, biandji mwikale’mi uno Paulu mununu, na binobino namu (nyi) musungi wa Kidisitu Yesu.</verse>
				<verse number="10">Nakwiyayila ha mwanda wa bu mwan’ande Onesemusa, andji mutandjile mu bianyine biande.</verse>
				<verse number="11">E, mu kihindji kia kala, badi oshīo kumwena, anka binobino ngakumwenwa k’odi na kwandji’mi.</verse>
				<verse number="12">Yawa nyi andjia kwalusha; binyibiabia obe mutambule, e, nyi e bwīshimba diande;</verse>
				<verse number="13">andjidi’shi, ashāle n’ami na mwinyi’shi, nyi akumpiana mwadia kunfubila mu bianyino bia mukāndu-wibuwa,</verse>
				<verse number="14">anka tanadia nkakyeba kukita kintu kishi kilombane n’eshimba diobe; tala kikitshino kiobe kilumbulukye kiakekala bu kia kunyishwa ha bukoho, ooo, anka nkia musanku w’eshimba.</verse>
				<verse number="15">Mwanda hangi su binyibiabia bakatukile anka kihindji, modio kumutambwila bukyelebukyele;</verse>
				<verse number="16">kushī binobino bu mpika, anka kukila bu mpika, nyi mukwetu mutomeshibwe kifulo, tokiokwamba kwandjimi, anka kodi’be bi na minyi kukilakila mu bia mbidi, na mu Nfumwetu namu?</verse>
				<verse number="17">Binyibiabia s’ontemuna bu mwibungile n’obe, mutambule bu’mi na mwinyi.</verse>
				<verse number="18">Anka su mu kinyi su mu kinyi mwakutombokyela, sunga e n’obe kishio, ekitule ha mukanda wande;</verse>
				<verse number="19">nkakufute’bio n’ami Paulu beufundu na eyāsa diande, anka tanakulā’bia bioso biobohwile kwandji, nank’obe na mwinyi namu.</verse>
				<verse number="20">Ee, (obe) mukwetu onkumine’mi kumwena k’odi mu Nfumwetu: sangash’eshimba diande mu Kidisitu.</verse>
				<verse number="21">Nankufundjile na kwikankamika mu lukokyelo lobe, hakwiuka biokyebe kukakita kukisha bianyisamba.</verse>
				<verse number="22">Anka ondumbulwile namu ha kulala; mwanda natengyela kuhebwa kwanudi ha mwanda wa nteko yenu.</verse>
				<verse number="23">Ehafalasa musungi n’ami, mukwetu mu Kidisitu Yesu akwimuna;</verse>
				<verse number="24">Mako, n’Alesetakusa na Demasa, na Luka, bakwetu ba mu niifubo namu.</verse>
				<verse number="25">Bumuntu bwa Nfumwetu Yesu Kidisitu bwikale na kikudi kiobe Amena.</verse>
			</chapter>
		</book>
		<book number="58">
			<chapter number="1">
				<verse number="1">Efile Mukulu bakwile kwi bayaiya ba kala, mu bihaso na bihaso, mu bihindji na bihindji mu batemuki,</verse>
				<verse number="2">e mu ano mafuku a kunfudilo bākwile kwatudi mu Mwan’e, winyi abasangwile bu mpyanyi a bintu bioso, kwadi e namu nyi kubahangilwe hanohansenga hoso,</verse>
				<verse number="3">e biadi mbadibadi ya ntumbo ye, na nkyebukilo yi’anka hamune yi a na mwinyi, na kwikasha bintu bioso ku bishima bibakwilwe mu bukome bwe, habahwile e na mwinyi kutosha milwisho yetu, bashalele ku mboko yibalume ya mukata mukilekile a’mwa mwiilu;</verse>
				<verse number="4">ha kwikashibwa bu mukilekile bamwikeilu, bahyana eshina dibakile’bo kulumbuluka.</verse>
				<verse number="5">A nku kihindji kinyi kwa tabākwile kwi sunga ngumune a bamwikeilu’shi: Obe we Mwan’ande, lelo uno nyi dianakutanda? sunga mpangi shi: Ami uno nakekala kwadi bu Nshyē, n’e (namu) akekale kwandji’mi bu ande mwana?</verse>
				<verse number="6">Dimonyi, hakufwisha Mwan’e a mbedi hanohansenga, amba’shi: Bamwikeilu boso bamulangwile;</verse>
				<verse number="7">na ha mwanda wa bamwikeilu amba’shi; e bekeshe bamwikeilu be bu bikudi, na bafubi be bwidimi dia kālo.</verse>
				<verse number="8">Anka ākula wa Mwana’shi: Obe Efile Mukulu, luhun’a-nsulu lobe ndwa ikala-ika; elanga dia bufuntu bobe nyi elanga dia kululama.</verse>
				<verse number="9">Wemufule kululama kit’ulo, oshikwa bubi, binyibiabia Efile Mukulu, Efile Mukulu obe, bahu kukubikasah na mwimu wa kusangala ukile bakwenu.</verse>
				<verse number="10">Dingi’shi: Obe Yehowa, ha mbangilo botudile kibangilo kia hanohansenga, na mailu e mifubo ya maas’obe:</verse>
				<verse number="11">Abio bianakalwile; anka’obe okashala, na bino bioso bianakanunuhe bu kilamba;</verse>
				<verse number="12">n’obe onokebifungye bu kinkutu, n’abio bianakālulwe: ank’obe we hamune, na bihwa biobe tabianakafudile.</verse>
				<verse number="13">Anka ha kihindji kinyi kibākwile kwi umune a bamwikeilu’shi: Shala ku mboko yande yibalume mpaa na hankālula beshikwene n’obe tankitulo kia ngwa yobe?</verse>
				<verse number="14">Abo boso tambikudi bia mulubo, babatuminwe kufubilā’ba abakekala bampianyi ba kihandjilo su?</verse>
			</chapter>
			<chapter number="2">
				<verse number="1">Binyibiabia tubadia kunyingila bikata kutee mashimba ku yinyi myanda yatubahushishe, tala twakayīsha kihindji yakakila.</verse>
				<verse number="2">Mwanda su mwanda ubakwilwe kwi bamwikeilu ngukankamikwe, na kusola koso na kushīkukokyela koso kubatambwile bwedi bululamine mwanka;</verse>
				<verse number="3">Atwe, atukahanda na minyi su atushyadisha kihandjilo kikata ki bino, kibabadidile kwakulwa kwi Nfumwetu, kibetukankamikilwe kwi’ba abamuhushishe?</verse>
				<verse number="4">Efile Mukulu namu akuīā n’abo bu kamonyi; ku bitundwilo, na ku biakukanya, na ku bikitshino bi bukoho bi bihaso na bihaso, na ku miabilo ya Kikudi-E-Selelee, mulombene eshimba die.</verse>
				<verse number="5">Mwanda yaya nsenga yanakafikye yatwisambila, tamwiyihe bamwikeilu kwiyitonta, ooo.</verse>
				<verse number="6">Anka umune mu kihindji kikampanda, bākwile bu kamonyi’shi: A muntu nga kinyi odi mutee n’eshimba? sunga Mwan’a Muntu otembelā?</verse>
				<verse number="7">Bomwishishe bihela kwi bamwikeilu; bomubikeshe na ntumbona kinemo, na kumutula ha nundu ha bintu bibohangile na maas’obe.</verse>
				<verse number="8">Bokokyeshe bintu bioso mushi mwa ngwa ye. Ha mwanda wa kukokyesha bintu bioso kwadi, tamulekye kintu kishī kikokyeshwe kwadi, sunga nkimune. Anka binobino tatwabandjile kumona bintu bioso bimukokyele, ooo,</verse>
				<verse number="9">ank’atumono Yesu, badi mwishibwe bihela he bamwikeilu ha mwanda wa kulwambuka kwa lufu, babikeshwe na ntumbo na kinemo’shi; e, ku bu-muntu bw’Efile Mukulu atompele bantu boso lufu.</verse>
				<verse number="10">Mwanda ngumulombene ha mwanda bintu bioso bi hadi, na bintu bioso (namu) nyi mbianka biakwadie, mukufwisha bana bebungi kwi ntumbo, mu kwikasha kimankinda-mukile-bakwabo a kihandjilo kiabo mulombene ku mifwambuko.</verse>
				<verse number="11">Mwanda e alamunāselelee, n’aba balamunwe-selelee, abo boso be ku umune; ha uno mwanda nyi ha shī na būfu kwibetanyina bu bakwetu’shi,</verse>
				<verse number="12">Nankalungula eshina diobe kwi bande bakwetu, munkatshi mwa kikoñeno-ki-’Efile nankakuyimbila ya milangilo.</verse>
				<verse number="13">Dimonyi, ’shi: Ami nankamukuluhila; hangi namu’shi: Talai, ’mi uno na bana babampele Efile Mukulu.</verse>
				<verse number="14">Haha henyi biabia bana biabebungila ku mwita na mase, e na mwinyi namu mwibungile n’abo hamune’shi, ha mwanda wa lufu biadia kulwisha yawa sha matalwa a lufu, e winyi nyi nkafilefile;</verse>
				<verse number="15">na kuhososha’ba batabadi hehi kumunwa mbuhika mu kihindji kioso kia muwa wabo, mwanda wa kutshina kwa lufu.</verse>
				<verse number="16">Mwanda mbinyibinyi tamwate ya bamwikeliu, ooo, anka bātshile ya ku lubio lwa Abalahama.</verse>
				<verse number="17">Binyibiabia mu bintu bioso wadi n’ao ngwa kuhwandjikishwa bu bakwabo, mwadia kwikēla tshiite-mwakwidi mukata a lusa n’ā kishima mu myanda ya kw’Efile Mukulu, kulombasha kihwano ha mwanda wa milwisho ya bantu.</verse>
				<verse number="18">Ha mwanda w’e na mwinyi bafwambukile mu kutompibwa, euku mwa kusambilā’ba batompibwā.</verse>
			</chapter>
			<chapter number="3">
				<verse number="1">Binyibiabia bakwetu bahatulwe-bekishila, bebungile n’etu ba lwitanyino lwa mwiilu, hangidishai Mutumibwa, Tshiitemwakwidi mukata a lukumino lwetu, ta ng’Yesu;</verse>
				<verse number="2">a kishima kwi’wa bamusangwile, nyi mubayikadile Mosesa mu nshibo y’Efile Mukulu.</verse>
				<verse number="3">Mwanda e batemunyine kuhwandjikila ntumbo yikilekile ya Mosesa, ank’amwikelā mwibaki a nshibo mukile nshibo kinemo,</verse>
				<verse number="4">mwanda mashibo oso e na bebaki bao; anka baibakile bintu bioso ny’Efile Mukulu.</verse>
				<verse number="5">Na Mosesa badi na kishima binyibinyi mu nshibo y’Efile Mukulu yoso bu mufubi (a mu nshibo) aho nyi mpa bu kamonyi ka yaya myanda yibadi yakwakwilwa kunyima.</verse>
				<verse number="6">Anka Kidisitu nyi Mwana-mulume kunundu kwa nshibo ye; yinyi nshibonyin’atwe, su atulamata hoo ku kukankamana (kwetu) na kutumbisha kwa lutengyelo anka hoo mpaa na kunfudilo.</verse>
				<verse number="7">Binyibiabia (mubakudile Kikudi-E-Selelee’shi: Lelo, su anuhusha eyi di’e,</verse>
				<verse number="8">tanukomeshanga mashimb’enu hamune bu mu (diadia) kukolomonwa mwifuku dia kutompibwa mu kabaka,</verse>
				<verse number="9">Mubantompele banshyenu, nebashishishe, abamwene bikitshino biande bihwa makumi ananka.</verse>
				<verse number="10">Biabia nadi akolomonwa na kiakia kihungilo’shi: Abalubā mafuku oso ’mashimb’abo; anka tababakuminyine bihikwa biande.</verse>
				<verse number="11">Biabia natshihile mu nsungu yande, ’shi: Su abakatwele mu kikisho kiande.)</verse>
				<verse number="12">Dimukai bakwetu, tala kwekala munda mwa umune enu eshimba dibi dishyadikumina, dia kutombokyela kw’Efile Mukulu atala.</verse>
				<verse number="13">Anka nwilane kwifuku n’efuku, hadikia ditemunwa bu lelo; tala kwekala umun’enu mukomeshwe eshimba ha kōngolwa ku milwisho.</verse>
				<verse number="14">Mwanda’twe tatudi bebungile na Kidisitu, su atulamata ku mbangilo ya kwiukidila kwetu hoo na ku nfudilo:</verse>
				<verse number="15">Henyi hakudīlwe’shi: Lelo, su anuhusha eyi di’e, tanukomeshanga mashimb’enu hamune bu mu (diadia) kukolomonwa.</verse>
				<verse number="16">Mwanda, a mbanyi abakolomwene ha kuhusha? A tambaba boso abatukile kwi Ndjihitu na Mosesa?</verse>
				<verse number="17">Abafitshishwe eshimba bihwa makumi ananka na banyi? A tambaba abasōle myanda, binyi bitanda bibahōne mu kabāka?</verse>
				<verse number="18">A nku banyi kubatshihile’shi: tabakatwele mu kikisho kiande, tañanka kwi’ba bashī na kukumina?</verse>
				<verse number="19">Biabia atumono’shi: Abakutshilwe kutwela ha mwanda wa kushīkukumina.</verse>
			</chapter>
			<chapter number="4">
				<verse number="1">Biabia atwe twikale na moo tala mulayilo ubetulekyeiwe wa kutwela mu kikīsho, umun’anwe su akalobela mwanka.</verse>
				<verse number="2">Mwanda kwatudi’twe kubalungwilwe mukāndu-wibuwa, anka hamunenka namu kwi’bo; anka winyi mwanda ubalungwilwe, ubakutshilwe kwibambwesha kintu, (mwanda) taubadi usangakane na lukuluhilo mwabadi bahushishe.</verse>
				<verse number="3">Mwanda’twe tubakuminyine atutwele mu kikisho anka mu bakudile’shi; Anka munatshihile mu nsungu yande’shi: Su abakatwele mu kikisho kiande: sunga bikitshino bibakitshinwe ku mbangilo kwa hanohansenga.</verse>
				<verse number="4">Mwanda e bakwile mu nanyi’u ha mwanda w’efuku dia musambobidi bino: N’Efile Mukulu beyikishe ku mifubo ye yoso h’efuku dia musambobidi.</verse>
				<verse number="5">Hangi namu’nyi’shi: Su abakatwele mu kikisho kiande.</verse>
				<verse number="6">Biabia mwanda ukiushale wa bamo batwele mwanka, n’abo babadi balungulwe mukāndu-wibuwa kala abakutshilwe kutwela ha mwanda wa kushīkukokyela.</verse>
				<verse number="7">Ungi’nyi, e batemwine ding’efuku, bakwile kwi Dafidi’shi: Lelo, ahahu kwiyisha kihindji kikampanda, anka mubakudilwe’shi: Lelo, su anukahusha eyi di’e, tanukomeshanga mashimb’enu,</verse>
				<verse number="8">Mwanda su Yoshua bebahele kikisho, (biabia Efile Mukulu) tabadia kwakula kumongo ha mwanda wa ding’efuku.</verse>
				<verse number="9">Biabia efuku dia kikisho dibashala ku bantu b’Efile Mukulu.</verse>
				<verse number="10">Mwanda e batwele mu kikisho ki’e, e namu bēkisha ku bikitshino bi’e, anka hamune bibekish’Efile Mukulu kwi y’e.</verse>
				<verse number="11">Binyibiabia tusasakate kutwela mu kinyi kikisho, tala muntu akahona mu kihaso kimunenka kia kushikukokyela.</verse>
				<verse number="12">Mwanda, Mwanda w’Efile Mukulu autala, na wa kusasakata na kukila bwāshi bwa mpete-ya-ngoshi yoso yi mashi kubidi autubula mpaa na kulamunusha kwa kw’eshimba na kikudi, na kwa binyingwa na mwimu-wa-mikondo, ngwa kushingulusha mitentekyesho na bia kufuna kw’eshimba.</verse>
				<verse number="13">Takwi kintu namu kihangwe kushyakisokolwa ku meso kwe, anka bintu bioso bi ha toka, bi mwasa ku meso kwa’wa atudi n’e.</verse>
				<verse number="14">A binyibiabia biosobi twi na tshiite-mwakwidi-mukata, bahwile kutwela mwiilu, nyi Yesu Mwan’Efile-Mukulu, tushimate hoo lukumino lwetu.</verse>
				<verse number="15">Mwanda tatwi na tshiite-mwakwidi-mukata shyeuku kukwatshibwa mwiyile matūba etu, ooo, biosobi batompibwe mu myanda yoso hamunenka’twe, (sunga mbiabia) tamulwishe.</verse>
				<verse number="16">Biabia tusumine kwifubula hehi ku luhun’a-nsulu lwa bu-muntu bw’Efile’shi; tutambule lusa na kumona bukwashi mu kihindji kia lukalo.</verse>
			</chapter>
			<chapter number="5">
				<verse number="1">Mwanda ese tshiite-mwakwidi mukata tahatwilwe munkatshi mwa bantu, ’musangwilwe ha mwanda wa bantu, mu bintu bia kw’Efile Mukulu’shi, alambule milambu na bitahilo ha mwanda wa milwisho,</verse>
				<verse number="2">euku kwikala na kasendeleshi kwi ba bashī na kalolo n’abēhengy’eshinda; mwanda e na mwinyi namu ’mufunyishwe na butūba.</verse>
				<verse number="3">Nyi haudi uhwandjikile’shi anka mwalambwila ya bantu, e namu elambwile y’e.</verse>
				<verse number="4">Takwi muntu eatshila (kino) kinemo kwi na mwinyi, ooo, anka e mwitanyinwe n’Efile Mukulu, hamune Alona.</verse>
				<verse number="5">Na Kidisitu namu tamwitumbishe na mwinyi kwikala bu tshiite-mwakwidi-mukata, ooo, anka yawa bamulungwile’shi: Obe we mwan’ande mulume, lelo uno nakutanda.</verse>
				<verse number="6">Mulombene mubākwilwe hangi’shi: Obe we tshiite-mwakwidi a kwikala-ika mwiyile mulongo wa Meletshisedeka.</verse>
				<verse number="7">E, mu mafuku e a ku mbidi habatekyele nteko na miyayo hamune na kudila kukata na mpolo, kwi yawa beukile kumuhasha ku lufu, e namu bahushishwe ha mwanda wa kutshina kwe kw’Efile:</verse>
				<verse number="8">sunga badi mwana bāmbwile lukokyelo ku myanda yibafwambukile n’ayo,</verse>
				<verse number="9">na hakukumbashwa, bālulukile ta mubangi a kihandjilo kia ikala-ika kwi’ba boso abamukokyela,</verse>
				<verse number="10">baitaminwe n’Elile Mukulu bu tshiite-mwakwidi-mukata mwiyile mulongo wa Meletshisedeka,</verse>
				<verse number="11">ha kumukuma twi na myanda yibungi kwisamba, na yi bukoho kuhatulwa, biosobi nwibalulukye bu basha kitwi.</verse>
				<verse number="12">Mwanda mbinyibinyi anka hano nyi hakibenulombena kwikala balambukishi, nyi na lukalo lwa (muntu) kwinulambukisha dimonyi, yaya ngia kwibedi ya miakwilo y’Efile Mukulu; anka nubāluluka bu ba be na lukalo lwa mabele, bashī ba bidibwa bi bukoho, ooo,</verse>
				<verse number="13">Mwanda ese adishwa na mabele e te na kalolo mu Mwanda wa kululama, mwanda, e nyi mwana mukinga.</verse>
				<verse number="14">Anka bidibwa bibukoho mbia ba batabahwile kukula, nyi nkwi’ba ha mwanda wa kuubila, be na bihushisho biabo binyishwe bia kushingula bibuwa na bibubi.</verse>
			</chapter>
			<chapter number="6">
				<verse number="1">Binyibiabia tulekyei aya myanda ya hambangilo ya Kidisitu, tuyididile ku bia bukulu, kushī kubanga kibangilo kia kwalulukil’eshimba ku myanda yifwe, na ya lukuluhilo kw’Efile Mukulu,</verse>
				<verse number="2">na ya lulambukisho lwa mbatshisho, na ya kutenteka kwa maasa, na ya lusangukilo lwa ku bafwe, na ya kuhoneshibwa kwa ikala-ika.</verse>
				<verse number="3">Nyi mwatukakitshina su Efile Mukulu akumina.</verse>
				<verse number="4">Ha mwanda wa’ba abamunyikilwe kala, abatompele ku kia buntu kia mwiilu, abakitshinwe bu ba kwibungila ku Kikudi-E-Selelee,</verse>
				<verse number="5">abatompele namu Mwanda wibuwa w’Efile Mukulu, na biabukome bia bihungilo abikafiki.</verse>
				<verse number="6">Su abakalamunuka, akukakutshikwa kwibālusha dimonyi ku kwilanga kw’eshimba, mwanda abeyihayila dimonyi Mwan’Efile Mukulu ha nkulusu abo bana bene, na kumukwatshisha būfu hatoka.</verse>
				<verse number="7">Mwanda nsenga ayiminā mpeshi anokā hanka misusa na misusa, ayimeneshā kimwaa kwi’ba abeyidimine, ngibungile mwabi kw’Efile Mukulu;</verse>
				<verse number="8">anka’ya ayimena milobo na nahimbia ngihedibwe, tayidi hehi na kwelwa muloa; kunfudilo kwa’yo nyi nkuhya kālo.</verse>
				<verse number="9">Anka sunga atwisamba bino, bafudibwe kifulo, twibeukidile biya myanda yikile yaya buwa hanudi’nwe, na myanda ayikunkushena na kihandjilo.</verse>
				<verse number="10">Mwanda Efile Mukulu te na kushīkululama kwa kwilwa mifubo yenu na kutuwita kwa kifulo kianubalesha kwishina die, nyi kianubafubila balamunwe-bakishila, na hano henyi nukianufubu.</verse>
				<verse number="11">Atwinukyebe’shi: Muntu ese ānwe aleshe’kwa ku sasakata hamunenka kwa lushingulwilo lukumbanelwa lutengyelo mpaa na kunfudilo;</verse>
				<verse number="12">eshi tanwalulukanga bash’ehampa anka (nwikale) balondji b’aba abahyana milayilo ha mwanda wa Lukuluhilo na mufwāka.</verse>
				<verse number="13">Mwanda habayile Efile Mukulu Abalahama, betshihilee na mwinyi, mwanda takwi mungi mukile adiakutshiha’shi:</verse>
				<verse number="14">Binyibinyi (mu) mwabi nankakwela mwabi, na (mu) kufwimisha, nankakufwimisha;</verse>
				<verse number="15">na biabia hakukankamana na mufwāka, batambwile mulayilo.</verse>
				<verse number="16">Mwanda mbinyibinyi bantu abatshihā kwi be bakile bukata; na mutshiho wa kukankamika (mwanda,) nyi auhwiyampaka kwabadi.</verse>
				<verse number="17">Nyi mwanka Efile Mukulu, badi n’eshimba kulesha na kukishakisha kw’abahyana mulayilo, kinyi kikayikilo kia binangu, bekitshihile na mutshiho.</verse>
				<verse number="18">Eshi kwi (yino) myanda yibidi yikayikwe, mu’yo ngikambe, Efile Mukulu teuku kudimba, atwe tubasukile twekala bu batembela kinemo, twikale na kukankamana kukata mu kulamata ku lutengyelo lwitubikilwe ku meso.</verse>
				<verse number="19">Lwinyi’lo twi n’alo bu kimikilo ki’eshimba, lunyingye na lushimate, alutwela namu mu kiakia ki kumongo kwa lushiko-lwa-kilamba kikingwe.</verse>
				<verse number="20">Nyi mwinyi mubetutwelele’wa betubadidile, nyi ng’Yesu, tadi bu tshiitemwakwidi-mukata, mpaa na kwikala-ika mwiyile mulongo wa Meletshīsedeka.</verse>
			</chapter>
			<chapter number="7">
				<verse number="1">Mwanda uno Meletshīsedeka, nfumu a Salema, tshiitemwakwidi e Efile Mukulu mukilekile bukata, bafumankene n’Abalahama hakwaluka ku kutukisha kwa banfumu, bamuhele mwabi.</verse>
				<verse number="2">Abalahama namu bamwabile kia kushikisha ekumi mu bintu bioso; Kuhatula kwa kwibedi (kweshina die) nyi Nfumu a kululama, dimo Nfumu a Salema, kuhatula nyi nkwamba’shi: Nfumu a kufukama;</verse>
				<verse number="3">shī na nshye, na nyina, shī na ku musuku, sunga mbangilo a mafuku, sunga kunfudilo kwa muwa; anka bahwandjikishwe bu Mwan’Efile, e ashala tshiite-mwakwidi mpaa na kwikala-ika.</verse>
				<verse number="4">Bino nuhangidishe mwadi mwikēle bukata, bibahelwe kwi nshyetu-kulu Abalahama kia kushikisha ekumi kia bihaulwe na misungi;</verse>
				<verse number="5">na binyibinyi aba be ku bana ba Lefi abahebwā mufubo wa butshiite-mwakwidi, be na mulangilo wa kuata bia kushikishe ekumi kwi bantu ntulombene mukanda wabishila, kuhatula’shi, nyi nkwi bakwabo, sunga abatukile ku miongo ya Abalahama:</verse>
				<verse number="6">anka e nga musuku ushī ubadikwe kwi’bo batambwile biakushikisha ekumi kwi Abalahama, bahele mwabi kwi’wa badi na milayilo.</verse>
				<verse number="7">Takwi mpaka, muntu’hela bahebwa mwabi kwi mumukile bukata;</verse>
				<verse number="8">na binyibinyi hano bantu abafwiyā abatambula bia kushikisha ekumi, ank’akwa yawa atemunwa’shi: Nyi atala.</verse>
				<verse number="9">Biabia atwiuku mwa kwakula’shi: Lefi abalambulwa bia kushikisha ekumi, e namu, balambudile mu Abalahama bia kushikisha ekumi.</verse>
				<verse number="10">Mwanda e badi ki ku miongo ya nshye habafumankene na Meletshisedeka.</verse>
				<verse number="11">Binyibiabia su mukumbeno w’eshimba ubadi ku butshiite-mwakwidi bwa Lefi, (nyi habatambudile bantu mukandawa-bishila), a nkinyi kibadi lukalo lukile lwa mungi tshiitemwakwidi kwibwaa a mulombene mulongo wa Meletshisedeka, na shī mutemunwe bu a ku mulongo wa Alona?</verse>
				<verse number="12">Mwanda butshiite mwakwidi hakushintushena wabudi n’ao ngwa kushintushena namu na mukanda-wa-bishila.</verse>
				<verse number="13">Mwanda e mukumibwe na yino myanda ayisambilwa, ngakingi kisaka, kishyakituku muntu bahelwe mufubo wa ku kitala kia bitahilo.</verse>
				<verse number="14">Mwanda taumwekyele hatoka’shi, Nfumwetu batukile ku Yuda, ha mwanda wa kino kisaka Mosesa tamwakule mwanda wa butshiite-mwakwidi, ooo.</verse>
				<verse number="15">Mwanda ubakishakisha kumweka hatoka’shi, kubatuku mungi tshiitemwakwidi mwifwane Meletshisedeka,</verse>
				<verse number="16">e bakitshinwe, mu shī mwiyile mulangilo wa ku mbidi, ooo, anka mwiyile bukome bwa muwa ushyauhu.</verse>
				<verse number="17">Mwanda ubamutemunyinwe bu kamonyi’shi: Obe we tshiite-mwakwidi a ikala-ika mu mulongo wa Meletshisedeka.</verse>
				<verse number="18">Mwanda mbinyibinyi kwi kukūmba kwa mukanda wa milangilo ha mwanda wa butūba bwao na kutwa kwa kwiumwena kintu.</verse>
				<verse number="19">(Mwanda mukanda-wa-bishila taubafishanga kukumbasha kintu, sunga nkimune), anka kufisha kwa lutengyelo lukile (lubakitshishe biabia), kwa ludi nyi kwatwifubwila hehi kw’Efile Mukulu.</verse>
				<verse number="20">Na biosobi tabakitanga kushī mutshiho: (</verse>
				<verse number="21">Mwanda’ba batshiite-bakwidi abakitshishwe kushī mutshiho; ank’e na mutshiho kwadi bamulungwile’shi: Yehowa betshihile, takāluluka’shi: Obe we tshiite-mwakwidi a ikala-ika mu mu’ongo wa Meletshisedeka:)</verse>
				<verse number="22">Biabia Yesu bekele bu kiee kia kilombeno kikilekile buwa.</verse>
				<verse number="23">N’abo babadi butshiite-mwakwidi bebungi, mwanda wa lufu lubebakutshishwe kwikadidila mwanka.</verse>
				<verse number="24">Ank’e uno, ha mwanda e mwiyididile ikala-ika, e na butshiite-mwakwidi bushyabwalulukā.</verse>
				<verse number="25">Binyibiabia euku kwibahasha mpaa na ha nfudilo abefubula kw’Efile Mukulu kwadi, mwanda e nyi atala ikala-ika mu kwibasengyela.</verse>
				<verse number="26">Biabianyi bibadi tshiite-mwakwidi-mukata ha mwanda w’atwe, muhatulwe e-kishila, shī na mwanda, shī na biko bi’eshimba, mulamunwe ku balwishi, tadi mukile mailu bukata;</verse>
				<verse number="27">e te na lukalo kulambula bitahilo kwifuku n’efuku, bu ba batshiite-bakwidi-bakata, kwibedi kwamilwishoye, henyihaha tangia bantu, ooo. Mwandakino bekikitshine ntususa umune mpaa, habelambwil’e na mwinyi.</verse>
				<verse number="28">Mwanda mukandawa-bishila ausangulā bantu batuba tambatshiite-bakwidi-bakata; anka mwanda wamutshiho, ubalondele mukanda wabishila, wasangula Mwana e mukumbanyinyine kwikala-ika.</verse>
			</chapter>
			<chapter number="8">
				<verse number="1">Biabia kihatulwilo kiatubākwile (kino nyi) kikumbesho; Atwe twi na tshiite-mwakwidi-mukata e biabia, tahwile kushala ku mboko yibalume ya luhun’a-nsulu lwa winyi mukilekile kinemo e mwiilu;</verse>
				<verse number="2">mufubi e Efile a bintu bihatulwebikishila, n’a kibombelelo ki’Efile kia binyibinyi, kibaibakile Efile Mukulu, tambantu’bo, ooo.</verse>
				<verse number="3">Mwanda batshiite-ba-kwidi-bakata boso mbasangwilwe kulambula milambu na bitahilo; biabia uno namu wadi na’o ngwa kwikala na bia kulambula.</verse>
				<verse number="4">Mwanda su badi hano hansenga, (biabia) tabadia kwikala tshiite-mwakwidi sunga mpahelehela, mwanda bangi batshiite-bakwidi be kwanka abalambulā milambu mwiyile mukanda-wa-bishila:</verse>
				<verse number="5">abafubila kihwandjikisho na mwesheshe wa bintu bia mwiilu, mubalangilwe Mosesa kw’Efile Mukulu, habadi tadi akyebe kukita kibombelelo ki’Efile; mwanda bakwile’shi: Tala biokitshi bintu bioso mwiyile kihwandjikisho kibakuleshwe mu ngulu.</verse>
				<verse number="6">Anka binobino batambwile bufubi bw’Efile bukilekile buwa, ha mwanda w’e namu nyi musengi a kilombeno kikilekile kulumbuluka, yishidikwe ku milayilo yikilekile buwa.</verse>
				<verse number="7">Mwanda su kinyi kilombeno kia kwibedi kibadi kishī kitohekwe, (biabia) tahabadi akukyebwa kia kabidi, ooo,.</verse>
				<verse number="8">Anka ha kumona ya kutohekwa kwabadi, Yehowa bakwile’shi: Talai, mafuku anakafikye hankakumbasha kilombeno kihya na ba ku nshibo ya Bena Isalele, na ba ku nshibo ya Yuda:</verse>
				<verse number="9">kushī mwiyile kilombeno kinalombene na bashabo-kulu mu di’efuku dinebakwete ku mboko, nebakunkusha kutuka n’abo mu nsenga ya Ndjihitu; mwanda tambayididile na kilombeno kiande, ami namu nebatondele; nyi mubākwidile Yehowa.</verse>
				<verse number="10">Mwanda kino nyi nkilombeno kiankalombana na ba ku nshibo ya Isalele ha kukila aa mafuku; nyi mubākwidile Yehowa: Nankatulu bishila biande mu binangu biabo, na kwibifunda mu mashimb’abo; n’ami nankebekēla bw’Efile Mukulu abo, abo namu banakekale kwandji bu bantu bande.</verse>
				<verse number="11">Tabakelambukishena muntu na mwikashi n’e, n’ese muntu mukwabo’shi: Nwiukye Yehowa, ooo; mwanda boso abakañuku, kubangila kwi bakilekile buhela mpaa na kwi bakilekile bukata.</verse>
				<verse number="12">Mwanda nankekala na lusa ku kushikululama kwabo, na milwisho, na kushula kwabo kwa bishila tankebinangushena dimonyi, ooo.</verse>
				<verse number="13">Hakwakula’shi: Kilombeno kihya, nyi habālulwile kia kwibedi, tankikulu. Bino akiendā’ kikulanga na kununu’ha, takidi ha kushimina.</verse>
			</chapter>
			<chapter number="9">
				<verse number="1">Biabia kilombeno kia kwibedi binyibinyi kibadi na bileshesho bia bilangwilwa, na kilangwilo-ki-kishila akinemena bia hano hashi.</verse>
				<verse number="2">Mwanda kubadi kukitshibwe kilombelelo ki’Efile. Mu (kihindji) kia ku mpala mubadi kitudilo kia bimunyi, na mesa namu, na mampa a kuleshwa; nyi mubatemunwanga bu muhatulwe-mwi-kishila.</verse>
				<verse number="3">Hakukila lushiko lwa kilamba lwa kabidi, nyi ha kilombelelo-ki-’Efile kinyi akitemunwa bu kihatulwe-kikilekile-kishila;</verse>
				<verse number="4">nyi mubadi kishikilo kia kilonda kia nsahabu, na musheto wa kilombeno ubambe kilonda kia nsahabu, nyi mubadi lueso lwa kilonda kia nsahabu, lubadi na mana, na mukombo wa Alona aushihukā, na mabwe afundwe kilombeno,</verse>
				<verse number="5">na kunundu kwa’o (kubadi) batshelubimi ba ntumbo abadi baubamine mputo ya kufukamisha; tatwiuku kwinulondolwela binobino mwanda w’ao.</verse>
				<verse number="6">Habalumbulwile bino bintu biabia, batshiite-bakwidi abatwēlā mu kibombelelo k’Efile kia ku mpala, abakitshi mufubo w’Efile.</verse>
				<verse number="7">Anka mutshiite-mwakwidi-mukata badi atwele mu kiakabidi buhenita, mususa umune ku kioso kihwa, anka na mase, abelambwilanga ha mwanda wa milwisho yishi yihatulukye yi’e na mwinyi na ya bantu.</verse>
				<verse number="8">N’aho henyi habetulesheshe Kikudi-E-Selelee’shi; eshinda dia ku (mbalo) yikilekile yihatulwa-yi-kishila tadiabandiile kumweka hakidi hemane kibombelelo ki’Efile kia kwibedi;</verse>
				<verse number="9">kibadi bu kihwandjikisho ki’akia kinyi kihindji mpa, kiabadia balambwila milambu na bitahilo bishī biukye kufisha yawa alangwila bu mukumbane, mu mwanda wa eshimba dia munda, ooo,</verse>
				<verse number="10">abio bibadi abikumu anka mu bidibwa na bia kutoma na bia kwitumpa bia bihaso na bihaso, na bileshesho bia mbidi bibebashidikilwe mpaa na ku kihindji kia kilumbulwilo.</verse>
				<verse number="11">Anka Kidisitu ha kwikala ta ntshiite-mwakwidi-mukata a bintu bilumbulukye abikafiki, ku kibombelelo ki’Efile kikile bukata na kukumbana, kishī kikitshibwe ku maasa, (kuhatula’shi; tankia kino kihangwa, ooo;)</verse>
				<verse number="12">sungakumase a mbushi, n’ā bana ba ñombe, anka ku mas’ē na mwinyi, batwelele mu mbalo yihatulwe-yi-kishila mususa umune, batambudile (bantu) kikudilo kia ikala-ika.</verse>
				<verse number="13">Mwanda su masea ñombe n’a mbushiyilume, na buto bwa ñombe a musambala bimaminwe he abashula bishila abilamunusha-selelee mpaa na kutosha kwa ku mbidi;</verse>
				<verse number="14">A biabia mase a Kidisitu e behen’e na mwinyi kushī kilema kw’Efile Mukulu ku Kikudi-E-Selelee a ikala-ika, tangakile kutoshaeshimba-dienu-diamunda kubikitshino bifwe, mu kufubila Efile Mukulu a muwa?</verse>
				<verse number="15">Nyi mpa uno mwanda enyi musengi a kilombeno kihya’shi, lufu bialudi hanka lwa ku kula milwisho ya kutomboka, yibadi yinemene kilombeno kia kwibedi, abayitanyinwa batambule mulayilo wa buhyanyi bwa ikala-ika.</verse>
				<verse number="16">Mwanda ha ku ki kilayilo kwi lukalo namu lwa lufu lwawinyi akitshi kilayilo.</verse>
				<verse number="17">Mwanda kilayilo akiuku kukankamikibwa kumongo kwa bantu abafu, biabia taki na bukome, sungu mpahelahela su balayile kiatala, ooo.</verse>
				<verse number="18">Nyi henyi ha mwanda w’akia kilombeno kia kwibedi tankishidikwe namu kushī na mase, ooo.</verse>
				<verse number="19">Mwanda Mosesa habadi alungula bantu milangilo yoso mwiyile mukanda wa bishila, bātshile mase amisambalaya ñombe, na mema, na bufufulu bwa mikoko bumonga hyaa na hysope, bamamine ha mukandau na mwinyi, na ha bantu boso,</verse>
				<verse number="20">tākula’shi: ano’mase a kilombeno kibenushidikidile’nwe.</verse>
				<verse number="21">Kibombelelo ki’Efile namu na bintu bioso bia winyi mufubo w’Efile, bebimamine na mase.</verse>
				<verse number="22">Mwiyile mukandawa-bishila hehi bintu bioso abitoshwa ku mase; na hashī kusololoka kwa mase takwi kulekyelwa kwa myanda.</verse>
				<verse number="23">Ubadi n’ao ngwa bihwandjikisho bia bintu bia mwillu bitoshibwe na bino; anka bintu bia mwiilu abio bi na mwinyi mbitoshibwe na bitahilo bikile bino buwa.</verse>
				<verse number="24">Mwanda Kidisitu tamutwēle mu bihatulwe-bikishila bikitshibwe na maasa, bi bu bihwandjikisho bi’abia biabinyibinyi, ooo; anka mwiilu mwi na mwinyi, ku mweka ku mpala kw’Efile Mukulu ha mwanda w’atwe;</verse>
				<verse number="25">Sunga nkwamba’shi, elambule na mwinyi misusa na misusa, mubatwelelanga tshiite-mwakwidi-mukata ku kihwa ku kihwa, mu kihatulwe-kikishila na mase a shī bu e.</verse>
				<verse number="26">Su mbiabia ubadi n’ao ngwa kufwambuka misusa na misusa ku mbangilo ya hanohansenga, anka hano hanfudilo ha bihungilo, bamwekyelele anka mususa umunenka, mu kukasha milwisho ha kwilambula e na mwinyi bu kitahilo.</verse>
				<verse number="27">Binyibiabia anka mubasangudile bantu (boso) kufwa mususa umune, anka kumongo kwa’ko nkimu.</verse>
				<verse number="28">Biabia Kidisitu namu balambwilwe mususa umune mu kutwala milwisho ya bebungi; na kwi’bo abamutengyela, anakamwekye mususa wa kabidi kushī milwisho mpaa na ku kihandjilo.</verse>
			</chapter>
			<chapter number="10">
				<verse number="1">Mwanda mukanda-wa-bishila biaudi na mwesheshe wa bintu bilumbulukye bia kufika, ushī kinyi kihwandjikisho kia bintu bi na bene, ooo, takwiuku n’abia bitahilo, bibalambwile ku kihwa ku kihwa bukyelebukyele, kukumbashedilā ’ba abefubula hehi,</verse>
				<verse number="2">twambengye tabibadi akulekyebwa kulambulwa? mwanda benyi balangwidi hakutoshibwa mususa umune, tababadia kwikala n’eshimba dia munda na milwisho.</verse>
				<verse number="3">Anka mu’bia bitahwa mwi kunangushena’nyi kwa milwisho ku kihwa ku kihwa.</verse>
				<verse number="4">Mwanda nkukutwe’shi, mase a kimpanga kia ñombe n’a mbushi aeuku kukasha milwisho.</verse>
				<verse number="5">Binyibiabia habafikile hanohansenga bakwile’shi: Bitahilo na milambu twebikyebā, anka mbidi nyi yiondumbuludile:</verse>
				<verse number="6">Mu bitahwa bishima bishikwe tobodi na kusehela, ooo.</verse>
				<verse number="7">Henyihaha nyi hanāmbil’ami’shi: Talai, ami nafiki, (mu mufungofungo wa mukanda ubamfundjilwe) kukita amukyebel’eshimba diobe, obe Efile Mukulu.</verse>
				<verse number="8">Kunundu kubakwile’shi: Bitahilo na milambu, na bitahwa bishima bishikwe ha mwanda wa milwisho twebikyebā, sunga nkusehela; abalambwilwā mulombene mukanda-wabishila;</verse>
				<verse number="9">twambengye bakwile’shi: Talai, nafiki kukita amukyebel’eshimba diobe, obe Efile Mukulu. Bakasha kia kwibedi mwadia kukankamisha kia kabidi.</verse>
				<verse number="10">Nyi ku dinyi eshimba tubahatwilwe-selelee ha kulambula kwa mbidi ya Yesu Kidisitu mususa umunenka mpa;</verse>
				<verse number="11">na boso batshiite-bakwidi abemana kwifuku kwifuku, abafuba na kulambula binyi bitahilo hamunenka bishyabiuku kushimisha milwisho;</verse>
				<verse number="12">anka uno, habalambwile kitahilo kimune kia kukasha milwisho ya ikala-ika bashalele ku mboko yibalunie y’Efile Mukulu.</verse>
				<verse number="13">Biabia e kwete kwesha efuku dia kufishwa beshikwena n’e bu kitulo kia ngwa ye.</verse>
				<verse number="14">Mwanda ku mulambu umune bakumbashidile ikala-ika abo balamunwe-be-selelee.</verse>
				<verse number="15">Kikudi-E-Selelee namu e nkamonyi kwatudi; hakidi kwakula’shi:</verse>
				<verse number="16">Kino nyi nkilombeno kiankalombana n’abo ahakakidi aa mafuku, nyi bibākwile Yehowa, nankatulu bishila biande mu mashimb’abo, na mu binangu biabo nankebifundu; (batentekyele shi):</verse>
				<verse number="17">Miiwisho na kushula kwabo kwa bishila tankebitentekyesha dimonyi, ooo.</verse>
				<verse number="18">Anka hakulekyelwa kwa yinyi yino, tahakekala dimonyi mulambu ha mwanda wa milwisho.</verse>
				<verse number="19">Binyibiabia anwe bakwetu biatudi bakankamane kutwela mpaa na mwā mukilekile muhatulwe mwi kishila mpa mase a Yesu,</verse>
				<verse number="20">h’eshinda dihya dia muwa dia betulamunwine ha lwinyi lushiko, kuhatula’shi, mbidi y’e;</verse>
				<verse number="21">na ha kwikala na tshiite-mwakwidi-mukata hanundu ha nshibo y’Efile Mukulu,</verse>
				<verse number="22">tyifubule hehi n’eshimba dia binyibinyi, mu lushingulwilo lukumbane lwa lukuluhilo, na mashimb’etu ngamaminwe soo ku di’eshimba-dia-munda dibubi, na mbidi yetu (namu) ngitumpibwe na mema e selelee.</verse>
				<verse number="23">Tulamatei anka hoo ku kwisokola kwa lukumino lwetu lushī na kusuasua: mwanda, e betulayile nga kishima.</verse>
				<verse number="24">Twitentekeshenei ku muntu ku muntu kwibembena ku kifulo na bikitshino bilumbulukye.</verse>
				<verse number="25">Tatulekanga kwikoñena hamune, bu mwiyi le kihikwa kia bamo, anka twinyishenei, na kukishakisha mwanka hatumono dinyi efuku adifubula hehi.</verse>
				<verse number="26">Mwanda su atusola mwanda mu kutomboka hatatuhwile kutambula kiukilo kia biabinyibinyi, (biabia) takuki kushale’nyi kimo kitahilo kia ha milwisho, ooo,</verse>
				<verse number="27">anka lutengyelo lwa moo lwa kimushulu yalwialulā, na lwa bukyelo bu bwa kālo, abukatatshisha ba kutuhishena.</verse>
				<verse number="28">E basabulwile mukanda-wa-bishila wa Mosesa bafwile shī mufwilwe lusa ku bishima bia tumonyi tubidi su ntusatu.</verse>
				<verse number="29">Anwe anutentekyesha na minyi kukilakila kwa malwa akalombana kwi muntu bāshine Mwan’Efile Mukulu mushi mwa ngwa ye, bahwandjikishanga namu mase a kilombeno abamulamunwine-selelee bu a bisumanga, na ku kaa Kikudi kia bu-muntu.</verse>
				<verse number="30">Mwanda atwiuku yawa bakwile’shi: Kōbola nkwande, nyi mwakwile Yehowa; dimonyi, shi, Yehowa akatshibila bantu be myanda.</verse>
				<verse number="31">Nyi kintu ki moo kuhonena mu maasa a Efile Mukulu a muwa.</verse>
				<verse number="32">Anka nangushenai mafuku a kwibedi mwinyi mwanubamunyikilwe, nubanyiñamene mu ngoshi yikata ya bishiotshi;</verse>
				<verse number="33">kihindji, mwanda nubadi bu bia kubandjilwa ku misābulo na bia malwa, kimo kihindji’nyi hanubālulukile bakwibungila n’aba abamweshibwa biabia.</verse>
				<verse number="34">Mwanda nubadi n’ami kanya mu nkano yande, na kufinwa kwabintu bienu, nubadina mashimba soo, hakwiuka munda mwenu’shi, (amwa) mwiilu nwi na buheta bukile buwa bushī mpwilo.</verse>
				<verse number="35">Binyibiabia tanutshitshimukanga kukankamana kwenu kwi na bwedi bwi moo;</verse>
				<verse number="36">mwanda nwi na lukalo lwa kuyiñamana’shi hanukahu kukita mubakyebel’eshimba di’Efile Mukulu, anukatambula winyi mulayilo.</verse>
				<verse number="37">Mwanda kwi anka kihindji kihela, na winyi akufika akafiki, takēndjila, ooo.</verse>
				<verse number="38">Biabia mululame ande akekala na muwa ha lukuluhilo; na su akalamunuka, (biabia) eshimba diande tadikamusehela ooo,</verse>
				<verse number="39">Ank’atwe tatwi (kubaba) belamune mpaa na mu kuiwila, ooo, anka twi (ku baba) ba kukumina mpaa na ku kuhashibwa kw’eshimba.</verse>
			</chapter>
			<chapter number="11">
				<verse number="1">Biabia lukuluhilo nyi nkwiukidilo kwa bintu abitengyelwa, nyi lushingulwilo lwa’ya myanda yishyamwekyele.</verse>
				<verse number="2">Mwanda nyi nku lwinyi’lo kubatemwinwe bakulu (ba-kala) kitemwino.</verse>
				<verse number="3">Ha lukuluhilo atushingula’shi, hanohansenga hoso habalumbulwilwe ku Mwanda ubakwilwe kw’Efile, biabia bintu abimonwa tabibakitshinwe ku bintu abimweka, ooo.</verse>
				<verse number="4">Nyi mpa lukuluhilo Abele balambwile Efile Mukulu kitahilo kifinyine kia Kana buwa, nyi mpa kinyi’kio e batemwinwe’shi, mululame, Efile Mukulu (namu) bamutemwinanga ha milambu y’e; nyi anka h’ayo e tadi mufwe kiakulā,</verse>
				<verse number="5">ha lukuluhilo Enoke batentwilwe (mwiilu), tamumone lufu; tamusananwe, mwanda Efile Mukulu bamutentwile; mwanda kwibedi kwa kutentulwa kwe, badi atemunwa’shi; e mutoshe eshimba di’Efile Mukulu.</verse>
				<verse number="6">Anka kushī lukuluhilo nkukutshidilwe kutosh’eshimba (die,) mwanda yawa akwifubula kw’Efile Mukulu wadi n’ao ngwa kukumina’shi, e kwanka, atushā bwedi kwi’bo abamukimbā na kusasakata.</verse>
				<verse number="7">Ha lukuluhilo Noa badimwinwe kw’Efile Mukulu ha myanda yishyabandjile kumweka, habakwatshilwe na moo (wa kw’Efile,) bebakile bwato bwa kiha ndjilo kia ba ku nshibo ye, nyi henyi’ho habahoneshe bia hanohansenga, bālulukile tampyanyi a kululama kwiyile lukuluhilo.</verse>
				<verse number="8">Ha lukuluhilo Abalahama habaitanyinwe ku katuka kwenda kuntu kwadia kutambula buhyanyi kumongo, bakokyele; e bakatukile, ēnda, kwa shyeuku kwinyi kwēnde, ooo.</verse>
				<verse number="9">Ha lukuluhilo batembele mu yinyi nsenga ya mulayilo, hamuneka bu (mu) nsenga yishī y’e, bashalanga mu mahema na Isaka na Yakoba, bampyanyi hamune n’e baha mulayilo umunenka wīnyi.</verse>
				<verse number="10">Mwanda badi atengyela kibalo, bibangilo bia’kio, Efile Mukulu nyi mwibaki na mukitshi akio.</verse>
				<verse number="11">Ha lukuluhilo Sala, e na mwinyi batambwile bukome bwa kwimita eimi, e tabadi mukile ahatandjilwa batandjile, mwanda bahwandjikishe’shi: Winyi bandayile nga kishima.</verse>
				<verse number="12">Binyibiabia nyi habatukile umunenka, e namu badi bu mufwe, anka hamune mwikele nyenyenyi mwiilu bungi, na bu mafwenkenyi a ku bukunkula kwa mema-akalunga ashyabadikwa.</verse>
				<verse number="13">Bano boso abafwile mu lukuluhilo, bashī batambule milayilo, anka babeyimwena na kwiyimuna kula, abesokwele’shi: Twi benyi, na balukilo hano ha nsenga.</verse>
				<verse number="14">Mwanda’bo abākulā biabia abahatula hatoka’shi: Atukimbi nsenga y’atwe bana bene.</verse>
				<verse number="15">Na binyibinyi, su abādi abatentekesha a’yā (nsenga) yiabakatukile, hangi abadi akumona mwa kwalukila (kwanka.)</verse>
				<verse number="16">Anka binobino abelombā kwi yiyifinyine buwa, kuhatula’shi, nyi ngiā’mwa mwiilu; binyibiabia Efile Mukulu te na būfu kutemunwa bu Efile Mukulu abo; mwanda e babalumbulwidile kibalo.</verse>
				<verse number="17">Ha lukuluhilo, Abalahama habatompelwe, balambwile Isaka, biabia e winyi batambwile milayilo, balambwile Mwan’e eleka.</verse>
				<verse number="18">Mwinyi mwadi e ubākwilwe’shi: Mu Isaka twikulu tu’obe atukaudikwa.</verse>
				<verse number="19">Bashingulwile’shi, Efile Mukulu euku kumusangula, sunga nku bafwe; kwinyi’ko namu bamutambwile mu kihwandjikisho.</verse>
				<verse number="20">Ha lukuluhilo Isaka bahele Yakoba na Esau mwabi ha mwanda wa myanda ayikamweka ku meso.</verse>
				<verse number="21">Ha lukuluhilo Yakoba, habadi tāfu, bahēle bana babidi ba Yosefe mwabi; balangwidile Efile Mukulu mubandamine hanundu ha mukombo w’e.</verse>
				<verse number="22">Ha lukuluhilo Yosefe habadi tāfu, batemukile mwanda wa kukatuka kwa Bena Isalele; bakamikile ha mwanda wa mifufwa y’e.</verse>
				<verse number="23">Ha lukuluhilo, Mosesa, habatandjilwe, bafīlwe kwi babamutandjile mieshi yisatu, mwanda abamumwene bu mwana mulumbulukye; tambatshīne kishila kia nfumu moo.</verse>
				<verse number="24">Ha lukuluhilo, Mosesa habakule, bahele kwitanyinwa bu mwan’a Halo mukashi;</verse>
				<verse number="25">Basangwile kufwambuka mu bishiotshi na bantu b’Efile Mukulu, he kwikala na kusehela kwa mu bia milwisho ha kihindji kihela;</verse>
				<verse number="26">Bahwandjikishe’shi: misābulo ha mwa nda wa Kidisitu ngikile buheta bwa bineme bia mu Ndjihitu bukata, mwanda e badi atengyela kuhebwa bwedi.</verse>
				<verse number="27">Ha lukuluhilo nyi habakatukile mu Ndjihitu kushī kutshina bukyelo bwa nfumu bwinyi, mwanda bañyinamene bia kumona winyi shyamwekā.</verse>
				<verse number="28">Ha lukuluhilo nyi habakitshine kia Paque, na kumamina enyi mase, tala winyi mwihanyi a bana ba-kwibedi ebakuma.</verse>
				<verse number="29">Ha lukuluhilo ababukile kishiba kimonga hashi haume; nyi habasomokyele Bena Ndjihitu, batukile boso ’mema.</verse>
				<verse number="30">Ha lukuluhilo mbumbo ya Yeleko yibabumbukile, hayibefunyinwe mafuku musambobidi.</verse>
				<verse number="31">Ha lukuluhilo nyi hashī halwikye Lahaba na benyi bashī badi bakokyele, mwanda e batambwile benyi bampūha na muloo.</verse>
				<verse number="32">A kiañakula dimonyi nkinyi? kihindji kibadia ku kutshikwa kia kulungula kia kukuma Ngideone, na Balaka, na Samesone, na Ndjeheta na Dafida, na Samwele, na batemuki;</verse>
				<verse number="33">abo benyi ha lukuluhilo abatshimwine mafumu, abakitshine bia kululama, abatambwile milayilo, abamumishe makanwa a ntambwe,</verse>
				<verse number="34">abashimine bukome bwa kālo, abahandjile ku mashi a mpete ya ngoshi, mu kubofula kwa mbidi abālulukile tabadi bukome; abanyishwe na ntshitshiba mu ngoshi, ababingile bibumba bia bēnyi babalwanga n’abo.</verse>
				<verse number="35">Bana bakashi (namu) abatambwile bafwe babo ha kusanguka dimonyi ku muwa; bangi namu abanyengeshibwanga malwa akata, kushī kutambula kuhashībwa; mwabadia kutambwila lusangukilo lufinyine buwa.</verse>
				<verse number="36">Bangi’nyi namu abatompibwa na kudidikwa kwa (kifita) na bikuhilwa, ee, dimonyi na kwibānya na kwelwa mu nkano.</verse>
				<verse number="37">Abāshilwe mabwe, ababalwilwe mpese, abatompelwe, abayihailwe na luhete lwa ngoshi; abakindakene bafwale misokya ya mikoko na ya mbushi; abalobele bi moo, abamwene bishiotshi na kumweshibwa malwa;</verse>
				<verse number="38">(bahanohansenga; tabahwandjikile n’abo); abakindakene mu tubāka, na (mu) mangulu, na mu mena a mbwebwe na mu twina twefile bia hano ha nsenga.</verse>
				<verse number="39">Na bano boso, abatemunwanga bibuwa ha lukuluhilo, tambatambule mulayilo, ooo,</verse>
				<verse number="40">(mwanda) Efile Mukulu betushingulwidile kintu kibuwa bufinyine’shi; abo, tabakalombashwa bisumanga atwe.</verse>
			</chapter>
			<chapter number="12">
				<verse number="1">Binyibiabia atwe namu twibafunyishibwe na kibumbu kia tumonyi, tufule bibushito bioso na mulwisho winyi awitubembelā, tukame lubilo na kunyiñamana mu kwinyi kwishiena kwi ku mpala kwetu,</verse>
				<verse number="2">twikyebulei kwi Yesu, kimankinda na mukumbashi a lukumino, winyi e ha mwanda wa kusehela kubatudilwe ku mpala kwe, bañyinamene (ku) nkulusu, basabulwile būfu, tadi mushale ku mboko yibalume ya luhun’a nsulu lw’Efile Mukulu.</verse>
				<verse number="3">Mwanda nuhangidishe biya yawa muñyinamene mifutulo yi biabia kwi baiwishi, tala nwakakoka na kwikala bash’ehungi mu mashimb’enu.</verse>
				<verse number="4">Tanwi babande kwikingila mpaa na ku mase, ha kulwa na milwisho.</verse>
				<verse number="5">Nubailwa elango adiakulā kwanudi bu kwi bana’shi: Mwan’ande tosabulanga kuhasha kwa Y’ehowa, ooo, sunga nkwehūngi hosashilwa n’e;</verse>
				<verse number="6">Mwanda yawa mufudibwe kifulo na Yehowa, e ahashā, akuhilā ese mwana ātambula.</verse>
				<verse number="7">Su anunyiñamana mu kuhashwa, (biabia) Efile Mukulu enukitshina bu kwi bana; mwanda, a mwana kinyi shyahashwa na nshye?</verse>
				<verse number="8">Anka su tanuhashibwā, n’ako kwinyi kwibungile boso, biabia nwi bana ba makuhi, tanwi bana (binyibinyi) ooo.</verse>
				<verse number="9">Dimonyi, tubadi na bayaiya ba ku mbidi abetuhashīshe, kwibanemeka tubebanemekyele, anka kwi Yaiya a bikudi a na minyi, tatukakidi kumukokyela na kumona muwa?</verse>
				<verse number="10">Mwanda’bo binyibinyi abetuhashīshe mafuku ahela mwiyile mwabahwandjikishe’ mbilombane; anka yawa ha mwanda wa kumwena (kwetu) mwatudia kwikala bebungile ku kuhatulwa-kwa-kishila kwe.</verse>
				<verse number="11">Anka kuhashwa kwa ha kinyi kihindji takumwekwa bu kwa muloo, ooo, nyi nkwa kufitshish’eshimba; anka kumongo akuheya bikuba bia kufukama, bilulame bi’eshimba kwi’bo bamweshibwe n’ako.</verse>
				<verse number="12">Binyibiabia olai maboko akokye, na manwi abofule;</verse>
				<verse number="13">tēmeshai mashinda a kwenda ngwa yenu, tala’shi alwa alusumpikita lwakehenga kungi; anka lwikale luhwibwe.</verse>
				<verse number="14">Londai bia kufukama na boso, na kuhatulwa kwa-kishila, bisumanga’bio takwi sunga ngumune akamono Nfumwetu.</verse>
				<verse number="15">Nutale kalolo kuhela muntu akalobela ku bu-muntu bw’Efile Mukulu, tala kibangilo kia lwima kiakebwā kwinukalakasha, biabia bebungi bakashūlwa kishila ha lwinyi’lo.</verse>
				<verse number="16">Tala kwakekala sha lusandji, su sha kufutula bu Esau, winyi e ha mwanda wa kiseso kia mwita, bahēne buhyanyi bwe.</verse>
				<verse number="17">Mwanda nwibeukye bu habadia ku hyana winyi mwabi ku mongo, badi mutunyibwe; mwanda tamumone’nyi bia kwilanga, sunga bebikokolwele na mpolo.</verse>
				<verse number="18">Mwanda’nwe tanwibafikye ku (yawa) ngulu, akukumibwa, yibatembele kālo, ooo, sunganku kufitana mufito, sunga nku kihahi kimoo,</verse>
				<verse number="19">sunga kwīyi dia mpungi, sunga nkwīyi dia bishima; biabihushishe’bo tabasendela’shi: tatwakwilwanyi dimo mwanda, ayoyo.</verse>
				<verse number="20">(Mwanda abakutshilwe kunyiñamena akia kibakamikilwe’shi, sunga nyama bakumu ngulu akāshibwe mabwe.</verse>
				<verse number="21">Mwanda kinyi kimonwa kibadi kia malwa e moo, Mosesa bambile’shi: Ami nakishakisha na moo na kusūsa.)</verse>
				<verse number="22">Anka’nwe nubafiki ku ngulu ya Siona, ku kibalo ki’Efile Mukulu a muwa, ta Yelusalema a mwiilu, na ku bibumbu na bibumbu bia bamwikeilu,</verse>
				<verse number="23">ku kikumbeno kia kikoñeno ki Efile kia bana babedi, babafundjilwe mwiilu, kwi Efile Mukulu nsushi a boso, na kw’i bikudi bia balulame bibakumbeshwe;</verse>
				<verse number="24">na kwi Yesu musengi a kilombeno kihya, na ku mase a bamaminwe, aesambā bintu bifinyine buwa na ku ā Abele.</verse>
				<verse number="25">Talai tanulelanga yawa akulā, mwanda su baba abatune yawa bakwile ha nsenga, tambahande, kukilakila biabia n’atwe namu mpamune, su atufutala yawa etudimuna a kwiilu.</verse>
				<verse number="26">Eyi dia kiakia kihindji dibatenkakeshe nsenga: anka binobino balayile’shi: Ungi mususa nankatenkakasha tañanka nsenga, ooo, anka n’eilu namu;</verse>
				<verse number="27">na bino bishima: Ungi mususa, abifunkila kukashibwa kwa’bia bintu bibatenkakeshwe bu ku bintu bibahangilwe’shi, abia bintu bishībitenkakashwe bikale kwanka.</verse>
				<verse number="28">Binyibiabia atwe hakutambula bufumu bushyabuuku kutenkakana, twikale na bu-muntu, mu bwinyi’bo, nyi mwatufubil’Efile Mukulu ya kusangash’eshimba na kinemo, na mutshinyīsha kw’Efile.</verse>
				<verse number="29">Mwanda Efile Mukulu etu, e nyi nkālo akatatshishā.</verse>
			</chapter>
			<chapter number="13">
				<verse number="1">Kifulo kia bana na bana kiyididila,</verse>
				<verse number="2">tanuhuñanyanga kulela benyi, mwanda kwinyi’ko nyi kubalēle bamo bamwikeilu babashī bashingule.</verse>
				<verse number="3">Nangushenai baba be mu nkano, hamune bu’nwe bedibwe n’abo. N’abo (namu) abafwambuka mu bishiotshi, hamunenka bu’nwe namu nukianka mu bia mbidi.</verse>
				<verse number="4">Ebambo dinemekwe kwi boso, na lusala lushī lwa kushula kishila, anka basha lusandji na bulalelale Efile Mukulu akebatshibila kimu.</verse>
				<verse number="5">Nyikashi ya muwa wenu yikale yishī na lwabi lwa kwābīla mono, nwifukamishe mu’bia bintu nwi n’abio: mwanda e bakwile’shi: Ami tankakulekye, tankakufutala sunga mpahelehela,</verse>
				<verse number="6">Biabia twibasumine kwamba’shi: Yehowa nyi mukwashi ande, tankatshinyi moo ku’kia akikankitshina muntu, ooo.</verse>
				<verse number="7">Nangushenei bimankinda bienu bibenulungwile Mwanda w’Efile Mukulu; nwibelekeshei lukumino lwabo, nuhangidishei kunfudilo kwa nyikashi yabo.</verse>
				<verse number="8">Yesu Kidisitu e hamune maloba, na lelo, mpaa na kwikala-ika.</verse>
				<verse number="9">Tanutwadilwanga kosokoso na ndambukisho ya bihaso na bihaso yi bingi. Mwanda wibuwa’shi, eshimba dikankamikwe na bu-muntu (bw’Efile;) dishi na bidibwa bishyabimwenangā’bo abebilonda, ooo.</verse>
				<verse number="10">Atwe twi na kishikilo kia bitahilo; ku’kio abafubā ku kibombelelo-ki’Efile tabe na matalwa kudia bi’anka.</verse>
				<verse number="11">Mwanda mbidi y’aya nyama, mase ayo abafishwanga kwi tshiite-mwakwidi mukata mu kibombelelo ki’Efile-ki-kishila ha mwanda wa milwisho, yibashīkwanga hasha ha kitulo kia mahema.</verse>
				<verse number="12">Binyibiabia Yesu namu bafwambukile hasha ha kibelo, mwadia kulamuna bantu selelee na mas’ē na mwinyi.</verse>
				<verse number="13">Biabia tutukei kwadi, hasha ha kitulo kia mahema, na kukankamana kwa mu kusabulwa kwe.</verse>
				<verse number="14">Mwanda tatwi na kibalo akishadidila hano, anka atutengyela kinyi akikafiki.</verse>
				<verse number="15">Henyihaha hadi e tulambule kitahilo kia kulangwila kwi Efile Mukulu bukyelebukyele, kuhatula nyi nkwamba’shi, bikuba bia milomo ya kwisokola kwishina die.</verse>
				<verse number="16">Anka kukita bibuwa na kuhana biabuntu, binwilwanga’bio; mwanda mu bitahilo bi biabia nyi amusehela Efile Mukulu.</verse>
				<verse number="17">Kokelai bimankinda bienu, na kwibabofwila; mwanda’bo abatengyelā ku mashimb’enu, bu baba abakyebe mwa kulubwila myanda; eshi, bebikite na muloo, kushī na katshima-munda, mwanda mu kenyi’ko tanukamwenā’mo, ooo.</verse>
				<verse number="18">Nwitutekelei, mwanda twibasumine’shi, twi n’eshimbadia munda dibuwa, mu bintu bioso twikale n’eshimba dia mwi yile nyikashi yetu biya.</verse>
				<verse number="19">Anka nakamba kwinusendela kukita biabia’shi, nkālushibwe kwanudi bikilekile lubilo.</verse>
				<verse number="20">Binyibiabia Efile Mukulu a kufukama bālwishe ku lufu nfumwetu Yesu, winyi mumunyi mukata amikoko, ku mase a kilombeno kia ikala-ika,</verse>
				<verse number="21">enukumbashe mu myanda yoso yibuwa ya kukita amukyebela eshimba die, na kukita mwanudi’nwe akia kia kusangulusha meso e, mu Yesu Kidisitu; kwadi e, nyi kwa kwikala ntumbo ya ikala-ika. Amena.</verse>
				<verse number="22">Nenusendela’nwe bakwetu, nukumine mwanda w’elango, mwanda nenufundjila mukanda mu bishima bihela.</verse>
				<verse number="23">Nwiukei’shi, mukwetu Temote e muhosolwe; su afiki ahakidi kahindji, nankenumono.</verse>
				<verse number="24">Nyimwinei bimankinda bienu bioso, na balamunwe bekishila boso, Be ku (Italie) abenwimuna.</verse>
				<verse number="25">Bu-muntu bwikale n’anwe boso. Amena.</verse>
			</chapter>
		</book>
		<book number="59">
			<chapter number="1">
				<verse number="1">Yakoba mpika ’Efile Mukulu n’a Nfumwetu Yesu Kidisitu ku bisaka ekumi na bibidi bibahalakene ku mpese yoso, nenwimunai.</verse>
				<verse number="2">Bakwetu, nwiyihwandjikishe ya kusehela hanuhonā mu ya mitompo ya bihaso na bihaso,</verse>
				<verse number="3">hakwi-uka’shi, kutompibwa kwa lukumino lwenu akufisha mufwaka.</verse>
				<verse number="4">Anka mufwaka ukite mufubo wa’o ukumbane’shi, nwikale bakumbane na balumbuedidīle, bashī balobeshe kintu.</verse>
				<verse number="5">Anka su kwi umune ’ēnu mulobeshe binangu, atekye Efile Mukulu nyi aheyā boso na mpango, tekusulā, ooo, n’akio akikamuhebwa.</verse>
				<verse number="6">Anka atekye na lukuluhilo, lushī na mialasheno. Mwanda yawa e na mialasheno, e bu ntanki ya mema a kalunga ayitakulwa na luhahi na kuhalakashwa.</verse>
				<verse number="7">Mwanda yawa muntu tatentekyeshanga’shi: Nankatambula kintu kwi Nfumwetu, ooo.</verse>
				<verse number="8">Muntu e mashintba abidi e muteakane mu nyikashi ye yoso.</verse>
				<verse number="9">Mukwenu shī na kinemo, etumbishe hakunemekwa,</verse>
				<verse number="10">anka mpeta etumbishe hakuheleshwa, mwanda e akashimina bu tulongo twa mu lubishi.</verse>
				<verse number="11">Mwanda nguba bakāmine na kibobo kie akishikā, kibaumishe lubishi, na tulongo twa’lo tubafumbile, na kushālama kwa’to kubalwikile: anka biabia na mpeta namu, akashimina mu nyikashi ye.</verse>
				<verse number="12">Mwabi kwi (yawa) muntu anyiñamana mu kutompibwa, mwanda e hakushisha mwanka anakatambule kilongo kia bushindanyi kia muwa, kibalayile Nfumwetu kwi’ba abamufulā kifulo.</verse>
				<verse number="13">Muntu hakutompibwa, takumanga kwakula’shi: Nyi mutompibwe n’Efile Mukulu, ooo; mwanda Efile Mukulu teuku kutompibwa na bubi, n’e namu tutompa muntu, ayoyo,</verse>
				<verse number="14">anka muntu ese e mutompibwe hakukakibwa na bia ngabiabi yi’e namwinyi nakubembibwa.</verse>
				<verse number="15">Henyihaha habahwile kwimita ngabiabi ayitandā milwisho, na milwisho (namu) hakukumbana ayitanda lufu.</verse>
				<verse number="16">Tanulubishibwanga bakwetu batomibwe kifulo.</verse>
				<verse number="17">Biabuntu bioso bibuwa na biabuntu bioso bikumbane abifika mwiilu, abiyikā kwi Yaiya a matata, winyi e teuku kwaluluka, sunga mpahelahela, sunga nkwihwandjikisha kwāluluka.</verse>
				<verse number="18">Nyi anka amukyebela eshimba die betutandjile ku Mwanda wa biabinyibinyi’shi, twikale hamune bu bikuba bibedi bia bihangibwe bie.</verse>
				<verse number="19">Binyibiabia bakwetu batomibwe kifulo, muntu ese ekale na lubilo ha kuhusha, eshinke ha kwisamba na ha nsungu ye;</verse>
				<verse number="20">mwanda nsungu ya bantu taikita kululama kw’Efile Mukulu.</verse>
				<verse number="21">Binyibiabia hakuhenga bibutete bioso na kukishakisha kwa bibubi, nutambule na luhohelo Mwanda ukunwe (munda,) winyi awiuku kuhasha bikudi bienu.</verse>
				<verse number="22">Anka nwikale bakitshi ba Mwanda, kushī anka (bu) bahushi, na kwibembula, ooo.</verse>
				<verse number="23">Mwanda su muntu (nganka) muhushi a Mwanda, shī mukitshi (ao,) e, e hamune na muntu atala mpala ye ya butandwa mu lumwene.</verse>
				<verse number="24">Mwanda ētal’e na mwinyi, akatuka, kahindji n’aka eilwa na kihaso kia mwadi mwikele.</verse>
				<verse number="25">Anka yawa ashinkika mu kishila kikumbane kia buluñantu, na kwididila (mwanka,) e, hakwikala (bu) muhushi shī na kilwa, anka (bu) mukitshi a kikitshino, uno (muntu) akedibwa mwabi na bikitshino bie.</verse>
				<verse number="26">Su kwi muntu munkatshi mwenu ahwandjikisha’shi: nyi mwina Efile, n’e takakā edimi die, anka ēdimba eshimba die, biabia bwin’Efile bwa yawa muntu mbwa bisumanga.</verse>
				<verse number="27">Bwin’Efile bwi selelee na bushī kushūlwa kishila ku mpala kw’Efile Mukulu Yaiya nyi mbuno: Kutembela bana-ba-nshiye na bakashi-ba-bafwe mu bishiotshi biabo na kwilama e na mwinyi kushī n’ebashi dia bubi dia hanohansenga.</verse>
			</chapter>
			<chapter number="2">
				<verse number="1">Bakwetu, mu lukumino lwenu lwa Nfumwetu Yesu Kidisitu a ntumbo, tanunemekanga bantu au bie au bie, ooo,</verse>
				<verse number="2">mwanda su mu kikoñeno kienu mwatwela muntu mufwale kakano ka nsahabu, na bifwalwa bishalame, amo namu mwatwela mulanda e na bifwalwa bibubi;</verse>
				<verse number="3">biabia anunemeka yawa mufwale bishalame, anumwamba’shi: Obe shala hano halumbulukye, na kwi mulanda’shi: Obe kemanē’ha, sungashi: Shala mushi mwa leitulo kia ngwa yande;</verse>
				<verse number="4">biabia tanwi na bikilene munda mwenu, na kwaluluka bu bansushi ba mitentekyesho yibubi su?</verse>
				<verse number="5">Hushai bakwetu batomibwe kii’ulo, Efile Mukulu tamusangule balanda ba hanohansenga, tambampeta mu lukuluhilo, na bu bampyanyi ba bufumu bubalayile kwi baba abamufule kifulo su?</verse>
				<verse number="6">Ank’anwe tanubanemekanga balanda. A bampeta tabenumwesha malwa na kwinukakila ku mpala kwa bimu?</verse>
				<verse number="7">Abo tabakā (dinyi) eshina dineme dinyi’dio nyi dianutemwinwa su?</verse>
				<verse number="8">Su amukumbasha kishila kia bufumu mulombene bifundwe bi’Efile’shi: Okafule mukwenu kifulo hamune bū’be na mwinyi, (biabia) okakitshi bibuwa;</verse>
				<verse number="9">anka su nwibelekene na banta’shi: au bie, au bie, anusolo mwanda, na kutonyeshibwa ku mukanda-wa-bishila bu bashudi-ba-bishila.</verse>
				<verse number="10">Mwanda muntu ese akalama mukanda-wa-bishila ushima, su alemana mu kimune e ’muhishwe ku bioso.</verse>
				<verse number="11">Mwanda yawa bakwile’shi: Tokitanga lusandii, bambile namu’shi: Toihanga (muntu). Biabia sunga tokitanga bulalelale, anka boihayile (muntu), biabia todi mushudi-a-mukanda-wabishila.</verse>
				<verse number="12">Akulai, na kukita bu’ba benyi abakatshibilwa kimu ku kishila kia buluñantu.</verse>
				<verse number="13">Mwanda kitshibilo kia kimu kishī na lusa kwi yawa shī balesheshe lusa; lusa namu alwitumbisha, alushindā kitshibilo kia kimu.</verse>
				<verse number="14">Bakwetu, sunga muntu akula’shi: Nyi na lukuluhilo, alukamumwesha kinyi, su te na bikitshino? A lukuluhilo alwiuku kumuhasha su?</verse>
				<verse number="15">Anka su kwi mukwenu mulume, su mukwenu mukashi a mu lukumino e musekenyi, na mukutwe biakudia bia kwifuku n’efuku,</verse>
				<verse number="16">biabia umune ’ēnu ebambe’shi: Katukai, nwende bibuwa, nukōte kālo, nwikute; sunga mbiabia tanwibaheya (abia) bintu biabadi n’abio lukalo ku mdibi, (biabia) akumwena kinyi?</verse>
				<verse number="17">Anka biabia na lukuluhilo namu, su talwi na bikitshino, ndufwe, mwanda w’alo lu na mwinyi.</verse>
				<verse number="18">Anka mungi akule’shi: Obe we na lukuluhilo, ami n’mu nyi na bikitshino. Ondeshe lukuluhilo lobe lushī na bikitshino, ami nami nkuleshe lukuluhilo lwande ha bikitshino biande.</verse>
				<verse number="19">Okumina’shi: Kwi Efile Mukulu umunenka; okitshi biya; bikudi bibi namu abikuminā na kususā.</verse>
				<verse number="20">Anka okyebe kwiuka su, obe mulotakane’shi, lukuluhilo lushī na bikitshino ndufwe?</verse>
				<verse number="21">A nshetu-kulu Abalahama tamubingishibwe ha bikitshino, habalambwile mwan’e Isaka ha kitala kia bitahilo su?</verse>
				<verse number="22">Tomono’shi, lukuluhilo lubalombene na bikitshino bie, na ha bikitshino, lukuluhilo lubakumbeshwe?</verse>
				<verse number="23">Na kifundwe-ki Efile kibakumbene akiakula’shi: Abalahama bakuminyine Efile Mukulu, biabia lubamutemwinyinwe bu mululame: e namu batemwinwe bu: Kuku ’Efile Mukulu.</verse>
				<verse number="24">Henyihaha anumono’shi, muntu ’mubingishibwe ha bikitshino tañanka ha lukuluhilo, ooo.</verse>
				<verse number="25">Mpamunenka namu Lahaba, winyi ndumba, e tamubingishibwe ha bikitshino, habatambwile mikiendji, na kwibatakula ding’eshinda’nyi?</verse>
				<verse number="26">Mwanda anka mwikele mbidi yishī na kikudi ngifwe mpamunenka na lukuluhilo lushī na bikitshino ndufwe namu.</verse>
			</chapter>
			<chapter number="3">
				<verse number="1">Bakwetu, tanufwimishanga balambukishi bebungi, hakwika’shi, twanakatambule kimu kikila bukoho.</verse>
				<verse number="2">Mwanda atukokola mu myanda yibungi. Su kwi muntu shyakokolā mu mwisambo, yawa nyi muntu mukumbane, euku namu kutonta mbidi (ye) yishima.</verse>
				<verse number="3">Talangai, atutwesha bikokyesho mu makanwa a nfalasa’shi, yitukokyele; biabia atwalula mbidi yabo yishima.</verse>
				<verse number="4">Talangai, masua namu sunga ngakata, na kutakulwa na mpahi yibukoho, anyengwa na kidimba kihelahela, koso akukyebe munyengi a masua kunyenga.</verse>
				<verse number="5">Nyi mpamunenka n’edimi namu nyi nka ku mbidi kahela, adilungulā mu myanda yibungi. Talangai, amuhila mutamba na kudimi ka kalo kahelahela!</verse>
				<verse number="6">N’edimi (namu) nyi nkālo, di bu nsenga yishima ya bubi munkatshi mwa biambidiyetu, adilwisha mbidi yishima, adiokyesha kālo moso muyile muwa, dibaoshwa kālo ku Ngehena.</verse>
				<verse number="7">Mwanda bihaso bioso bia nyama, na bia tonyi, na bia bintu abilandala, na bia bintu bi mu menta a kalunga nyi mbibofushibwe, bibabofwishwe namu kwi bantu,</verse>
				<verse number="8">anka edimi takwi muntu euku kwidibofusha, ooo, sunga ngumune; di bubi tandji tāle, ndjiule ndā na bulembe bwa lufu.</verse>
				<verse number="9">N’adio diatutumbisha Efile Mukulu Yaiya, n’adio’nyi diatuela bantu miloa, babahangilwe bu kīfwano ki’Efile Mukulu.</verse>
				<verse number="10">Mu kanwa mwinyi nyi amutukā bia mwabi na bia miloa. Bakwetu yino yi biabia tangilombane ooo.</verse>
				<verse number="11">A nsulo ayituka mema esasa n’ēbulo heiso dimune su?</verse>
				<verse number="12">A bakwetu, mutshi wa kikuku awiuku kuha bikuba bia mpafu su? Sunga moshi wa nfinyo kuha bikuku, aaa, mpamune na nsulo ya mema tayiuku kutusha mema e mungwa n’ē mashika, ooo.</verse>
				<verse number="13">A nanyi a munkatshi mwenu muhebwe kalolo na kiukilo? A leshe mu nyikashi ye yibuwa bikitshino bie mu kuhohela kwa binangu.</verse>
				<verse number="14">Anka su nwi na mukao wibulo na mpaka mu mashimb’enu, tanwitumbishanga, na kudimba ku biabinyibinyi.</verse>
				<verse number="15">Bino binangu tambiyikye mwiilu, ooo; nyi mbia hano hashi, bia bu mbidi, na bia mikishi.</verse>
				<verse number="16">Mwanda he mukao na mpaka nyi he tulē na bikitshino bioso bibubi.</verse>
				<verse number="17">Anka binangu bitukye mwiilu kia kwibedi nyi nkutoka selelee, ku mongo nkui’ukama, kasendeleshi, abibofula ha kusendelwa, mbiule na lusa na bikuba bilumbulukye, bishī na mpaka, na bunsesa.</verse>
				<verse number="18">Binyibiabia bikuba bia kululama nyi mbikunwe mu kufukama kwi’ba abalombasha kufukama.</verse>
			</chapter>
			<chapter number="4">
				<verse number="1">Ngoshi na mima bi munkatshi mwenu abifiki kwi kunyi? tanku ngabiabi yenu ayilu ngoshi mu bia ku mbidi bienu?</verse>
				<verse number="2">Anulakila (bintu) anka tanwi n’abio; anuihā, nwi na kinsukunsuku kia kwabila, anka tanwiuku kutambula; anwitahena anulu ngoshi, anka tanwi n’abio, mwanda tanutekye, ooo.</verse>
				<verse number="3">Anutekā, tanutambula, mwanda anutuhishena ha kuteka bianudia kwikihana ha ngabiabi yenu.</verse>
				<verse number="4">Anwe bashudi ba kishila ki’ebambo tanwiuku’shi, bukūku na bia hanohansenga nyi nduhuna n’Efile Mukulu? biabia ese akekala bu kūku na bia hanohansenga e mushikwa n’Efile Mukulu.</verse>
				<verse number="5">Anutentekyesha’shi, Kifundwe-ki-’Efile akiakula bisumanga’shi; Kikudi abombela n’etu e na lwabi lwa mukao su?</verse>
				<verse number="6">Ank’e ahanā bu-muntu bukilekile. Binyibiabia bākula’shi, Efile Mukulu atuhishena na ba kwinemeka, anka kwi’ba abehelesha ebaheya bu-muntu.</verse>
				<verse number="7">Biabia nwibofushei anwe bana bene kw’Efile Mukulu, shikilai kafilefile, n’e akenusuku.</verse>
				<verse number="8">Nwifubulei kw’Efile Mukulu n’E akenwifubula. Sulai maas’enu anwe balwishi, toshai mashimb’enu anwe ba mashimba abidi.</verse>
				<verse number="9">Nunyingye mbishiotshi, nuhombei na kudila mpolo, kutanyansadi kwenu kwalulukye tēhombo, na muloo (wenu) winyongole.</verse>
				<verse number="10">Nwiheleshei ku meso kwa Nfumwetu, biabia akenukamisha.</verse>
				<verse number="11">Tanwiakushenanga bibubi, anwe bakwetu, ooo. E akwihula ntukwabo, sunga nkumutshibila kimu (biabia) nyi mukanda-wa-bishila waihula, na kwiutshibila, anka sōtshibila mukanda-wa-bishila, (biabia) twe mukitshi a mukandawa-bishila, anka todi nsushi.</verse>
				<verse number="12">Kwi mushidiki a bishila umunenka, na bu nsushi, nyi ēuku biakuhasha na biakulwisha: anka obe we’nyi atshibila mungi?</verse>
				<verse number="13">Twendei binobino anwe abakula’shi: Lelo uno su maloba atukēnde ku kibalo kikampanda, tukekale kwanka kihwa kimune, kusunga na kuhana mwa kumwena mono.</verse>
				<verse number="14">Anka tanwiuku akia akikafiki dia maloba, ooo. Mwanda muwa wenu wi bu kinyi? wi bu mulemba aumweka kahindji kahela, biabia watanduka.</verse>
				<verse number="15">Mwanda nubandia kwakula’shi: Su Efile Mukulu akumina, biabia tukekale na muwa na kukita bikampanda su mbikankyengye.</verse>
				<verse number="16">Anka binobino anwitumbisha mu kwilungula kwenu: Kwitumbisha koso kwi biabia mbubi.</verse>
				<verse number="17">Binyibiabia kwi yawa euku biakukita bibuwa, su tamwibikite kwadi e nyi nkulwisha.</verse>
			</chapter>
			<chapter number="5">
				<verse number="1">Twendei binobino anwe bampeta, dilai nankaloha mwanda wa bishiotshi bikiabifiki.</verse>
				<verse number="2">Bulieta bwenu bubalwila, na bifwalwa bienu bibadibwa na mpesu.</verse>
				<verse number="3">Nsahabu na nfedha yenu tayibadīlwe; na ndjamalonda y’abio ayikākula bu kamonyi kwanudi, ayikadi mbidi yenu bu kālo. Nwibebikile mono ya kinemo mu mafuku a kunfudilo.</verse>
				<verse number="4">Talangai, efuto dia bafubi abaumbula mafuba enu, dinyi’dio nubedilamunwine, nwediongola, adiele musase ukata; na misase y’aba abaumbula yibafikile mu matwi a Nfumwetu a Sabaote.</verse>
				<verse number="5">Nubekele na muwa wenu unemene ku biatuseho bia hano ha nsenga, na kutwelelela mu bia kwisehesha anwe bana bene, nubanunyishe mashimb’enu hamune, bu mwifuku dia kutukisha.</verse>
				<verse number="6">Nubahīshishe na kwiha (winyi) mululame, n’e tamwinushikile.</verse>
				<verse number="7">Biabia bakwetu nwishinkei ’mashimb’enu mpaa na lia kufika kwa Nfumwetu. Talangai, mudimi ēfuba ēshā bikuba bineme bia ha nsenga, e na lwishinko lula ha mwanda w’abio, mpaa n’ahakatambula mpeshi a kwibedi n’ā kunfudilo.</verse>
				<verse number="8">Anwe namu mpamunenka eshinkei ’mashimba; kankamishai mashimb’enu: mwanda kufika kwa Nfumwetu takudi hehi.</verse>
				<verse number="9">Anwe bakwetu tanwiununushenangai, tala nwakahīshibwa: talangai nsushi mwimane ha kibelo.</verse>
				<verse number="10">Kuhwandjikisha bakwetu, talai batemuki babākwile mwishina dia Nfumwetu bu bileshesho bia kufwambuka na bia mufwaka.</verse>
				<verse number="11">Talangai, biatutemuna aba bakankamane bu ba mwabi. Nubahushishe mwanda wa kukankamana kwa Yobo mwabamwenene na mwabafwidile Yehowa’shi: Yehowa e na kanya ke moo, na kutshitshimukā’nyi.</verse>
				<verse number="12">Anka hakukila yino myanda bakwetu, tanutshihanga mutshiho sunga nguhela’shi, na bi mwiilu sunga mpano ha nsenga, sunga mpa ungi mutshiho, su ngwa na minyi, su ngwa na minyi; anka eyo enu ekale’nka, eyo; ayoyo enu namu ekale’nka, ayoyo; tala nwakahona mu kitshibilo kia kimu.</verse>
				<verse number="13">Kwi e amweshibwa malwa munkatshi mwenu su? (biabia) atekye. Su kwi mungi e n’eshimba disangulu kyeayimbi ñono ya milangwilo.</verse>
				<verse number="14">Su kwi mungi ’nyi munkatshi mwenu e na busungu, (biabia) aitanyine bakulu ba kikoñeno ki’Efile; abo namu bamutekyele na kumushinga mw’imu mwishina dia Nfumwetu.</verse>
				<verse number="15">Na luteko lwa lukuluhilo alukahasha abakumbu, na Nfumwetu akamubusha; su basole myanda ayikamulekyelwa.</verse>
				<verse number="16">Nwisokoshenei milwisho yenu, na kwdtekyeshena’shi, nuhashibwe. Luteko lwa kukankamana alukitshishā’lwa muntu mululame alukitshi bikilekile.</verse>
				<verse number="17">Elaidja badi muntu anka mwikele’twi mu biakusuasua, e batekyele na kunyiñamana’shi, mpeshi tanokanga, n’e namu tamunokye’e hano ha nsenga bihwa bisatu na mieshi yisamombo.</verse>
				<verse number="18">Batekyele’nyi dimo’shi, eilu dinokye mpeshi, biabia nsenga yibahēle bikuba biayo.</verse>
				<verse number="19">Bakwetu, su kwi umune a munkatshi mwenu aluba ku biabinyibinyi, na mungi amwalushe,</verse>
				<verse number="20">eukye’shi, yawa alusha mulwishi ha kuluba kwishinda die, akahasha muntu ku lufu, na kubwikila mituto na mituto ya milwisho.</verse>
			</chapter>
		</book>
		<book number="60">
			<chapter number="1">
				<verse number="1">Petelo, mutumibwa a Yesu Kidisitu, kwi bēnyi abahalakene mosomoso mu Pontu, na Galatie, na Cappadocie, n’Asia, na mu (Bithynie),</verse>
				<verse number="2">basangudibwe mwiyile kiukilo kibedi ki Efile Mukulu Yaiya, ha kulamunwa-kwi-selelee kwa Kikudi, mpaa na ku kikokyelo na ku kimamino kia mase a Yesu Kidisitu; bu-muntu na kufukama binufwimīsliwe.</verse>
				<verse number="3">Efile Mukulu Yaiya a Nfumwetu Yesu Kidisitu ahebwe mwabi, e mwiyile lusa lwe lukishekishe betutandjile diakabidi ku lukuluhilo lwa muwa, ha lusangukilo lwa Yesu Kidisitu ku lufu,</verse>
				<verse number="4">ku buhyanyi bushyabunyangā, sunga nkuslifilwa (kwa kishila), sunga nkushimina, mbwinubombeleshwe mwiilu,</verse>
				<verse number="5">kwi baba abalamibwā mu bukome bw’Efile Mukulu ha lukulu hilo ku kihandjilo, kilumbulwe kwikala kifumbulwe mu kihindji kia kunfudilo.</verse>
				<verse number="6">Nyi mwanusehela bikata, (sunga) binobino kihindji kikoto hangi nwi na mashimba e bushito mwanda wa bia kutompibwa bi bihaso na bihaso,</verse>
				<verse number="7">eshi, kutompibwa kwa lukuluhilo lwenu nkukile bikilekile kilonda kia nsahabu akilwilā kinemo, sunga nkutompibwa na kālo, alukahetshibwa ku ntumbo na kinemo ha kufumbulwa kwa Yesu Kidisitu,</verse>
				<verse number="8">winyi e anwibatome kifulo, sunga tanwibamumone, mwadi e nyi mwanukuminā, sunga tanumumono, anusehela na muloo ushyawakudibwa, wikute na ntumbo;</verse>
				<verse number="9">hakutambula nfudilo ya lukuluhilo lwenu tankihandjilo kia bikudi bienu;</verse>
				<verse number="10">Ha mwanda wa kinyi kihandjilo batemuki abaihushanga na kukokōla, abatemukanga ha mwanda wa bu-muntu bwa kufika kwanudi;</verse>
				<verse number="11">abakimbanga kihindji kinyi, su kihaso kia kihindji kibafunkile Kikudi-kia-Kidisitu (kibadi) munda mwabo, hakibatemukile kwibedi kufwambuka kwa Kidisitu, na ntumbo yibakyebanga kulonda kunyima.</verse>
				<verse number="12">Kwabadi’bo ubadi wibafumbwilwe’shi: tankwi’bo ba na bene, ooo, anka kwatudi’twe abafubile aya myanda ayinulungulwa kwi’bo abenulungwile mukāndu-wibuwa na Kikudi-E-Selelee batuminwe mwiilu: mu yinyi yino myanda bamwikeilu abakyebe mwilamina bashingule yanka.</verse>
				<verse number="13">Binyibiabia mwanye nshiho mu bifuka bia nangunangu yenu, nuhile, nutengyele biya mpaa na ku nfudilo mwanda wa bumuntu abukenufishishwa ha kufumbulwa kwa Yesu Kidisitu;</verse>
				<verse number="14">bu bana bakokyele bashyabehwandjikisha bu mwanubadi bekyele mu bia ngabiabi yenu ya kwibedi mu kuhatamina kwenu.</verse>
				<verse number="15">Anka mwikyele e benwitanyine ’muhatulwe-a-kishila, biabia anwe namu nwikale bahatulwe-ba-kishila mu nyikashi yenu yoso;</verse>
				<verse number="16">Mwanda ubafundjilwe’shi: Nwikalei bahatulwe-ba-kishila; mwanda ami nyi muhatulwe-a-kishila.</verse>
				<verse number="17">Na su anumwitanyina dia bu Yaiya, e atshibā kimu mulombene bikitshino bia muntu ese, bisumanga’shi, au nyi’ū, au nyi’ū, ooo, (biabia) nwikale na moo hanukisha kihindji hanukī hano ha nsenga;</verse>
				<verse number="18">mwanda anwiukushi, tanwibakūlwe na bintu abilwilā hamune bu nfedha na nsahabu ntulombene nyikashiya bisumanga (yianubatambwile) ku mwisambilo ubetentulushenanga bashyenu-kutu, ooo,</verse>
				<verse number="19">anka na mase aneme a Kidisitu, hamune bu a mwan’a mukoko shī na kilema, e anka hulwī;</verse>
				<verse number="20">(e) mbinyibinyi badi mūkibwe kwibedi kwa ku mbangilo kwa hanohansenga, anka badi mwinwisokwele mu bihindji bia kunfudilo.</verse>
				<verse number="21">Nyi kwadi e nyi kwanukuminyinā Efile Mukulu, winyi bamusangwīle ku lufu, amuha ntumbo’shi, lukuluhilo na lutengyelo lwenu lwikale mw’Efile Mukulu.</verse>
				<verse number="22">Anka hanubatosha mashimb’enu mu kukokyela kwa biabinyibinyi, ku Kikudi E-Selelee mpaa na ku kifulo kishī na bulamalama kia kwi bakwenu, mwitomeshenei kifulo anwe bana bene n’eshimba di selelee dia kibobo.</verse>
				<verse number="23">Nwibatandwe diakabidi, kushī ku lubio alufu, ooo, anka kwi lwinyi’lo lushyalufwiyā, ku Mwanda w’Efile Mukulu, uatala na kushadidila mpaa na ikala-ika.</verse>
				<verse number="24">Mwanda biambidi bioso bi bu lubishi, na ntumbo y’abio yi bu tulongo twa lubishi. Lubishi alūmā, na tulongo twa’lo twakukuka;</verse>
				<verse number="25">anka Mwanda wa Yehowa nguididile mpaa na ikala-ika. Winyi uo nyi Mwanda wa ku mukāndu wibuwa wanubalungwilwe.</verse>
			</chapter>
			<chapter number="2">
				<verse number="1">Binyibiabia hakukasha kifita kioso, na bulamalama boso, na bunsesa boso, na biutu, na mīsambo yibubi yoso,</verse>
				<verse number="2">bu bana bakī batoka, nwikale na kulakila mabele a biabinyibinyia Mwanda (w’Efile) ’shi, nukule n’ao mpaa na ku kihandjilo.</verse>
				<verse number="3">Su nubatompo’shi, Yehowa e nsha bu-muntu.</verse>
				<verse number="4">Nufikye kwadi, nyī’bwe dia muwa, dibasabulwilwe binyibinyi kwi bantu, anka kw’Efile Mukulu dibasangwilwe bu dia kinemo,</verse>
				<verse number="5">Anwe namu, bu mabwe a muwa nwibebakwe tanudi nshibo ya bia kikudi, nwi mu butshiite-bwakwidi, bwa kulambula bitahilo bia biakikudi, abikuminyibwa kw’Efile Mukulu ha Yesu Kidisitu.</verse>
				<verse number="6">Mwanda ubafundjilwe mu Bifundwe b’Efile’shi: Talai nādisha mu Siona ebwe dikata dia kibangilo di’ehaka, disangulwe, dineme; yawa akumina ha dinyi’dio, takakwatshibwa na būfu, ooo.</verse>
				<verse number="7">Biabia kwanudi’nwe bakukumina e ’muneme; anka kwi’bo bashībakumine, dinyi ebwe dibafūtulwilwe na bebaki, adio dinyi dibakitshinwe tamutwe w’ehaka;</verse>
				<verse number="8">n’ebwe dia kukokolwa, na lubwebwe lwa kukōlwa, (nyi nkwabadi’bo) abakokola ku Mwanda, mwanda be na bukolwa.</verse>
				<verse number="9">Ank’anwe nwi kihungilo kisangudibwe, mbutshiite-bwakwidi bwa bufumu, mwīlo uhatulwe-wi-kishila, bantu ba kwikala b’ē b’ē’shi, mwanudia kuleshesha bia ntumbo bia yawa benwitanyine ku mufito, mpaa na mwitata die dia kukanya;</verse>
				<verse number="10">anwe ha kala tanubadi bu bantu, ooo, anka binobino nwi bantu b’Efile Mukulu; tanwibafwilwe lusa, anka binobino nubafwilwa lusa.</verse>
				<verse number="11">Anwe batomibwe kifulo nenusendela bianudi bu benyi na bu balukilo, nushila ku bia ngabiabi bia ku mbidi, abilwiyā ngoshi na kikudi;</verse>
				<verse number="12">nyikashi yenu yikale yilombashene munkatshi mwa Badjentaila’shi, sunga abenwakulā bu bakitshi ba bibubi, (biabla) ha mwanda wa bikitshino bienu bibuwa biabamono, abakatumbish’Efile Mukulu mwifuku dia (kutengyela kwa) kuhosodibwa.</verse>
				<verse number="13">Nukokyelei ku milangilo yoso ya bantu ha mwanda wa Nfumwetu; sunga nkwi nfumu ’mukile bukata;</verse>
				<verse number="14">sunga nkwi batontshi bakata be hanundu ha boso, abatuminwe n’e kulanga abakitshi bibubi na kutumbisha abakitshi bibuwa.</verse>
				<verse number="15">Nyi mbiabia amukyebela eshimba di’Efile Mukulu’shi, hukukita kwa bibuwa kwenu anwiuku kuuminyisha kuhatamina kwa balotakane:</verse>
				<verse number="16">hamune be bu bana tabakitanga bwana bwabo bu kintudia kufya’mo bubi ooo; anka bu bahika b’Efile Mukulu.</verse>
				<verse number="17">Nemekai bantu boso; nwitomeshenei kifulo kia bubana; tshinai Efile Mukulu; nemekai nfumu.</verse>
				<verse number="18">Bafubi ba mu mashibo nukokyelei banfumwenu na kwibatshina mu bioso, kushī anka kwi bebuwa na benyi balombane, ooo, anka na kwi bahuhakane benyi,</verse>
				<verse number="19">Mwanda au ngwa kutosh’eshimba (di’Efile Mukulu), su akwikala muntu anyiñamana mbishiotshi, na kufwambuka kushī kumulombene, ha mwanda eshimba die di kw’Efile Mukulu.</verse>
				<verse number="20">Mwanda kutumbula nkwa kinyi s’ōkasola mwanda, na kukuhilwa, n’anukankamena mwanka? anka su mpa kukita bibuwa na kufwambuka n’anukankamana na lwishinko mwanka, n’ao winyi wa kumtosh’eshiba di’Efile Mukulu.</verse>
				<verse number="21">Mwanda nyi ko kwinyi kwanubaitanyinwe; mwanda Kidisitu na mwinyi benufwambukile enuleka bu kileshesho bianudia kulonda mu ngwa ye.</verse>
				<verse number="22">E tamusole mwanda, sunga nguniune, (oso,) sunga mbulamalama busananwe mu kanwa mwe.</verse>
				<verse number="23">E habakāyilwe tamukan’ē; habafwambukile tamwibālulē; anka betule e na mwinyi kwi yawa atshiba kimu mwakidi kilulamine;</verse>
				<verse number="24">e na mwinyi batwadile milwisho yetu mu mbidi ye ha mutshi’shi, mwanda’twe twi bafwe ku milwisho, twikale abatala mpaa na ku kululama; ku mikofu ye nyi kwa tubahandjīle.</verse>
				<verse number="25">Mwanda nubadi bu mikoko ayiende ayiendakananga, anka binobino nwibālukile kwi Mumunyi, mulamwinyi a bikudi bienu.</verse>
			</chapter>
			<chapter number="3">
				<verse number="1">Hamunenka namu, bakashi bakokyele balume babo’shi, su kwi bamo bashyabakokyela Mwanda, biabia babofushibwe kushī kwibesambila mwanda ha nyikashi ya bakashi babo.</verse>
				<verse number="2">Mwanda abamwene nyikashi yenu yiselelee na kutshina.</verse>
				<verse number="3">Kulenga kwena kwa ha mbidi takwikalanga kwa hasha kwa kwanya nyene, na kwa kufwala kwa tukano twa nsahabu, sunga nkwitalatala ku bifwalwa, ooo;</verse>
				<verse number="4">anka kwikale kufwame kwa muntu e munda, mu biabia bishyabinyangā, bi’eshimba dia kuhohela di nyaa, binyi’bio nyi mbineme bimoo ku mpala kw’Efile Mukulu.</verse>
				<verse number="5">Nyi’anka biabia ha kala, bana bakashi bahatulwe-bakishila namu abadi bakuluhile mw’Efile Mukulu, abelengele’bo bana bene, abadi bakokyele balume babo;</verse>
				<verse number="6">Anka bu Sala mubakokyelele Abalahama, na kumutemuna’shi: A nfumwami; kwadi e nyi kwanudi bealule bu bana be banabakashi, hanukianukitshi bibuwa, na moo tanwi n’ao na lubasu.</verse>
				<verse number="7">Anwe balume namu mpamune, nubombele n’abo mulombene kiukilo, na hutula kinemo kwi mukashi, biadi bu sha bukome buhela, na biabadi bampianyi n’enu ba bu-muntu bwa muwa’shi; nteko yenu tayibambibwa.</verse>
				<verse number="8">Mwanda wa nfudilo, (nwikale) n’eshimba dimune, na kwimonena lusa, nwitomeshenei kifulo bu bana na bana, (nwikale) na kanya na mudingo.</verse>
				<verse number="9">Na kushī kwalula bibubi ku bibubi, ooo, sunga mulomo ku ungi mulomo; anka nwalushei mwabi; mwanda kwi yinyī’yo nyi kwanubaitanyinwe’shi, nuhyane mwabi.</verse>
				<verse number="10">Mwanda yawa akyebe muwa na kumona mafuku ebuwa, ashīle edimi die ku bibubi, na milomo ye kwakula bia bulamalama.</verse>
				<verse number="11">Afutale bibubi, akite bibuwa, akimbi kufukama na kulondā ’ko.</verse>
				<verse number="12">Mwanda meso a Yehowa e ha balulame, na matwi e ngatee ku nteko yabo, anka mpala ya Yehowa ayituhishena n’aba abakitshi bibubi.</verse>
				<verse number="13">E nanyi akenukitshina mwanda ushī buwa, su nwi belekyeshi ba yibuwa?</verse>
				<verse number="14">Anka su anufwambuka ha mwanda wa kululama, (biabia) muloo ngwenu; tanwikalanga’nyi na moo ha kufunafuna kwabo, sunga nkukalakasha munda;</verse>
				<verse number="15">anka Kidisitu ekale mulamunweselelee mu mashimb’enu, ta nfumwenu; nwikale bemane bukyelebukyele kwalula mwalulo kwi muntu ese enwihusha mwikele lutengyelo lwū munda mwenu, na kuhohela na moo,</verse>
				<verse number="16">nwikale n’eshimba dia munda dibuwa’shi, mu yinyi’yo yiabenusongyela, ’shi, (mbakitshi ba bibubi), aba abenukunkila nyikashi yenu yibuwa mu Kidisitu, abakwatshishwe būfu.</verse>
				<verse number="17">Mwanda su eshimba di’Efile Mukulu adikumina, nkikile buwa kufwambuka ha kukita bibuwa he kukita bibubi.</verse>
				<verse number="18">Mwanda Kidisitu bafwambukile mususa umunenka ha mwanda wa milwisho, e mululame ha mwanda wa bashībalulame’shi, biadia kwitukunkusha kw’Efile Mukulu, baihailwe ku mbidi, anka basangwilwe na muwa kwi Kikudi;</verse>
				<verse number="19">mu kinyi’ kio bayile, talungula bikudi bi mu lukano;</verse>
				<verse number="20">abio kalā bibadi bishī na kukokyela, habadi kahuñanyi k’Efile Mukulu akēsha mu maluku a Noa, habalumbulwanga bwato, bwinyi bubahandjile bahela, (kuhatula’shi nyi mbantu mwanda), abatwelwe bakumbane mu mema.</verse>
				<verse number="21">Kinyi kihwandjikisho kia lubatshisho hamunemka alwituhashā (kushī kukashibwa kwa biko bia mbidi, ooo, anka nyi nkukyeba kw’eshimba dibuwa dia munda kw’Efile Mukulu) ha lusangukilo lwa Yesu Kidisitu,</verse>
				<verse number="22">e tabahwile kutwela mwiilu, mushale namu ku mboko yibalume y’Efile Mukulu; bamwikeilu na bamatalwa na babukome ababofwishwe kwadie.</verse>
			</chapter>
			<chapter number="4">
				<verse number="1">Binyibiabia bu bibetufwambukidile Kidisitu mu mbidi, hamunenka anwe bana bene namu, nufwale nangunangu yintunenka; mwanda e bafwambukile mu mbidi te na mwannda na milwisho dimonyi’shi,</verse>
				<verse number="2">tanukekalanga mu kihindji kibashala kia muwa wenu mu bia ngabiabi bia bantu, anka ku abikyebe eshimba di’Efile Mukulu.</verse>
				<verse number="3">Mwanda akia kihindji kia kala kibakumbana kia kukitshisha bibakyebanga eshimba dia Badientaila, hatubatambukile mu bia mudioholo w’eshimba dibi, bia ngabiabi, na kukishekisha kwa kutoma nfinyo, na kubwelakana, na kwa bidibwa bia kukolwa, na kulangwila kwa ntankishi ashidikwe kishila.</verse>
				<verse number="4">Mu yinyi’yo abakanyā mwanda tanulombashena n’abo mwiyile kwinyi kukishakisha kwa kubwelakana, abakwete kwinusongyela;</verse>
				<verse number="5">abo abakalubwila yawa mwimene mwa kutshibila kimu kia’batala na kia bafwe.</verse>
				<verse number="6">Nyi mpa uno mwanda mukāndu-wibuwa ubalungwilwe na kwi bafwe, mwabadia kutshibilwa kimu mulombene bantu ba ku mbidi, anka bekale na muwa mulombene Efile Mukulu mu Kikudi.</verse>
				<verse number="7">Anka nfudilo ya bintu bioso tayidi hehi; binyibiabia nwikale n’eshimba dia bu mpila, nwikale na lubasu lwa kuteka nteko.</verse>
				<verse number="8">Anka kukila myanda yoso nwikale na kifulo kia kunyiñamana munkatshi mwa’nwe bana bene; mwanda kifulo akibwikila mituto na mituto ya milwisho.</verse>
				<verse number="9">Nwikale na kilelo kia kwilelena kushi miununo.</verse>
				<verse number="10">Anka bu bianubatambwile kwi ese muntu biabuntu, nwiheleshene’ bio bu bamendaku bebuwa ba bu-muntu bwa bihaso na bihaso bw’Efile Mukulu.</verse>
				<verse number="11">Su kwiumune ākula, ākule bu mwisambilo w’Efile Mukulu; su kwi mungi’nyi alungulā y’Efile, eyikitshine mu bukome bu abuhanā Efile Mukulu’shi, Efile Mukulu atumbishibwe mu bintu bioso mu Yesu Kidisitu, kwadie kwikale ntumbo na bukome mpaa na kwikala-ika. Amena.</verse>
				<verse number="12">Anwe batomibwe kifulo, tanukanyanga ha mwanda wa kutompibwa kwa kālo kwi munkatshi mwenu’shi: nkinyi kintu kibetufikila, ooo;</verse>
				<verse number="13">anka sehelai bianwibabungilwe mu kufwambuka kwa Kidisitu’shi, hanakafumbulwe ntumbo ye, nwanakasehele na muloo ukilekile namu.</verse>
				<verse number="14">Su anusabulwa ha mwanda w’eshina die Kidisitu, mwabi ngwenu; mwanda Kikudi kia ntumbo na ki’Efile Mukulu nkishale hanudi; ku luhese lwabo abamwakwila bibubi, anka ku luhese lwenu atumbishibwe ntumbo.</verse>
				<verse number="15">Anka takwikalanga sunga ngumune kwikala bu ntahanyi, sunga bu ngifi, sunga mbu mukitshi a yibubi, sunga nga kwilamika mu myanda ya bangi, ooo;</verse>
				<verse number="16">anka su mwina Kidisitu (akamono malwa) tekalanga na būfu, ooo, atumbishe Efile Mukulu ha uno mwanda.</verse>
				<verse number="17">Mwanda kihindji (kibafiki) kia kutshiba kimu’shi: Kibangile ku nshibo y’Efile Mukulu; na su akibangila kwatudi’ twe, kunfudilo kwa baba bashī bakokyele mukānduwibuwa w’Efile Mukulu kwi na minyi?</verse>
				<verse number="18">Su sha kululama akahanda hehi, a shī na bwin’Efile Mukulu na mulwishi mbi kunyi?</verse>
				<verse number="19">Binyibiabia, abo abamonā malwa amukyebela eshimba di’Efile Mukulu, batule miuwa yabo mu kukita bibuwa kwi Muhangi a kishima.</verse>
			</chapter>
			<chapter number="5">
				<verse number="1">Binyibiabia nalanga bakulu (ba bikoñeno bi’Efile) be munkatshi mwenu, ami mukulu n’abo, na bu kamonyi ka bia kufwambuka kwa Kidisitu, mubungilwe namu ku yinyi ntumbo yianakafumbulwe.</verse>
				<verse number="2">Lamai lombe lw’Efile Mukulu lwi munkatshi mwenu, nuate bukulu bwa kilelo, bushī bwa kufinyikwa, ooo, anka bwa musanku, bushī mwanda wa kukimba mono yifutulukye, anka bw’eshimba dimene.</verse>
				<verse number="3">Sunga mbu bakambi kumunana hanundu ha buhyanyi bw’Efile Mukulu, ooo, anka nwikale bihwandjikisho kwi lombe.</verse>
				<verse number="4">Biabia ahakafumbulwa Mumunyi mukilekile bukata, nwanakatambule kilongo kia ntumbo kishyakikalwila.</verse>
				<verse number="5">Anwe be bu bakulu bwa binyibiabia, nwibofushe anwe bana bene kwi bakulu. Ee, nwibofushene kwi muntu na muntu, nwikale bafwadikwe na kwihelesha kw’eshimba, mwanda Efile Mukulu etuhishena na basha kwinemeka, anka ahanā bu-muntu kwi bahohele.</verse>
				<verse number="6">Biabia nwihoheleshei mushi mweyasa dikata di’Efile Mukulu’shi, enukamishe ha kihindji akikalombana.</verse>
				<verse number="7">Nusumbule bia kwibasukila bienu hadie, mwanda e enusambā.</verse>
				<verse number="8">Nuhilei, nutengyelei, mwanda mwituhishyanyi n’obe diabola, akindakana bu ntambwe kwete kukumba na kukimba adia kukokota:</verse>
				<verse number="9">e winyi numushikilei anka hoo mu lukumino, ha kwiuka’shi, kwinyi kufwambuka kubamwene bakwenu be hanohansenga.</verse>
				<verse number="10">Anka winyi Efile Mukulu sha bu-muntu boso, winyi e betwitanyine ku ntumbo ye ya ikala-ika kwi Kidisitu Yesu, hanukahu kufwambuka kihindji, enulombashe biya, na kwinukankamisha, na kwinunyisha, na kwinushadisha.</verse>
				<verse number="11">Kwadie kwikale lubikyelo lwa kwikala mpaa na ikala-ika, Amena.</verse>
				<verse number="12">Kwi Shifanusa mukwetu a kishima, nyi ntentekyesha, nenufundjile bihela, kwinulungula ha bukoho na kwinulanga ’shi: Buno mbu-muntu bwa biabinyibinyi bw’Efile Mukulu bwa nwibemanyinyine.</verse>
				<verse number="13">(Kikoñeno ki’Efile) ki ku (Babylone) kisangudibwe hamune n’anwe, kibenwimuna; na mwan’ande Mako namu.</verse>
				<verse number="14">Nwīmushenei anwe bana bene na kwififyena kwa kifulo. Kufukama kwikale kwanudi’nwe boso mu Kidisitu, Amena.</verse>
			</chapter>
		</book>
		<book number="61">
			<chapter number="1">
				<verse number="1">Shimona Petelo mpika na bu mutumibwa a Yesu Kidisitu, kwi baba abatambwile lukumino luneme, hamune n’atwe ha kululama kw’Efile Mukulu etu na Muhashietu Yesu Kidisitu;</verse>
				<verse number="2">Bu-muntu bufwimishibwe kwanudi, na kufukama ha kiukidilo ki’Efile Mukulu na kia Yesu Nfumwetu.</verse>
				<verse number="3">Bu bukome bwa bwifile bwe bubetuhele bintu bioso (binemene) ku muwa na ku bwin’Efile Mukulu, ha kiukidilo kia yawa betwitanyine ku ntumbo na buwa bukalabale,</verse>
				<verse number="4">nyi henyi habetuhele milayilo yeneme yikilekile bukata’shi; kwi yinyi ’yo nyi kwatudi bekele bakwibungila ku bwin’Efile, hakuhwa kuhanda ku kunyanga kwi hanohansenga, ha mwanda wa bia ngabiabi.</verse>
				<verse number="5">Ha uno mwanda namu hakuhwa kusasakata, nutentekye ku lukumino lwenu bukome bw’eshimba, na ha bukome bwe’shimba kiukilo,</verse>
				<verse number="6">na ha kiukilo butontshi bwa mbidi, na ha butontshi bwa mbidi mufwaka, na ha mufwaka bwin’Efile;</verse>
				<verse number="7">na ha bwin’Efile kalolo ka ba mukwabo na mukwabo, na ha kalolo ka ba mukwabo na mukwabo kifulo.</verse>
				<verse number="8">Mwanda su yino myanda yi mwanudi, na kufwima yifwimi, (biabia) yikenukitshine kwikala bashī na iotolo sunga mba kukutwa bikuba ku kiukidilo kia Nfumwetu Yesu Kidisitu.</verse>
				<verse number="9">Anka yawa akutwa yino myanda e mpofu, e na meso e mindjua, baīlwe kusulwa kwe kwa milwisho ye ya kala.</verse>
				<verse number="10">Binyibiabia bakwetu, nukishekishe kwilundjila kwenu’shi, lwitamino lwenu na kusangudibwa kwenu bikale binyiñamane hoo; mwanda su anukitshi yino myanda tanukakokola sunga mpa kinyi sunga mpa kinyi, ooo,</verse>
				<verse number="11">Nyi anka biabia anukahebwa kitwēlo kikilekile bukata kia mu bufumu bwa ikala-ika bwa Nfumwetu Yesu Kidisitu.</verse>
				<verse number="12">Ha uno mwanda ami tankahuftanya kwinutentekyesha bukyelebukyele mu yino myanda sunga anwiyiuku, na kukankamikwa mu biabinyibinyi bia bino.</verse>
				<verse number="13">Ee, natentekyesha ngulombane’shi: ha nki mu kino kibombelelo (nyi mbidi) kwinubasula hakwinunangushena:</verse>
				<verse number="14">hakwiuka’shi, kukumba kwa kino kibombelelo kiande ku luhese takudi hehi, anka mubandesheshe Nfumwetu Yesu Kidisitu.</verse>
				<verse number="15">Nankasasakata namu’shi, nwiukye kunangushena mafuku oso yino myanda, hatampwile kufwa.</verse>
				<verse number="16">Mwanda’twe tatubalondanga miele yibakitshinwe na bulamalama hatubenuukishe bukome na hakufika kwa Nfumwetu Yesu Kidisitu, anka tubadi tumonyi twa bukata bwe bukalabale.</verse>
				<verse number="17">Mwanda bahahwile kutambula kw’Efile Mukulu Yaiya kinemo na ntumbo, hakubatukile eyi di bino kwadie, ku ntumbo yikilekile buwa’shi: Uno’u nyi Mwan’ande mutomibwe kifulo, andji mutokyele bibuwa mwishimba.</verse>
				<verse number="18">Dino eyi namu dibatukile mwiilu, tubedihushishe hatubadi n’e mu yinyi ngulu yiliatulwe-yi-kishila.</verse>
				<verse number="19">Twi na Mwanda utemukwe ukambe kukankamikwa hoo, nyi kwaudi’o nukite bibuwa biakwiudimuka, hamune buitala adimunyika hantu he mufito, mpaa nāhamweka lutokyela, mpaa nāhakatunduka lwenyenye lwa munkyelo mu mashimb’enu,</verse>
				<verse number="20">hakwiuka kino kia kwibedi’shi, takwi lutemuko lwa Bifundwe-bi’Efile alwihatulwila lu na mwinyi.</verse>
				<verse number="21">Mwanda lutemuko talubafikile su mpa kihindji kinyi su mpa kihindji kinyi bu mubakyebel’eshimba dia muntu, ooo, anka bantu bahatulwe-be-kishila b’Efile Mukulu abākwile mwabatwadilwe na Kikudi-E-Selelee.</verse>
			</chapter>
			<chapter number="2">
				<verse number="1">Anka kubebwele namu batemuki ba madimi munkatshi mwa bantu, hamune’nka na munkatshi mwenu namu amukekala balambukishi ba madimi, abakafisha ku bufyefye myanda ya kwitolola ya kulwisha, mpaa na kutuna Nfumwetu bebaule, (biabia) abefishishishe kulwishibwa kwa kuhulumuka,</verse>
				<verse number="2">na bebungi abakalondo bikitshino biabo bia bukitekite, ha mwanda wabo nyi ahakākwilwa bibubi mwishinda dia biabinyibinyi.</verse>
				<verse number="3">Na ha mwanda wa lwiso abakenudila biakwinudila na bishima bia madimi; kuhīla kwabo kwa kala, kwīsha tankwīshe, na kulwishibwa kwabo takulala-tulo, ooo</verse>
				<verse number="4">Mwanda su Efile Mukulu tamulekyele bamwikeilu abalwishishe, anka bebatakwidile mpaa na mu Tataluse, na kwibēla mu nkano ya mufito wifututu, kubikibwa kwesha kimu;</verse>
				<verse number="5">tamulekyele namu bahanohansenga ba kala, anka bahashishe Noa, a mwanda, mulungudi a kululama, bafishishe mema na mumambwe ha ba ha nsenga bashī bādi b’Efile Mukulu;</verse>
				<verse number="6">bahishishe bibalo bia Sodoma na Ngomola na kwibialula bu buto, na kwibialula bu kidimu kia kulesha baba abakekala na miuwa yabo bashī n’Efile ku mongo.</verse>
				<verse number="7">E bamañunwine Lote mululame, badi mwinyengye mwishimba ha mwikyelo w’aba babiangabiabi bashudi ba bishila.</verse>
				<verse number="8">(Mwanda yawa muntu mululame badi mubombele munkatshi mwabo, badi anyengye mwishimba (die) dilulame kwifuku n’efuku ha kumona na kuhusha bikitshino biabo bia kushula kwa bishila)</verse>
				<verse number="9">Yehowa euku mwa kuhashisha balulame ku kutompibwa, na kulama bashībalulame kumweshibwa h’efuku dia kimu;</verse>
				<verse number="10">anka tokiokwambā’ba abatambukila mwiyile bia ku mbidi mu lwabi lwa biko, na kusabula butontshi. Abo mbasha mbengabenga, abalondo muhunda mashimb’abo, bashyabasusu kwakula bi bubi ku bakata.</verse>
				<verse number="11">Biosobi bamwikeilu bebakile mu katshintshi na bukome, tabafisha’kia kwibahatula n’akio kia kukana ku mpala kwa’Yehowa.</verse>
				<verse number="12">Anka bano hamuneka na nyama yishī na binangu, mbatandjibwe bu nyama bisumanga ya kukwatwa na kulwishibwa, bakwete kukā mu myanda yabashyabeuku; abakehayibwa binyibinyi mu myanda yabo yinyangye.</verse>
				<verse number="13">Abakatambula bwedi bwa kuhenama, bu abo abeuhwandjikisha bu kusehela kulubīla mu kanya; ba mabashi na bilema, mbalubīle mu bia bulamalama biabo ha kudia bidibwa n’enu;</verse>
				<verse number="14">be na meso aule kukyebana, ashyaeuku kuleka bubi; abōngola bashī banyingye; be n’eshimba adiubila lwiso; nyi mbana bēdibwe muloa.</verse>
				<verse number="15">Hakuleka eshinda dilulame bēnda kungi, abalondo eshinda dia Balama, mwan’a Beole, winyi bakuminyine efuto dia myanda yihename;</verse>
				<verse number="16">ank’e basashilwe ha mwanda wa kusola kwe; mpunda shyakulā bākwile n’eyi dia bu muntu, balekyeshe butesha bwa mutemuki.</verse>
				<verse number="17">Bano nyi mishimwa yishī na mema, makumbi ahahulwa na kihahi, kufita kwa mufito nyi nkwibabikilwe.</verse>
				<verse number="18">Mwanda habākula myanda yikata ya kwitatula ya bisumanga, abōngola mu ngabiabi ya ku mbidi, ku bukitekite, baba bakwete kukahanda ’nka hahelahela kwi, ’ba bashale mu kuluba.</verse>
				<verse number="19">Hakwibalaa buluñantu, abo bana bene be bahika ba kulwishibwa, mwanda ku kiakia akikambila muntu, ku kino kinyi nyi kwadi mumunwe.</verse>
				<verse number="20">Mwanda su habahwile kuhanda ku milwisho ya bahanohansenga ha kiukilo kia Nfumwetu Muhashi Yesu Kidisitu, abakwatwa mwanka dimonyi, na kukambilwa, (nyikashi ya) kunfudilo ngikile ya kwibedi bubi.</verse>
				<verse number="21">Mwanda ubadia kukila buwa bia bashī badi beukye eshinda dia kululama, he kwidiuka kufutala ku mulangilo uhatulwe-wi-kishila ubebahelwe.</verse>
				<verse number="22">Kibafikile kwabadi mwiyile winyi mwele wa binyibinyi’shi: Mbwa bālukile dimo ku kiadi mulase; na ngulube mukashi mutumpwe bālukile mu mateke.</verse>
			</chapter>
			<chapter number="3">
				<verse number="1">A batomibwe kifulo, uno nyi mukanda wa kabidi unenufundjila binobino mu yoso yibidi nanyisha binangu bienu bi selelee ha kwinutentekyesha’shi:</verse>
				<verse number="2">nunangushene bishima bibakwile batemuki bahatulwe ba-kishila kwibedi, na wa mulangilo wa Nfumwetu Muhashi ku batumibwe benu.</verse>
				<verse number="3">Nwiukye uno kwibedi’shi, mu mafuku a kunfudilo akukafiki basehi bakwete kulonda ngiabiabi yabo yi na mwinyi’shi:</verse>
				<verse number="4">A winyi mulayilo wa kufika kwe wi kwi kunyi? Mwanda kasha banshyetukulu abahōne mu tulo (twa lufu,) bintu bioso bi ank’endenda mwabikela ku mbangilo kwa kihangilo.</verse>
				<verse number="5">Mwanda mbahatamīne kukyeba uno’shi: mailu abadi kwanka kala, na nsenga (namu) yibabumbilwe ’mema na yiki mu mema kwiyi di’Efile Mukulu.</verse>
				<verse number="6">Nyi kubalwishishwe n’aya nsenga yibadi kwanka kala ha kwinwa ’mema:</verse>
				<verse number="7">anka mailu e kwanka binobino, na nsenga namu mbibikilwe kālo ku dinyi eyi, mbibombeleshwe mpaa n’aha fiki efuku dia kimu na kilwīlo kia bantu bashī b’Efile Mukulu.</verse>
				<verse number="8">Anka tanuhataminanga uno mwanda umune, anwe batomibwe kifulo’shi: efuku dimune’nka kw’Efile Mukulu nyi mbu kinunu kia bihwa, na kinunu kia bihwa ki bwifuku dimune.</verse>
				<verse number="9">Nfumwetu te na kwiisha ha mwanda wa mulayilo we, hamune bamo (bantu) abahwandjikisha kuisha, ooo; anka e na kuhuñanyi kwanudi, takyebe sunga ngumune kushimina, anka’shi, boso bafikye ku kwilanga kw’eshimba.</verse>
				<verse number="10">Anka efuku dia Yehowa adikafiki bu ngifi, mū’dio mailu anakashimine na mikungulo yikata, na biamwiilu abikasunguluka na kālo ke moo, biabia nsenga na bikitshino bi mwanka abikahi fututu.</verse>
				<verse number="11">Biabia ha kumona’shi, bino bintu bioso abikasunguluka, watudi n’ao ngwa kwikala bantu kinyi mu nyikashi yihatuiwe-yikishila na bwin’Efile?</verse>
				<verse number="12">tukwete kutengyela na kukyeba bikata kufika kw’efuku di’Efile Mukulu, mu’dio mailu hākekala ahi kālo akasunguluka, na biamwiilu abikasunguluka na kālo ke moo?</verse>
				<verse number="13">Ank’atwe mwiyile mulayilo we atutengyela mailu ahya na nsenga yihya, mū’bio nyi amubombela kululama.</verse>
				<verse number="14">Biabia anwe bakuminyibwe, bia nutengyela yino myand’ayi, nusasakatei mwanudia kuhetshibwa mu kufukama, kwanushī na mabashi na kutohekwa kwadie.</verse>
				<verse number="15">Nuhwandjikishe kahuñanyi ka Nfumwetu nkihandjilo; bu bibenufundjile namu Paulu mukwetu mukuminyibwe mulombene binangu bibamuhelwe;</verse>
				<verse number="16">anka hamune namu mu mikanda ye yoso, kwete kwakula mwanka wa yino myanda; mu’yo mwi yingi myanda yi bukoho kushingulwa, yinyi’yo ayinyengwa kwi bahatumine na bashī banyingye, anka hamune bu mwabakitshina bingi Bifundwe bi’Efile, mpaa na ku kilwilo kiabo ba na bene.</verse>
				<verse number="17">Binyibiabia anwe batomibwe kifulo, ha kwiuka yino myanda kwibedi, dimukai, tala’nwe (namu) ha kōngolwa na kuluba kwa bebubi, anukahono ku kushimata kwenu ku na mwinyi.</verse>
				<verse number="18">Anka nukule mu bu-muntu na mu kiukilo kia Nfumwetu Muhashi Yesu Kidisitu. Kwadie (kwikale) ntumbo, binobino mpaa na kwikalaika. Amena.</verse>
			</chapter>
		</book>
		<book number="62">
			<chapter number="1">
				<verse number="1">Kiakia kibadi ku mbangilo, kiatubahushishe, kiatubamwene na meso etu, kiatubabandiile, twekikuma na maasa, ha Mwanda wa muwa;</verse>
				<verse number="2">(mwanda muwa ubamwekyelwe, n’atwe tweumona, na kwakula bu kamonyi, na kwinulungula (awa) muwa wa ikala-ika, ubadi na Yaiya ubetufumbudilwe;)</verse>
				<verse number="3">kiakia kiatubamwene na kiatubahushishe atwinulungula’shi, anwe namu numone kilombeno n’etu: binyibinyi kilombeno kietu ki na Yaiya, na Mwan’e Yesu Kidisitu:</verse>
				<verse number="4">na yino myanda yiatufundu’shi, kusehela kwetu kukumbane.</verse>
				<verse number="5">Na uno nyi mwanda watubahushishe kwadi, na kwinulungula’shi, Efile-Mukulu nyītata, na mwadie tamwi mufito, sunga mpahela.</verse>
				<verse number="6">Su atwakula’shi, twi n’e kilombeno, a kunyi atutambuka ’mufito, (biabia) atudimbi, tatukitshi biabinyibinyi:</verse>
				<verse number="7">anka su atutambuka mwitata, mwadi mwikele mwitata, twi na kilombeno muntu na mukwabo, na mase a Yesu Mwan’e aetutosha ku milwisho yoso.</verse>
				<verse number="8">Su atwakula’shi, tatwi na milwisho, atwidimbi, ’twe ba na bene, na biabinyibinyi tabi munda mwetu.</verse>
				<verse number="9">Su atukumina milwisho yetu, e na kishima na kululama kwitulekyela milwisho yetu, na kwitutosha ku yishīyilulame yoso.</verse>
				<verse number="10">Su atwakula’shi, tatwi balwishe, (biabia) atumwalulabu sha madimi, na Mwanda we tawi munda mwetu, ooo.</verse>
			</chapter>
			<chapter number="2">
				<verse number="1">Anwe bana bande bakinga batomibwe kifulo, yino myanda nenufundjila’shi, tanukasolanga mwanda.</verse>
				<verse number="2">Anka’nyi su (muntu) alishwa, twi na Musangi a kwi Yaiya, nyi Yesu Kidisitu mululame; e nyi kilombeno kia milwisho yetu; ta ñanka kia yetu buhenka ooo, anka nkia bahanohansenga boso.</verse>
				<verse number="3">Mu yino yinyi twibeukye’shi, atumwiuku, su atulama milangilo ye.</verse>
				<verse number="4">Yawa akulashi: Namwiuku, a kunyi talama bishila bie (biabia) e nsha madimi, na biabinyibinyi tabi munda mwe;</verse>
				<verse number="5">ank’ese akulama Mwanda we, binyibinyi kifulo ki’Efile Mukulu kibakumbashwa munda mwe: mu yino yinyi atwiuku’shi, twi mwadie.</verse>
				<verse number="6">Yawa akula’shi: Nyi mubombele mwadi, e na mwinyi namu wadi n’ao ngwa kukit’amukitshin’e.</verse>
				<verse number="7">Bakwetu, nkimufunde mulangilo uhya kwanudi, anka mulangilo wa kala wanubadi n’ao ku mbangilo. Mulangilo wa kala nyi Mwanda wanubahushishe ku mbangilo.</verse>
				<verse number="8">Dimonyi, mulangilo uhya wanenufundjila, au winyi mbinyibinyi mwadie na mwanudi namu. Mwanda mufito aukilā, n’etata dia binyibinyi adimunyikā binobino.</verse>
				<verse number="9">Yawa akula’shi: yimwitata, a kunyi ashikwa mukwabo, (biabia) e mu mufito mpaa na binobino.</verse>
				<verse number="10">Yawa akwikala na mukwabo kifulo abombelā mwitata, na tamwi kiakukokosha.</verse>
				<verse number="11">Anka yawa ashikwa mukwabo e mufito, atambuka namu mu mufito, teuku kw’ēnde, mwanda mufito ubamutule meso.</verse>
				<verse number="12">Nenufundjila bana bande batomibwe kifulo, mwanda milwisho (yenu) yibenulekyelwa ha mwanda w’eshina die.</verse>
				<verse number="13">Nenufundjila (anwe) bayaiya, mwanda nwi bahwe kwiuka Yawa a ku mbangilo, Nenufundjila anwe basongwalume, mwanda nubashindji winyi mubi. Nenufundjila anwe bana bakinga, mwanda nwi bahwe kwiuka Yaiya.</verse>
				<verse number="14">Nahu kwinufundjila, anwe bayaiya, mwanda nwi bahwe kwiuka yawa a ku mbangilo. Nahu kwinufundjila anwe basongwalume, mwanda nwi na bukome, na Mwanda w’Efile Mukulu ngubombele munda mwenu, n’anwe tanuhwile kushinda yawa mubi.</verse>
				<verse number="15">Tanwikalanga na myanda ya bahanohansenga kifulo, sunga mbintu bi hanohansenga. Su nanyi su nanyi e na bia hanohansenga kifulo, (biabia) kifulo kia Yaiya taki munda mwe.</verse>
				<verse number="16">Mwanda, bintu bioso bi hanohansenga, lwabi lwa ku mbidi, na lwabi lwa ku meso, na kwinemeka kwa muwa ta mbia Yaiyo, ooo, anka nyi mbia hanohansenga.</verse>
				<verse number="17">Na bia hanohansenga na lwabi lwabio abishimina; anka yawa akitshi amukyebela eshimba di’Efile Mukulu ekadidila ikala-ika.</verse>
				<verse number="18">A bana bakinga nyi nkihindji kia kunfudilo, na mwanubahushishe’shi: Mwituhishene na Kidisitu anakafikye, na hano namu kwi betuhishene na Kidisitu be bungi, nyi henyi hatwiuku’shi, kino nyi nkihindji kia kunfudilo.</verse>
				<verse number="19">Abo abakatukile kwatudi, anka tababadi b’atwe, ooo; mwanda su’bo bubadi b’ātwe, babadia kwikadidilu n’etu, anka’nyi (abakatukile) mwabadia kwifumbwila’shi, boso tababadi b’ātwe, eoo.</verse>
				<verse number="20">N’anwe nwibahongolwelwe-mwimu kwi’wa Muhatulwe-a-kishila, anwiuku namu myanda yoso.</verse>
				<verse number="21">Nki mwinufundjile, mwanda w’anwe tanwi beukye (Mwanda wa) biabinyibinyi, anka mwanda’nwe anwiuku, na ha mwanda’shi, madimi ta nga biabinyibinyi.</verse>
				<verse number="22">A nanyi sha madimi, anka yawa atunu’shi: Yesu ta nKidisitu? E nyi Mwituhishene na Kidisitu atunu Yaiya na Mwana.</verse>
				<verse number="23">Awa akutuna Mwana, su nanyi su nanyi, te na Yaiya. Yawa asokola Mwana e na Yaiya namu.</verse>
				<verse number="24">Wawa wanubahushishe ku mbangilo wikadidile mwanudi. Su wawa wanubahushishe ku mbangilo awikadidila munda mwenu, (biabia) anwe namu anukekadidila mu Mwana na mu Yaiya.</verse>
				<verse number="25">Na uno nyi mulayilo wabetulayile, nyi muwa wa ikala-ika.</verse>
				<verse number="26">Yino myanda tampwile kwinufundjila ha mwanda w’aba abenōngola.</verse>
				<verse number="27">Anka kwinyi kushingwa kwa mwimu kwenu kwanubashingilwe kwadi kwikale munda mwenu, na tanwi na lukalo’shi, betulambukishe, ooo: anka bu kwinyi kushingwa kwa mwimu akwinulambukisha ha myanda yoso, ngia binyibinyi, ta ngia madimi, na mwakubenulambukisha, anukekadidila mwandie.</verse>
				<verse number="28">Biabia binobino bana bakinga batomibwe kifulo, nwikadidile mwadie’shi, hakantweka twikale na kukankamana, na kushi kwikala na būfu ku mpala kwe ha kufika kwe.</verse>
				<verse number="29">Su anwiuku’shi, E mululame (biabia) anwiuku’shi, muntu ese akitshi kululama e mutandjibwe kwadie.</verse>
			</chapter>
			<chapter number="3">
				<verse number="1">Talangai mwiyile kihaso kia kifulo kibetuhele Yaiya’shi, tutemunwe bu bana b’Efile Mukulu, biabia bahanohensenga tabetwiuku, mwanda tababadi bamwiukye.</verse>
				<verse number="2">A batomibwe kifulo, binobino twi bana b’Efile Mukulu, takwamwekyele mwa tukekela, ooo; anka’twiuku’shi, hakamweka, atukekalan’ka biadi; mwanda atukamumono mwadi mwikele.</verse>
				<verse number="3">Ese (muntu) e na luno lukuluhilo mwadi etosha na mwinyi, bu mwadi mutokyel’e.</verse>
				<verse number="4">Ese muntu asolo mwanda ashula bishila: mwanda kulwisha nyi nkushula kwa bishila.</verse>
				<verse number="5">N’anwe anwiuku’shi, e basokwelwe kukatusha milwisho yetu; mwadie ta mwi kulwisha.</verse>
				<verse number="6">Ese muntu ekadidila mwadie talwisha, ooo; n’ese akulwisha tamumumone, sunga nkumwiuka.</verse>
				<verse number="7">A bana bakinga batomibwe kifulo, tanudimbibwanga ku muntu; yawa akitshi kululama e mululame, bu mwadi e na mwinyi ’mululame.</verse>
				<verse number="8">Yawa asolā mwanda nyia kafilefile; mwanda kafilefile alwishā mpaa na ku mbangilo. Nyi mpa uno mwanda habasokwelwe mwan’Efile mwabadia kulwishisha bikitshino bia kafilefile.</verse>
				<verse number="9">Ese muntu ’mutandjibwe n’Efile Mukulu talwishā, ooo, mwanda lubio lwe alwikadidila munda mwe, n’e teuku kulwisha, mwanda ’mutandwe n’Efile Mukulu.</verse>
				<verse number="10">Nyi amu sokolwa bana b’Efile Mukulu na bana ba kafilefile: ese muntu shyakita kululama ta nga kw’Efile Mukulu, sunga ngiawa shī na mukwabo kifulo.</verse>
				<verse number="11">Mwanda uno nyi mwanda wanubahushishe mbangilo ’shi, watudi n’ao ngwa kwifulena kifulo.</verse>
				<verse number="12">Tatwikalanga bu Kana badi ā’wa mubi, bayihayile mukwabo, ooo. A bamwihayile ha mwanda kinyi? Mwanda bikitshino bie na mwinyi bibadi bibubi, a kunyi bia mukwabo nyi bibadi bilulame.</verse>
				<verse number="13">A bakwetu, tanukanyanga su bahanohansenga abenushikwa.</verse>
				<verse number="14">Atwiuku’shi, tatubakile mu iufu, tatudi mu muwa, mwanda twi na bakwetu kifulo. Yawa shī na bakwabo kifulo ki mu lufu.</verse>
				<verse number="15">Ese muntu akushikwa bakwabo nyi ntomboshi; n’anwe anwiuku’shi, takwi ntomboshi e na muwa awikadidila munda mwe, sunga ngumune.</verse>
				<verse number="16">Ha uno mwanda nyi hatushingula kifulo, mwand’e betutudile muwa we; watudi n’ao namu ngwa kutula miuwa yetu ha mwanda wa bakwetu.</verse>
				<verse number="17">Anka muntu ese e na biakwikala na muwa bia bahanohansenga, amono namu mukwabo e na lukalo lwa’bio, na kumushitshi’eshimba die dia lusa, a kifulo ki’Efile Mukulu nkikadidile munda mwe na minyi?</verse>
				<verse number="18">Bana bakinga bande batomibwe kifulo, tatwikalanga na kifulo kia kwīyi, sunga nkia kwidimi, ooo, anka mu bikitshino na biabinyibinyi.</verse>
				<verse number="19">Ha uno mwanda atwiuku’shi, twi ba ku biabinyibinyi, na kukanyisha mashimb’etu ku mpala kwe;</verse>
				<verse number="20">mwanda su eshimba dietu tadituhīsha, Efile Mukulu ’mukile eshimba dietu bukata, e mwiukye namu myanda yoso.</verse>
				<verse number="21">A batomibwe kifulo, su eshimba dietu tadituhīsha, biabia twi na kukankamana ku mpala kw’Efile Mukulu;</verse>
				<verse number="22">na bioso biatutekye atwibitembula kwadi, mwanda atulama milangilo ye, na kukita bintu abisehesha eshimba die.</verse>
				<verse number="23">Uno nyi mulangilo we’shi, bibuwai tukumine mwishina dia Mwan’e Yesu Kidisitu, na kutomeshena kifulo, mubetuhelele mulangilo.</verse>
				<verse number="24">Yawa alama milangilo ye mwikale mwadie, n’e (namu) mwadie. Ha uno mwanda atwiuku’shi, e mwikale munda mwetu ha Kikudi-E-Selelee abetuhele.</verse>
			</chapter>
			<chapter number="4">
				<verse number="1">Anwe batomibwe kifulo, tanukuminanga bikudi bioso, anka tompai bikudi su mbia kw’Efile Mukulu; mwanda batemuki ba madimi bebungi mbahalakane hanohansenga.</verse>
				<verse number="2">Nyi ha uno mwanda anwiuku Kikudi-E-Selelee e Efile Mukulu’shi: Kikudi kioso akikumina’shi: Yesu Kidisitu bafikile mu mbidi nkia kw’Efile Mukulu</verse>
				<verse number="3">Na kikudi kioso kishyakikumina, (’shi) Yesu Kidisitu mufikye mu mbidi, ta nki ’Efile Mukulu; kino nyi nkia kituhishena na Kidisitu, kianubahushishe’shi, akikafiki; na binobino ki hanohansenga.</verse>
				<verse number="4">Anwe nwi b’Efile Mukulu, bakinga batomibwe kifulo, nubebikambile, mwanda yawa e munda mwenu ’mukile e hanohansenga bukata.</verse>
				<verse number="5">Abo mbahanohansenga, biabia abakulā bia hanohansenga, na bahanohansenga abebahushishā.</verse>
				<verse number="6">Atwe twi b’Efile Mukulu; yawa euku Efile Mukulu etuhushishā; yawa shya kw’Efile Mukulu tetuhushishā, ooo. Nyi ha uno mwanda atushingula kikudi kia biabinyibinyi, na kikudi kia kuluba.</verse>
				<verse number="7">A bakuminyibwe, twifulenei kifulo; mwanda kifulo nki’Efile Mukulu; n’ese muntu afulā kifulo nyi mu tandjibwe n’Efile Mukulu, e namu euku Efile Mukulu.</verse>
				<verse number="8">Yawa shyafulā kifulo teuku Efile Mukulu; mwanda Efile Mukulu nyi nkifulo.</verse>
				<verse number="9">Mu uno nyi mubamwekyele kifulo ki’Efile Mukulu kwatudi’twe, mwanda’shi, Efile Mukulu batumine Mwan’e eleka mutandwe hanohansenga, mwatudia kwikala na muwa hadie.</verse>
				<verse number="10">Nyi muno mwikele kifulo, kushī kwamba’shi, tubadi n’Efile Mukulu kifulo, ooo, ank’e betufūle kifulo, batumine Mwan’e (kwikala bu kilombeno kia milwisho yetu.)</verse>
				<verse number="11">A batomibwe kifulo, su Efile Mukulu betufūle kifulo bino, atwe namu watudi n’ao ngwa kwifulena kifulo.</verse>
				<verse number="12">Takwi muntu, sunga ngumune bamwene Efile Mukulu sunga mpa kihindji kinyi, ooo. Su atwifulena kifulo, (biabia) Efile Mukulu ’mwikadidile munda mwetu, na kifulo kie nkikumbashwe munda mwetu.</verse>
				<verse number="13">Nyi ha uno mwanda atwiuku’shi, twibekadidile mwadie, n’e (namu) munda mwetu, mwanda wa Kikudi-E-Selelelee abetuhele.</verse>
				<verse number="14">N’atwe tubahu kumona, na kwakula bu kamonyi’shi, Yaiya batumine winyi Mwana kwikala Muhashi a bahanohansenga.</verse>
				<verse number="15">Ese muntu akakumina’shi, Yesu nyi Mwan’Efile Mukulu. Efile Mukulu ekadidile munda mwe, n’e namu mw’Efile Mukulu.</verse>
				<verse number="16">Atwe namu, tubahu kwiuka na kuhwa kukumina kinyi kifulo ki n’akio n’etu Efile Mukulu munda. Efile Mukulu nyi nkifulo ank’akio; na yawa ekadidilā mu kifulo mwikadidile mw’Efile Mukulu, n’Efile Mukulu mwadie.</verse>
				<verse number="17">Muno nyi mubakumbeshwa kifulo kietu’shi, twikale na kukankamana mwifuku dia kimu; mwanda mwadi mwikele, anka biabia n’atwe namu hanohansenga.</verse>
				<verse number="18">Takwi moo mu kifulo, ooo, mwanda kifulo kikumbane akibingi moo; mwanda moo wi na malwa. Yawa atshinyi moo, tamukumbane mu kifulo, ooo.</verse>
				<verse number="19">Twi n’e kifulo, mwand’e babadidile n’etu kifulo.</verse>
				<verse number="20">Su muntu amba’shi: Nyi n’Efile Mukulu kifulo, a kunyi ashikwa mukwabo, (biabia) e nsha madimi: mwanda yawa shi na kifulo na mukwabo abamwene, akafula Efile Mukulu kifulo na minyi ashī mumone?</verse>
				<verse number="21">Na uno mulangilo twi n’ao kwadī’shi: Yawa afulā Efile Mukulu kifulo ekale na mukwabo kifulo, namu.</verse>
			</chapter>
			<chapter number="5">
				<verse number="1">Ese muntu akumina’shi, Yesu, nyi Kidisitu e mutandwe n’Efile Mukulu; n’ese muntu e na kifulo na yawa nambutwile, afule namu winyi mutandjibwe kwadi.</verse>
				<verse number="2">Ha uno atwiukushi, atufulu bana b’Efile Mukulu kifulo hatudi n’Efile Mukulu kifulo, na kulama milangilo ye.</verse>
				<verse number="3">Mwanda kino nyi nkifulo ki ’Efile Mukulu’shi, tulame milangilo ye; na milangilo ye tayi bukoho, ooo.</verse>
				<verse number="4">Mwanda kintu kioso kitandwe n’Efile Mukulu akikambilā bia hanohansenga, na kino nyi kiobesho akiobeshā bia bahanohansenga, nyi ndukuluhilo.</verse>
				<verse number="5">A nanyi aobesha bia bahanohansenga, anka yawa akumina’shi, Yesu nyi Mwan’Efile Mukulu?</verse>
				<verse number="6">Yesu Kidisitu nyi na mwinyi bafikile ha mema na mase; kushī anka’o mema, ooo, anka na mema na mase. Nyi n’Kikudi-E-Selelee namu ākula bu kamonyi, mwanda Kikudi-E-Selelee nyi nga binyibinyi.</verse>
				<verse number="7">Mwanda kwi basatu abākula bu tumonyi mwiilu, kwi Yaiya, na winyi Mwanda, na Kikudi-E-Selelee, na (bano) benyi basatu be umune.</verse>
				<verse number="8">Kwi basatu namu abākula bu tumonyi hanohansenga, kwi Kikudi-E-Selelee, na mema, na mase, na (bano) benyi basatu mbalombashene bu umune.</verse>
				<verse number="9">Su atukumina bulungudi bwa bukamonyi bwa bantu, biabia bulungudi bw’Efile Mukulu mbukile bikata; mwanda bulungudi bwa bu kamonyi bw’Efile Mukulu mbuno, bubetulungwile ha mwanda wa Mwan’e.</verse>
				<verse number="10">Yawa akumina ha Mwan’Efile Mukulu e na mwiukishi munda mwe; yawa shyakumina Efile Mukulu bamwikasha bu sha madimi; mwanda tamukumine bulungudi bw’Efile Mukulu’shi, bubahene Efile ha mwanda wa Mwan’e.</verse>
				<verse number="11">Na buno mbulungudi bw’Efile Mukulu’shi, betuhele muwa wa ikala-ika, na uno muwa wi mu Mwan’e.</verse>
				<verse number="12">Yawa e na Mwana e na muwa; yawa shī na Mwan’Efile Mukulu te na muwa.</verse>
				<verse number="13">Yino myanda tampwile kwinufundjila’shi, mwiukye’shi, nwi na muwa wa ikala-ika, nyi nkwanudin’we abakumina h’eshina dia Mwan’Efile Mukulu.</verse>
				<verse number="14">Kuno nyi kukankamana kwatudi n’ako kwadie’shi, su atumutekye kintu kioso mulombene eshimba die, (biabia) etuhushishā,</verse>
				<verse number="15">na su atwiuka’shi, ētuhushishā, atwiuku’shi, twi na yinyi nteko yatubamwihwishe su nkinyi su nkinyi.</verse>
				<verse number="16">Su muntu amono mukwabo kwete kusola mwanda kushī kwa ku lufu, (biabia) atekye, (n’Efile Mukulu) akamuha muwa ha mwanda w’aba abasola myanda yishī ya ku lufu. Kwi kusola kwa ku lufu; tañakula’shi, bibuwa atekye ha uno mwanda, ooo.</verse>
				<verse number="17">Yishiyilulame yoso nyi nkulwisha; kwi kusola kwa myanda kushyakufisha lufu.</verse>
				<verse number="18">Atwiuku’shi, muntu ese mutandjibwe kw’Efile Mukulu tasolā myanda, anka yawa mutandiibwe n’Efile Mukulu elama e na mwinyi, na yawa mubi tamukumu, ooo.</verse>
				<verse number="19">Atwiuku’shi, twi ba kw’Efile Mukulu, na biahanohansenga bioso mbilale mwi’wa mubi.</verse>
				<verse number="20">Atwiuku namu’shi. Mwan’Efile Mukulu bafikile, betuhele kishingulwilo’shi, twiukye yawa sha binyibinyi, n’atwe twi mwandie nyi a binyibinyi, munda mwa Mwan’e Yesu Kidisitu. E nyi Efile Mukulu a binyibinyi na muwa wa ikala-ika.</verse>
				<verse number="21">Bana bakinga batomibwe kifulo, nwilamei ku mankishi.</verse>
			</chapter>
		</book>
		<book number="63">
			<chapter number="1">
				<verse number="1">Mukulu kwindalamumba musangudibwa kw’Efile Mukulu, na bana be bafudibwe n’ami mu bia binyibinyi; tanank’ami buhenka, ooo, anka na boso namu beukye biabinyibinyi;</verse>
				<verse number="2">ha mwanda wa biabinyibinyi, bikale munda mwetu, na bikekala n’etu mpaa na kwikala-ika.</verse>
				<verse number="3">Bumuntu, lusa, na kufukama abikekala n’etu, kw’Efile Mukulu Yaiya, na kwi Yesu Kidisitu, Mwan’a Yaiya mu biabinyibinyi na kifulo.</verse>
				<verse number="4">Nasehela bikata binahete (bamo) ba bana bobe abatambuka mu biabinyibinyi, anka muwatubambudile mulangilo kwi Yaiya.</verse>
				<verse number="5">Binobino obe, Ndalamumba, nakusendela kushī bu mukufundjile mulangilo uhya, ooo, anka watubadi n’ao ku mbangilo’shi, twifulene kifulo.</verse>
				<verse number="6">Kino nyi kifulo’shi, tutambukye mwiyile milangilo ye. Uno nyi mulangilo anka mwanubahushishe ku mbangilo’shi, wanudi n’ao ngwa kutambuka mwanka.</verse>
				<verse number="7">Mwanda bōngoshi bebungi mbahalakane hanohansenga, baba tabakumina’shi, Yesu Kidisitu bafikile mu mbidi. Uno nyi mōngoshi na mwituhishene na Kidisitu.</verse>
				<verse number="8">Dikumai anwe bana bene’shi, tala nwakashimikā’bia bintu biatubakitshine, anka’shi, nutambule bwedi bukumbane.</verse>
				<verse number="9">Awa muntu akidi (ku mpala lew’eyi di’Efile Mukulu), e namu tamwikadidile mu lulambukisho lwa Kidisitu, te n’Efile Mukulu, (anka) yawa ekadidila mu lulambukisho lwa Kidisitu, yawa winyi nyi e na Yaiya na Mwana bubidi.</verse>
				<verse number="10">Su mungi akufika kwanudi shyafisha luno lulambukisho, tanumutambulanga mu nshibo (yenu), sunga nkumwimuna;</verse>
				<verse number="11">mwanda yawa amwimuna mwibungile n’e ku bikitshino bibubi.</verse>
				<verse number="12">Ha kwikala na myanda yibungi kwinufundjila, tankafundu kwibishi dia mukanda na mema a mukanda; anka natengyela kufika kwanudi, na kwisamba ku mahala’shi, muloo wenu ukumbashibwe.</verse>
				<verse number="13">Bana ba mukwenu, mwana mukashi musangudibwe abakwimuna.</verse>
			</chapter>
		</book>
		<book number="64">
			<chapter number="1">
				<verse number="1">Mukulu kwi Ngaiusa mutomibwe kifulo andji mufule kifulo mu biabinyibinyi.</verse>
				<verse number="2">A mutomibwe kifulo, natekye’shi, wekale na mwabi, na musangelo mu bintu bioso mwodi na mwabi mwishimba diobe.</verse>
				<verse number="3">Mwanda nasehelele bikata habafikile bakwetu, na kulungula bu kamonyi ha mwanda wa biabinyibinyi bi munda mwobi, anka mōtambukile mu biabinyibinyi.</verse>
				<verse number="4">Nki na muloo ukile uno he kuhusha’shi, bana bande abatambukila mu biabinyibinyi.</verse>
				<verse number="5">A mutomibwe kifulo, mu bioso biokitshi kwi bakwetu na kwi benyi, okitshi mufubo ushimate,</verse>
				<verse number="6">abākula bu kamonyi ha mwanda wa kifulo kiobe ku mpala kwa kikoñeno ki’Efile; okakitshi bibuwa kwibebwesha ha luendo lwabo bilombene Efile Mukulu;</verse>
				<verse number="7">Nyi ha mwanda w’eshina die abahalakene; tabakuma kutambula kintu kwi Badjentaila.</verse>
				<verse number="8">Binyibiabia nkuhwandjikile’twe kukila be biabia, mwatudia kwikela bafubi n’abo kubiabinyibinyi.</verse>
				<verse number="9">Nafundjile ku kikoñeno ki’Efile, anka Diotelehese winyi asehela kwikala na bukata bukile munkatshi mwabo, tamwitukumine, ooo.</verse>
				<verse number="10">Binyibiabia su nankafiki, nankanangushena bikitshino bie biakitā, kwete kwitubalakena na bishima bibubi; tamufudile haha, ooo, anka e na mwinyi tatambulā bakwetu, n’aba abakyebe kwibatambula ebalekyesha ebabinga namu ku kikoñeno ki’Efile.</verse>
				<verse number="11">A mutomibwe kifulo, tolondangā’kia ki bubi, ankā’kia kibuwa. Yawa akitshi bibuwa nyi a kw’Efile Mukulu; anka yawa akitshi bibubi tamumone Efile Mukulu.</verse>
				<verse number="12">Demeteluse e na mukāndu-wibuwa kwi bantu boso, na ku biabinyibinyi bi na mwinyi; n’atwe namu atwakula bu kamonyi; n’obe weuku’shi, bu-kamonyi bwetu mbwa binyibinyi.</verse>
				<verse number="13">Nadi na myanda yibungi kukufundjila, anka nki n’eshimba kukufundjila na mema na mutshi wa mukanda,</verse>
				<verse number="14">anka natengyela kukumona ahayisha kahindji, biabia atukeakushena ku mpala. Kufukama (kwikale) kodi. Bakūku abakwimuna. Nwyimwine bakūku kwishina n’eshina.</verse>
			</chapter>
		</book>
		<book number="65">
			<chapter number="1">
				<verse number="1">Yuda, mpika a Yesu Kidisitu, mukwabo na Yakoba, kwi’ba abaitanyinwa, batomibwe kifulo mw’Efile Mukulu Yaiya, abalamibwa na Yesu Kidisitu.</verse>
				<verse number="2">Lusa, kufukama, na kifulo bifwime kwanudi.</verse>
				<verse number="3">A batomibwe kifulo, hanadi asasakata kwinufundjila ha mwanda wa kihandjilo kietu’twe boso, nadi munyishwe mwishimba diande kwinufundjila, na kwinulanga’shi, nulwile na kutuhwita ha mwanda wa lukumino lwinyi lubahelwe mususa umunenka kwi bahatulwe-bekishila.</verse>
				<verse number="4">Mwanda kwi bamo bantu abadi ababembela mwanudi ku bukunkula, aba nyi abasangwilwe kala ku kuno kuhīshwa, bantu bashī na bwin’Efile Mukulu mpaa na ku mudioholo w’eshimba dibi, na kutuna Mwana’etu umunenka, Nfumwetu Yesu Kidisitu.</verse>
				<verse number="5">Binobino nankyebe kwinutentekyesha sunga nwiuku kala myanda yoso’shi, Nfumwetu habahashishe bantu mu nsenga y’Edjihitu, ku monge balwishishe baba bashyabakumina.</verse>
				<verse number="6">Na bamwikeilu bashī balame mwikelo wabo wa kwibedi, a kunyi abalekyele mbalo yabo ba na bene, mwibalame mu nkano ya ikala-ika ya mufito mpaa na ku kimu kia diadi’efuku dikata.</verse>
				<verse number="7">Anka bu Sodoma na Ngomola na bibalo ku bukunkulu bwabio, habehene hamunen’abo kubia lukyebanokyebano na kulonda bia mbidi yingi, mbatulwe bu kileshesho, bakwete kufwambuka kumweshwa kwa kālo kaikala-ika.</verse>
				<verse number="8">Nyi mbiabia bamu mu bilotwa biabo abalwisha mbidi, abo ababenge butontshi, na kusabula bakata.</verse>
				<verse number="9">Anka Mikaele mwikeilu mukile bukata, habadi alwila na kafilefile, belele mpaka ha mwanda wa mbidi ya Mosesa, tamukume kufisha kwadi kimu kia kukaa, ooo, anka bakwile’shi: Yehowa akusashile.</verse>
				<verse number="10">Anka bano abakaa ku myanda yoso yiabashyabeuku; n’aya yiabeuku’bo mwiyile butandjilo, hamunenka bu nyama yishī na binangu, mu yino myanda abalwishibwa.</verse>
				<verse number="11">Mpombo kwabadi! mwanda abayile mwishinda dia Kena, abakamine lubilo mu ya kuuhakana mu kuluba kwa Balfima ha mwanda w’efuto, abashimine namu mu kutomboka kwa Kola.</verse>
				<verse number="12">Bano benyi nyi mbwebwe yifwame mu bidibwa bienu bia kifulo, hābadi n’enu; kudia abedishā’bo bana bene kushī na moo; makumbi ashī na mpeshi anyungakashibwa na ntpahi; mitshi yi na bikuba biayo bifumbe, yishī na bikuba; yifwe kubidi na kushudidilwa na mishi;</verse>
				<verse number="13">mbundambunda ya mema ayifunu bukyelo bwa kutusha mafulu a būfu bwa ’bo bana bene; nyenyenyi yabwendende, kwabadi nyi nkubombeleshwe mufito we fututu mpaa na kwikala-ika.</verse>
				<verse number="14">Biabia Enoka namu, a musambobidi kubangila kwi Adama, batemukile ha mwanda wa bano’shi: Talangai, Nfumwetu afiki na bahatulwebekishila be binunu na binunu,</verse>
				<verse number="15">kwimukishe kimu ha boso, na kutonyesha boso bashī na bwin’Efile munkatshi mwabo ha mwanda wa bikitshino, bishī bia bwin’Efile, biabakitshine mu bushī bwin’Efile, na ha mwanda wa’bia bi bukoho, bibākwile balwishi bashī ba bwin’Efile kwadi.</verse>
				<verse number="16">Bano mbasha miununo, bashā kwiunyinganyinga, abatambukila mwiyile ngabiabi yabo; makanwa’bo amwisamba’nka yikata ya kwitatula, mbanemekye bantu ha mwanda wa bia bwedi.</verse>
				<verse number="17">Ank’anwe batomibwe kifulo nutentekyeshe myanda yibakwile batemuki ba Nfumwetu Yesu Kidisitu kwibedi’ shi,</verse>
				<verse number="18">(mwa) benulungudile’shi, mu kihindji kia kunfudilo akukekala basabudi abakatambukila mwiyile ngabiabi yabo yi na mwinyi ya bushī bwin’Efile.</verse>
				<verse number="19">Bano nyi benyi abalamunā ba ku mbidi, ta be na Kikudi-E-Selelee.</verse>
				<verse number="20">Anka’nwe bafudibwe kifulo, nwikudishe’nwe bana bene mu lukumino lwenu luhatulwe-lwi-kishila, (na) kuteka mu Kikudi-E-Selelee.</verse>
				<verse number="21">Nwilame mu kifulo ki’Efile Mukulu, na kutengyela lusa lwa Nfumwetu Yesu Kidisitu mpaa na ku muwa wa ikala-ika.</verse>
				<verse number="22">Ha bamo be na mealasheno nwikale na kanye;</verse>
				<verse number="23">bangi nyi nwibahashe, bwibōhola mu kālo; ha bangi namu nwibafwile lusa na moo; nushikwe mabashi abo a myanda yibi.</verse>
				<verse number="24">Binobino kwadie euku kwinulama ku kukokola, na kwinutula ku mpala kwa ntumbo ye kushī kilema na muloo ukilekile,</verse>
				<verse number="25">kw’Efile Mukulu umune buhenka bwe, Muhashi etu mu Yesu Kidisitu Nfumwetu, (kwikale) ntumbo, bukilekile, butontshi, na matalwa kwibedi kwa mbangilo, na binobino mpaa na kwikala-ika. Amena.</verse>
			</chapter>
		</book>
		<book number="66">
			<chapter number="1">
				<verse number="1">Kibafumbulwe kia Yesu Kidisitu, kibamuhele Efile Mukulu kulesha kwi bahika be myanda yitayikyebe kumweka; bekitumine, bekiukishe na mwikeilu e kwi mpik’e Yoano.</verse>
				<verse number="2">E batemukile bu kamonyi ka Mwanda w’Efile Mukulu, na ka bulungudi bwa Yesu Kidisitu, na ka bintu bioso bibamwene.</verse>
				<verse number="3">Mwabi kwi yawa abala, na kwi’bo abahusha myanda ya (uno) mutemu, na kulama yaya myanda yifundjibwe mwanka; mwanda kihindji takidi hehi.</verse>
				<verse number="4">Yoano ku bikoñeno bi’Efile musambobidi bi mu (Asia). Bu-muntu na kufukama (bikale) kwanudi, abifu kwi yawa e kwanka binobino, badi kwanka kala, e nyi akafiki, na kwi Bikudi musambobidi bi ku mpala kwa luhun’a nsulu lwe;</verse>
				<verse number="5">na kwi Yesu Kidisitu, kamonyi ka kishima, mwan’a mbedi musangukye ku bafwe, mutontshi a banfumu ba hanohansenga. Kwi yawa betufule kifulo, na kwitusula ku milwisho yetu mu mase e;</verse>
				<verse number="6">e namu betwalulwile tatudi banfumu na batshiite-bakwidi ba kw’Efile Mukulu Nshye; kwadie kwikale ntumbo na bukome mpaa na kwikala-ika. Amena.</verse>
				<verse number="7">Talangai, ngiwafiki mu makumbi; meso oso akamumono, na benyi abamutahile; bisaka bioso bia hanohansenga abikadidi kitumu ha mwanda we. Ee, anka biabia Amena.</verse>
				<verse number="8">Yehowa akula’shi: Ami nyi Alefa na Omega, mbangilo na nfudilo, e kwanka binobino, badi kwanka kala, e nyi akafiki, Shabukomeboso.</verse>
				<verse number="9">Ami Yoano, mukwenu, mubungilwe n’enu mu bishiotshi, na mu bufumu na mu kukankamana kwa Yesu Kidisitu, nadi mu kila akitemuna bu Patamosa ha mwanda wa Mwanda w’Efile Mukulu na ha bulungudi bwa Yesu.</verse>
				<verse number="10">Nadi mwalulwe mu Kikudi-E-Selelee h’efuku dia Nfumwetu, nahushishe eyi dikata bu dia mpungi ku mongo kwande,</verse>
				<verse number="11">adiamba’shi: Biomono, ofunde ha mukanda wa kutuma ku bikoñeno bi’Efile musambobidi bi mu (Asie) kia ku Efesesa, na kia ku Semema, na kia ku Pegamosa, na kia ku Tyatshila, na kia ku Sadise, na kia ku Filadelefia, na kia ku Laodesea.</verse>
				<verse number="12">Biabia nealulwile mwanda wa kumona muntu sh’eyi adisamba n’ami; biabia hakwialula namwena bitulo-bia-matala bia nsahabu musambobidi;</verse>
				<verse number="13">na munkatshi mwa bitulo-bia-matala, (mubadi muntu), wifwane Mwan’a Muntu, mufwale kilamba kifikye mpaa na ku ngwa, na kikoka kia nsahabu kifwale ha kiadikie.</verse>
				<verse number="14">Mutwe we na nyene (bibadi) bitoka bu bufufulu bwa mikoko na bu (neige), na meso e (abadi) bwidimi dia kālo.</verse>
				<verse number="15">Ngwa ye namu (yibadi) yifwane kilonda kia munyinga kikusulwe, ki hyuu bu ki mu nkyela: n’eyi die dibadi bu kitumo kia mbila ya mema ebungi.</verse>
				<verse number="16">Mwiyasa die dibalume mubadi nyenyenyi musambobidi; mukanwa mwe amutuku luhete lwa ngoshi lwi mashi kubidi, na lukyebo lwe lubadi bu nguba atembe bi bukoho.</verse>
				<verse number="17">Biabia hanamumwene, nahone ku ngwa ye bu mufwe. Henyihaha bantentekyele eyasa die dibalume’shi: Totshinanga moo; ami nyi akwibedi, n’a nfudilo:</verse>
				<verse number="18">Nyi yawa atala, nadi mufwe; na talanga, tandji na muwa wa ikala-ika, Amena. Nyi na nfungulo ya kalunganyembo na ya lufu.</verse>
				<verse number="19">Ofunde bintu bibomono, na bintu bi kwanka (binobino) na bintu abilondo bino.</verse>
				<verse number="20">Kifībwe kia nyenyenyi musambobidi yibomono heyasa diande dibalume, na bitulo-bia-matala musambobidi bia nsahabu. Yinyi nyenyenyi musambobidi nyi bamwikeilu ba bikoñeno bi’Efile musambobidi; na binyi bitulo-biamatala musambobidi bibomono nyi bikoñeno bi’Efile bi musambobidi.</verse>
			</chapter>
			<chapter number="2">
				<verse number="1">Kwi mwikeilu a kikoñeno ki’Efile kia ku Efisesa ofunde’shi: yawa mukwate nyenyenyi musambobidi mwiyasa die dibalume, winyi atambuka munkatshi mwa bitulo-bia-matala musambobidi, bākwile bino bintu’shi:</verse>
				<verse number="2">Neuku bikitshino biobe, na mifubo yiokita, na lwishinko lobe lwa mufwaka, na moshyouku kukumina aba be bubi, na mu botompele baba abetemuna’shi: twi batumibwe, biosobi ta be biabia, anka bwebatundwile bu basha madimi,</verse>
				<verse number="3">boñyinamene na lwishinko, bofwambukile namu ha mwanda w’eshina diande, twemukokye.</verse>
				<verse number="4">Anka nyi n’obe uno mwanda’shi: bolekye kifulo kiobe kia kwibedi.</verse>
				<verse number="5">Tentekyesha hobohono, welangye mwishimba, okite bikitshino bia kwibedi; su tokitshi nankafiki kodi, nankakatusha kitulo-ki’etala kiobe kumbalo y’akio, anka su’elanga mwishimba.</verse>
				<verse number="6">Anka biodi na uno wakwamba’shi, oshikwā bikitshino bia bena Nikolaitene nyi mwibishikwe n’ami namu.</verse>
				<verse number="7">Yawa e n’ētwi, ahushe bibākula Kikudi-(E-Selelee) ku bikoñeno bi’Efile. Kwi yawa akambila nankamuha kudia ku mutshi wa muwa, wi munkatshi mwa Paladisa ’Efile Mukulu.</verse>
				<verse number="8">Na kwi mwikeilu a ku kikoñeno ki’Efile kia mu Sermena ofunde’shi: Yawa a kwibedi n’a nfudilo, badi mufwe, binobino atala, ākula yino myanda’shi:</verse>
				<verse number="9">Neuku bikitshino biobe na bishiotshi na bulanda bobe, (anka we mpeta) na milomo yā’ba abetemuna’shi: Twi bena Yuda, biosobi ta n’abo, anka mba kikoñeno kia Satana.</verse>
				<verse number="10">Totshinangā’ya myanda (yamalwa) yiotokyebe kukala, sunga ngumune; talanga, kafilefile takyebe kwela bamo b’enu mu nshibo ya lukano nutompibwe; anukamono bishiotshi mafuku ekumi; wekale mushimate mpaa na ku lufu, n’ami nankakuha kilongo kia muwa.</verse>
				<verse number="11">E n’ētwi, ahushe bibākula Kikudi-(E-Selelee) ku bikoñeno bi’Efile. Yawa akambila takakumbu ku lufu lwakabidi, ooo.</verse>
				<verse number="12">Na kwi mwikeilu a ku kikoñeno ki’Efile kia mu Pergame ofunde’shi: yawa e na luhete lwa ngoshi lwi mashi kubidi ākula yino myanda’shi:</verse>
				<verse number="13">Neuku (bikitshino biobe) na kodi mubombele, nyi kwi luhun’a nsulu lwa Satana: olamate kwishina diande, kushī kutuna lukumino lwande, sunga mu ā mafuku a Antepase kamonyi kande ka kishima, bayihailwe munkatshi mwenu, mubombele Satana.</verse>
				<verse number="14">Anka nyi na myanda yibadidye kodi, mwanda kwakwa kodi we na bamo balamate ku lulambukisho lwa Balāma, winyi balambukishe Balaka kutula kia kukokosha ku mpala kwa Bena Isalele; na kudia bintu bitahilwe mankishi, nakukita lukyebanokyebano.</verse>
				<verse number="15">Biabia namu we na baba balamate kululambukisho lwa Bena Nekolaitene, kinyi kiandji mushikwe.</verse>
				<verse number="16">Welange mwishimba diobe; su tokitshi, nankafiki kodi lubilo, nankālu ngoshi n’abo na luhete lwa ngoshi lwa mu kanwe mwande.</verse>
				<verse number="17">E n’ētwi, ahushe abiakula Kikudi (E-Selelee) ku bikoñeno bi’Efile. Kwi yawa akambila nankamuha manna afwame a kudia, nankamuha’nyi kabwe katoka, na ha kabweeshina dihya difundwe hanka, dishyadiukwa na muntu, sunga ngumune, anka yawa ekatambula.</verse>
				<verse number="18">Kwi mwikeilu a ku kikoñeno ki’Efile kia mu Tyatire ofunde’shi: Yawa Mwan’Efile e na meso bwidimi dia kālo, ngwa ye bu kilonda kia munyinga kikusulwe, akula’shi:</verse>
				<verse number="19">Neuku bikitshino biobe, na kifulo kiobe, na lukuluhilo lobe, na bulungudi bw’Efile bobe, na lwishinko lobe lwa mufwaka, na bikitshino biobe bia kunfudilo mbikile’bia bia kwibedibungi.</verse>
				<verse number="20">Sunga mbiabia nyi n’obe uno mwanda’shi, bolekyela (yawa) mwana mukashi Yesebela, etemuna na mwinyi bu mutemuki; kwete kulambukisha na kubembula bafubi bandebakite lukyebanokyebano, na kudia bintu bitahilwe mankishi.</verse>
				<verse number="21">Namuhele kihindji kia kwilanga mwishimba ku lukyebanokyebano lwe anka e tamwilange.</verse>
				<verse number="22">Talangai, nankamwele mu lusala, na baba abakitshi n’e lusandji mu bishiotshi bikata, anka su abelanga mu mashimba ku bikitshino bie.</verse>
				<verse number="23">Nankeha bana be na lufu, na bikoñeno bi’Efile bioso abikeuku’shi, ami nyi e akokōla mu nfyo na mashimba: nankaha kwi muntu ese enu mwiyile bikitshino bienu.</verse>
				<verse number="24">Anka kwi’nwe, bakwabo ba mu Tyatire kwi baba boso bashī na luno lulambukisho, bashyabeuku myanda yifwame ya Satana bu biabākula, namba’mi’shi: Tankenutenteka kingi kita,</verse>
				<verse number="25">anka kiakia kia nwi n’akio, nukankamane hanka mpaa na hankafiki.</verse>
				<verse number="26">Yawa akambila, alama bikitshino biande mpaa na ku nfudilo, kwadi nankamuha matalwa hanundu ha mīlo.</verse>
				<verse number="27">E akebamunu n’elanga dia kilonda; bu bintu bia mbufi abitanyibwa bifingifingi; nyi munatambwidile kwi Yaiya.</verse>
				<verse number="28">Nankamuha lwenyenyi lwa namashika.</verse>
				<verse number="29">Yawa e n’ētwi, ahushe abiakula Kikudi-E-Selelee ku bikoñeno bi’Efile.</verse>
			</chapter>
			<chapter number="3">
				<verse number="1">Kwi mwikeilu a ku kikoñeno kia mu Sardes ofunde’shi: yawa e bikudi bi’Efile Mukulu musambobidi, na nyenyenyi musambobidi, ākula’shi: Neuku bikitshino biobe, na biotemunwa’shi: Otala, biosobi we mufwe.</verse>
				<verse number="2">Nudimuka, nukankamishe bintu bibashala bitabikyebe kufwa, mwandā’mi nkimusañane bikitshino biobi bikumbane ku mpala kw’Efile Mukulu ande, ooo.</verse>
				<verse number="3">Binyibiabia nangushena mubotambwidile na mobohushishe; olamate, na kwilanga mwishimba. Biabia su twemudimukye nankafiki kodi bu ngifi, n’obe tokashingula nsa yiankafiki kodi.</verse>
				<verse number="4">Anka we na mashina ahela mu Sardes abashī halwishe bifwalwa biabo; abo banakatambukye n’ami mu bitoka, mwanda’bo mbahwandjikile.</verse>
				<verse number="5">Yawa akambila, nyi winyi anakafwadikwe mu bifwalwa bitoka; ami namu tanakashimishe eshina die mu mukanda wa muwa, ooo, nanankatemune eshina die ku mpala kwa Yaiya na kwa bamwikeilu be.</verse>
				<verse number="6">Yawa e n’ētwi, ahushe abiakula Kikudi ku bikoñeno bi’Efile.</verse>
				<verse number="7">Kwi mwikeilu a ku kikoñeno ki’Efile kia mu Philadelphie ofund’eshi: yawa muhatulwe-e-kishila, abinyibinyi, winyi e na lufungulo lwa Dafidi, e ashitula, ankatakwi muntu sunga ngumune euku kushita; e namu ashitā, muntu tashitula, ākula’ shi:</verse>
				<verse number="8">Neuku bikitshino biobe; talanga, nantule kibelo kishitukye ku mpala kobe, kishyakiuku muntu kushita; mwanda we na bukome buhela, bolamine Mwanda wande, twemuhele eshina diande, ooo.</verse>
				<verse number="9">Talanga biampana ba ku kikoñeno kia Satana, abākula’shi: Twi bena Yuda, anka ta be biabia, abadimbi madimi, talanga, nankebafisha kulangwila ku ngwa yobe, na kwibeukisha biandji mukufule kifulo.</verse>
				<verse number="10">Mwanda bolamine mwanda wa mufwaka wande, ami namu nankakulama ku kiakia kihindji kia kutompibwa kitakikyebe kufika ha bantu boso ha hanohansenga, kutompa’ba babombele hano ha nsenga.</verse>
				<verse number="11">Talanga, ngiawa nanfiki lubilo; nyiñamana ku kiakia kiodi n’akio, tala munlu akakuata kilongo kiobe.</verse>
				<verse number="12">Yawa akambilā nanankamutulu bu kibayi mu ntempelo y’Efile Mukulu ande, e takatuku mwanka dimo; ami namu nankafundu hadi eshina di’Efile Mukulu ande, n’eshina dia kibalo ki’Efile Mukulu ande, akio nyi Yelusalema muhya, akiyiki mwiilu kw’Efile Mukulu ande, n’eshina diande dihya namu.</verse>
				<verse number="13">Yawa e n’ētwi, ahushe abiakula Kikudi ku bikoñeno bi’Efile.</verse>
				<verse number="14">Kwi mwikeilu a ku kikoñeno kia mu Laodiecèe ofunde’shi: Yawa Amena, sha kishima, kamonyi ka binyibinyi, mbangilo ya bihangibwe bi’Efile Mukulu akula’shi:</verse>
				<verse number="15">Neuku bikitshino biobe’shi: Twe mashika mbioshī kālo, nankyeb’mi’shi, wekale mashika sunga nkālo.</verse>
				<verse number="16">Biabia ha mwanda we bu kifufu, twe mashika sunga nkālo, nankakulasa mu kanwa mwande.</verse>
				<verse number="17">Mwanda wakula’shi: Ami nyi mpeta, nyi mufwimishe bintu, nki na kintu lukalo, tweuku namu we a kishiotshi, na kwiyongola, mulanda, mpofu, sha muswa.</verse>
				<verse number="18">Nakuha binangu bia kuula kwandji nsahabu yitoshibwe mu kālo’shi, wekale mpeta, na bilamba bitoka biodia kufwadikwa’shi, tala būfu bwa muswa wobe bwamweka; oshingye meso obe n’elawa dia meso biodia kumona.</verse>
				<verse number="19">Be bungi boso bandji n’abo kifulo, nebakalashena, na kwibahasha; binyibiabia nwikale na kinsukunsuku na kwilanga mwishimba.</verse>
				<verse number="20">Talangai nemane ha kibelo, natutulu: muntu, su nanyi su nanyi ahusha eyi diande, na kushitula kibi, ami nankatwela mwanka kwadi, nankatomo n’e, n’e namu n’ami.</verse>
				<verse number="21">Kwi yawa akambilā nankakumina’shi, ashale n’ami ha luhun’a nsulu lwande, anka mwankambile namu, nyi mushale namu na Shami ha luhun’a nsulu lwe.</verse>
				<verse number="22">Yawa e n’ētwi ahushe biakulā Kikudi (E-Selelee) kwi bikoñeno bi’Efile.</verse>
			</chapter>
			<chapter number="4">
				<verse number="1">Talangai, kumongo kwa yino (myanda) namwene kibi akishitulwa mwiilu; n’eyi dia kwibedi dinahushishea (dibabi) bu mpungi dikwete kwisamba n’ami; dibakwile’shi: Kaminakuno, n’ami nankulesha myanda yi’anka na wa kufika kumongo.</verse>
				<verse number="2">Kahindji n’ākanā lulwilwe mu Kikudi (E-Selelee,) talangai, luhun’a nsulu lubatulwe mwiilu, na umune badi mushale ha luhun’a nsulu.</verse>
				<verse number="3">Na yawa badi mushale, ha kumutala, badi bwibwe dia jaspe na dia sardoine; na nkongolo yifunye luhun’a nsulu, ha kumona yibadi bwibwe dia l’emeraude.</verse>
				<verse number="4">Na mpun’a nsulu makumi abidinayinanka (yibadi) yifunyi lwinyi luhun’a nsulu, na ha mpun’a nsulu (namwene) bakulu makumi abidi na bananka bashale hanka, bafwale bilamba bitoka; na ha mitwe yabo habadi bilongo bia bushindji bia kilonda kia nsahabu.</verse>
				<verse number="5">Mubatukile mu luhun’a nsulu kuhenyahenya kwa mpeshi, na mikungulu, na mayi; ku mpala kwa luhun’a nsulu bimunyi bia kālo musambobidi bibadi abitembe, abio nyi m’Bikudi musambobidi bi’Efile-Mukulu.</verse>
				<verse number="6">Ku mpala kwa luhun’a nsulu (kubadi) bwishiba di mbadibadi dia kelobe; munkatshi mwa luhun’a nsulu namu na kwifunya kwa’lo (mubadi) nyamaya muwa yinanka, yiule na meso ku mpala na ku nyima.</verse>
				<verse number="7">Nyama a kwibedi badi muhwandjikile ntambwe, a kabidi bu mwan’a ñombe, a kasatu badi na lukyebo bu lwa muntu, na nyama a kananka badi bu mpungwe ahahula.</verse>
				<verse number="8">Na nyama ya muwa yinanka yibadi na mbaba yisamombo, (yibadi) yiule meso (ebungi) kwifunya na munda; n’ayo tayikishā kanya na bufuku, ayo’shi: Muhatulwe-Ekishila (nyi) Yehowa Efile Mukulu Shabukome-boso, e badi kala, e kwanka binobino, n’e anakafikye.</verse>
				<verse number="9">Ahakatumbishā’ya nyama ya muwa na kunemeka, na kutumbula’wa mushale ha luhun’a nsulu, e winyi e na muwa wa ikala-ika,</verse>
				<verse number="10">(biabia) bakulu makumi abidi na bananka abahone hashi ku mpala kwa yawa badi mushale ha luhun’a nsulu, na kumulangwil’e na muwa wa ikala-ika, na kwela bilongo bia bushindji bwabo ku mpala kwa luhun’a nsulu’shi:</verse>
				<verse number="11">Obe we muhwamdjikile, Nfumwetu, Efile Mukulu etu kutambula ntumbo, na kinemo, na bukome; mwanda bohangile bintu bioso, na ha mwanda wa bikyebe eshimba diobe bibadi kwanka na kuhangibwa.</verse>
			</chapter>
			<chapter number="5">
				<verse number="1">Henyihaha namwene mwiyasa dibalume dia yawa badi mushale ha luhun’a nsulu mukanda ufundwe munda na ha nyima, ulamikwe hoo na biukilo musambobidi.</verse>
				<verse number="2">Namwene namu mwikeilu e bukome ele musase n’Eyi dikata’shi: A nanyi muhwandjikile kubūla mukanda na kulamuna biukilo biao?</verse>
				<verse number="3">Biabia takubadi sunga ngumune mwiilu, sunga hanohansenga, sunga mushi mwa nsenga badi mwiukye kubūla mukanda, sunga nkutala hanka.</verse>
				<verse number="4">N’ami nadilanga (mpolo) bikata mwanda takubadi muntu muhwandjikile kubūla na kubala mukanda, sunga nkutala hanka.</verse>
				<verse number="5">Henyihaha umune a ku bakulu bambile’shi: Todilanga, Ntambwe nku kisaka kia Yuda, Mushi wa Dafidi, bakambile kubūla mukanda na kulamuna biukilo biao musambobidi.</verse>
				<verse number="6">Namwene munkatshi mwa luhun’a nsulu na mwa nyama ya muwa yinanka, na munkatshi mwa bakulu, Mwan’a Mukoko mwimane, bu mubadi mwihayibwe, badi na nsengwa musambobidi na meso musambobidi, nyi m’Bikudi bi’Efile Mukulu musambobidi bibatumibwe hanohansenga hoso.</verse>
				<verse number="7">Henyihaha bafikile bātshile mukanda kwiyasa dibalume di’awa badi mushale ha luhun’a nsulu.</verse>
				<verse number="8">Habahwile kuata mukanda, nyama ya muwa yinanka, na bakulu makumi abidi na bananka bibahone hashi ku mpala kwa Mwan’a Mukoko, boso bwa’bio bibadi na nsese na malonga a nsahabu aule na malashi, ao nyi nteko ya bahatulwe-bekishila.</verse>
				<verse number="9">Abo abadi abayimbi lono luhya’shi: Obe ’muhwandjikile kuata mukanda, na kulamuna biukilo biao; mwanda boyihayibwe, bwetukudile kw’Efile Mukulu ku mase obe, mu bisaka bioso, na mu ndjimi yoso, na mu bantu boso, na mu milo yoso;</verse>
				<verse number="10">bwetwikasha bu banfumu na batshiite-bakwidi kw’Efile Mukulu etu; n’atwe twanakabikale hanohansenga.</verse>
				<verse number="11">Biabia namwene, nahusha eyi dia bamwikeilu bebungi babadi befunye luhun’a nsulu na nyama ya muwa, na bakulu; na bungi bwabo bubadi binunu ekumi bifwimishe misusa binunu ekumi, nabinunubia binunu.</verse>
				<verse number="12">Abākula n’eyi dikata’shi: Mwan’a Mukoko bayihayibwe ’muhwandjikile kutambula bukome, na buheta, na binangu, na ntshitshiba, na kinemo, na ntumbo na mwabi.</verse>
				<verse number="13">Biabia bihangwe bioso bi mwiilu, na bi ha nsenga, na bi mushi mwa nsenga, na bi ha mema-a-kalunga, na bintu bioso bi mwanka, nebihushishe abiakula’shi: Mwabi na kinemo, na ntumbo, na butontshi bikale kwi yawa mushale ha luhun’a nsulu, winyi Mwan’a Mukoko mpaa na kwikala-ika.</verse>
				<verse number="14">Henyihaha nyama ya muwa yinanka yibakwile’shi: Amena. Na bakulu makumi abidi na bananka abahone hashi, tabalangwila Yawa atala mpaa na kwikala-ika.</verse>
			</chapter>
			<chapter number="6">
				<verse number="1">Namwene habalamwine Mwan’a Mukoko kimune kia biukilo musambobidi, na kuhusha bu umune a ku nyama ya muwa yinanka kwete kwakula n’eyi bu mukungulu’shi: Fwōtale.</verse>
				<verse number="2">Talangai, namwene namu nfalasa toka, na yawa badi mutentame hanka badi na buta bwa miketwe; badi muhebwe kilongo kia bushindji; bayile kwete kushinda na kushindana.</verse>
				<verse number="3">Habalamwine kiukilo kiakabidi, nahushishe nyama a muwa a kabidi’shi: Fwōtale.</verse>
				<verse number="4">Biabia kubatukile mungi nfalasa monga; na yawa badi mutentame hanka badi muhebwe kukatusha kufukama hanohansenga’shi, betahene; kubamuhelwe namu luhete lwa ngoshi lukata.</verse>
				<verse number="5">Habalamwine kiukilo kia kasatu, nahushishe nyama a muwa a kasatu kwete kwakula’shi: Fwōtale. Natadile, namona nfalasa fita; na yawa badi mutentame hanka badi na kihimo mwiyasa die.</verse>
				<verse number="6">Nahushishe bwīyi dia munkatshi mwa nyama ya muwa yinanka, adiamba’shi: Kihimo kiangano ku lufalanga lwa ndenadi lumune, na bihimo bisatu bia d’orge ku lufalanga lwa ndenadi lumune. Tolwishanga mwimu na nfinyo.</verse>
				<verse number="7">Na habalamwine kiukilo kia kananka, nahushishe nyama a muwa a kananka’shi: Fwōtale.</verse>
				<verse number="8">Natadile, namona nfalasa mutokolokye; n’eshina dia yawa badi mutentame hanka dibadi Lufu, na Kalunganyembo kabadi akalondo ku nyima kwe. Kubebahelwe namu matalwa hanundu ha luhese lwa kananka lwa bahanohansenga kwilwika ku luhete lwa ngoshi, na ku kihuha kia nsala, na ku kihuha kia lufu, na ku nyama yi bukyelo ya hanohansenga.</verse>
				<verse number="9">Habalamwine kiukilo kia katano, namwene mushi mwa kitala (kia bitahilo) bikudi bia’ba abehayibwe ha mwanda wa Mwanda w’Efile Mukulu, na ha mwanda wa bulungudi bwabadi na’bu.</verse>
				<verse number="10">Abēle musase n’eyi dikata’shi: A Nfumwetu, muhatulwe-e-kishila n’a binyibinyi, a nku kihindji kinyi kiokalekye kwitutshibila na kōbola mase etu kwi’ba babombele hanohansenga?</verse>
				<verse number="11">Na mitwelo yitoka yibahelwe boso, muntu na w’e, muntu na w’e; ubebalungwile’shi: nwikishe ku kikihindji mpaa na ha kehayibwa bafubi n’enu na bakwenu namu hamunenka n’anwe.</verse>
				<verse number="12">Natadile habalamwine kiukilo kia kasamombo, tala, kubadi kutenkatenka kukata kwa nsenga; na nguba bālulukile ta difita fututū bwikutu di bwaa, na mweshi ubālulukile bu mase;</verse>
				<verse number="13">na nyenyenyi ya miilwu yibahōne ha nsenga, bu mutshi wa kikuku aukukusha bikuba biao bibishi ha kuhukwa na luhahi lukata.</verse>
				<verse number="14">Eilu namu dibefungile bu mukanda wi mufungofungo aufungwa, na mangulu oso na bisangi bioso bibakatushwa ku mbalo yabio.</verse>
				<verse number="15">Na banfumu ba hanohansenga, na bantu bakata, na bampeta, na bimankinda bikilekile bukata, na bantu be bukome, na mpik’ese na muān’ese, abafwama mu twina tw’efile, na mu mbwebwe ya mangulu;</verse>
				<verse number="16">abalungwile mangulu na mbwebwe’shi: Etuhonene kwitufya ku mpala kwa yawa mushale ha luhun’a nsulu na ku nsunga ya Mwan’a Mukoko;</verse>
				<verse number="17">mwanda efuku dikata dia nsungu ye dibafiki; biabia a nanyi euku kwimana?</verse>
			</chapter>
			<chapter number="7">
				<verse number="1">Ku nyima kwa yino myanda, namwene bamwikeilu bananka mbemane ha mahaka ananka a hanohansenga, bakwate mpahi yinanka ya hano hashi’shi, luhahi taluhukanga ha nsenga, sunga mpa mema, su mpa mitshi.</verse>
				<verse number="2">Namene namu mungi mwikeilu akamina kutunduka, badi na kiukilo ki’Efile Mukulu a muwa; e bēle musase n’eyi dikata kwi bamwikeilu bananka, bahebwe (matalwa) a kumwesha nsenga na mem’a-kalunga malwa’shi:</verse>
				<verse number="3">Tanumweshanga nsenga malwa, sunga mema-a-kalunga, sunga mitshi, mpaa na hatuhu kutula kitundwilo ha mpalahabafubi b’Efile Mukulu.</verse>
				<verse number="4">Nahushishe bungi bwa’ba batudibwe kitundwilo; (babadi) lukama na makumi ananka na binanka bia binunu ba ku bisaka bioso bia bena Isalele.</verse>
				<verse number="5">Ku kisaka kia Yuda binunu ekumi na bibidi bibatudilwe kitundwilo, ku kisaka kia Leubena binunu ekumi na bibidi. Ku kisaka kia Ngada binunu ekumi na bibidi.</verse>
				<verse number="6">Ku kisaka kia Ashe binunu ekumi na bibidi. Ku kisaka kia Nafatale binunu ekumi na bibidi. Ku kisaka kia Manase binunu ekumi na bibidi.</verse>
				<verse number="7">Ku kisaka kia Shimeone binunu ekumi na bibidi. Ku kisaka kia Lefi binunu ekumi na bibidi. Ku kisaka kia Isakale binunu ekumi na bibidi.</verse>
				<verse number="8">Ku kisaka kia Sebulone binunu ekumi na bibidi. Ku kisaka kia Yosefe binunu ekumi na bibidi, na ku kisaka kia Bendjamine (namu kubadi) binunu ekumi na bibidi.</verse>
				<verse number="9">Ku nyima kwa yino myanda namwene, kibumbu kikata kishyakiuku kubadikwa na muntu, kia ku mīlo yoso, na ku bifuko bioso, na ku bantu boso, na ku ndjimi yoso, bemane ku mpala kwa luhun’a nsulu na ku mpala kwa Mwan’a Mukoko, bafwadikwe na mitwelo yitoka, na malala a mabo mu maas’abo:</verse>
				<verse number="10">abēle musase n’eyi dikata’shi: Kihandjilo (kikale) kw’Efile Mukulu etu mushale ha luhun’a nsulu, na kwi Mwan’a Mukoko namu.</verse>
				<verse number="11">Henyihaha bamwikeilu boso abemene na kwifunya luhun’a nsulu, na bakulu, na nyama ya muwa yinanka; abahōne mahala’bo hashi, abalangwile Efile Mukulu,</verse>
				<verse number="12">bambanga’shi: Amena: Mwabi, na ntumbo, na binangu, na kutumbula, na kinemo, na bukome, na ntshishiba bikale kw’Efile Mukulu etu mpaa na kwikala-ika. Amena.</verse>
				<verse number="13">Biabia umune a bakulu bālulwile anamba’shi: A bano bafwadikwe mitwelo yitoka mbanyi? na kwabadi bafikye nkunyi?</verse>
				<verse number="14">N’ami namwalulwile’shi: A Mwanana, obe weuku. E bandungwile’shi: Bano nyi mbenyi abatukile ku kishiotshi kikata, abasula mitwelo yabo, abaitosha selelee mu mase a Mwan’a Mukoko.</verse>
				<verse number="15">Binyibiabia nyi biabadi ku mpala kwa luhun’a nsulu lw’Efile Mukulu; abamufubila kanya na bufuku mu kibombelelo kie ki munda; na yawa ashala ha luhun’a nsulu akabombela munkatshi mwabo.</verse>
				<verse number="16">Tabakasumibwa na nsala dimo, sunga nyota; nguba namu takebashiki, sunga nkālo.</verse>
				<verse number="17">Mwanda Mwan’a Mukoko e munkatshi mwa luhun’a nsulu anakebamune, anakebakunkushe namu ku masulo a mema a muwa: n’Efile Mukulu anakebakumune mpolo yoso ku meso kwabo.</verse>
			</chapter>
			<chapter number="8">
				<verse number="1">Habalamwine kiukilo kia musambobidi, kubadi nyaa mwiilu mpaa na ku kihindji kia hankatshi ha nsa umune.</verse>
				<verse number="2">Biabia namwene bamwikeilu musambobidi abadi bemane ku mpala kw’Efile Mukulu; babadi bahebwe mampungi musambobidi.</verse>
				<verse number="3">Mungi mwikeilu bafikile aimana ku kitala kia bitahilo, badi n’elonga dia kilonda kia nsahabu dia kālo; badi muhebwe bukula bwa mahembwe ebungi’shi; ebutentekye na nteko ya bahatulwe-bekishila boso ha kitala kia kilonda kia nsahabu, kibadi ku mpala kwa luhun’a nsulu.</verse>
				<verse number="4">Na mwishi wa bukula bwa mahembwe, na nteko ya bahatulwe-bekishila, bibakamine mwiilu kwiyasa dia mwikeilu ku mpalakw’Efile Mukulu.</verse>
				<verse number="5">Biabia mwikeilu bātshile elonga dia kālo, bediushishe na kālo ka ku kitala, bedisumbwile hano ha nsenga; kubadi mayi, na mikungulu, na mahenyi a mpeshi, na kutenkakana kwa nsenga.</verse>
				<verse number="6">Na benyi bamwikeilu musambobidi babadi na mampungi musambobidi abelumbulwile kōmba.</verse>
				<verse number="7">Mwikeilu a kwibedi bōmbele, biabia kubalondele mpeshi a kasangu, na kālo bisangakane na mase, bibedibwe hano hashi: biabia kihindji kia kasatu kia mitshi kibatatshishwe kālo, na lubishi loso lubatatshishwe namu.</verse>
				<verse number="8">Henyihaha mwikeilu a kabidi bōmbele, na kubadi bu ngulu yikata ayitembe kālo yiedibwe mu mem’akalunga; biabia kihindji kia kasatu kibālulukile ta mase;</verse>
				<verse number="9">na kihindji kia kasatu kia bihangwe bibadi na muwa mu mem’a-kalunga bibafwile; kia kasatu namu kia masua kibashimishibwe.</verse>
				<verse number="10">Henyihaha mwikeilu a kasatu bōmbele, na luenyenyi lukata lubahonene mwiilu, lubadi alutembe bu kimunyi, lubahōne ha kihindji kia kasatu kia misulo ya mema, na ha masulo a mema;</verse>
				<verse number="11">n’eshina dia luenyenyi nyi mbu Mutshi-wibūlo; kihindji kia kasatu kia mema kibālulukile būlo, bantu bebungi namu abafwile ku mema, mwanda abālulukile būlo.</verse>
				<verse number="12">Henyihaha mwikeilu a kananka bōmbele, na kihindji kia kasatu kia nguba, na kia mweshi, na kia nyenyenyi bibakuhilwe, biabia kihindji kiabio kia kasatu kibafitshishwe bufuku’shi, kanya takamwekanga kihindji kia’ko kia kasatu, na bufuku mpamune.</verse>
				<verse number="13">Binyibiabia namwene, nahushishe mpungwe kwete kuhahula munkatshi mw’eilu na kwakula n’eyi dikata’shi: Mpombo, mpombo, mpombo, kwi babombele ha nsenga, ha mwanda wa angi mayi a mpungi a bamwikeilu basatu ashale, a taakyebe kwelwa!</verse>
			</chapter>
			<chapter number="9">
				<verse number="1">Binyibiabia mwikeilu a katano bōmbele, n’ami namwene luenyenyi alwīki mwiilu kuhona hano ha nsenga. Kubamuhelwe lufungulo lwa luhongo lushī na nfudilo.</verse>
				<verse number="2">Biabia babulwile luhongo lushī na nfudilo; kubatukile mwishi mu luhongo, bu mwishi wa mwilungu dikata; biabia nguba na luwa bibafitshishibwa ku mwishi wa luhongo.</verse>
				<verse number="3">Kubatukile nshiye mu mwishi ha nsenga, yihebwe matalwa bu tuminu twa ha nsenga twi na matalwa.</verse>
				<verse number="4">Abeyikamikile’shi: Tanulwishanga lubishi lwa ha nsenga, sunga nkingi kintu kibishi, sunga mutshi; anka (baba) bantu bashī na kitundwilo ki’Efile Mukulu ha mahala’bo.</verse>
				<verse number="5">Yibahelwe’shi: Tanwibehanga, anka kwibamwesha malwa ku mieshi yitano; na mitanyo yabo yibadi bu mitanyo ya kaminu hakasumu muntu.</verse>
				<verse number="6">Mu aa mafuku bantu abakakimbi lufu, tabakelumono, ooo; abakakyebe kufwa, na lufu alukebasuku.</verse>
				<verse number="7">Bihaso bia nshiyi (bibadi) bifwane nfalasa yilumbuiwilwe ngoshi; na ha mitwe hayo habadi bu bilongo bia nsahabu, na mahala’yo abadi efwane mahala a bantu.</verse>
				<verse number="8">Yibadi na nyene bu nyene ya bana-bakashi, na meno ayo abadi bu a ntambwe.</verse>
				<verse number="9">Yibadi na ngabo ku biadi, bu ngabo ya kilonda-kifita; na kitumo kia mbaba yayo kibadi bu kitumo kia makalo a nfalasa yibungi akama lubilo ku ngoshi.</verse>
				<verse number="10">Yibadi na minungi mu tubayi twayo, na matalwa ayo abadi kumwesha bantu malwa mieshi yitano.</verse>
				<verse number="11">Yibadi na nfumu hanundu hayo, nyi mwikeilu a mu luhongo lushī na nfudilo, eshina die mwidimi dia Bena Hebelu nyi: Abadone, anka mwidimi dia Bena Ngidiki e n’eshina dia bu: Apolyone.</verse>
				<verse number="12">Mpombo ya kwibedi yibakidi, talangai, yingi mpombo yibidi yibashala ku mongo kwa yino.</verse>
				<verse number="13">Henyihaha mwikeilu a kasamombo bōmbele, n’ami nahushishe eyi adituku ku masengwa a kitala kia nsahabu ki ku mpala kw’Efile Mukulu.</verse>
				<verse number="14">Adiakula kwi mwikeilu a kasamombo badi na mpungi’shi: Hosola bamwikeilu bananka bōnyibwe ku mwela ukata wa l’Eufalate.</verse>
				<verse number="15">Biabia bamwikeilu bananka abahoswelwe, abadi balumbudibwe kala ha mwanda wa nguba, n’efuku, na mweshi, na kihwa’shi, bayihe kihindji kia kasatu kia bantu.</verse>
				<verse number="16">Na bungi bwa mafita a basha nfalasa bubadi binunu nkama yibidi ya binunu; n’ami nahushishe bungi bwabo.</verse>
				<verse number="17">Biabia namwene nfalasa mu kimonwa, n’aba abadi batentame hanka, abadi na mangabo ku biadi a kālo, n’a ebwe dia hyacinthe na dia soufre; na mitwe ya nfalasa (yibadi) bu mitwe ya ntambwe; na mu kanwa mwa’yo mubatukile kālo na mwishi na soufre.</verse>
				<verse number="18">Ku bino bisatu nyi kubehayilwe kihindji kia kasatu kia bantu, ku kālo, na ku mwishi, na ku soufre bibatukile mu kanwa mwa’yo.</verse>
				<verse number="19">Mwanda bukome bwa nfalasa bwi mu kanwa mwa’yo, na mu mikila mwa’yo; mwanda mikila yayo (yibadi) bu manyoka e na mitwe, nyi n’ayo yiabasumana.</verse>
				<verse number="20">Bangi bantu abashele bashi behayibwe na bino bihuha, tambelangye ha mwanda wa mifubo ya ku maasa’bo’shi: Tatulangwilanga mikishi, na mankishi a kilonda kia nsahabu, n’a nfeda, n’a munyinga, n’a mabwe, n’a mitshi; ashyaeuku kumona, sunga nkuhusha, sunga nkutambuka;</verse>
				<verse number="21">tambelangye namu ha mwanda wa buntomboshi bwa’bo sunga ngwa masende abo, sunga ngwa lukyebanokyebano lwabo, sunga ngwa bwifi bwabo, ooo.</verse>
			</chapter>
			<chapter number="10">
				<verse number="1">Namwene namu mungi mwikeilu a bukome ayiki mwiilu, mufwadikwe n’ekumbi; nkongolo namu badi ha mutwe, na mpala ye yibadi bu nguba, na ngwā bu manūmbo a kālo.</verse>
				<verse number="2">Mwiyasa die mubadi kakanda kabūle, bāshine lwā lwe lubalume ha mem’a-kalunga, na lwā lwe lubakashi ha nsenga;</verse>
				<verse number="3">belele musase n’eyi dikata, bu ntambwe akumbā; na habēle musase, mikungulu ya mpeshi musambobidi yibele mayi ayo.</verse>
				<verse number="4">Habēle mikungulu ya mpeshi musambobidi mayi ayo, nadi tanakyebe kufunda; nahushishe eyi adituku mwiilu’shi: Lamika yayo myanda yibākwile mikungulu musambobidi, tweyifundanga.</verse>
				<verse number="5">Biabia mwikeilu anamwene mwimane ha mem’a-kalunga, na ha nsenga, bemikile mboko ye yibalume kwiilu,</verse>
				<verse number="6">batshihile mutshiho kwi’wa atala mpaa na kwikala-ika, bahangile eilu na bintu bi mwanka, na nsenga, na bintu bi mwanka, na mem’a-kalunga, na bintu bi mwanka’shi, tahakikwishyanyiho:</verse>
				<verse number="7">anka mu mafuku a eyi dia mwikeilu a musambobidi, hakabanga kōmba, nyi ahakahwibwa kifībwe ki’Efile Mukulu, anka mubakudile kwi bahika be batemuki.</verse>
				<verse number="8">N’eyi dinahushishe kwiilu dibandungwile dimonyi’shi: Nd’okate kakanda kabūle ke mwiyasa dia mwikeilu mwimane ha mem’a-kalunga na ha nsenga.</verse>
				<verse number="9">Biabia nayile kwi mwikeilu, namwamba’shi: Mpe kaka kakanda. E bandungwile’shi: Ekāte, wekādye koso; akakāluluka būlo munda mobe, anka mu kanwa mobe akakekala nsasa bu būki.</verse>
				<verse number="10">Biabia nātshile kakanda kwiyasa dia mwikeilu, nekadya, kabadi mu kanwa mwande nsasa bu būki; anka hakuhwa kwikadya, mwifu diande dibekele būlo.</verse>
				<verse number="11">Henyihaha bambile’shi: Odi n’ao ngwa kutemuka dimo ku mpala kwa bantu bebungi, na mīio, na ku ba ndjimi, na kwi banfumu.</verse>
			</chapter>
			<chapter number="11">
				<verse number="1">Kubampelwe elengye bwilanga; na umune bakwile’shi: Ebwe, ohime ntempelo y’Efile Mukulu na kitala kia milambu n’aba abalangwila mwanka.</verse>
				<verse number="2">Anka luhoho lwa hasha ha ntempelo welulekye, tweluhimanga; mwanda’lo lubahelwe kala kwi Badjentaila, na kibalo kihatulwe-kikishila banakekiashine mushi mwa ngwa mieshi makumi ananka na yibidi.</verse>
				<verse number="3">Nankaha (bukome kwi) tumonyi twande tubidi, n’abo banakatemukye myanda ha mafuku kinunu na nkama yibidi na makumi asamombo bafwalwe makutu.</verse>
				<verse number="4">Bano nyi nginyi mitshi ya mpafu na bitudilo bia bimunyi bibidi bimane ku mpala kw’Efile Mukulu a hanohansenga,</verse>
				<verse number="5">su muntu akakyebe kwibamwesha malwa, kālo kanakatukye mu kanwa mwabo, kashikye beshikwene n’abo, na su muntu akakyebe kwibamwesha malwa, mu kino kihaso wakekala n’ao ngwa kwihayibwa.</verse>
				<verse number="6">Bano be na matalwa a kushita mwiilu’shi, tamunoko mpeshi mu mafuku a kutemuka kwabo; be na matalwa namu a kwalula mema ta mase, na kukuhila nsenga na bihuha bia bihaso bioso ha misusa yoso yiabakyebe.</verse>
				<verse number="7">Habahwile bulungudi bwabo, nyama-e-bukyelo atuka ku luhongo lushī na nfudilo akalu ngoshi n’abo, akebakambila, ebehe,</verse>
				<verse number="8">na bitanda biabo bianakekale mu luhata lwa kinyi kibalo kikata, kiudikwe mu kiakikudi ta mbu Sodoma na Edjihitu, mwabehayile namu Nfumwabo.</verse>
				<verse number="9">Na kunkatshi kwa bantu, na ba ku bisaka, na ba ndjimi, na mīlo banakatale bitanda biabo mpaa na ku mafuku asatu na kihindji, tabakakumina bitanda biabo kushikibwa mu bilele, ooo.</verse>
				<verse number="10">N’abo ababombela hanohansenga abakasehela ha mwanda w’abo, abakāsha; abaketumishena bia buntu, mwanda bano batemuki babidi abadi abasosomesha ba hanohansenga.</verse>
				<verse number="11">Hakukila enyi mafuku asatu na kihindji, luwa lwa muwa w’Efile Mukulu ubatwele munda mwabo, abemene ha ngwa yabo; na moo ukata ubakwete baba abebamwene.</verse>
				<verse number="12">N’abo abahushishe eyi dikata adifiki mwiilu, adiakula kwabadi’shi: Fikai kuno, n’abo abayile mwiilu mwikumbi; n’abeshikwene n’abo abebabandjile.</verse>
				<verse number="13">Ha yaya nsa kubadi kutenkatenka kwa nsenga, na kihindji ki’ekumi kia kibalo kibahōne; na mu kutenkatenka kwa nsenga mubehayibwe bantu binunu musambobidi; n’abo babashele abakwetwe na moo, batumbisha Efile Mukulu a mwiilu.</verse>
				<verse number="14">Mpombo ya kabidi yibakidi, talangai, ya kasatu ngiyiayifiki lubilo.</verse>
				<verse number="15">Henyihaha mwikeilu a musambobidi bōmbele; kubadi mayi akata alondo mwiilu’shi: Bufumu bwa hanohansenga ta mbwa Nfumwetu na bwa Kidisitu e; e namu akabikala mpaa na kwikala-ika.</verse>
				<verse number="16">Binyibiabia bakulu makumi abidi na bananka abashalā ku mpala kw’Efile Mukulu ha mpun’a nsulu y’abo, abahōne mahala’bo hashi, tabalangwile Efile Mukulu’ shi:</verse>
				<verse number="17">Atukutumbula obe Yehowa Efile. Mukulu, winyi Shabukomeboso; we kwanka binobino, bodi kwanka kala, mwanda bōtshile (kodi ’be na mwinyi) bukome bobe, obikala.</verse>
				<verse number="18">Mīlo yibadi na nsungu, nsungu yobe namu yibafikile, na kihindjikia kutshibila (myanda ya) bafwe; na kihindji kia kuha bwedi kwi bahika bobe batemuki, na kwi bahatulwe-bekishila, na kwi’ba abatshinyi eshina diobe, bahela na bakata; na kulwisha’ba abalwisha nsenga.</verse>
				<verse number="19">Na ntempelo y’Efile Mukulu yi mwiilu yibashitwilwe; na mu ntempelo ye mubamwenwe musheto wa kilombeno kie; kubadi mahenyi a mpeshi, na mayi, na mikungulu, na kutenkatenka kwa nsenga, na mpeshi yikata ya mabwe.</verse>
			</chapter>
			<chapter number="12">
				<verse number="1">Binyibiabia kitundwilo kikata kibamwekyele mwiilu; mwana-mukashi mufwadikwe nguba, na mweshi mushi mwa ngwa ye, na ha mutwe we habadi kilonga kia nyenyenyi ekumi na yibidi.</verse>
				<verse number="2">Badi mwimite mwana, tabadi adidi mwanda badi kwete kusumwa na munda, badi akumbu mitanyo ya hakutanda.</verse>
				<verse number="3">Na kingi kitundwilo kibamwekyele mwiilu; talangai, kinyoka kikata kimonga hyū, kibadi na mitwe musambobidi na nsengwa ekumi; bilongo musambobidi namu bibadi ha mitwe y’e.</verse>
				<verse number="4">Mukila we ubakakile kihindji kia kasatu kia nyenyenyi ya mwiilu, beyiele ha nsenga; biabia kinyoka bemene ku mpala kwa mwana-mukashi badi takyebe kutanda, mwanda wa kudia mwana ha kutandwa.</verse>
				<verse number="5">N’e batandjile mwana, mwana-mulume, winyi anakabikale ku milo yoso n’elanga dia kilonda; na mwan’e bebosheshwe kw’Efile Mukulu, na ku luhun’a nsulu lwe.</verse>
				<verse number="6">Biabia mwana-mukashi basukile mu kabāka, ku mbalo yimulumbulwile Efile Mukulu ’shi, bamudishe mwanka ha mafuku kinunu na nkama yibidi na makumi asamombo.</verse>
				<verse number="7">Kubadi ngoshi mwiilu, Mikaele na bamwikeilu be babaluanga ngoshi na kinyoka; kinyoka namu badi ku ngoshi na bamwikeilu be;</verse>
				<verse number="8">anka’bo tambebakambile, ooo, na mbalo yabo tangisananwe dimonyi mwiilu.</verse>
				<verse number="9">Henyihaha kinyoka kikata basumbwilwe hashi, yawa nyoka a kala, batemwinwe bu Kafilefile, na bu Satana, winyi mōngodi a bahanohansenga boso; basumbwilwe hashi ha nsenga, bamwikeilu be namu abasumbwilwe n’e.</verse>
				<verse number="10">Henyihaha nahushishe eyi dikata mwiilu, adiamba’shi: Binobino kihandjilo, na bukome, na bufumu bw’Efile Mukulu etu, na matalwa a Kidisitu e bibafiki, mwanda winyi mwimukishi a bakwetu, ’musumbulwe hashi, badi ebemukisha ku mpala kw’Efile Mukulu kanya na bufuku.</verse>
				<verse number="11">N’abo abamukambile na mase a Mwan’a-Mukoko, na ha mwanda wa bulungudi bwabo bw’Efile; abo tababadi na miuwa yabo kifulo, mpaa na ku lufu, ooo.</verse>
				<verse number="12">Binyibiabia sehelai anwe mailu, n’anwe babombele mwanka. Mpombo kwi babombedi ba ha nsenga na ba ha mem’akalunga! mwanda kafilefile bayiki kwanudi, e na nsungu yikata, mwanda euku’shi: kihindji kiande nkihela.</verse>
				<verse number="13">Biabia kinyoka habamwene’shi: Nasumbulwa hashi, babingabinga mwana-mukashi batandjile (mwana) mulume.</verse>
				<verse number="14">Na mbaba yibidi ya mpungwe yikata yibahelwe mwanamukashi’shi, ahahule mu kabāka, mpaa na mu mbalo ye, kubadi adishwa ku kihindji, na ku bihindji, na ku kihindji kia kihindji, (kukatuka) ku mpala kwa nyoka.</verse>
				<verse number="15">Biabia nyoka bafidile mema mu kanwa mwe ku londa mwana-mukashi, bu kieshi (kia mpeshi) mwadia kumushimisha ku kieshi.</verse>
				<verse number="16">Na nsenga yibakwashishe mwana mukashi, yibabulwile mu kanwa mwa’yo, yiamina kinyi kieshi kibafīle kinyoka mu kanwa mwe.</verse>
				<verse number="17">Biabia kinyoka badi na nsungu na mwana-mukashi, bayile kulwa ngoshi na bashale ku lubio lwe, benyi abalama milangilo y’Et’ile Mukulu, n’abalamata ku bulungudi bwa Yesu Kidisitu.</verse>
			</chapter>
			<chapter number="13">
				<verse number="1">Baimene ha misengeya ya mem’a-kalunga. Namwene nyama-e-bukyelo atunduka mu mema, badi na mitwe musambodidi na nsengwa ekumi, nahansengwa ye bilongo ekumi, na ha mitwe he mashina a kukaa Efile Mukulu.</verse>
				<verse number="2">Na nyama-e-bukyelo anamwene mwifwane ngye, na niakasa e bu kimungu, ku kanwa kwe (kubadi) bu ku kanwa kwa ntambwe, ana kinyoka bamuhele bukome bwe, na luhun’a-nsulu lwe na matalwa akata.</verse>
				<verse number="3">(Namwene) namu umune wa mitwe ye bu ubadi utahibwe elonda ku lufu; henyihaha elonda die dia lufu dibaumine; biabia bahanohansenga boso abakanyine ku nyama-e-bukyelo.</verse>
				<verse number="4">Abalangwile kinyoka, ha mwanda bahele matalwa e kwi nyama-e-bukyelo; abalangwile nyama-e-bukyelo’shi: A nanyi mwifwane nyama-e-bukyelo? A nanyi euku kulwa n’e ngoshi?</verse>
				<verse number="5">Kubamuhelwe namu ku kanwa kwa kwakula myanda yimoo na ya kukaa; kubamuhelwe namu matalwa kwikadidila mieshi makumi ananka na yibidi.</verse>
				<verse number="6">Bāsamine mukanwa mwe kukaa Efile Mukulu, kukaaeshina die, na kibombelelo kie, (nyi) mbaba babombele mwiilu.</verse>
				<verse number="7">Kubamuhelwe namu kulwa ngoshi na bahatuiwe-bekishila na kwibakambila: na matalwa abamuhelwe hanundu ha bisaka bioso, na bantu, na ba ndjimi na mīlo.</verse>
				<verse number="8">Na boso babombele hanohansenga banakamulangwile, boso bashī na mashina’bo abafundjilwe mu mukanda wa muwa wa Mwan’a-Mukoko, mwihayibwe mpaa na ku mbangilo ya hanohansenga.</verse>
				<verse number="9">Su muntu e n’ētwi, ahushe.</verse>
				<verse number="10">Yawa akunkusha (bantu) mbuhika, akakunkushwa namu mbuhika, yawa ayihanā na luhete-lwa-ngoshi anakehayibwe na luhetelwa-ngoshi. Hano nyi mufwaka na lukuluhilo lwa bahatulwe bekishila.</verse>
				<verse number="11">Namwene namu mungi nyama-e-bukyelo kwete kutuka mu nsenga; e badi na nsengwa yibidi bu mwan’a mukoko, anka bākwile bu kinyoka.</verse>
				<verse number="12">Badi afubu na matalwa oso a nyama-e-bukyelo a kwibedi ku mpala kwe. Akokyeshā nsenga n’ababombele mwanka kulangwila winyi nyama-e-bukyelo a kwibedi badi n’elonda dia lufu diume.</verse>
				<verse number="13">E akitshi biakukanya bikata, mpaa na kwisha kālo mwiilu hano ha nsenga ku meso kwa bantu boso.</verse>
				<verse number="14">Aongolā’ba babombele ha nsenga, ha mwanda wa bilengyeleshi bibamuhelwe kukita ku meso kwa nyama-e-bukyelo; ākula kwi’ba babombele ha nsenga’shi: Nafushe kihwandjikisho kia nyamae-bukyelo, winyi badi mutahibwe na luhete-lwa-ngoshi, anka bamwene muwa.</verse>
				<verse number="15">Badi na bukome bwa kuha kinyi kihwandjikisho kia nyama-e-bukyelo muwa’shi, kihwandjikisho kia nyama-e-bukyelo kiakule, na kwikasha’shi, boso bashyabalangwila kihwandjikisho kia nyama-e-bukyelo behayibwe.</verse>
				<verse number="16">Bekasha namu boso, bahela na bakata, bampeta na balanda, baana na bahika, kutambula kitundwilo h’eyasa diabo dibalume, su mpa mahala habo’shi:</verse>
				<verse number="17">muntu sunga ngumune anakamone mwa kuula sunga nkuhana, anka yawa e na kitundwilo, (su) eshina dia nyama-e-bukyelo, su nkibadiko ki’eshina die.</verse>
				<verse number="18">Hano nyi he kalolo. Yawa e na lushingulwilo, abadikye kibadiko kia nyama-e-bukyelo, mwanda’kio nyi kibadiko kia muntu; na kibadiko kie nyi nkama yisamombo na makumi asamombo na yisamombo.</verse>
			</chapter>
			<chapter number="14">
				<verse number="1">Namwene, aaa! Mwan’a-Mukoko badi mwimane ha ngulu ya Siona, na lukama na makumi ananka na binanka a binunu, babadi n’eshina dia Nshye difundwe ha mahala’bo.</verse>
				<verse number="2">Nahushishe namu eyi adifu mwiilu, bu eyi dia mema ebungi, na bu eyi dia mukungulu ukata; n’eyi dinahushishe (dibadi bwiyi) dia bañomba abōmbo nsese yabo.</verse>
				<verse number="3">Abo abayimbile bu lono luhya ku mpala kwa luhun’a nsulu, na ku mpala kwa nyama-ya-muwa yinanka na kwa bakulu; takubadi muntu sunga ngumune beukile kwambula lwalwa lono, anka baba be binunu lukama na makumi ananka na binanka babadi bakulwe ku bahanohansenga.</verse>
				<verse number="4">Bano nyi mbaba tambalwishwe na bana-bakashi, mwanda’bo ntumame. Bano nyi mbaba abalondo Mwan’a-Mukoko kosokwēnde. Bano abakūlwe munkatshi mwa bantu; (nyi) mbikuba bia kwibedi bia kw’Efile Mukulu na kwi Mwan’a-Mukoko.</verse>
				<verse number="5">Mukanwa mwabo tamusananwe madimi, ooo; tabe na kilema.</verse>
				<verse number="6">Namwene namu mungi mwikeilu ahahula munkatshi mw’eilu, badi na mukāndu-wibuwa wa ikala-ika kulungula babombele ha nsenga, na kwi milo yoso, na hisaka bioso, na ba ndjimi yoso, na bantu boso.</verse>
				<verse number="7">Bākwile n’eyi dikata’shi: Tshinai Efile Mukulu, numutumbishe, mwanda kutshiba kwe kwa kimu kubafiki, nulangwilei yawa bahangile eilu na nsenga, na mem’a kalunga, na masulo a mema.</verse>
				<verse number="8">Mungi mwikeilu a kabidi balondele’shi: Muhone, muhone Babelone mukata, batomeshe mīlo yoso nfinyo ya bukyelo bwa lukyebanokyebano lwe.</verse>
				<verse number="9">Mungi mwikeilu namu a kasatu bebalondele, ākula n’eyi dikata’shi: Su muntu alangwila nyama-e-bukyelo na kihwandjikisho kie, atambula namu kitundwilo ha mpala he, su h’eyasa die,</verse>
				<verse number="10">(biabia) e namu anakatome ku nfinyo ya bukyelo bw’-Efile Mukulu, yilumbulwe yishī yisangakane mu kihulu kia nsungu ye; n’e anakamweshibwe malwa na kālo na soufre ku mpala kwa bamwikeilu bahatulwe-bekishila, na ku mpala kwa Mwan’a-Mukoko:</verse>
				<verse number="11">na mwishi wa malwa’bo wanakakamine mpaa na kwikala-ika; tabe na kikisho kanya na bufuku, abo abalangwila nyama-e-bukyelo na kihwandjikisho kie, n’aba banakatambule kitundwilo ki’eshina die.</verse>
				<verse number="12">Hano nyi mufwaka wa bahatulwe-bekishila; baba balame milangilo y’Efile Mukulu na lukumino lwa Yesu.</verse>
				<verse number="13">Nahushishe namu eyi adifiki mwiilu’shi: Funda’shi: Be na mwabi mbaba abafwila mwi Nfumwetu kwatshila lelo na ku mpala; ee, (nyi) bibākwile Kikudi (E-Selelee)’shi, bekishe ku mifubo, mwanda bikitshino biabo abiende n’abo.</verse>
				<verse number="14">Biabia namwene, talangai, ekumbi ditoka, na h’ekumbi habadi hashale (umune) mwifwane Mwan’a-Muntu, badi na kilongo kia nsahabu ha mutwe he, na luhete-lubinde lwi māshi lwa kunua n’alo mwiyasa die.</verse>
				<verse number="15">Mungi mwikeilu batukile mu ntempelo, kwete kwela musase n’eyi dikata kwi yawa mushale h’ekumbi’shi: Twesha lubinde lobe, onue; mwanda kihindji kia kunuā kibafiki; mwanda biakuūmbula bibahu kumonga.</verse>
				<verse number="16">Biabia yawa badi mushale h’ekumbi batwesheshe luhete-lubinde hano ha nsenga, na (bia ha) nsenga bibanoībwa.</verse>
				<verse number="17">Henyihaha mungi mwikeilu batukile mu ntempelo yi mwiilu, e namu badi na luhete-lubinde lwi māshi.</verse>
				<verse number="18">Mungi’nyi mwikeilu batukile ku kitala kia mulambu, badi na matalwa hanundu ha kālo; bēle’yi dikata kwi yawa badi na luhete-lubinde lwi māshi’shi: Twesha luhete lobe lubinde lwi māshi, okūle bisasa bia mutshi wa nfinyo bia ha nsenga; mwanda bikuba biao bibamongo biya.</verse>
				<verse number="19">Binyibiabia mwikeilu batwesheshe luhete lwe lubinde hano ha nsenga, takūlu mutshi wa nfinyo wa ha nsenga, bebiele mu kyengyelo kikata kia bukyelo bw’Efile Mukulu.</verse>
				<verse number="20">Na kyengyelo kibāshinwe hasha ha kibalo, na mase abatukile ku kyengyelo mpaa na kufika ku nkano ayikunkushā nfalasa, na ku kihindji bu kilometre makumi asatu na yibidi.</verse>
			</chapter>
			<chapter number="15">
				<verse number="1">Namwene namu kingi kitundwilo mwiilu, kikata na kiakukanya, bamwikeilu musambobidi abadi na bihuha musambobidi bia nfudilo; mwanda nyi mwanka mubakumbena bukyelo bw’Efile Mukulu.</verse>
				<verse number="2">Namwene namu bwishiba di mbadibadi dia kelobe disangakane na kālo, n’abo abakambile nyama-e-bukyelo, na kihwandjikisho kie, na kitundwilo kie, na kibadiko ki’eshina die, bēmane h’eshiba di mbadibadi dia kelobe, abadi na nsese y’Efile Mukulu.</verse>
				<verse number="3">N’abo abayimbi lono lwa Mosesa mufubi e Efile Mukulu, na lono lwa Mwan’a-Mukoko’shi: Bikitshino biobe mbikata na biakukanya, obe Yehowa Efile Mukulu Shabukomeboso; nyikashi yobe ngilulame na ya binyibinyi (obe) Nfumu a milo yoso.</verse>
				<verse number="4">A Yehowa, a nanyi shyakakutshinyi na kutumbisha eshina diobe? mwand’ank’obe nyi muhatulwe-e-kishila; mwanda mīlo yoso yanakafike kulangwila ku mpala kobe; mwanda bikitshino biobe bilulame bibafumbwilwe.</verse>
				<verse number="5">Talangai, ku nyima kwa yino myanda namwene, ntempelo ya kibombelelo ki’Efile kia bulungudi mwiilu yibadi yishitulwe;</verse>
				<verse number="6">na bamwikeilu musambobidi abatukile mu ntempelo, abadi na bihuha musambobidi; abadi bafwale (bilamba) bia lin bitoka selelee, abadi na biadi biabo bianyibwe mpu ya nsahabu.</verse>
				<verse number="7">Henyihaha umune a yinyi nyama ya muwa yinanka, bahele bamwikeilu musambobidi bihulu bia nsahabu musambobidi, biule bukyelo bw’Efile Mukulu atala kwikala-ika.</verse>
				<verse number="8">Na ntempelo yibaule mwishi wa ku ntumbo y’Efile Mukulu, na wa ku bukome bwe; biabia muntu sunga ngumune beukile kutwela mu ntempelo, mpaa n’ahabakumbene bihuha bia bamwikeilu musambobidi.</verse>
			</chapter>
			<chapter number="16">
				<verse number="1">N’ami nahushishe eyi dikata adifu mu ntempelo, adiakula kwi bamwikeilu musambobidi’shi: Ndai nuhongole bihulu bia bukyelo bw’Efile Mukulu ha nsenga.</verse>
				<verse number="2">Mwikeilu a kwibedi bayile, bahongolwele kihulu kie ha nsenga; biabia kubafikile elonda ditote bi moo ha bantu babadi na kitundwilo kia nyama-e-bukyelo, na he’ba abalangwila kihwandjikisho kie.</verse>
				<verse number="3">Henyihaha mwikeilu a kabidi bahongolwele kihulu kie mu mem’a-kalunga, abalulukile ta mase bu a (muntu) mufwe; na bintu bioso bi na muwa mu mem’a-kalunga bibafwile.</verse>
				<verse number="4">Na mwikeilu a kasatu bahongolwele kihulu kie mu ngwi na mu masulo-a-mema; abalulukile ta mase.</verse>
				<verse number="5">N’ami nahushishe mwikeilu e hanundu ha mema akula’shi: A Yehowa, obe we mululame, we kwanka binobino, bodiko kala, mwanda botshibile biabia;</verse>
				<verse number="6">mwanda abanosheshe mase a bahatulwe-bekishila na batemuki, n’obe bwebatomeshe mase (mwanda) mbahwandjikile.</verse>
				<verse number="7">Nahushishe eyi dia umune a ku kitala kia milambu’shi: Anka biabia obe Yehowa Efile Mukulu Shabukomeboso, bitshibilo biobe mbia binyibinyi na kululama.</verse>
				<verse number="8">Biabia mwikeilu a kananka bahongolwele kihulu kie ba nguba; bubamuhelwe kutatshisha bantu na kālo.</verse>
				<verse number="9">Biabia bantu abatatshishwe na kālo ke moo; n’abo abakayile eshina di’Efile Mukulu e na matalwa hanundu ha bino bihuha; tambelangye ’mashimba kumutumbisha, ooo.</verse>
				<verse number="10">Na mwikeilu a katano bahongolwele kihulu kie ha luhun’a nsulu lwa nyama-e-bukyelo, na bufumu bwe bubafitshishwe fututu, tabesumu ku ndjimi yabo ha mwanda wa mitanyo.</verse>
				<verse number="11">Abakayile namu Efile Mukulu a mwiilu ha mwanda wa mitanyo yabo na malonda’bo, tambelangye ’mashimbai ku bikitshino biabo, ayoyo.</verse>
				<verse number="12">Henyihaha mwikeilu a kasamombo bahongolwele kihulu kie ha mwela ukata, winyi l’Eufalate, na mema’o abaumine, biabia eshinda dilumbulwe ha mwanda wa banfumu, abafiki kutunduka.</verse>
				<verse number="13">Namwene namu bikudi bi butete bisatu bifwane bīlwa abituku mu kanwa mwa kinyoka, na mwa nyama-e-bukyelo, na mwa mutemuki a madimi;</verse>
				<verse number="14">mwanda abio nyi mbikudi bia biso, abifubu bitundwilo, abiende kwi banfumu ba bahanohansenga boso, ha mwanda wa kwibabungila hamune kwifita di’efuku dikata di’Efile Mukulu Shabukomeboso.</verse>
				<verse number="15">(Talangai, nafiki bu ngifi. Sha mwabi ngiawa atengyela, mulame bifwalwa bie’shi: Tala akatambuka muswa, n’abamono būfu bwe).</verse>
				<verse number="16">Biabia abebafumankeshe hamune ha mbalo ayitemunwa mwidimi dia Bena Hebelu’shi: Amangedone.</verse>
				<verse number="17">A musambobidi bahongolwele kihulu kie ha luwa kubatukile mu ntempelo eyi dikata ku luhun’a nsulu’shi: Takuhwanga;</verse>
				<verse number="18">biabia kubadi mahenyi a mpeshi, na mayi, na mikungulu; kubadi namu kutenkatenka kukata kwa nsenga kushyamwekyele bu kuno, bukata na kwa katshintshi kasha bantu abashelele hano ha nsenga.</verse>
				<verse number="19">Na kibalo kikata kibelamunwine hasatu, na bibalo bia Badjentaila bibahone: na Babelone mukata batentekyeshwe ku ntpala kw’Efile Mukulu kumuha kihulu kia nfinyo kia bukyelo bwa nsungu ye.</verse>
				<verse number="20">Na bila bioso bibasukile, na mangulu tangamonwe.</verse>
				<verse number="21">Na mabwe akata a kasangu a mpeshi, (ebwe dioso) bushito bwa’dio bu kilogramme makumi ananka na yibidi, anafiki mwiilu kuhona ha bantu; na bantu banaka kee Efile Mukulu ha mwanda wa kihuha kia mabwe a mpeshi, mwanda kihuha kiao nkikilekile bukata.</verse>
			</chapter>
			<chapter number="17">
				<verse number="1">Kubafikile umune a bamwikeilu musambobidi badi na bihulu musambobidi, bākwile n’ami’shi: Fika kuno; nkuleshe kitshibilo kia mukashi sha lusandji ashala ha mema ebungi,</verse>
				<verse number="2">uno nyi abakitshine n’e lukyebanokyebano kwi banfumu, na babombedi ba hanohansenga abakolweshwe na nfinyo ya lukyebanokyebano lwe.</verse>
				<verse number="3">Henyihaha bantwele mu Kikudi-E-Selelee mpaa na mu kabāka: Namwene mwana-mukashi mushale ha nyama-e-bukyelo monga hyū, mūle mashina a kasabu ka kukaa (Efile Mukulu), badi na mitwe musambobidi na nsengwa ekumi.</verse>
				<verse number="4">Winyi mwana mukashi badi mufwale bilamba bimongolokye, na bimonga hyō, mushingwe na nsahabu na mabwe aneme n’a perles; badi na kihulu kia nsahabu mwiyasa die kiule biakubendwa na bibutete bia lukyebanokyebano lwe;</verse>
				<verse number="5">na ha mpala he eshina difundwe’shi: KIFIBWE, BABELONE MUKATA, NYIN’A BASHA LUSANDJI BANA-BAKASHI, N’A BIAKUBENDWA BIA HANO HA NSENGA.</verse>
				<verse number="6">Namwene namu winyi mwana mukashi mukolwe na mase a bahatulwe bekishila, na mase a tumonyi twa Yesu: hanamumwene nakanyine na kukanya kwi moo.</verse>
				<verse number="7">Na mwikeilu bākwile n’ami’shi: A kiobokanyine nkinyi? Nankulungula kifībwe kia mwana-mukashi, na kia nyama-e-bukyelo yabamutwale, e na mitwe musambobidi na nsengwa ekumi.</verse>
				<verse number="8">Winyi nyama-e-bukyelo obomwene badi kala, binobino te kwanka, takyebe kwabuka luhongo lushī na nfudilo ēnde mu kulwididila. N’abo ababombela ha nsenga banakakanye, (mbaba) bashī na mashina’bo afundwe mu mukanda wa muwa wa ku mbangilo ya hanohansenga; habanakamone nyama-e-bukyelo, mwadi mwikele kwanka, te kwanka binobino, n’akafiki.</verse>
				<verse number="9">Kuno nyi na binangu bi na kalolo. Yinyi mitwe musambobidi nyi mangulu musambobidi hashale mwana-mukashi.</verse>
				<verse number="10">Kwi namu banfumu musambobidi; batano mbahone kala, na umune e kwanka, mungi’nyi tabandjile kufika; hanakafikye anakekale kihindji kihi.</verse>
				<verse number="11">Winyi nyama-e-bukyelo badi kwanka kala, anka taki kwanka, e winyi nyi nga mwanda, e namu’nyi nga winyi musambobidi; ēnde mpaa na mu kulwididila.</verse>
				<verse number="12">Na nsengwa ekumi yibomwene nyi banfumu ekumi, bashyababandjile kuata bufumu, ank’abatambula matalwa a bu banfumu (ku kihindji kia) nsa umune na nyama-e-bukyelo.</verse>
				<verse number="13">Bano be n’eshimba dimune, banaikahe matalwa’bo na bukome (kwi) nyama-e-bukyelo.</verse>
				<verse number="14">Bano banakalwe ngoshi na Mwan’a-Mukoko, na Mwan’a-Mukoko anakebakambile: mwanda e nyi Mwanana a bamwanana, na Nfumu a banfumu: n’abo be n’e mbetanyinwe, na basangudibwe, na bakishima.</verse>
				<verse number="15">N’e bandungwile’shi: Enyi mema obomwene hashale mukashi-sha-lusandji e bu bibumbu bia bantu, na mīlo na ba ndjimi.</verse>
				<verse number="16">Nsengwa ekumi yibomwene, na nyama-ebukyelo, ayo yanakashikwe mukashi-sha-lusandji, banakamwikashe musadikye, na muswa, abakadī namu mwita we, banakamuhidile na kālo.</verse>
				<verse number="17">Mwanda Efile Mukulu beutule mu mashimba’bo kukumbasha amukyebel’eshimba die, na kulombashena, na kuha bufumu bwabo kwi nyama-e-bukyelo mpaa n’ahakakumbana myanda yoso y’Efile Mukulu.</verse>
				<verse number="18">Na mwana-mukashi obomwene nyi nkinyi kibalo kikata, akibikalā hanundu ha banfumu ba ha nsenga.</verse>
			</chapter>
			<chapter number="18">
				<verse number="1">Ku nyima kwa yino myanda namwene mungi mwikeilu ayiki mwiilu, badi na matalwa akata; na nsenga yibatosheshwe na ntumbo ye.</verse>
				<verse number="2">E belele musase n’eyi dikilekile bukata’shi: Babelone mukata bahono, bāluluka ta nkibombelelo kia biso, na bu nshibo ya lukano ya bikudi bioso bibubi, na bu kikutu kia tonyi toso twi butete na tushikībwe.</verse>
				<verse number="3">Mwanda mīlo yoso yibatomene ku nfinyo ya bukyelo bwa lukyebanokyebano lwe, na banfumu ba ha nsenga abakitshine lukyebanokyebano n’e, na bansunga ba ha nsenga abafwimishe buheta ha mwanda wa bukome bwa bukitekite bwe.</verse>
				<verse number="4">Nahushishe dingi eyi mwiilu’shi: Anwe bantu bande nukatukye mwabadi, tala nwakeabishena na milwisho ye, na kutambula kwa bihuha bie.</verse>
				<verse number="5">Mwanda milwisho ye yibafikile mpaa na mwiilu, n’Efile Mukulu tahwile kunangushena yihename ye.</verse>
				<verse number="6">Mulubwilei hamune mubalubudile bangi, mulubwilei namu misusa yibidi mulombene bikitshino bie; mu kihulu kibasangakene, numusangakene misusa yibidi.</verse>
				<verse number="7">Bungi bwa mubetumbish’e na mwinyi na lulakalaka lwe, anka biabia namu numumweshe mitanyo na mālo; mwanda ākula mwishimba die’shi: Nashalā bu ndalamumba mubikale; ami nki mukashi-a-mufwe’mi, ami tankamono mālo’mi, ooo, sunga mpahelahela.</verse>
				<verse number="8">Binyibiabia mwifuku diinune bihuha bie bianakafikye, lufu, na mālo, na kihuha kia nsala; n’e akatatshidila fututu na kālo; mwanda Yehowa Efile Mukulu amutshibila kimu, e mbukome.</verse>
				<verse number="9">Na banfumu ba ha nsenga, abo abakitshine lukyebanokyebano, na kwikala n’e na muwa wa lulakalaka, abakadidi na kōkakana ha mwanda we, habakatala ha mwishi wa kutata kwe.</verse>
				<verse number="10">Abakemana kula ha mwanda wa kutshina mitanyo ye’shi: Aa! Aa! kibalo kikata Babelone, kibalo ki bukoho! mwanda mu nsa umune kitshibilo kiobe kibafiki.</verse>
				<verse number="11">Na bansunga ba ha nsenga banakadile na kumwinyongwela, mwanda takwi muntu akaulu biakusunga kwabo dimonyi.</verse>
				<verse number="12">Biakusunga bia nsahabu, na nfeda, na mabwe aneme, n’a perle, na bilamba bia lin binane, na bia bimongolokye, na bia nswa, na bimonga hyū; na bihaso bioso bia mitshi ya senteur, na bihaso bioso bia bihulu bia mbanga, na bia mitshi yikilekile kinemo, na bia munyinga, na bia kilonda-kifita, na bia mabwe atoka;</verse>
				<verse number="13">na bukula bwa eanelle, na bwa malashi, na mwimu wi malashi, na bukula bwa mahembwe, na nfinyo, na mwimu, na bukula bunane, na ngano, na bimunwa, na mikoko (biakusunga) bia nfalasa, na makalo, na bahika, na miuwa ya bantu.</verse>
				<verse number="14">Na bikuba bibābile eshimba diobe bianakakatukye kodi, na bintu bioso bia bukundwe, na buwa bukalabale bishimishwe kodi, na (bantu) tabanakebimone dimonyi sunga mpahelaliela.</verse>
				<verse number="15">Bansunga ba bino bintu abadi abafwimisha buheta, banakēmane kula ha mwanda wa kutshina mitanyo ye, bakwete kudila na kōkakana’shi:</verse>
				<verse number="16">Ae! Ae! kibalo kikata, kinyi kibadi kifwale bilamba bia lin binane, na bia bimongolokye, na bi monga hyū, na mushingwe na nsahabu, na mabwe aneme n’a perle!</verse>
				<verse number="17">mwanda mu nsa umune buheta bukata bwi biabia bubāluluka ta musalu. Na basha masua, na boso abēnde ha mema su nkunyi su nkunyi, na bafubi ba ha masua, na boso abasungā ha mema abemene kula,</verse>
				<verse number="18">bela musase hābamwene mwishi wa kutata kwe’shi: A nkibalo kinyi ki hamunenka na kinyi kino kibalo kikata?</verse>
				<verse number="19">N’abo abēle mitende ku mitwe yabo, bela musase, kudila na kōkakana’shi: Ae! Ae! kinyi kibalo kikata mubahetelanga boso babadi na masua abo ha mema, abadi bafwimishe buheta ha mwanda wa buheta bwa’kio! mwanda mu nsa umune kibasadika.</verse>
				<verse number="20">Sehelai ha mwanda w’akio obe eilu, n’anwe bahatulwe-bekishila, n’anwe batumibwa, na batemuki; mwanda Efile Mukulu tahwile kwinuobwēla hakidi.</verse>
				<verse number="21">Henyihaha mwikeilu e bukome batulwile ebwe bu dibadi adihēlwa dikata, bediele mu mema-a-kalunga’shi: Anka biabia na kifunko kikata, Babelone, kinyi kibalo kikata kianakahoneshibwe hashi, takianakamwekye’nyi, sunga mpahelahela.</verse>
				<verse number="22">N’eyi dia bañomba ba nsese, na dia bañomba ba biombwanga, na dia bōmbi ba nshiba, na dia bēdi ba mpungi tadianakahushibwe dimonyi modi, sunga mpahelahela;</verse>
				<verse number="23">n’etata dia kimunyi tadianakamunyikye dimonyi modi; n’eyi dia mubambi-a-mukashi sunga ndia mukashi-mubambibwe tadianakahushibwe dimonyi modi sunga mpahelahela; mwanda bansunga bobe babadi bantu bakata ba hanohansenga; mwanda mīlo yoso yibōngwelwe na masende obe.</verse>
				<verse number="24">Munkatshi mwe mubasanenwe mase a batemuki, n’a bahatulwe-bekishila, n’a boso abehayibwe hano ha nsenga.</verse>
			</chapter>
			<chapter number="19">
				<verse number="1">Ku nyima kwa yino myanda nahushishe eyi dikata dia kibumbu kikata mwiilu’shi: Aleluya! Kihandjilo na ntumbo na kinemo, na bukome, nyi mbi’Efile Mukulu etu:</verse>
				<verse number="2">mwanda kitshibilo kie kia kimu nyi nkia binyibinyi na kululama; mwanda batshibile kimu kia winyi mukashi-sha-lusandji, winyi balwishishe hanohansenga na lukyebanokyebano lwe, bōbwele mase a bahika be kwiyasa die.</verse>
				<verse number="3">Mususa wa kabidi abakwile’shi: Aleluya! na mwishi we ubebwele mpaa na kwikala-ika.</verse>
				<verse number="4">Biabia bakulu makumi abidi na bananka na nyama ya muwa yinanka bibahone hashi, tabalangwile Efile Mukulu mushale ha luhun’a nsulu’shi: Amena, Aleluya!</verse>
				<verse number="5">Henyihaha eyi dibatukile mu luhun’a nsulu’shi: Tumbishai Efile Mukulu etu anwe bahika be boso, n’anwe abamutshinyi, bahela na bakata.</verse>
				<verse number="6">Nahushishe namu bu kubadi eyi dia kibumbu kikata, na bwīyi dia mema e bungi, na bwīyi dia mikungulu yikata’shi: Aleluya, mwanda Yehowa Efile Mukulu Shabukomeboso abikalā.</verse>
				<verse number="7">Tusehelei na kusangala kukata, tumuhei ntumbo, mwanda ebambo dia Mwan’a-Mukoko dibafiki, na mpian’e tahwile kwilumbula.</verse>
				<verse number="8">Kubamuhelwe’shi; efwadikye bilamba bia lin binane, bitoka na selelee; mwanda bilamba bia lin binane nyi mbikitshino bilulame bia bahatulwe bekishila.</verse>
				<verse number="9">E bandungwile’shi: Funda’shi: Basha mwabi mbaba abetanyinwa ku bidibwa bi’ebambo bia Mwan’a-Mukoko. Bandungwile namu’shi: Yino nyi myanda ya binyibinyi y’Efile Mukulu.</verse>
				<verse number="10">Biabia nahone hashi ku ngwa ye kumulangwila. Bandungwile’shi: Ooo, tokitanga biabia. Ami nyi mufubi n’obe, n’a bakwenu bulungudi bwa Yesu; langwila Efile Mukulu; mwanda bulungudi bwa Yesu nyi muwa wa kutemuka kwa myanda.</verse>
				<verse number="11">Namwene mwiilu mushitukye; talangaii (kubadi) nfalasa toka; na yawa badi mutentame hanka aitaminwa bu, A Kishima, n’a Binyibinyi; atshibi kimu na kulwa ngoshi mu kululama.</verse>
				<verse number="12">Meso e abadi bwidimi dia kālo, na ha mutwe he habadi bilongo bibungi; badi n’eshina difundwe dishī diukye muntu, ank’e na mwinyi.</verse>
				<verse number="13">Badi mufwale mutwelo umaminwe mase; n’eshina die nyi Mwanda w’Efile Mukulu.</verse>
				<verse number="14">Na mafita a mwilui abamulondele ha nfalasa yitoka, bafwale bilamba bia lin binane, bitoka selelee.</verse>
				<verse number="15">Mu kanwa mwe amutuku luhete lwa ngoshi lwi māshi’shi, akuhile n’alo mīlo ya bantu; anakebamune n’elanga dia kilonda; āshine ha kyengyelo kia bukyelo na nsungu y’Efile Mukulu Shabukomeboso.</verse>
				<verse number="16">Ha mutwelo we na h’etankanta he badi n’eshina difundwe’shi: NFUMU A BANFUMU, NA MWANANA A BAMWANANA.</verse>
				<verse number="17">Namwene namu mwikeilu mwimane mu nguba; bēle musase n’eyi dikata kwi tonyi toso atuhahula munkatshi mwiilu’shi: Fwai nwikongwele hamune ku kidibwa ki’Efile Mukulu mukata’shi;</verse>
				<verse number="18">nudie mwita wa banfumu, na mwita wa bimankinda, na mwita wa bantu bakata, na mwita wa nfalasa, na w’aba abatentama ha nyima hayo, na mwita wa (bantu) boso, baana na bahika, bahela na bakata.</verse>
				<verse number="19">Namwene nyama-e-bukyelo, na banfumu ba ha nsenga, na mafita’bo bekongwele hamune kulwa ngoshi na yawa mushale ha nfalasa, na ku mafita e.</verse>
				<verse number="20">Biabia nyamae-bukyelo bakwatshilwe, na winyi mutemuki amadimi bakitshine bitundwilo ku mpala kwe, nyi bibōngwele n’abio baba abatambwile kitundwilo kia nyama-e-bukyelo, n’aba abalangudile kihwandjikisho kie. Bano babidi abedibwe abatala mwishiba dia kālo aditembe na soufre.</verse>
				<verse number="21">N’aba abashele abehayibwe na luhete lwa ngoshi lw’awa mushale ha nfalasa, lwinyi’lo lubatukile mu kanwa mwe; na tonyi toso tubekwite na mwita wabo.</verse>
			</chapter>
			<chapter number="20">
				<verse number="1">Henyihaha namwene mwikeilu ayiki mwiilu, badi na lufungulo lwa luhongo lushī na nfudilo, na lukano lukata mwiyasa die.</verse>
				<verse number="2">E bakwete kinyoka, nyi ngwinyi nyoka a kala, nyi n’Kafilefile, Satana, bamwanyine bihwa kinunu kimune:</verse>
				<verse number="3">Bamwele mu luhongo lushī na nfudilo, bamushitshile mwanka, batudile kiukilo hadi’shi, takōngola mīlo ya bantu dimonyi, mpaa n’ahakakumbana bihwa kinunu kimune; ku mongo kwa’bio anakahosolwe kihindji kihela.</verse>
				<verse number="4">Namwene namu mpun’a nsulu n’aba bashale hanka, mbahebwe kitshibilo. (Namwene’nyi) bikudi bi’aba abatshibilwe mitwe ha mwanda wa bulungudi bwa Yesu, na ha mwanda wa Mwanda w’Efile Mukulu nyi mbaba bashī badi abalangwila nyama-e-bukyelo, sunga nkihwandjikisho kie, sunga nkutambula kitundwilo kie ha mahala’bo, sunga ha maasa’bo; abekele na muwa na kubikala na Kidisitu bihwa kinunu kimune.</verse>
				<verse number="5">Anka bangi bafwe babashele tambamone muwa dimonyi mpaa n’ahakakumbana bihwa kinunu kimune. Luno nyi lusangukilo lwa kwibedi.</verse>
				<verse number="6">Sha mwabi na muhatulwe-e-kishila nyi ngiawa mwibungile mu lusangukilo lwa kwibedi; ha bano, lufu lwa kabidi talwi na matalwa, anka’bo banakekale batshiite-bakwidi b’Efile Mukulu na ba Kidisitu, banakabikale n’e bihwa kinunu kimune.</verse>
				<verse number="7">Hanakakumbane bino bihwa kinunu kimune, Satana anakahosolwe mu nshibo ye ya lukano,</verse>
				<verse number="8">anakatuke kōngola mīlo ya bantu yi ku mahaka ananka a nsenga, Ngoga na Mangoga, kwi bakongola hamune kulwa ngoshi; bungi bwabo bwi bu misengeiya ya ku mema.</verse>
				<verse number="9">N’abo abahalakene kosokoso ku bula bwa nsenga, abefunyine kibombelelo kia bahatulwe-bekishila, na kinyi kibalo kitomibwe kifulo; henyihaha kālo kabayikile kwiilu kw’Efile Mukulu, kabebatatshishe fututu.</verse>
				<verse number="10">Na kafilefile, winyi bebōngwele, belelwe mwishiba dia kālo na soufre, mwi nyama-e-bukyelo na mutemuki a madimi; banakamweshibwe mitanyo kanya na bufuku, mpaa na kwikala-ika.</verse>
				<verse number="11">Namwene namu luhuna lutoka lukata, na yawa mushale hanka, ku mpala kwe nyi kubasukile nsenga n’eilu, tankumonwe mbalo yabio, ooo.</verse>
				<verse number="12">Biabia namwene bafwe, bahela na bakata bemane ku mpala kw’Efile Mukulu; na mikanda yibabulwilwe; na ungi mukanda ubabulwilwe, nyi mukanda wa muwa; na bafwe abatshibilwe kimu ku yaya myanda yifundjibwe mu mikanda, mulombene bikitshino biabo.</verse>
				<verse number="13">Memaa-kalunga abalubwile bafwe (babadi) mwanka, lufu na kalunganyembo namu bibalubwile bafwe (babadi) mwanka; n’abo boso abatshibilwe kimu mulombene bikitshino biabo, muntu na bie, muntu na bie.</verse>
				<verse number="14">Lufu na kalunganyembo bibelwe mwishiba dia kālo. Luno nyi lufu lwa kabidi.</verse>
				<verse number="15">Na muntu oso shī musananwe (eshina die) difundjibwe mu mukanda wa muwa, ēlwa mwishiba dia kālo.</verse>
			</chapter>
			<chapter number="21">
				<verse number="1">Namwene eilu dihya na nsenga yihya; mwanda eilu dia kwibedi na nsenga ya kwibedi bibakididile; takubadi namu mema-a-kalunga dimonyi.</verse>
				<verse number="2">Ami Yoano namwene kibalo kihatulwe-ki-kishila kia Yelusalema muhya, akiiki mwiilu kw’Efile Mukulu, kilumbulwe bu mukashi ēnde mu kutwela mwilengyele mulund’e.</verse>
				<verse number="3">Nahushishe namu eyi dikata adituku mwiilu’shi: Talangai, kibombelelo ki’Efile Mukulu ki munkatshi mwa bantu, n’e akabombele munkatshi mwabo, abo banakekale bantu be, n’Efile Mukulu na mwinyi anakekale n’abo, t’Efile Mukulu abo.</verse>
				<verse number="4">E anakakumune mpolo yoso ku meso abo; takukekala lufu dimonyi, sunga mālo, sunga nkudila, su mitanyo dimonyi, ooo; mwanda bintu bia kwibedi bibakididile.</verse>
				<verse number="5">Yawa ashalā ha luhun’a-nsulu bambile’shi: Talangai, bia mpangula bintu bioso ta mbihya. Bambile’shi: Funda, mwanda yino myanda yi kishima na ya binyibinyi.</verse>
				<verse number="6">E bandungwile’shi: Takuhwanga. Ami nyi Alefa na Omenga, mbangilo na nfudilo. Nankah’e na nyota ku nsulo ya mema a muwa buana.</verse>
				<verse number="7">Yawa akambila anakahyane bino bintu, n’ami nankekala kwadi bw’Efile Mukulu e, e namu akekala kwandji’mi bu ande mwana.</verse>
				<verse number="8">Anka basha moo, na bashī bukumine, na be butete, na bantomboshi, na basha lukyebanokyebano, na basha masende, na balangwidi ba mankishi, na basha madimi boso, abakabungilwe mwishiba aditembe kālo na soufre; luno nyilufulwa kabidi.</verse>
				<verse number="9">Henyihaha kubafikile umune a ku bamwikeilu musambobidi, badi na bihulu musambobidi, bi munemene na bihuha musambobidi bia nfudilo; bākwile n’ami’shi: Fwa kuno, nkuleshe mwana mukashi takyebe kutwela, nyi mpian’a Mwan’a-Mukoko.</verse>
				<verse number="10">Henyihaha bantwadile mu Kikudi-E-Selelee ku ngulu mukata mula, bandesheshe kinyi kibalo kihatulwe-ki-kishila, Yelusalema, ayiki mwiilu kw’Efile Mukulu,</verse>
				<verse number="11">ki na ntumbo y’Efile Mukulu: etata dia’kio dibadi bwibwe dikilekile kinemo, bwibwe dia jaspe di selelee bwitalatala;</verse>
				<verse number="12">kibadi na lubumbu lukata lwi bula; kibadi na bibi ekumi na bibidi, na bamwikeilu ekumi na babidi bemane ku bibi; na mashina afundwe hanka, nyi nga bisaka bia bena Isalele ekumi na bibidi;</verse>
				<verse number="13">ku tunduka bibi bisatu, ku Node bibi bisatu, ku Sude bibi bisatu, na ku hon’a nguba bibi bisatu.</verse>
				<verse number="14">Na lubumbu lwa kibalo lubadi na bibangilo ekumi na bibidi; na mashina a batumibwa ekumi na babidi ba Mwan’a Mukoko hanka.</verse>
				<verse number="15">Na yawa bakwile n’ami badi n’elengye dia nsahabu dia kuhima n’adio kibalo, na bibi bia’kio, na lubumbu lwa’kio.</verse>
				<verse number="16">Kibalo namu kibadi mpese yinanka yi mosomoso, mbula bwa’kio na mbukata mpamune: e bahimine kibalo n’elengye, kilomètres hehi binunu bibidi na nkama yinanka. Bula bwa’kio na bukata, na bula bwa mwiilu bwi hamune.</verse>
				<verse number="17">Henyihaha bahimine lubumbu lwa’kio, mètres makumi musambobidi na mwanda (mulombene) kihwandjikisho kia muntu, nyi nkwambashi, kwa mwikeilu.</verse>
				<verse number="18">Na bibakwa bia lubumbu (bibadi) bia jaspe. Kibalo (ki na mwinyi kibadi) kia kilonda kia nsahabu ki soo, bu kelobe ke soo.</verse>
				<verse number="19">Bibangilo bia lubumbu lwa kibalo bibalengyelwe na mabwe aneme e bihaso na bihaso. Kibangilo kia kwibedi kibadi kia jaspe, kia kabidi nkia saphir, kia kasatu nkia calcedoine, kia kananka nkia l’emeruade,</verse>
				<verse number="20">kia katano sardonyx, kia kasamombo nkia sardoine; nkia musambobidi nkia chrysolithe, kia mwanda nkia beryl, kia kitema nkia topaze, ki’ekumi nkia chrysoprase, ki’ekumi na kimune nkia l’hyacinthe, ki’ekumi na bibidi nkia l’amethyste.</verse>
				<verse number="21">Na bibi ekumi na bibidi bibadi perles ekumi na yibidi; ku kioso kibi kubadi perle umune; na luhata lwa kibalo lubadi lwa kilonda kia nsahabu ki soo, bu kelobe ke soo.</verse>
				<verse number="22">Nkimwimumone ntempelo; mwanda Yehowa Efile Mukulu Shabukomeboso, na Mwan’a-Mukoko nyi ntempelo ya’kio.</verse>
				<verse number="23">Kinyi kibalo takī na lukalo lwa nguba, sunga ndwa mweshi bia kumunyika mwanka; mwanda ntumbo y’Efile Mukulu yibekimunyikile, na kimunyi kia’kio nyi Mwan’a-Mukoko.</verse>
				<verse number="24">Na mīlo y’aba bahande banakatambukye kwitata dia’kio; na banfumu ba ha nsenga banakafishe ntumbo y’abo mwanka.</verse>
				<verse number="25">Bibi bia’kio tabianashitwe sunga mpahela mu kanya, (mwandā’kwa takwi bufuku):</verse>
				<verse number="26">Banakafishe ntumbo na kinemo bia mīlo ya bantu mwanka.</verse>
				<verse number="27">Tamukatwele kia kushula, sunga mpahelahela, sunga yawa akitshi ya butete, sunga madimi, ooo; anka’ba bafundjibwe mu mukanda wa muwa wa Mwan’a-Mukoko.</verse>
			</chapter>
			<chapter number="22">
				<verse number="1">Binyibiabia bandesheshe mwela wa mema a muwa-autala wi soo, selelee bwitalatala, autuku mu luhun’a-nsulu lw’Efile Mukulu, na lwa Mwan’a-Mukoko.</verse>
				<verse number="2">Munkatshi mwa luhata lwa’kio na ku mpese yoso yibidiya mwela (kubadi) mutshi wa muwa-au-tala, auheya bikuba misusa ekumi na yibidi ku mweshi ku mweshi, na mabishi a mutshi abadi a kuhasha n’ao mīlo ya bantu.</verse>
				<verse number="3">Takukekala muloa dimonyi, ooo; anka luhun’a-nsulu lw’Efile Mukulu na lwa Mwan’a-Mukoko alukekala mwanka, na bahika be banakamufubile.</verse>
				<verse number="4">N’abo banakamone mpala ye n’Eshina die dianakekale ha mahala’bo.</verse>
				<verse number="5">Takukela bufuku dimonyi, ooo, ta be na lukalo lwa kimunyi, sunga etata dia nguba; mwanda Yehowa Efile Mukulu anakebahe etata, n’abo banakabikale mpaa na kwikala-ika.</verse>
				<verse number="6">N’e bandungwile’shi: Yino myanda ngia kishima na binyibinyi: na Yehowa Efile Mukulu a bikudi bia batemuki batumine mwikeilu mu kulesha bahika be myanda ayikyebe kukitshibwe ahayisha kihindji kihi.</verse>
				<verse number="7">Talangai, nafiki bukidi; sha mwabi yawa alama myanda yibatemukile mu uno mukanda.</verse>
				<verse number="8">N’ami Yoano nyi winyi bahushishe na kumona yino myanda. Hanahushishe na kumona, nahone mu kulangwila ku mpala kwa ngwa ya mwikeilu bandesheshe yino myanda.</verse>
				<verse number="9">Henyihaha bandungwile’shi: Ooo tokitanga biabia; ami nyi mufubi n’obe na bakwenu batemuki, n’aba abalama myanda ya uno mukanda w’Efile Mukulu; langwila Efile Mukulu.</verse>
				<verse number="10">Bandungwile namu’shi: Tolamikanga myanda yabatemukilwe mu uno mukanda; mwanda kihindji takidi hehi.</verse>
				<verse number="11">Yawa shī mululame ekadidile na yishī yilulame; na yawa e butete ekashwe mbutete: na yawa ’mululame akadidile mululame; na yawa muhatulwe-e-kishila ekadidile muhatulwe-e-kishila.</verse>
				<verse number="12">Talangai, nafiki lubilo; na bwedi bwande bwi n’ami kulubwila kwi muntu ese muhunda mufubo we, muntu na w’e, muntu na w’e.</verse>
				<verse number="13">Ami nyi Alefa na Omenga, mbangilo na nfudilo, a kwibedi n’a nfudilo.</verse>
				<verse number="14">Basha mwabi nyi mbaba abasula mitwelo yab’oshi, bekale na matalwa a ku mutshi wa muwaau-tala, na kutwela mwanka ku bibelo bia kibalo.</verse>
				<verse number="15">Hasha he mbwa, na basha masende, na basha lukyebanokyebano, na bantomboshi, na balangwidi ba mankishi, na boso abasehela na kudimba madimi.</verse>
				<verse number="16">Ami Yesu natumine mwikeilu ande kwinulungula bu kamonyi yino myanda mu bikoñeno bi’Efile. Ami nyi mushi na kekulu ka Dafidi, lwinyi luenyenyi lwa kunkyelo lwi selelee.</verse>
				<verse number="17">Kikudi-E-Selelee na mukashi takyebe kutwela abakula’shi: Fika. Na yawa ahusha akule ’shi: Fika. Na yawa e na nyota afikye, yawa namu e n’eshimba dia kukyeba atambule mema a muwa buana.</verse>
				<verse number="18">Nākula bu kamonyi kwi muntu ese ahushā myanda ya lutemuko lwa uno mukanda’shi: Su muntu akatenteka yingi myanda ha yino, Efile Mukulu akamutentekyela binyi bihuha bifundwe mu uno mukanda.</verse>
				<verse number="19">Na su muntu akalamuna myanda ku uno mukanda wa lutemuko, Efile Mukulu akamulamunwina kihindji kie ku mutshi wa muwa-au-tala, na ku kibalo kihatulwe-ki-kishila, na (ku) myanda yifundwe mu uno mukanda.</verse>
				<verse number="20">Winyi e ākula bu kamonyi yino myanda amba’shi: Ee, nafiki bukidi. Amena; fika Nfumwetu Yesu.</verse>
				<verse number="21">Bu-muntu bwa Nfumwetu Yesu bwikale na bahatulwebekishila boso. Amena. KUNFUDILO.</verse>
			</chapter>
		</book>
	</testament>
</bible>
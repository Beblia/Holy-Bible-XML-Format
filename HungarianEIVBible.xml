<?xml version="1.0" encoding="UTF-8"?>
<bible translation="Hungarian (EIV) (Újszövetség: élet, igazság és világosság) " status="The New Testament: Life, Truth and Light (Ujszövetseg: elet, igazsag es vilagossag) Copyright © 2003 by Biblica, Inc.® Used by permission. All rights reserved worldwide." link="https://www.bible.com/bible/26/MAT.1.EIV">
	<testament name="New">
		<book number="40">
			<chapter number="1">
				<verse number="1">Jézus Krisztusnak, Dávid fiának, Ábrahám fiának nemzetségéről szóló könyv.</verse>
				<verse number="2">Ábrahám nemzette Izsákot, Izsák nemzette Jákóbot, Jákób nemzette Júdát és testvéreit.</verse>
				<verse number="3">Júda nemzette Fáreszt és Zerahot Támártól, Fáresz nemzette Heszrónt, Heszrón nemzette Arámot.</verse>
				<verse number="4">Arám nemzette Aminádábot, Aminádáb nemzette Nahsont, Nahson nemzette Szalmónt.</verse>
				<verse number="5">Szalmón nemzette Boázt Ráhábtól, Boáz nemzette Obédet Ruthtól, Obéd nemzette Isait.</verse>
				<verse number="6">Isai nemzette Dávid királyt. Dávid király nemzette Salamont Úriás feleségétől.</verse>
				<verse number="7">Salamon nemzette Roboámot, Roboám nemzette Abijját, Abijja nemzette Ászát.</verse>
				<verse number="8">Ásza nemzette Jósafátot, Jósafát nemzette Jórámot, Jórám nemzette Uzziást.</verse>
				<verse number="9">Uzziás nemzette Jótámot, Jótám nemzette Áházt, Áház nemzette Ezékiást.</verse>
				<verse number="10">Ezékiás nemzette Manassét, Manassé nemzette Ámónt, Ámón nemzette Jósiást.</verse>
				<verse number="11">Jósiás nemzette Jekonjást és testvéreit a babiloni fogságravitelkor.</verse>
				<verse number="12">A babiloni fogságravitel után pedig Jekonjás nemzette Sealtiélt, Sealtiél nemzette Zerubbábelt.</verse>
				<verse number="13">Zerubbábel nemzette Abihudot, Abihud nemzette Eljákimot, Eljákim nemzette Azzurt.</verse>
				<verse number="14">Azzur nemzette Cádókot, Cádók nemzette Jákint, Jákin nemzette Elihudot.</verse>
				<verse number="15">Elihud nemzette Eleázárt, Eleázár nemzette Mattánt, Mattán nemzette Jákóbot.</verse>
				<verse number="16">Jákób nemzette Józsefet, férjét Máriának, akitől született Jézus, akit Krisztusnak neveznek.</verse>
				<verse number="17">Az összes nemzetség tehát Ábrahámtól Dávidig tizennégy nemzetség, Dávidtól a babiloni fogságravitelig tizennégy nemzetség, a babiloni fogságraviteltől Krisztusig tizennégy nemzetség.</verse>
				<verse number="18">Jézus Krisztus születése pedig így történt: Anyja, Mária, aki József jegyese volt, egybekelésük előtt viselős lett a Szentlélektől.</verse>
				<verse number="19">József, a férje, igaz ember volt, és nem akarta őt gyalázatba keverni, titokban akarta őt elbocsátani.</verse>
				<verse number="20">Mikor pedig ezeket magában elgondolta, íme, az Úr angyala megjelent neki álmában, és ezt mondta: „József, Dávid fia, ne félj magadhoz venni Máriát, a te feleségedet, mert ami benne fogantatott, az a Szentlélektől van.</verse>
				<verse number="21">Fiat fog majd szülni, és nevezd őt Jézusnak, mert ő szabadítja meg népét bűneitől.“</verse>
				<verse number="22">Mindez pedig azért történt, hogy beteljesedjék, amit az Úr mondott a próféta által, aki így szólt:</verse>
				<verse number="23">„Íme, a szűz méhében fogan, és fiat szül, és Immánuelnek fogják nevezni“ — ami azt jelenti: Velünk az Isten.</verse>
				<verse number="24">József pedig álmából felserkenve úgy tett, amint az Úr angyala parancsolta neki: magához vette feleségét,</verse>
				<verse number="25">és nem érintette addig, amíg meg nem szülte elsőszülött fiát, akit Jézusnak nevezett el.</verse>
			</chapter>
			<chapter number="2">
				<verse number="1">Amikor pedig megszületett Jézus a júdeai Betlehemben, Heródes király idejében, íme, napkeletről bölcsek jöttek Jeruzsálembe, és ezt mondták:</verse>
				<verse number="2">„Hol van a zsidók királya, aki megszületett? Mert láttuk csillagát napkeleten, és azért jöttünk, hogy tisztességet tegyünk neki.“</verse>
				<verse number="3">Amikor Heródes király ezt meghallotta, felháborodott, és vele együtt az egész Jeruzsálem.</verse>
				<verse number="4">Egybegyűjtött minden főpapot és a nép írástudóit, és tudakozódott tőlük, hogy hol kell Krisztusnak megszületnie.</verse>
				<verse number="5">Azok pedig ezt mondták neki: „A júdeai Betlehemben, mert így írta meg a próféta:</verse>
				<verse number="6">»És te, Betlehem, Júdának földje, semmiképpen sem vagy legkisebb Júda fejedelmi városai között, mert belőled származik a fejedelem, aki legeltetni fogja népemet, Izraelt.«“</verse>
				<verse number="7">Ekkor Heródes titkon hívatta a bölcseket, szorgalmasan megtudakolta tőlük a csillag megjelenésének idejét.</verse>
				<verse number="8">Elküldte őket Betlehembe, és azt mondta nekik: „Menjetek el, szorgalmasan kérdezősködjetek a gyermek felől, mihelyt pedig megtaláljátok, adjátok tudtomra, hogy én is elmenjek, és tisztességet tegyek neki.“</verse>
				<verse number="9">Ők pedig a király beszédét meghallgatták, és elindultak. És íme, a csillag, amelyet napkeleten láttak, előttük ment mindaddig, amíg odaérve megállt a hely fölött, ahol a gyermek volt.</verse>
				<verse number="10">Amikor meglátták a csillagot, igen nagy örömmel örvendeztek.</verse>
				<verse number="11">Bementek a házba, ott találták a gyermeket anyjával, Máriával, és leborulva tisztességet tettek neki, kincseiket kitárva ajándékot adtak neki: aranyat, tömjént és mirhát.</verse>
				<verse number="12">Mivel álmukban intést kaptak, hogy Heródeshez vissza ne menjenek, más úton tértek vissza hazájukba.</verse>
				<verse number="13">Mikor pedig elmentek, megjelent Józsefnek az Úr angyala álmában, és mondta neki: „Kelj fel, vedd a gyermeket és anyját, fuss Egyiptomba, és maradj ott, amíg én mondom neked, mert Heródes halálra fogja keresni a gyermeket.“</verse>
				<verse number="14">Ő pedig felkelt, vette a gyermeket és anyját még éjjel, és Egyiptomba ment.</verse>
				<verse number="15">És ott volt egészen Heródes haláláig, hogy beteljesedjék, amit az Úr mondott a próféta által, aki így szólt: „Egyiptomból hívtam ki az én fiamat.“</verse>
				<verse number="16">Ekkor Heródes látta, hogy a bölcsek megcsúfolták őt, szerfölött felháborodott, kiküldte embereit, és megöletett Betlehemben és annak egész környékén minden kétesztendős és azon aluli gyermeket a szerint az idő szerint, ahogyan azt pontosan megtudta a bölcsektől.</verse>
				<verse number="17">Ekkor teljesedett be, amit Jeremiás próféta mondott, midőn így szólt:</verse>
				<verse number="18">„Szó hallatszott Rámában, sírás-rívás és sok keserves jajgatás. Ráhel siratta fiait, és nem akart megvigasztalódni, hogy nincsenek.“</verse>
				<verse number="19">Mikor pedig Heródes meghalt, íme, az Úr angyala megjelent álmában Józsefnek Egyiptomban,</verse>
				<verse number="20">és ezt mondta: „Kelj fel, vedd a gyermeket és anyját, és eredj Izrael földjére, mert meghaltak, akik a gyermeket halálra keresték.“</verse>
				<verse number="21">Ő pedig felkelt, magához vette a gyermeket és anyját, és elment Izrael földjére.</verse>
				<verse number="22">Amikor pedig hallotta, hogy Júdeában Arkhelaosz uralkodik Heródesnek, atyjának helyén, nem mert odamenni, hanem miután álmában figyelmeztetést kapott, Galileába ment.</verse>
				<verse number="23">Odaérkezve a Názáret nevű városkában lakott, hogy beteljesedjék, amit a próféták mondtak, hogy názáretinek fogják nevezni.</verse>
			</chapter>
			<chapter number="3">
				<verse number="1">Azokban a napokban pedig eljött Keresztelő János, aki Júdea pusztájában prédikált,</verse>
				<verse number="2">és ezt mondta: „Térjetek meg, mert közel van a mennyeknek országa.“</verse>
				<verse number="3">Mert ő volt az, akiről Ézsaiás próféta így szólt: „Kiáltó szó a pusztában: Készítsétek az Úr útját, és egyengessétek ösvényeit.“</verse>
				<verse number="4">Jánosnak ruhája pedig teveszőrből volt, bőröv volt a dereka körül, elesége pedig sáska és erdei méz volt.</verse>
				<verse number="5">Akkor kiment hozzá Jeruzsálem és egész Júdea, a Jordánnak egész környéke.</verse>
				<verse number="6">És megkeresztelkedtek általa a Jordán vizében, megvallva bűneiket.</verse>
				<verse number="7">Amikor pedig látta, hogy a farizeusok és a szadduceusok közül sokan mennek hozzá, hogy megkeresztelkedjenek, ezt mondta nekik: „Mérges kígyóknak fajzatai! Ki intett titeket, hogy Istennek eljövendő haragjától meneküljetek?</verse>
				<verse number="8">Teremjetek hát megtéréshez illő gyümölcsöket,</verse>
				<verse number="9">és ne gondoljátok, hogy így szólhattok magatokban: Ábrahám a mi Atyánk! Mert mondom nektek, hogy Isten ezekből a kövekből is támaszthat fiakat Ábrahámnak.</verse>
				<verse number="10">A fejsze immár a fák gyökerére vettetett, ezért minden fát, amely jó gyümölcsöt nem terem, kivágnak, és tűzre vetnek.</verse>
				<verse number="11">Én csak vízzel keresztellek titeket megtérésre, de aki utánam jön, erősebb nálam, neki saruját hordozni sem vagyok méltó. Ő majd Szentlélekkel és tűzzel keresztel majd titeket.</verse>
				<verse number="12">Szórólapát van kezében, és megtisztítja szérűjét, gabonáját csűrbe takarítja, a polyvát pedig megégeti olthatatlan tűzzel.“</verse>
				<verse number="13">Ekkor eljött Jézus Galileából a Jordán mellé Jánoshoz, hogy megkeresztelkedjen általa.</verse>
				<verse number="14">János azonban visszatartotta őt, és ezt mondta: „Nekem kell általad megkeresztelkednem, és te jössz hozzám?“</verse>
				<verse number="15">Jézus pedig ezt felelte: „Engedj most, mert így illik nekünk minden igazságot betöltenünk.“ Ekkor engedett neki.</verse>
				<verse number="16">Jézus megkeresztelkedett, azonnal kijött a vízből, és íme, az egek megnyíltak, és látta Isten Lelkét lejönni, mint egy galambot, és reászállt.</verse>
				<verse number="17">És íme, egy égi hang ezt mondta: „Ez az én szeretett Fiam, akiben én gyönyörködöm.“</verse>
			</chapter>
			<chapter number="4">
				<verse number="1">Ekkor Jézust a Lélek a pusztába vitte, hogy ott az ördög megkísértse.</verse>
				<verse number="2">Negyven nap és negyven éjjel böjtölt, mikor végre megéhezett.</verse>
				<verse number="3">Ekkor odament hozzá a kísértő, és ezt mondta: „Ha Isten Fia vagy, mondd, hogy e kövek változzanak kenyerekké.“</verse>
				<verse number="4">Ő pedig ezt felelte: „Meg van írva: Nemcsak kenyérrel él az ember, hanem minden igével, amely Isten szájából származik.“</verse>
				<verse number="5">Ekkor elvitte őt az ördög a szent városba, és a templom tetejére állította,</verse>
				<verse number="6">és ezt mondta neki: „Ha Isten Fia vagy, vesd le magadat, mert meg van írva: »Angyalainak parancsol felőled, és kézben hordoznak téged, hogy meg ne üsd lábadat a kőbe.«“</verse>
				<verse number="7">Jézus ezt mondta neki: „Viszont meg van írva: »Ne kísértsd az Urat, a te Istenedet.«“</verse>
				<verse number="8">Ismét magával vitte az ördög egy igen magas hegyre, és megmutatta neki a világ minden országát és azok dicsőségét,</verse>
				<verse number="9">és ezt mondta neki: „Mindezeket neked adom, ha leborulva imádsz engem.“</verse>
				<verse number="10">Ekkor azt mondta neki Jézus: „Eredj el, Sátán, mert meg van írva: Az Urat, a te Istenedet imádd, és csak neki szolgálj.“</verse>
				<verse number="11">Ekkor elhagyta őt az ördög, és íme, angyalok jöttek szolgálni őt.</verse>
				<verse number="12">Amikor pedig meghallotta Jézus, hogy Jánost börtönbe vetették, visszatért Galileába.</verse>
				<verse number="13">Majd otthagyva Názáretet, elment, és a tengerparti Kapernaumban lakott, Zebulon és Naftali határán,</verse>
				<verse number="14">hogy beteljesedjék, amit Ézsaiás próféta mondott:</verse>
				<verse number="15">„Zebulonnak és Naftalinak földje a tenger felé, a Jordánon túl, a pogányok Galileája!</verse>
				<verse number="16">A nép, amely sötétségben ült, nagy világosságot látott, és akik a halál földjén és árnyékában ültek, azoknak világosság támadt.“</verse>
				<verse number="17">Ettől fogva Jézus prédikálni kezdett, és ezt mondta: „Térjetek meg, mert elközelített a mennyeknek országa.“</verse>
				<verse number="18">Mikor pedig a Galileai-tenger mellett járt Jézus, látott két testvért, Simont, akit Péternek neveznek, és Andrást, az ő testvérét, amint a tengerbe hálót vetettek, mert halászok voltak.</verse>
				<verse number="19">Ezt mondta nekik: „Kövessetek engem, és én emberek halászaivá teszlek titeket.“</verse>
				<verse number="20">Azok pedig azonnal otthagyták a hálókat, és követték őt.</verse>
				<verse number="21">Onnan továbbmenve látott még két testvért, Jakabot, Zebedeus fiát és Jánost, a testvérét, amint a hajóban atyjukkal, Zebedeussal hálóikat kötözgették, és hívta őket is.</verse>
				<verse number="22">Azok pedig azonnal otthagyták a hajót és atyjukat, és követték őt.</verse>
				<verse number="23">Azután Jézus bejárta egész Galileát, tanított a zsinagógákban, hirdette az Isten országának evangéliumát, gyógyított a nép között minden betegséget és minden erőtlenséget.</verse>
				<verse number="24">Elterjedt a híre egész Szíriában, és hozzá vitték mindazokat, akik rosszul voltak, különféle betegségekben és kínokban sínylődtek, ördöngösöket, holdkórosokat és gutaütötteket, és meggyógyította őket.</verse>
				<verse number="25">Nagy sokaság követte őt Galileából, Tízvárosból, Jeruzsálemből, Júdeából és a Jordánon túlról.</verse>
			</chapter>
			<chapter number="5">
				<verse number="1">Mikor pedig látta Jézus a sokaságot, felment a hegyre, leült, és odamentek hozzá tanítványai.</verse>
				<verse number="2">És megnyitva száját, így tanította őket:</verse>
				<verse number="3">„Boldogok a lelki szegények, mert övék a mennyeknek országa.</verse>
				<verse number="4">Boldogok, akik sírnak, mert ők megvigasztaltatnak.</verse>
				<verse number="5">Boldogok a szelídek, mert ők örökségül bírják a földet.</verse>
				<verse number="6">Boldogok, akik éheznek és szomjaznak az igazságra, mert ők megelégíttetnek.</verse>
				<verse number="7">Boldogok az irgalmasok, mert ők irgalmasságot nyernek.</verse>
				<verse number="8">Boldogok, akiknek szívük tiszta, mert ők az Istent meglátják.</verse>
				<verse number="9">Boldogok a békességre igyekezők, mert ők az Isten fiainak mondatnak.</verse>
				<verse number="10">Boldogok, akik háborúságot szenvednek az igazságért, mert övék a mennyek országa.</verse>
				<verse number="11">Boldogok vagytok, ha szidalmaznak és háborgatnak titeket, gonosz hazugságokat mondanak rólatok énmiattam.</verse>
				<verse number="12">Örüljetek és örvendezzetek, mert a ti jutalmatok bőséges a mennyekben, hiszen így háborgatták a prófétákat is, akik előttetek éltek.“</verse>
				<verse number="13">„Ti vagytok a földnek sója. Ha pedig a só megízetlenül, mivel sózzák meg? Nem jó azután semmire, csak arra, hogy kidobják, és eltapossák az emberek.</verse>
				<verse number="14">Ti vagytok a világ világossága. Nem rejthetik el a hegyen épült várost.</verse>
				<verse number="15">Gyertyát sem azért gyújtanak, hogy a véka alá tegyék, hanem hogy a gyertyatartóba, hogy fényljék mindazoknak, akik a házban vannak.</verse>
				<verse number="16">Úgy fényljék a ti világosságotok az emberek előtt, hogy lássák a ti jó cselekedeteiteket, és dicsőítsék a ti mennyei Atyátokat.“</verse>
				<verse number="17">„Ne gondoljátok, hogy a törvénynek vagy a prófétáknak eltörléséért jöttem. Nem azért jöttem, hogy eltöröljem, hanem inkább, hogy betöltsem.</verse>
				<verse number="18">Mert bizony mondom néktek, míg az ég és föld el nem múlik, a törvényből egy ióta vagy egyetlen pontocska sem múlik el, amíg minden be nem teljesedik.</verse>
				<verse number="19">Ezért ha valaki csak egyet is eltöröl a legkisebb parancsolatok közül, és úgy tanítja az embereket, a mennyeknek országában a legkisebb lesz; ha pedig valaki eszerint cselekszik, és úgy tanít, az a mennyeknek országában nagy lesz.</verse>
				<verse number="20">Mert mondom néktek, ha a ti igazságtok nem több az írástudók és farizeusok igazságánál, semmiképpen sem mehettek be a mennyeknek országába.</verse>
				<verse number="21">Hallottátok, hogy megmondatott a régieknek: »Ne ölj, mert aki öl, méltó az ítéletre.«</verse>
				<verse number="22">Én pedig azt mondom nektek, hogy mindaz, aki haragszik atyjafiára ok nélkül, méltó az ítéletre; aki pedig azt mondja az atyjafiának: ostoba, méltó a főtörvényszékre; aki pedig azt mondja: bolond, méltó a gyehenna tüzére.</verse>
				<verse number="23">Ezért, ha ajándékodat az oltárra viszed, és ott eszedbe jut, hogy a te atyádfiának valami panasza van ellened,</verse>
				<verse number="24">hagyd ott az oltár előtt ajándékodat, és menj el, és előbb békülj meg atyádfiával, és azután visszajőve vidd fel ajándékodat.</verse>
				<verse number="25">Légy jóakarója ellenségednek hamar, amíg az úton együtt vagy vele, hogy ellenséged valamiképpen a bíró kezébe ne adjon, és a bíró oda ne adjon a poroszló kezébe, és tömlöcbe ne vessen téged.</verse>
				<verse number="26">Bizony mondom néked: ki nem jössz onnan, mígnem megfizetsz az utolsó fillérig.</verse>
				<verse number="27">Hallottátok, hogy megmondatott a régieknek: Ne paráználkodj!</verse>
				<verse number="28">Én pedig azt mondom nektek, ha valaki gonosz kívánsággal tekint egy asszonyra, már paráználkodott azzal az ő szívében.</verse>
				<verse number="29">Ha pedig jobb szemed megbotránkoztat téged, vájd ki azt, és vesd el magadtól, mert jobb neked, hogy egy vesszen el a tagjaid közül, semhogy egész tested a gyehennára vettessék.</verse>
				<verse number="30">És ha jobb kezed botránkoztat meg téged, vágd le, és vesd el magadtól, mert jobb neked, hogy egy vesszen el tagjaid közül, semhogy egész tested a gyehennára vettessék.</verse>
				<verse number="31">Megmondatott továbbá: »Ha valaki elbocsátja feleségét, adjon neki válólevelet.«</verse>
				<verse number="32">Én pedig azt mondom nektek: Ha valaki elbocsátja feleségét, a paráznaság esetét kivéve, az paráznává teszi őt, és aki elbocsátott asszonyt vesz el, paráznaságot követ el.</verse>
				<verse number="33">Ismét hallottátok, hogy megmondatott a régieknek: »Hamisan ne esküdj, hanem teljesítsd az Úrnak tett esküidet.«</verse>
				<verse number="34">Én pedig azt mondom nektek: Egyáltalán ne esküdjetek: se az égre, mert az az Istennek királyi széke,</verse>
				<verse number="35">se a földre, mert az az ő lábainak zsámolya, sem Jeruzsálemre, mert az a nagy Királynak városa;</verse>
				<verse number="36">de ne esküdj saját fejedre se, mert egyetlen hajszálat sem tehetsz fehérré vagy feketévé,</verse>
				<verse number="37">hanem legyen a ti beszédetekben az igen igen, a nem nem; ami pedig ezeken felül van, az a gonosztól való.</verse>
				<verse number="38">Hallottátok, hogy megmondatott: »szemet szemért és fogat fogért.«</verse>
				<verse number="39">Én pedig azt mondom nektek: Ne álljatok ellene a gonosznak, hanem aki arcul üt téged jobb felől, fordítsd felé a másik orcádat is.</verse>
				<verse number="40">És aki törvénykezni akar fölötted, és elvenni az alsóruhádat, engedd oda neki a felsőt is.</verse>
				<verse number="41">És aki téged egy mérföldre akar kényszeríteni, menj el vele kettőre.</verse>
				<verse number="42">Aki tőled kér, adj neki, és aki tőled kölcsön akar kérni, el ne fordulj attól.</verse>
				<verse number="43">Hallottátok, hogy megmondatott: »Szeresd felebarátodat, és gyűlöld ellenségedet.«</verse>
				<verse number="44">Én pedig azt mondom nektek: Szeressétek ellenségeiteket! Áldjátok azokat, akik titeket átkoznak, jót tegyetek azokkal, akik titeket gyűlölnek, imádkozzatok azokért, akik háborgatnak és kergetnek titeket.</verse>
				<verse number="45">Hogy a mennyei Atyátok fiai legyetek, aki felhozza napját mind a gonoszokra, mind a jókra, és esőt ad mind az igazaknak, mind a hamisaknak.</verse>
				<verse number="46">Mert ha azokat szeretitek, akik titeket szeretnek, micsoda jutalmat vártok? Avagy a vámszedők is nem ugyanezt cselekszik-e?</verse>
				<verse number="47">És ha csak atyátokfiait köszöntitek, mit tesztek másoknál többet? A vámszedők is nem ugyanígy cselekszenek-e?</verse>
				<verse number="48">Legyetek azért tökéletesek, miként mennyei Atyátok tökéletes.“</verse>
			</chapter>
			<chapter number="6">
				<verse number="1">„Vigyázzatok, hogy alamizsnátokat ne osztogassátok az emberek előtt, hogy lássanak titeket; mert különben nem lesz jutalmatok a ti mennyei Atyátoknál.</verse>
				<verse number="2">Azért, amikor alamizsnát osztogatsz, ne kürtöltess magad előtt, ahogy a képmutatók tesznek a zsinagógákban és az utcákon, hogy az emberektől dicséretet nyerjenek. Bizony mondom néktek: elvették jutalmukat.</verse>
				<verse number="3">Te, amikor alamizsnát osztogatsz, ne tudja a bal kezed, mit cselekszik a jobb kezed,</verse>
				<verse number="4">hogy a te alamizsnád titokban történjék; és a te Atyád, aki a titokban is lát, megfizet neked.“</verse>
				<verse number="5">„Amikor imádkozol, ne légy olyan, mint a képmutatók, akik a gyülekezetekben és az utcák szegletein fennállva szeretnek imádkozni, hogy lássák őket az emberek. Bizony mondom néktek: megkapták jutalmukat.</verse>
				<verse number="6">Te pedig, amikor imádkozol, menj be belső szobádba, és ajtódat bezárva imádkozzál a te Atyádhoz titokban; és a te Atyád, aki a titokban is lát, megfizet neked.</verse>
				<verse number="7">Amikor imádkoztok, ne legyetek sokbeszédűek, mint a pogányok, akik azt gondolják, hogy a sok beszédükért hallgattatnak meg.</verse>
				<verse number="8">Ne legyetek hát ezekhez hasonlók, mert jól tudja a ti Atyátok, mire van szükségetek, mielőtt kérnétek tőle.</verse>
				<verse number="9">Ti ezért így imádkozzatok: »Mi Atyánk, ki vagy a mennyekben, szenteltessék meg a te neved;</verse>
				<verse number="10">jöjjön el a te országod; legyen meg a te akaratod, mint a mennyben, úgy a földön is.</verse>
				<verse number="11">A mi mindennapi kenyerünket add meg nekünk ma,</verse>
				<verse number="12">és bocsásd meg a mi vétkeinket, miképpen mi is megbocsátunk az ellenünk vétkezőknek;</verse>
				<verse number="13">és ne vígy minket kísértésbe, de szabadíts meg a gonosztól; mert tied az ország, a hatalom és a dicsőség mindörökké. Ámen!«</verse>
				<verse number="14">Mert ha megbocsátjátok az embereknek az ő vétkeiket, megbocsát nektek is mennyei Atyátok.</verse>
				<verse number="15">Ha pedig nem bocsátjátok meg az embereknek vétkeiket, mennyei Atyátok sem bocsátja meg a ti vétkeiteket.</verse>
				<verse number="16">„Amikor pedig böjtöltök, ne legyen komor a nézésetek, mint a képmutatóké, akik eltorzítják arcukat, hogy lássák az emberek, hogy ők böjtölnek. Bizony mondom néktek, elvették jutalmukat.</verse>
				<verse number="17">Te pedig, amikor böjtölsz, kend meg fejedet, és orcádat mosd meg,</verse>
				<verse number="18">hogy ne az emberek lássák böjtölésedet, hanem a te Atyád, aki titkon van, és a te Atyád, aki a titokban is lát, megfizet neked.</verse>
				<verse number="19">„Ne gyűjtsetek magatoknak kincseket a földön, ahol a rozsda és a moly megemészti, és ahol a tolvajok kiássák és ellopják,</verse>
				<verse number="20">hanem gyűjtsetek magatoknak kincseket a mennyben, ahol sem a rozsda, sem a moly meg nem emészti, és ahol a tolvajok ki nem ássák, sem el nem lopják.</verse>
				<verse number="21">Mert ahol a ti kincsetek van, ott van a ti szívetek is.</verse>
				<verse number="22">„A test lámpása a szem. Azért, ha a szemed tiszta, az egész tested világos lesz.</verse>
				<verse number="23">Ha pedig a szemed gonosz, az egész tested sötét lesz. Ezért, ha a benned lévő világosság sötétség, mekkora akkor a sötétség!</verse>
				<verse number="24">„Senki sem szolgálhat két úrnak. Mert vagy az egyiket gyűlöli, és a másikat szereti, vagy az egyikhez ragaszkodik, és a másikat megveti. Nem szolgálhattok Istennek és a mammonnak.</verse>
				<verse number="25">„Ezért ezt mondom nektek: Ne aggodalmaskodjatok az életetek miatt, hogy mit egyetek, és mit igyatok; sem a testetek miatt, hogy mibe öltözködjetek. Mert nem több-e az élet, mint az eledel, és a test, mint az öltözet?</verse>
				<verse number="26">Tekintsetek az égi madarakra: nem vetnek, nem aratnak, sem csűrbe nem takarnak, és a ti mennyei Atyátok eltartja azokat. Nem sokkal különbek vagytok-e azoknál?</verse>
				<verse number="27">Kicsoda pedig közületek az, aki aggodalmaskodásával megnövelheti termetét egy arasszal?</verse>
				<verse number="28">Az öltözet miatt is miért aggodalmaskodtok? Figyeljétek meg a mező liliomait, hogyan növekednek: nem munkálkodnak, és nem fonnak,</verse>
				<verse number="29">de mondom nektek, hogy Salamon minden dicsőségében sem öltözködött úgy, mint ezek közül egy.</verse>
				<verse number="30">Ha pedig a mezőnek füvét, amely ma van, és holnap kemencébe vetik, így ruházza fel az Isten, nem sokkal inkább titeket, ti kicsinyhitűek?</verse>
				<verse number="31">Ne aggodalmaskodjatok tehát, és ne mondjátok: Mit együnk? Vagy: Mit igyunk? Vagy: Mivel ruházkodjunk?</verse>
				<verse number="32">Mert mindezeket a pogányok kérdezik. Mert jól tudja mennyei Atyátok, hogy mindezekre szükségetek van.</verse>
				<verse number="33">Hanem keressétek először Istennek országát és igazságát, és ezek mind megadatnak nektek.</verse>
				<verse number="34">Ne aggodalmaskodjatok tehát a holnap miatt, mert a holnap majd aggodalmaskodik a maga dolgai miatt. Elég minden napnak a maga baja.“</verse>
			</chapter>
			<chapter number="7">
				<verse number="1">„Ne ítéljetek, hogy ne ítéltessetek!</verse>
				<verse number="2">Mert amilyen ítélettel ítéltek, olyannal ítéltettek, és amilyen mértékkel mértek, olyannal mérnek nektek is.</verse>
				<verse number="3">Miért nézed a szálkát, amely atyádfia szemében van, a gerendát pedig, amely a te szemedben van, nem veszed észre?</verse>
				<verse number="4">Vagy hogyan mondhatod a te atyádfiának: Hadd vegyem ki a szálkát a szemedből! — holott íme, a te szemedben gerenda van?</verse>
				<verse number="5">Képmutató, vedd ki előbb a gerendát a te szemedből, és akkor gondolj arra, hogy kivedd a szálkát atyádfiának szeméből!</verse>
				<verse number="6">„Ne adjátok az ebeknek azt, ami szent, se gyöngyeitekből ne hányjatok a disznók elé, hogy meg ne tapossák azokat lábaikkal, és ellenetek fordulva szét ne tépjenek titeket.</verse>
				<verse number="7">„Kérjetek, és adatik nektek, keressetek, és találtok, zörgessetek, és megnyittatik nektek.</verse>
				<verse number="8">Mert aki kér, mind kap, aki keres, talál, és a zörgetőnek megnyittatik.</verse>
				<verse number="9">Vagy ki az az ember közületek, aki ha az ő fia kenyeret kér tőle, követ ad neki?</verse>
				<verse number="10">És ha halat kér, vajon kígyót ad-e neki?</verse>
				<verse number="11">Ha tehát ti gonosz létetekre tudtok fiaitoknak jó ajándékokat adni, mennyivel inkább ad mennyei Atyátok jókat azoknak, akik kérnek tőle?</verse>
				<verse number="12">„Ezért amit akartok, hogy az emberek veletek cselekedjenek, mindazt cselekedjétek velük ti is, mert ez a törvény és a próféták.</verse>
				<verse number="13">„Menjetek be a szoros kapun! Mert tágas az a kapu, és széles az az út, amely a veszedelemre visz, és sokan vannak, akik azon járnak.</verse>
				<verse number="14">Mert szoros az a kapu, és keskeny az az út, amely az életre visz, és kevesen vannak, akik megtalálják azt.</verse>
				<verse number="15">Őrizkedjetek a hamis prófétáktól, akik juhok ruhájában jönnek hozzátok, de belül ragadozó farkasok.</verse>
				<verse number="16">Gyümölcseikről ismeritek meg őket. Vajon a tövisről szednek-e szőlőt vagy a bojtorjánról fügét?</verse>
				<verse number="17">Ekképpen minden jó fa jó gyümölcsöt terem, a romlott fa pedig rossz gyümölcsöt terem.</verse>
				<verse number="18">Nem teremhet jó fa rossz gyümölcsöt; romlott fa sem teremhet jó gyümölcsöt.</verse>
				<verse number="19">Minden fa, amely nem terem jó gyümölcsöt, kivágattatik, és tűzre vettetik.</verse>
				<verse number="20">Tehát gyümölcseikről ismeritek meg őket.</verse>
				<verse number="21">„Nem mindenki megy be a mennyek országába, aki ezt mondja nekem: Uram, Uram, hanem csak az, aki cselekszi az én mennyei Atyámnak akaratát.</verse>
				<verse number="22">Sokan mondják majd nekem ama napon: Uram, Uram, nem a te nevedben prófétáltunk-e, és nem a te nevedben űztünk-e ki ördögöket, és nem cselekedtünk-e sok hatalmas dolgot a te nevedben?</verse>
				<verse number="23">És akkor kijelentem nekik: Sohasem ismertelek titeket, távozzatok tőlem, ti gonosztevők!</verse>
				<verse number="24">„Ezért ha valaki hallja tőlem ezeket a beszédeket, és cselekszi azokat, hasonlítom azt a bölcs emberhez, aki kősziklára építette házát.</verse>
				<verse number="25">És ömlött az eső, eljött az árvíz, fújtak a szelek, és beleütköztek abba a házba, de nem dőlt össze, mert a kősziklára építették.</verse>
				<verse number="26">És ha valaki hallja tőlem ezeket a beszédeket, és nem cselekszi azokat, hasonlatos lesz a bolond emberhez, aki a fövenyre építette házát.</verse>
				<verse number="27">És ömlött az eső, eljött az árvíz, fújtak a szelek, és beleütköztek abba a házba; az összeomlott, és nagy lett a romlása.“</verse>
				<verse number="28">Amikor befejezte Jézus ezeket a beszédeket, álmélkodott a sokaság a tanításán,</verse>
				<verse number="29">mert úgy tanította őket, mint akinek hatalma van, és nem úgy, mint az írástudók.</verse>
			</chapter>
			<chapter number="8">
				<verse number="1">Mikor lejött a hegyről, nagy sokaság követte őt,</verse>
				<verse number="2">És íme, odajött egy bélpoklos, leborult előtte, és mondta: „Uram, ha akarod, megtisztíthatsz engem.“</verse>
				<verse number="3">Jézus kinyújtotta kezét, megérintette, és ezt mondta: „Akarom, tisztulj meg.“ És azonnal eltisztult annak poklossága.</verse>
				<verse number="4">Ekkor ezt mondta neki Jézus: „Vigyázz, senkinek se szólj. Hanem eredj, mutasd meg magadat a papnak, és vidd fel az ajándékot, amelyet Mózes rendelt, bizonyságul nekik.“</verse>
				<verse number="5">Mikor pedig bement Jézus Kapernaumba, egy százados ment hozzá, és kérte őt.</verse>
				<verse number="6">Ezt mondta: „Uram, a szolgám otthon gutaütötten fekszik, és nagy kínokat szenved.“</verse>
				<verse number="7">Ezt mondta neki Jézus: „Elmegyek, és meggyógyítom.“</verse>
				<verse number="8">De a százados ezt felelte neki: „Uram, nem vagyok méltó, hogy az én hajlékomba jöjj, hanem csak szólj egy szót, és meggyógyul az én szolgám.</verse>
				<verse number="9">Mert én is hatalom alá rendelt ember vagyok, és vannak alattam vitézek, és ha azt mondom egyiknek: Eredj el, elmegy; és a másiknak: Gyere ide, odajön; és a szolgámnak: Tedd ezt, megteszi.“</verse>
				<verse number="10">Jézus pedig amikor ezt meghallotta, elcsodálkozott, és ezt mondta az őt követőknek: „Bizony mondom néktek, még Izraelben sem találtam ilyen nagy hitet.</verse>
				<verse number="11">De mondom nektek, sokan jönnek majd napkeletről és napnyugatról, letelepednek Ábrahámmal, Izsákkal és Jákóbbal a mennyeknek országában;</verse>
				<verse number="12">az ország fiait pedig kivetik a külső sötétségre, ahol lesz majd sírás és fogcsikorgatás.“</verse>
				<verse number="13">És Jézus ezt mondta a századosnak: „Eredj el, és legyen néked a te hited szerint.“ És meggyógyult annak szolgája, abban az órában.</verse>
				<verse number="14">Amikor bement Jézus Péter házába, és látta, hogy annak anyósa fekszik és lázas,</verse>
				<verse number="15">rátette kezét, és elhagyta őt a láz, fölkelt, és szolgált nekik.</verse>
				<verse number="16">Az est beálltával pedig kivittek hozzá sok ördöngöst, és egy szóval kiűzte a tisztátalan lelkeket, és meggyógyított minden beteget;</verse>
				<verse number="17">hogy beteljesedjék, amit Ézsaiás próféta mondott így szólván: „Ő vette el a mi erőtlenségünket, és ő hordozta el a mi betegségünket.“</verse>
				<verse number="18">Látván pedig Jézus a nagy sokaságot maga körül, megparancsolta, hogy menjenek át a túlsó partra.</verse>
				<verse number="19">Hozzámenve egy írástudó, ezt mondta neki: „Mester, követlek téged, akárhová mégy.“</verse>
				<verse number="20">Jézus pedig így válaszolt: „A rókáknak van barlangjuk, és az égi madaraknak fészkük, de az Emberfiának nincs hová fejét lehajtania.“</verse>
				<verse number="21">Egy másik a tanítványai közül ezt mondta neki: „Uram, engedd meg, hogy előbb elmenjek, és eltemessem atyámat.“</verse>
				<verse number="22">Jézus pedig ezt mondta neki: „Kövess engem, és hagyd, hogy a halottak temessék el halottaikat.“</verse>
				<verse number="23">Amikor hajóra szállt, követték őt tanítványai.</verse>
				<verse number="24">És íme, nagy vihar támadt a tengeren, annyira, hogy a hajót elborították a hullámok, ő pedig aludt.</verse>
				<verse number="25">Tanítványai pedig odamentek hozzá, felköltötték, és ezt mondták: „Uram, ments meg minket, mert elveszünk.“</verse>
				<verse number="26">De ő ezt mondta nekik: „Mit féltek, ó, kicsinyhitűek?“ Ekkor fölkelt, megdorgálta a szeleket és a tengert, és nagy csendesség lett.</verse>
				<verse number="27">Az emberek pedig elcsodálkoztak, és mondták: „Kicsoda ez, hogy mind a szelek, mind a tenger engedelmeskedik neki?“</verse>
				<verse number="28">Amikor eljutottak a túlsó partra, a gadaraiak tartományába, két ördöngös ment eléje, akik a sírboltokból kijőve igen kegyetlenkedtek, annyira, hogy senki sem mert azon az úton járni.</verse>
				<verse number="29">Kiáltoztak, és ezt mondták: „Mi közünk hozzád, Jézus, Istennek Fia? Azért jöttél ide, hogy idő előtt meggyötörj minket?“</verse>
				<verse number="30">Tőlük távol pedig egy nagy disznónyáj legelészett.</verse>
				<verse number="31">Az ördögök pedig kérték őt, és ezt mondták: „Ha kiűzöl minket, engedd meg, hogy abba a disznónyájba mehessünk!“</verse>
				<verse number="32">Ő pedig ezt mondta nekik: „Menjetek!“ Azok pedig kimenve, belementek a disznónyájba. És íme, az egész disznónyáj a meredekről a tengerbe rohant, és odaveszett a vízbe.</verse>
				<verse number="33">A pásztorok pedig elfutottak, bementek a városba, és hírül adtak mindent, azt is, ami az ördöngösökkel történt.</verse>
				<verse number="34">Íme, az egész város kiment Jézus elé, és mihelyst meglátták, kérték őt, hogy távozzék az ő határukból.</verse>
			</chapter>
			<chapter number="9">
				<verse number="1">Hajóra szállva átkelt, és elment az ő városába.</verse>
				<verse number="2">És íme, hoztak hozzá egy ágyban fekvő gutaütött embert. Látva Jézus ezeknek hitét, ezt mondta a gutaütöttnek: „Bízzál, fiam! Megbocsáttattak neked a te bűneid.“</verse>
				<verse number="3">Némelyek az írástudók közül ezt mondták magukban: „Ez káromlást szól.“</verse>
				<verse number="4">Jézus látta a gondolataikat, és ezt mondta: „Miért gondoltok gonoszat a ti szívetekben?</verse>
				<verse number="5">Mert mi könnyebb, ezt mondani: Megbocsáttattak néked a te bűneid! vagy ezt mondani: Kelj föl és járj! —</verse>
				<verse number="6">Azért, hogy megtudjátok, hogy az Emberfiának van hatalma a földön a bűnöket megbocsátani — mondta a gutaütöttnek: Kelj föl, vedd az ágyadat és eredj haza.“</verse>
				<verse number="7">És az felkelt, és hazament.</verse>
				<verse number="8">A sokaság pedig ezt látva elálmélkodott, és dicsőítette az Istent, hogy ilyen hatalmat adott az embereknek.</verse>
				<verse number="9">Amikor Jézus onnét továbbment, látott egy embert ülni a vámszedő helyen, akinek Máté volt a neve, és ezt mondta neki: „Kövess engem!“ És az felkelt, és követte őt.</verse>
				<verse number="10">Amikor letelepedtek a házban, sok vámszedő és bűnös jött oda, letelepedtek Jézussal és tanítványaival az asztalhoz.</verse>
				<verse number="11">Látva ezt a farizeusok, ezt mondták az ő tanítványainak: „Miért eszik mesteretek a vámszedőkkel és bűnösökkel együtt?“</verse>
				<verse number="12">Jézus pedig ezt meghallotta, és ezt mondta nekik: „Nem az egészségeseknek van szüksége orvosra, hanem a betegeknek.</verse>
				<verse number="13">Menjetek el, és tanuljátok meg, mit jelent ez: »Irgalmasságot akarok és nem áldozatot.« Mert nem az igazakat jöttem hívogatni, hanem a bűnösöket a megtérésre.“</verse>
				<verse number="14">Akkor János tanítványai jöttek hozzá, és ezt mondták: „Miért van az, hogy mi és a farizeusok sokat böjtölünk, a te tanítványaid pedig nem böjtölnek?“</verse>
				<verse number="15">Ezt mondta nekik Jézus: „Vajon szomorkodhat-e a násznép, amíg velük van a vőlegény? De eljönnek a napok, mikor elvétetik tőlük a vőlegény, és akkor böjtölni fognak.</verse>
				<verse number="16">Senki sem rak új posztóból foltot az ócska ruhára, mert ami azt kitoldaná, még tovább szakít a ruhából, és még nagyobb szakadás támad.</verse>
				<verse number="17">Új bort sem töltenek régi tömlőkbe, mert akkor a tömlők szétszakadoznak, és a bor kiömlik, a tömlők is elvesznek; hanem az új bort új tömlőkbe töltik, és mindkettő megmarad.“</verse>
				<verse number="18">Mikor ezeket mondta, odajött egy főember, leborult előtte, és ezt mondta: „Az én lányom éppen most halt meg, de gyere, tedd rá kezedet, és megelevenedik.“</verse>
				<verse number="19">Jézus felkelt, és követte őt tanítványaival együtt.</verse>
				<verse number="20">És íme, egy asszony, aki tizenkét éve vérfolyásban szenvedett, hozzáférkőzve hátulról, megérintette ruhájának szegélyét,</verse>
				<verse number="21">mert azt mondta magában: „Ha csak ruháját érintem is, meggyógyulok.“</verse>
				<verse number="22">Jézus pedig megfordult, rátekintett, és ezt mondta: „Bízzál, leányom, a hited megtartott téged.“ És meggyógyult az asszony, abban az órában.</verse>
				<verse number="23">Jézus a főember házához érve meglátta a sípolókat és a sokaságot,</verse>
				<verse number="24">és ezt mondta nekik: „Menjetek innen, mert a lány nem halt meg, csak alszik.“ Azok kinevették őt.</verse>
				<verse number="25">Mikor pedig a sokaságot eltávolították, bement, megfogta a kezét, és a lány felkelt.</verse>
				<verse number="26">Ez a hír elterjedt az egész tartományban.</verse>
				<verse number="27">Mikor Jézus továbbment onnan, két vak követte őt, kiáltoztak, és ezt mondták: „Könyörülj rajtunk, Dávidnak fia!“</verse>
				<verse number="28">Amikor bement a házba, odamentek a vakok, és ezt mondta nekik Jézus: „Hiszitek-e, hogy én ezt megcselekedhetem?“ Ezt mondták neki: „Igen, Uram.“</verse>
				<verse number="29">Akkor megérintette szemeiket, és ezt mondta: „Legyen nektek a ti hitetek szerint.“</verse>
				<verse number="30">És megnyíltak szemeik, Jézus pedig rájuk parancsolt, és ezt mondta: „Vigyázzatok, senki meg ne tudja!“</verse>
				<verse number="31">Azok pedig kimentek, és elterjesztették hírét az egész tartományban.</verse>
				<verse number="32">Mikor pedig elmentek, egy ördöngös néma embert hoztak oda hozzá.</verse>
				<verse number="33">Az ördögöt kiűzte, és megszólalt a néma, a sokaság pedig csodálkozva mondta: „Soha nem láttak ilyet Izraelben!“</verse>
				<verse number="34">A farizeusok pedig ezt mondták: „Az ördögök fejedelme által űzi ki az ördögöket.“</verse>
				<verse number="35">Körüljárta Jézus a városokat és a falvakat mind, tanított a zsinagógáikban, és hirdette az Isten országának evangéliumát, gyógyított mindenféle betegséget és mindenféle erőtlenséget a nép között.</verse>
				<verse number="36">Mikor látta a sokaságot, könyörületességre indult rajtuk, mert elgyötörtek és elesettek voltak, mint a pásztor nélküli juhok.</verse>
				<verse number="37">Ekkor ezt mondta tanítványainak: „Az aratnivaló sok, de a munkás kevés.</verse>
				<verse number="38">Kérjétek azért az aratás Urát, hogy küldjön munkásokat az ő aratásába.“</verse>
			</chapter>
			<chapter number="10">
				<verse number="1">Előszólította tizenkét tanítványát, hatalmat adott nekik a tisztátalan lelkek felett, hogy kiűzzék azokat, és gyógyítsanak minden betegséget és erőtlenséget.</verse>
				<verse number="2">A tizenkét apostol nevei pedig ezek: első Simon, akit Péternek hívnak, és András, az ő testvére; Jakab, Zebedeus fia és János, az ő testvére;</verse>
				<verse number="3">Fülöp és Bertalan, Tamás és Máté, a vámszedő; Jakab, Alfeus fia és Lebbeus, akit Taddeusnak hívtak;</verse>
				<verse number="4">Simon, a kananita és Júdás, az Iskariótes, aki el is árulta őt.</verse>
				<verse number="5">Ezt a tizenkettőt küldte el Jézus, és megparancsolta nekik: „Pogányok útjára ne menjetek, és samaritánusok városába ne menjetek be,</verse>
				<verse number="6">hanem menjetek inkább Izrael házának eltévelyedett juhaihoz.</verse>
				<verse number="7">Menjetek el, és prédikáljatok, mondjátok: Elközelített a mennyek országa!</verse>
				<verse number="8">Betegeket gyógyítsatok, poklosokat tisztítsatok, halottakat támasszatok, ördögöket űzzetek. Ingyen vettétek, ingyen adjátok.</verse>
				<verse number="9">Ne szerezzetek se aranyat, se ezüstöt, se rézpénzt erszényetekbe.</verse>
				<verse number="10">Se útitáskát, se két ruhát, se sarut, se pálcát, mert méltó a munkás a kenyerére.</verse>
				<verse number="11">Ha pedig egy városba vagy faluba bementek, tudjátok meg, ki méltó ott erre, és maradjatok ott, amíg tovább nem indultok.</verse>
				<verse number="12">Ha bementek a házába, köszöntsétek.</verse>
				<verse number="13">És ha méltó a ház, szálljon a ti békességetek reá, ha pedig nem méltó, a ti békességetek rátok térjen vissza.</verse>
				<verse number="14">Ha valaki nem fogad be titeket, és nem hallgatja a beszédeteket, amikor kimentek abból a házból vagy városból, lábaitok porát is verjétek le.</verse>
				<verse number="15">Bizony mondom néktek: az ítélet napján könnyebb lesz Sodoma és Gomora földjének dolga, mint annak a városnak.</verse>
				<verse number="16">Íme, én elbocsátlak titeket, mint juhokat a farkasok közé, legyetek azért okosak, mint a kígyók, és szelídek, mint a galambok.</verse>
				<verse number="17">Óvakodjatok az emberektől, mert törvényszékre adnak titeket, és gyülekezeteikben megostoroznak titeket,</verse>
				<verse number="18">helytartók és királyok elé visznek érettem, bizonyságul maguknak és a pogányoknak.</verse>
				<verse number="19">Amikor átadnak titeket, ne aggodalmaskodjatok, miképpen vagy mit szóljatok, mert megadatik nektek abban az órában, hogy mit mondjatok.</verse>
				<verse number="20">Mert nem ti vagytok, akik szóltok, hanem Atyátoknak Lelke az, aki szól tibennetek.</verse>
				<verse number="21">Halálra adja majd testvér testvérét, atya gyermekét, gyermekek támadnak szüleik ellen, és megöletik őket.</verse>
				<verse number="22">Gyűlöletesek lesztek mindenki előtt az én nevemért, de aki mindvégig megáll, az megtartatik.</verse>
				<verse number="23">Amikor pedig egy városban üldöznek titeket, szaladjatok a másikba. Mert bizony mondom néktek, be sem járjátok Izrael városait, mire az Emberfia eljön.</verse>
				<verse number="24">Nem följebbvaló a tanítvány a tanítónál, sem a szolga az ő uránál.</verse>
				<verse number="25">Elég a tanítványnak, ha olyan, mint a mestere, és a szolga, mint az ő Ura. Ha a házigazdát Belzebubnak hívták, mennyivel inkább az ő házanépét?</verse>
				<verse number="26">Ezért ne féljetek tőlük. Mert nincs olyan rejtett dolog, ami napfényre ne jönne, és olyan titok, ami ki ne tudódnék.</verse>
				<verse number="27">Amit nektek a sötétben mondok, azt a világosságban mondjátok el; amit fülbe súgva hallotok, a háztetőkről hirdessétek.</verse>
				<verse number="28">Ne féljetek azoktól, akik a testet ölik meg, de a lelket meg nem ölhetik. Hanem attól féljetek inkább, aki mind a lelket, mind a testet elveszítheti a gyehennában.</verse>
				<verse number="29">Ugye két verebecskét meg lehet venni egy fillérért, és egy sem esik közülük a földre a ti Atyátok akarata nélkül?</verse>
				<verse number="30">Nektek még a fejetek hajszálai is mind számon vannak tartva.</verse>
				<verse number="31">Ne féljetek tehát: ti sok verebecskénél drágábbak vagytok.</verse>
				<verse number="32">Aki tehát vallást tesz énrólam az emberek előtt, én is vallást teszek arról az én mennyei Atyám előtt,</verse>
				<verse number="33">aki pedig megtagad engem az emberek előtt, én is megtagadom azt az én mennyei Atyám előtt.</verse>
				<verse number="34">Ne gondoljátok, hogy azért jöttem, hogy békességet hozzak a földre. Nem azért jöttem, hogy békességet hozzak, hanem hogy fegyvert.</verse>
				<verse number="35">Mert azért jöttem, »hogy meghasonlást támasszak az ember és az atyja, a leány és az anyja, a meny és az anyósa közt,</verse>
				<verse number="36">és hogy az embernek ellensége legyen az ő házanépe.«</verse>
				<verse number="37">Aki inkább szereti atyját és anyját, mint engem, nem méltó énhozzám; és aki inkább szereti fiát és lányát, mint engem, nem méltó énhozzám;</verse>
				<verse number="38">és aki nem veszi föl az ő keresztjét, és nem követ engem, nem méltó énhozzám.</verse>
				<verse number="39">Aki megtalálja életét, elveszíti azt, és aki elveszíti az ő életét énérettem, megtalálja azt.</verse>
				<verse number="40">Aki titeket befogad, engem fogad be, és aki engem befogad, azt fogadja be, aki engem küldött.</verse>
				<verse number="41">Aki befogadja a prófétát próféta nevében, prófétának jutalmát veszi; és aki befogadja az igazat igaznak nevében, igaznak jutalmát veszi.</verse>
				<verse number="42">Aki inni ad egynek e kicsinyek közül, csak egy pohár hideg vizet, mert az én tanítványom, bizony mondom néktek, el nem vesztheti jutalmát.“</verse>
			</chapter>
			<chapter number="11">
				<verse number="1">Amikor elvégezte Jézus a tizenkét tanítványnak adott utasítást, elment onnan, hogy tanítson és prédikáljon a városokban.</verse>
				<verse number="2">János pedig, amikor a fogságban ülve hallott Krisztus cselekedeteiről, elküldött hozzá kettőt tanítványai közül.</verse>
				<verse number="3">Ezt mondta neki: „Te vagy-e az, aki eljövendő, vagy pedig mást várjunk?“</verse>
				<verse number="4">Jézus ezt mondta nekik: „Menjetek el, és jelentsétek Jánosnak, amiket hallotok és láttok:</verse>
				<verse number="5">a vakok látnak, a sánták járnak, a poklosok megtisztulnak, a süketek hallanak, a halottak feltámadnak, és a szegényeknek evangélium hirdettetik.</verse>
				<verse number="6">Boldog, aki énbennem meg nem botránkozik.“</verse>
				<verse number="7">Amikor pedig ezek elmentek, Jézus beszélni kezdett a sokasághoz Jánosról: „Mit mentetek ki látni a pusztába? Nádszálat, amit a szél hajtogat?</verse>
				<verse number="8">Vagy mit mentetek ki látni? Puha ruhába öltözött embert? Akik puha ruhákat viselnek, királyok palotáiban vannak.</verse>
				<verse number="9">Vagy mit mentetek ki látni? Prófétát? Bizony mondom néktek, prófétánál is nagyobbat.</verse>
				<verse number="10">Mert ő az, akiről meg van írva: »Íme, elküldöm követemet a te arcod előtt, aki elkészíti előtted utadat.«</verse>
				<verse number="11">Bizony mondom néktek: az asszonyoktól születettek között nem támadott nagyobb Keresztelő Jánosnál; de aki a legkisebb a mennyek országában, nagyobb nála.</verse>
				<verse number="12">Keresztelő János idejétől fogva mind a mai napig erőszakoskodnak a mennyek országáért, és az erőszakoskodók ragadják el azt.</verse>
				<verse number="13">Mert minden próféta, és a törvény Jánosig ezt prófétálta.</verse>
				<verse number="14">És ha tudni akarjátok, ő Illés, akinek el kell jönnie.</verse>
				<verse number="15">Akinek van füle a hallásra, hallja meg.</verse>
				<verse number="16">Kihez hasonlítsam ezt a nemzetséget? Hasonlatos a gyermekekhez, akik a piacon ülnek, és kiáltoznak társaiknak:</verse>
				<verse number="17">»Sípoltunk nektek és nem táncoltatok; siralmas énekeket énekeltünk nektek, és nem sírtatok.«</verse>
				<verse number="18">Mert eljött János, aki nem eszik, nem iszik, és ezt mondják: Ördög van benne.</verse>
				<verse number="19">Eljött az Emberfia, aki eszik és iszik, és ezt mondják: Íme, a nagyétkű és részeges ember, a vámszedők és bűnösök barátja. De a bölcsesség fiai igazolni fogják.“</verse>
				<verse number="20">Ekkor elkezdett szemrehányást tenni azoknak a városoknak, melyekben a legtöbb csoda történt, hogy nem tértek meg:</verse>
				<verse number="21">„Jaj néked, Korazin! Jaj néked, Bétsaida! Mert ha Tíruszban és Szidónban történtek volna azok a csodák, amelyek bennetek voltak, rég megtértek volna gyászruhában és hamuban.</verse>
				<verse number="22">De mondom nektek: Tírusznak és Szidónnak könnyebb dolga lesz az ítélet napján, mint nektek.</verse>
				<verse number="23">Te is Kapernaum, aki az égig felmagasztaltattál, a pokolig fogsz megaláztatni! Mert ha Sodomában történtek volna azok a csodák, amelyek tebenned történtek, mind a mai napig megmaradt volna.</verse>
				<verse number="24">De mondom nektek, hogy Sodoma földjének könnyebb dolga lesz az ítélet napján, mint neked.“</verse>
				<verse number="25">Abban az időben így szólt Jézus, és ezt mondta: „Hálát adok néked, Atyám, mennynek és földnek Ura, mert elrejtetted ezeket a bölcsek és értelmesek elől, és a kicsinyeknek jelentetted ki.</verse>
				<verse number="26">Igen, Atyám, mert így volt kedves előtted.</verse>
				<verse number="27">Mindent nekem adott át Atyám, és senki sem ismeri a Fiút, csak az Atya, és az Atyát sem ismeri senki, csak a Fiú, és az, akinek a Fiú akarja kijelentetni.</verse>
				<verse number="28">Jöjjetek énhozzám mindnyájan, akik megfáradtatok, és meg vagytok terhelve, és én megnyugtatlak titeket.</verse>
				<verse number="29">Vegyétek föl magatokra az én igámat, és tanuljátok meg tőlem, hogy szelíd és alázatos szívű vagyok, és nyugalmat találtok lelketeknek.</verse>
				<verse number="30">Mert az én igám gyönyörűséges, és az én terhem könnyű.“</verse>
			</chapter>
			<chapter number="12">
				<verse number="1">Abban az időben Jézus a vetéseken át haladt szombatnapon, tanítványai pedig megéheztek, és elkezdték a kalászokat tépni és enni.</verse>
				<verse number="2">Látták ezt a farizeusok és ezt mondták neki: „Íme, a tanítványaid azt cselekszik, amit nem szabad szombatnapon cselekedni.“</verse>
				<verse number="3">Ő pedig ezt válaszolta nekik: „Nem olvastátok, mit tett Dávid, amikor megéhezett ő, és akik vele voltak?</verse>
				<verse number="4">Hogyan ment be az Isten házába, és ette meg a szentelt kenyereket, amelyeket nem volt szabad megenni neki, sem azoknak, akik ővele voltak, csak a papoknak?</verse>
				<verse number="5">Vagy nem olvastátok a törvényben, hogy szombatnapon megtörik a papok a szombatot a templomban, és nem vétkeznek?</verse>
				<verse number="6">Mondom nektek, hogy még a templomnál is nagyobb van itt.</verse>
				<verse number="7">Ha pedig tudnátok, mi ez: »Irgalmasságot akarok és nem áldozatot« — nem ítéltétek volna el az ártatlanokat.</verse>
				<verse number="8">Mert a szombatnak is Ura az Emberfia.“</verse>
				<verse number="9">Továbbmenve onnan elment a zsinagógába.</verse>
				<verse number="10">És íme, ott volt egy elszáradt kezű ember. És megkérdezték őt: „Szabad-e szombatnapon gyógyítani?“ — hogy vádolhassák őt.</verse>
				<verse number="11">Ő pedig ezt mondta nekik: „Kicsoda közületek az az ember, akinek van egy juha, és ha az szombatnapon a verembe esik, nem ragadja meg, és nem húzza ki?</verse>
				<verse number="12">Az ember pedig mennyivel drágább a juhnál? Szabad tehát szombatnapon jót cselekedni.“</verse>
				<verse number="13">Ekkor ezt mondta ennek az embernek: „Nyújtsd ki a kezedet.“ Az kinyújtotta, és olyan éppé lett, mint a másik.</verse>
				<verse number="14">A farizeusok pedig kimentek, tanácsot tartottak ellene, hogyan veszíthetnék el őt.</verse>
				<verse number="15">Jézus észrevette ezt, és eltávozott onnan. Nagy sokaság követte őt, és ő meggyógyította mindnyájukat.</verse>
				<verse number="16">Megfenyegette őket, hogy hírét el ne terjesszék;</verse>
				<verse number="17">hogy beteljesedjék Ézsaiás próféta mondása, aki így szólt:</verse>
				<verse number="18">„Íme, az én szolgám, akit választottam, aki én szeretek, akiben az én lelkem kedvét leli! Lelkemet adom belé, és ítéletet hirdet a pogányoknak.</verse>
				<verse number="19">Nem verseng, és nem kiált, az utcákon senki nem hallja szavát.</verse>
				<verse number="20">A megrepedezett nádat nem töri el, a pislogó gyertyabelet nem oltja ki, míg diadalra nem viszi az ítéletet.</verse>
				<verse number="21">És az ő nevében reménykednek majd a pogányok.“</verse>
				<verse number="22">Akkor egy vak és néma ördöngöst hoztak hozzá, és meggyógyította őt annyira, hogy a vak és néma ember attól fogva beszélt és látott.</verse>
				<verse number="23">Elálmélkodott az egész sokaság, és ezt mondta: „Vajon nem ő Dávidnak Fia?“</verse>
				<verse number="24">A farizeusok hallották ezt, és ezt mondták: „Nem ő űzi ki az ördögöket, hanem Belzebubbal, az ördögök fejedelmének segítségével teszi ezt.“</verse>
				<verse number="25">Jézus pedig ismerve gondolataikat ezt mondta: „Minden ország, amely magával meghasonlik, elpusztul, és egy város vagy egy háznép sem maradhat fenn, amely meghasonlik önmagával.</verse>
				<verse number="26">Ha pedig a Sátán Sátánt űz ki, önmagával hasonlott meg, és akkor hogyan maradhat fenn országa?</verse>
				<verse number="27">És ha én Belzebub által űzöm ki az ördögöket, a ti fiaitok ki által űzik ki? Ezért ők maguk lesznek a ti bíráitok.</verse>
				<verse number="28">Ha pedig én Istennek Lelke által űzöm ki az ördögöket, akkor kétség nélkül elérkezett hozzátok az Isten országa.</verse>
				<verse number="29">Vagy hogyan mehet be valaki a hatalmasnak házába, és rabolhatja el annak kincseit, hacsak meg nem kötözi előbb a hatalmast, és akkor rabolja ki annak házát?</verse>
				<verse number="30">Aki nincs velem, ellenem van, és aki nem gyűjt velem, tékozol.</verse>
				<verse number="31">Azt mondom ezért nektek: Minden bűn és káromlás megbocsáttatik az embereknek, de a Lélek káromlása nem bocsáttatik meg az embereknek.</verse>
				<verse number="32">Még aki az Emberfia ellen szól, annak is megbocsáttatik, de aki a Szentlélek ellen szól, annak sem ezen, sem a másvilágon meg nem bocsáttatik.</verse>
				<verse number="33">Vagy legyetek jó fák, és teremjetek jó gyümölcsöt, vagy legyetek romlott fák, és teremjetek romlott gyümölcsöt, mert gyümölcséről ismerik meg a fát.</verse>
				<verse number="34">Mérges kígyóknak fajzatai, hogyan szólhattok jókat, holott gonoszak vagytok? Mert a szívnek teljességéből szól a száj.</verse>
				<verse number="35">A jó ember a szívének jó kincseiből hozza elő a jókat, a gonosz ember a szívének gonosz kincseiből hozza elő a gonoszokat.</verse>
				<verse number="36">De mondom néktek: minden hivalkodó beszédért, amit beszélnek az emberek, számot adnak majd az ítélet napján.</verse>
				<verse number="37">Mert a beszédedből ismernek meg igaznak, és a beszédedből ismernek meg hamisnak.“</verse>
				<verse number="38">Ekkor feleltek neki némelyek az írástudók és farizeusok közül, és ezt mondták: „Mester, jelt akarunk látni tőled.“</verse>
				<verse number="39">Ő pedig ezt felelte nekik: „E gonosz és parázna nemzetség jelt kíván, és nem adatik neki más jel, csak a Jónás prófétának jele.</verse>
				<verse number="40">Mert amint Jónás három éjjel és három nap volt a cethal gyomrában, úgy az Emberfia is három nap és három éjjel lesz a föld gyomrában.</verse>
				<verse number="41">Ninive férfiai az ítéletkor együtt támadnak majd fel ezzel a nemzetséggel, és elítélik ezt, mert ők megtértek Jónás prédikálására; És íme, itt nagyobb van, mint Jónás.</verse>
				<verse number="42">Dél királynője felkel majd az ítéletkor ezzel a nemzetséggel együtt, és elítéli ezt, mert ő eljött a földnek széléről, hogy hallhassa Salamon bölcsességét; És íme, nagyobb van itt Salamonnál.</verse>
				<verse number="43">Mikor pedig a tisztátalan lélek kimegy az emberből, víz nélküli helyeken jár nyugalmat keresve, és nem talál.</verse>
				<verse number="44">Akkor ezt mondja: Visszatérek a házamba, ahonnan kijöttem. És odamenve üresen, kisöpörve és fölékesítve találja azt.</verse>
				<verse number="45">Akkor elmegy, és vesz maga mellé másik hét lelket, gonoszabbakat magánál, és bemenve ott laknak, és ennek az embernek utolsó állapota gonoszabb lesz az elsőnél. Így lesz ezzel a gonosz nemzetséggel is.“</verse>
				<verse number="46">Mikor pedig még beszélt a sokaságnak, íme, anyja és testvérei álltak meg odakinn, és beszélni akartak vele.</verse>
				<verse number="47">Szólt neki valaki: „Íme, anyád és testvéreid odakinn állnak, és beszélni akarnak veled.“</verse>
				<verse number="48">Ő pedig így felelt annak, aki szólt: „Ki az én anyám, és kik az én testvéreim?“</verse>
				<verse number="49">És kezét kinyújtva tanítványai felé, ezt mondta: „Íme, az én anyám és az én testvéreim!</verse>
				<verse number="50">Mert aki cselekszi az én mennyei Atyám akaratát, az nekem fivérem, nővérem és az én anyám.“</verse>
			</chapter>
			<chapter number="13">
				<verse number="1">Azon a napon kiment Jézus a házból, és leült a tenger mellett.</verse>
				<verse number="2">Nagy sokaság gyűlt köréje, akkora, hogy bement a hajóba leülni, az egész sokaság pedig a parton állt.</verse>
				<verse number="3">Sokat beszélt nekik példázatokban: „Íme, kiment a magvető vetni,</verse>
				<verse number="4">és amikor vetett, némely mag az útszélre esett, s jöttek a madarak, felkapdosták azt.</verse>
				<verse number="5">Némely pedig a köves helyre esett, ahol nem sok föld volt, és hamar kikelt, mivel nem volt mélyen a földben.</verse>
				<verse number="6">De amikor a nap felkelt, kiégett, és mivel nem volt gyökere, elszáradt.</verse>
				<verse number="7">Némelyek pedig tövisek közé estek, és a tövisek fölnövekedve megfojtották azt.</verse>
				<verse number="8">Némely pedig a jó földbe esett, és gyümölcsöt termett, némely százannyit, némely hatvanannyit, némely pedig harmincannyit.</verse>
				<verse number="9">Akinek van füle a hallásra, hallja meg!“</verse>
				<verse number="10">A tanítványok odamentek hozzá, és ezt mondták neki: „Miért beszélsz hozzájuk példázatokban?“</verse>
				<verse number="11">Ő pedig ezt felelte nekik: „Azért, mert nektek megadatott, hogy megértsétek a mennyek országának titkait, őnekik pedig nem adatott meg.</verse>
				<verse number="12">Mert akinek van, annak adatik, és bővölködik, de akinek nincs, attól az is elvétetik, amije van.</verse>
				<verse number="13">Azért szólok nekik példázatokban, mert látván nem látnak, és hallván nem hallanak, sem nem értenek.</verse>
				<verse number="14">És beteljesedik rajtuk Ézsaiás jövendölése, amely ezt mondja: »Hallván halljatok, és ne értsetek, és látván lássatok, és ne ismerjetek!</verse>
				<verse number="15">Mert megkövéredett e nép szíve, füleikkel nehezen hallottak, és szemeiket behunyták, hogy valami módon ne lássanak szemeikkel, ne halljanak füleikkel, és ne értsenek szívükkel, és meg ne térjenek, és meg ne gyógyítsam őket.«</verse>
				<verse number="16">A ti szemeitek boldogok, hogy látnak, és a ti füleitek, hogy hallanak.</verse>
				<verse number="17">Mert bizony mondom néktek, hogy sok próféta és igaz kívánta látni, amiket ti láttok, és nem látták, és hallani, amiket ti hallotok, és nem hallották.</verse>
				<verse number="18">Ti tehát halljátok meg a magvető példázatát!</verse>
				<verse number="19">Ha valaki hallja az igét a mennyeknek országáról, és nem érti, eljön a gonosz, és elkapja azt, ami az ő szívébe van elvetve. Ez az, amelyik az útfélre esett.</verse>
				<verse number="20">Amelyik pedig a köves helyre esett, az az, aki hallja az igét, és mindjárt örömmel fogadja,</verse>
				<verse number="21">de nincs gyökere benne, hanem csak ideigvaló, mihelyst pedig nyomorgatás vagy üldözés támad az ige miatt, azonnal megbotránkozik.</verse>
				<verse number="22">Amelyik pedig a tövisek közé esett, az az, aki hallja az igét, de a világnak gondja és a gazdagságnak csalárdsága elfojtja az igét, és nem terem gyümölcsöt.</verse>
				<verse number="23">Amely pedig a jó földbe esett, az az, aki hallja is, és érti is az igét, gyümölcsöt is terem, némelyik százannyit, némelyik hatvanannyit, némelyik pedig harmincannyit.“</verse>
				<verse number="24">Más példázatot is mondott nekik: „Hasonlatos a mennyek országa ahhoz az emberhez, aki földjébe jó magot vetett.</verse>
				<verse number="25">De amikor az emberek aludtak, eljött az ellensége, konkolyt vetett a búza közé, és elment.</verse>
				<verse number="26">Amikor pedig felnövekedett a vetés, és gyümölcsöt termett, akkor meglátszott a konkoly is.</verse>
				<verse number="27">A gazda szolgái ekkor odamentek hozzá, és ezt mondták neki: Uram, nem tiszta magot vetettél földedbe? Honnan van benne a konkoly?</verse>
				<verse number="28">Ő pedig ezt mondta nekik: Valamelyik ellenség cselekedte azt. A szolgái ezt mondták neki: Akarod-e, hogy elmenjünk, és összeszedjük a konkolyt?</verse>
				<verse number="29">Ő pedig azt mondta: Nem. Mert amikor összeszeditek a konkolyt, azzal együtt talán a búzát is kiszaggatjátok.</verse>
				<verse number="30">Hagyjátok, hogy együtt nőjön mindkettő az aratásig, és az aratás idején azt mondom majd az aratóknak: Szedjétek össze először a konkolyt, és kössétek kévébe, hogy elégessétek; a búzát pedig takarítsátok be csűrömbe.“</verse>
				<verse number="31">Más példázatot is mondott nekik: „Hasonlatos a mennyeknek országa a mustármaghoz, melyet fog az ember, és elvet a mezejébe.</verse>
				<verse number="32">Az kisebb ugyan minden magnál, de amikor felnő, nagyobb a veteményeknél, és fává lesz, úgyhogy reá szállnak az égi madarak, és fészket raknak ágain.“</verse>
				<verse number="33">Más példázatot is mondott nekik: „Hasonlatos a mennyeknek országa a kovászhoz, amelyet fog az asszony, három mérce lisztbe belekever, amitől az egész megkel.“</verse>
				<verse number="34">Mindezeket példázatokban mondta Jézus a sokaságnak, és példázat nélkül semmit sem mondott nekik,</verse>
				<verse number="35">hogy beteljesedjék, amit a próféta mondott: „Megnyitom a számat példázatokra, és feltárom, amik e világ alapítása óta rejtve vannak.“</verse>
				<verse number="36">Ekkor elbocsátotta Jézus a sokaságot, és bement a házba. Tanítványai odamentek hozzá, és ezt mondták: „Magyarázd meg nekünk a szántóföld konkolyáról szóló példázatot!“</verse>
				<verse number="37">Ő pedig így felelt nekik: „Aki a jó magot veti, az az Emberfia,</verse>
				<verse number="38">a szántóföld pedig a világ, a jó mag az Isten országának fiai, a konkoly pedig a gonosznak fiai.</verse>
				<verse number="39">Az ellenség, aki a konkolyt vetette, az ördög; az aratás pedig a világ vége, az aratók pedig az angyalok.</verse>
				<verse number="40">Ahogyan összegyűjtik a konkolyt és megégetik, úgy lesz a világ végén.</verse>
				<verse number="41">Az Emberfia elküldi angyalait, és az országából összegyűjtenek minden botránkozást okozót és mindenkit, aki gonoszságot cselekedett,</verse>
				<verse number="42">és tüzes kemencébe vetik őket: ott lesz sírás és fogcsikorgatás.</verse>
				<verse number="43">Akkor az igazak fénylenek, mint a nap Atyjuk országában. Akinek van füle a hallásra, hallja meg!</verse>
				<verse number="44">„Ismét hasonlatos a mennyek országa a szántóföldben elrejtett kincshez, amelyet megtalált az ember, elrejti, örömében elmegy, eladja mindenét, amije van, és megveszi azt a szántóföldet.</verse>
				<verse number="45">Ismét hasonlatos a mennyek országa a kereskedőhöz, aki igazgyöngyöket keres.</verse>
				<verse number="46">Amikor egy drágagyöngyöt talál, mindenételadja, amije van, és megveszi azt.</verse>
				<verse number="47">Szintén hasonlatos a mennyeknek országa a tengerbe vetett hálóhoz, amely mindenféle fajta halat összefog.</verse>
				<verse number="48">Miután megtelik, kivonják a partra a halászok, és leülve, a jókat edényekbe gyűjtik, a hitványakat pedig kidobják.</verse>
				<verse number="49">Így lesz a világnak végén is: Eljönnek majd az angyalok, és kiválasztják a gonoszakat az igazak közül.</verse>
				<verse number="50">És tüzes kemencébe vetik őket, ott lesz sírás és fogcsikorgatás.“</verse>
				<verse number="51">Azután Jézus ezt kérdezte tőlük: „Megértettétek mindezeket?“ Azok ezt mondták: „Megértettük, Uram.“</verse>
				<verse number="52">Ő pedig ezt mondta nekik: „Ezért minden írástudó, aki ismeri a mennyek országáról szóló tanítást, hasonlatos az olyan gazdához, aki ót és újat hoz elő éléskamrájából.“</verse>
				<verse number="53">És történt, hogy amikor Jézus elmondta ezeket a példázatokat, elment onnan.</verse>
				<verse number="54">És hazájába érve, tanította őket a zsinagógában, úgy, hogy álmélkodtak, és ezt mondták: „Honnan van ebben ez a bölcsesség és az erő?</verse>
				<verse number="55">Nem ő annak az ácsmesternek a fia? Nem az ő anyját hívják Máriának, és az ő testvéreit Jakabnak, Józsefnek, Simonnak és Júdásnak?</verse>
				<verse number="56">És nővérei is nem mind közöttünk élnek? Honnan vette mindezeket?“</verse>
				<verse number="57">És megbotránkoztak őbenne. Jézus pedig ezt mondta nekik: „A prófétának csak az ő hazájában és házában nincs tisztessége.“</verse>
				<verse number="58">Nem is tett ott sok csodát a hitetlenségük miatt.</verse>
			</chapter>
			<chapter number="14">
				<verse number="1">Abban az időben Heródes negyedes fejedelem meghallotta Jézus hírét,</verse>
				<verse number="2">és ezt mondta szolgáinak: „Ez Keresztelő János: ő támadt fel a halálból, és ezért működnek benne az erők.“</verse>
				<verse number="3">Mert Heródes elfogatta Jánost, és megkötözve tömlöcbe vettette Heródiás kedvéért, testvérének, Fülöpnek feleségéért.</verse>
				<verse number="4">Mert azt mondta neki János: „Nem szabad neked ővele élned.“</verse>
				<verse number="5">De amikor meg akarta öletni, félt a sokaságtól, mert prófétának tartották őt.</verse>
				<verse number="6">Hanem amikor Heródes születésnapját ünnepelték, táncolt Heródes lánya őelőttük, és megtetszett Heródesnek.</verse>
				<verse number="7">Ezért esküvel fogadta, hogy amit kér, megadja neki.</verse>
				<verse number="8">A leány pedig anyja rábeszélésére ezt mondta: „Add ide nekem egy tálban Keresztelő János fejét.“</verse>
				<verse number="9">Megszomorodott a király, de esküje és a vendégek miatt megparancsolta, hogy adják oda.</verse>
				<verse number="10">Elküldetett, hogy fejét vegyék Jánosnak a tömlöcben,</verse>
				<verse number="11">elhozták a fejét egy tálban, odaadták a leánynak, ő pedig odavitte az anyjának.</verse>
				<verse number="12">Azután eljöttek tanítványai, elvitték a testet, és eltemették. Majd elmentek, és jelentették Jézusnak.</verse>
				<verse number="13">Amikor ezt meghallotta Jézus, elment onnan hajón egy puszta helyre egyedül. A sokaság ezt meghallva gyalog követte őt a városokból.</verse>
				<verse number="14">Amikor kiszállt Jézus, látta a nagy sokaságot, megszánta őket, és betegeiket meggyógyította.</verse>
				<verse number="15">Mikor pedig esteledett, odamentek hozzá tanítványai, és ezt mondták: „Puszta hely ez, és az idő már későre jár. Bocsásd el a sokaságot, hogy menjenek el a falvakba, és vegyenek maguknak eleséget.“</verse>
				<verse number="16">Jézus pedig ezt mondta nekik: „Nem szükséges elmenniük, adjatok nekik ti enni.“</verse>
				<verse number="17">Azok pedig ezt mondták neki: „Nincsen itt csupán öt kenyerünk és két halunk.“</verse>
				<verse number="18">Ő pedig ezt mondta: „Hozzátok ide hozzám.“</verse>
				<verse number="19">Akkor megparancsolta a sokaságnak, hogy üljenek le a fűre, vette az öt kenyeret és a két halat, szemeit az égre emelte, hálát adott, megszegte a kenyereket, a tanítványoknak adta, a tanítványok pedig a sokaságnak.</verse>
				<verse number="20">Mindnyájan ettek és jóllaktak, felszedték a maradék darabokat, tizenkét teli kosárral.</verse>
				<verse number="21">Akik pedig ettek, mintegy ötezren voltak férfiak, asszonyokon és gyermekeken kívül.</verse>
				<verse number="22">Mindjárt ezután Jézus kényszerítette tanítványait, hogy szálljanak be a hajóba, és menjenek át a túlsó partra, míg ő elbocsátja a sokaságot.</verse>
				<verse number="23">És amint elbocsátotta a sokaságot, felment a hegyre magányosan imádkozni. Mikor pedig beesteledett, egyedül volt ott.</verse>
				<verse number="24">A hajó pedig ekkor már a tenger közepén volt, a haboktól háborgattatva, mert a szél szembe fújt.</verse>
				<verse number="25">Az éjszaka negyedik részében hozzájuk ment Jézus a tengeren járva.</verse>
				<verse number="26">Amikor látták a tanítványok, hogy a tengeren jár, megrémültek, és azt mondták, hogy kísértet, és félelmükben kiáltoztak.</verse>
				<verse number="27">Jézus azonnal hozzájuk szólt, és ezt mondta: „Bízzatok, én vagyok, ne féljetek!“</verse>
				<verse number="28">Péter ekkor így felelt neki: „Uram, ha te vagy, parancsold meg, hogy hozzád mehessek a vízen.“</verse>
				<verse number="29">Ő pedig ezt mondta: „Jöjj!“ És Péter kiszállt a hajóból, hogy a vizeken járva Jézushoz menjen.</verse>
				<verse number="30">De amikor látta a nagy szelet, megrémült, és amikor merülni kezdett, felkiáltott: „Uram, tarts meg engem!“</verse>
				<verse number="31">Jézus pedig azonnal kinyújtotta a kezét, megragadta őt, és ezt mondta neki: „Kicsinyhitű, miért kételkedtél?“</verse>
				<verse number="32">Amikor beléptek a hajóba, elállt a szél.</verse>
				<verse number="33">A hajóban levők pedig odamentek hozzá, leborultak előtte és mondták: „Bizony, Isten Fia vagy.“</verse>
				<verse number="34">És átkelve a tavon eljutottak Genezáret földjére.</verse>
				<verse number="35">Amikor megismerték őt annak a helynek lakosai, szétküldték hírét az egész környékben, és minden beteget odavittek hozzá.</verse>
				<verse number="36">Kérték, hogy csak ruhájának peremét érinthessék meg. Akik megérintették, mindnyájan meggyógyultak.</verse>
			</chapter>
			<chapter number="15">
				<verse number="1">Akkor írástudók és farizeusok jöttek Jézushoz Jeruzsálemből, és ezt mondták:</verse>
				<verse number="2">„Miért hágják át tanítványaid az ősök rendeléseit? Mert nem mossák meg kezeiket, amikor enni akarnak.“</verse>
				<verse number="3">Ő pedig így felelt nekik: „Ti meg miért hágjátok át Isten parancsolatait a ti rendeléseitek által?</verse>
				<verse number="4">Mert Isten parancsolta ezt: »Tiszteld atyádat és anyádat«, és »aki atyját vagy anyját szidalmazza, halállal lakoljon.«</verse>
				<verse number="5">Ti pedig ezt mondjátok: Aki atyjának vagy anyjának ezt mondja: Áldozati ajándék az, amivel megsegíthetnélek, annak nem kell tisztelnie többé az ő atyját vagy anyját.</verse>
				<verse number="6">Ezzel érvénytelenné tettétek az Isten parancsolatait a ti rendeléseitek által.</verse>
				<verse number="7">Képmutatók, igazat prófétált felőletek Ézsaiás:</verse>
				<verse number="8">»Ez a nép szájával közelít hozzám, és ajkával tisztel engemet, szíve pedig távol van tőlem.</verse>
				<verse number="9">Pedig hiába tisztelnek engem, ha oly tudományokat tanítanak, melyek embereknek parancsolatai.«“</verse>
				<verse number="10">És odahívta a sokaságot, és ezt mondta nekik: „Halljátok és értsétek meg:</verse>
				<verse number="11">Nem az fertőzi meg az embert, ami a szájon bemegy, hanem ami kijön a szájából, az fertőzi meg az embert.“</verse>
				<verse number="12">Akkor odamentek tanítványai hozzá, és ezt mondták neki: „Tudod, hogy a farizeusok e beszédet hallva megbotránkoztak?“</verse>
				<verse number="13">Ő pedig ezt felelte: „Minden palántát, amelyet nem az én mennyei Atyám plántált, ki fognak tépni.</verse>
				<verse number="14">Hagyjátok őket, vakoknak vak vezetői ők! Ha pedig vak vezeti a vakot, mindketten a verembe esnek.“</verse>
				<verse number="15">Péter pedig ezt mondta neki: „Magyarázd meg nekünk ezt a példázatot!“</verse>
				<verse number="16">Jézus erre ezt mondta: „Még ti sem értitek?</verse>
				<verse number="17">Nem értitek, hogy minden, ami a szájon bemegy, a gyomorba jut, és az árnyékszékbe kerül?</verse>
				<verse number="18">Ami azonban a szájból jön ki, a szívből származik, és ezek fertőzik meg az embert.</verse>
				<verse number="19">Mert a szívből származnak a gonosz gondolatok, gyilkosságok, házasságtörések, paráznaságok, lopások, hamis tanúbizonyságok, káromlások.</verse>
				<verse number="20">Ezek fertőzik meg az embert. De az, hogy mosdatlan kézzel eszik, nem fertőzi meg az embert.“</verse>
				<verse number="21">Elment onnan Jézus Tírusz és Szidón vidékeire.</verse>
				<verse number="22">És íme, egy kánaáni asszony jött ki abból a tartományból, és így kiáltott neki: „Uram, Dávid Fia, könyörülj rajtam! Leányomat gonoszul gyötri az ördög.“</verse>
				<verse number="23">Ő pedig egy szót sem felelt neki. Tanítványai odamentek hozzá, és kérték őt: „Bocsásd el, mert utánunk kiáltozik.“</verse>
				<verse number="24">Ő pedig ezt mondta: „Nem küldettem, csak Izrael házának elveszett juhaihoz.“</verse>
				<verse number="25">Az asszony pedig odaérve leborult előtte, és ezt mondta: „Uram, légy segítségül nekem!“</verse>
				<verse number="26">Ő pedig ezt felelte: „Nem jó a fiak kenyerét elvenni, és az ebeknek vetni.“</verse>
				<verse number="27">Az pedig így felelt: „Úgy van, Uram! De hiszen az ebek is esznek a morzsákból, amelyek az uruknak asztaláról lehullanak.“</verse>
				<verse number="28">Ekkor így felelt neki Jézus: „Ó, asszony! Nagy a te hited! Legyen neked akaratod szerint.“ És meggyógyult a leánya abban a pillanatban.</verse>
				<verse number="29">Onnan eltávozva elment Jézus a Galileai-tenger mellé, felment a hegyre, és ott leült.</verse>
				<verse number="30">Nagy sokaság ment hozzá, vittek magukkal sántákat, vakokat, némákat, csonkákat és sok más beteget. Odahelyezték őket Jézus lábai elé, és meggyógyította őket.</verse>
				<verse number="31">Úgy, hogy a sokaság álmélkodott, látva, hogy a némák beszélnek, a csonkák felépülnek, a sánták járnak, a vakok látnak, és dicsőítették Izrael Istenét.</verse>
				<verse number="32">Jézus pedig odahívta tanítványait, és ezt mondta: „Szánakozom e sokaságon, mert három napja immár, hogy velem vannak, és nincs mit enniük. Éhen pedig nem akarom őket elbocsátani, nehogy valamiképpen kidőljenek az úton.“</verse>
				<verse number="33">Tanítványai ezt mondták neki: „Honnan volna e pusztában annyi kenyerünk, hogy jóllakassunk ilyen nagy sokaságot?“</verse>
				<verse number="34">Jézus ezt mondta nekik: „Hány kenyeretek van?“ Ők pedig így feleltek: „Hét, és néhány halunk.“</verse>
				<verse number="35">És megparancsolta a sokaságnak, hogy telepedjenek le a földön,</verse>
				<verse number="36">azután vette a hét kenyeret és a halakat, hálát adva megtörte, tanítványainak adta, a tanítványok pedig a sokaságnak.</verse>
				<verse number="37">Mindnyájan ettek, és jóllaktak, azután fölszedték a maradék darabokat, hét teli kosárral.</verse>
				<verse number="38">Akik pedig ettek, négyezren voltak férfiak, asszonyokon és gyermekeken kívül.</verse>
				<verse number="39">Ezek után elbocsátotta a sokaságot, beszállt a hajóba, és elment Magdala vidékére.</verse>
			</chapter>
			<chapter number="16">
				<verse number="1">Odamentek hozzá a farizeusok és a szadduceusok, meg akarták kísérteni, és kérték őt, hogy mutasson nekik mennyei jelt.</verse>
				<verse number="2">Ő pedig így felelt nekik: „Amikor esteledik, azt mondjátok: Szép idő lesz, mert vörös az ég.</verse>
				<verse number="3">Reggel pedig: Ma zivatar lesz, mert az ég borús és vörös. Képmutatók, az ég ábrázatát meg tudjátok ítélni, az idők jeleit pedig nem tudjátok?</verse>
				<verse number="4">E gonosz és parázna nemzetség jelt kíván, és nem adatik néki jel, csak Jónás prófétának jele.“ És otthagyva őket, elment.</verse>
				<verse number="5">Tanítványai a túlsó partra mentek, és elfelejtettek kenyeret vinni magukkal.</verse>
				<verse number="6">Jézus pedig mondta nekik: „Vigyázzatok, és őrizkedjetek a farizeusok és szadduceusok kovászától!“</verse>
				<verse number="7">Ők pedig tanakodtak maguk között, és ezt mondták: „Nem hoztunk kenyeret magunkkal.“</verse>
				<verse number="8">Jézus meghallotta ezt, és mondta nekik: „Miért tanakodtok magatok között, ó kicsinyhitűek, hogy kenyeret nem hoztatok magatokkal?</verse>
				<verse number="9">Mégsem értitek? Nem is emlékeztek az ötezernek öt kenyerére, és hogy hány kosarat töltöttetek meg?</verse>
				<verse number="10">Sem a négyezernek hét kenyerére, és hogy hány kosarat töltöttetek meg?</verse>
				<verse number="11">Hogyan lehet, hogy nem értitek meg, hogy nem a kenyérről beszéltem nektek, mikor mondtam, hogy őrizkedjetek a farizeusok és szadduceusok kovászától?“</verse>
				<verse number="12">Ekkor értették meg, hogy nem arról szólt, hogy a kenyér kovászától őrizkedjenek, hanem a farizeusok és szadduceusok tudományától.</verse>
				<verse number="13">Mikor pedig Jézus Cezárea Filippi környékére ment, megkérdezte tanítványait: „Engem, az Emberfiát kinek mondanak az emberek?“</verse>
				<verse number="14">Ők pedig ezt mondták: „Némelyek Keresztelő Jánosnak, mások Illésnek; némelyek pedig Jeremiásnak vagy egynek a próféták közül.“</verse>
				<verse number="15">Erre ezt mondta nekik: „Ti kinek mondotok engem?“</verse>
				<verse number="16">Simon Péter felelt, és ezt mondta: „Te vagy a Krisztus, az élő Isten Fia.“</verse>
				<verse number="17">Jézus így felelt neki: „Boldog vagy, Simon, Jóna fia, mert nem test és vér jelentette ezt ki neked, hanem az én mennyei Atyám.</verse>
				<verse number="18">De én is mondom neked, hogy te Péter vagy, és ezen a kősziklán építem fel az anyaszentegyházamat, és a pokol kapui sem vesznek rajta diadalmat.</verse>
				<verse number="19">És neked adom a mennynek országának kulcsait, és amit megkötsz a földön, a mennyekben is kötve lesz, és amit feloldasz a földön, a mennyekben is oldva lesz.“</verse>
				<verse number="20">Azután megparancsolta tanítványainak, hogy senkinek se mondják, hogy ő a Jézus Krisztus.</verse>
				<verse number="21">Ettől fogva kezdte Jézus jelenteni tanítványainak, hogy neki Jeruzsálembe kell mennie, sokat szenvednie a vénektől, a főpapoktól és az írástudóktól, és meg kell öletnie, de harmadnapon föl kell támadnia.</verse>
				<verse number="22">Péter ekkor odafordult hozzá, és megfeddte őt: „Mentsen Isten, Uram! Ez nem eshet meg veled!“</verse>
				<verse number="23">Ő pedig megfordult, és ezt mondta Péternek: „Távozz tőlem, Sátán, bántasz engem, mert nem az Isten dolgaira gondolsz, hanem az emberi dolgokra.“</verse>
				<verse number="24">Ekkor mondta Jézus tanítványainak: „Ha valaki énutánam akar jönni, tagadja meg magát, vegye föl az ő keresztjét, és kövessen engem.</verse>
				<verse number="25">Mert aki meg akarja tartani életét, elveszíti azt, aki pedig elveszíti életét énérettem, megtalálja azt.</verse>
				<verse number="26">Mert mit használ az embernek, ha az egész világot megnyeri is, de az ő lelkében kárt vall? Vagy milyen váltságot adhat az ember a lelkéért?</verse>
				<verse number="27">Mert az Emberfia eljön Atyjának dicsőségében angyalaival, és akkor megfizet mindenkinek cselekedete szerint.</verse>
				<verse number="28">Bizony mondom néktek: azok között, akik itt állnak, vannak némelyek, akik nem kóstolják meg a halált, amíg meg nem látják az Emberfiát eljönni az ő országában.“</verse>
			</chapter>
			<chapter number="17">
				<verse number="1">Hat nap múlva magához vette Jézus Pétert, Jakabot és annak testvérét Jánost, és felvitte őket magával egy magas hegyre.</verse>
				<verse number="2">Elváltozott előttük, és arca ragyogott, mint a nap, ruhája pedig fehér lett, mint a fényesség.</verse>
				<verse number="3">És íme, megjelent neki Mózes és Illés, akik beszéltek vele.</verse>
				<verse number="4">Péter pedig megszólalt, és ezt mondta Jézusnak: „Uram, jó nekünk itt lennünk. Ha akarod, építünk itt három hajlékot, neked egyet, Mózesnek is egyet, Illésnek is egyet.“</verse>
				<verse number="5">Még beszélt, mikor fényes felhő borította be őket, és íme, szózat szólt a felhőből, mondván: „Ez az én szeretett Fiam, akiben én gyönyörködöm: őt hallgassátok!“</verse>
				<verse number="6">És a tanítványok, amint ezt hallották, arcra estek, és igen megrémültek.</verse>
				<verse number="7">Jézus pedig odament hozzájuk, megérintette őket, és ezt mondta: „Keljetek fel, és ne féljetek!“</verse>
				<verse number="8">Mikor pedig szemeiket felemelték, senkit sem láttak, csak Jézust egyedül.</verse>
				<verse number="9">Mikor a hegyről lejöttek, megparancsolta nekik Jézus: „Senkinek se mondjátok el, amit láttatok, amíg fel nem támadt az Emberfia a halálból.“</verse>
				<verse number="10">És megkérdezték őt tanítványai: „Miért mondják akkor az írástudók, hogy előbb Illésnek kell eljönnie?“</verse>
				<verse number="11">Jézus pedig így felelt nekik: „Illés bizony eljön előbb, és mindent helyreállít.</verse>
				<verse number="12">De mondom nektek, hogy Illés már eljött, de nem ismerték fel őt, hanem azt művelték vele, amit csak akartak. Ugyanígy az Emberfiának is szenvednie kell majd miattuk.“</verse>
				<verse number="13">Ekkor megértették a tanítványok, hogy Keresztelő Jánosról szólt nekik.</verse>
				<verse number="14">Amikor a sokasághoz értek, egy ember jött hozzá, és térdre esett előtte,</verse>
				<verse number="15">és ezt mondta: „Uram, könyörülj az én fiamon, mert holdkóros, és kegyetlenül szenved, mivel gyakran esik tűzbe, és gyakran esik vízbe.</verse>
				<verse number="16">Elvittem őt tanítványaidhoz, és nem tudták meggyógyítani.“</verse>
				<verse number="17">Jézus pedig erre ezt mondta: „Ó, hitetlen és elfajult nemzedék! Vajon meddig leszek veletek? Vajon meddig szenvedlek titeket? Hozzátok őt ide nekem!“</verse>
				<verse number="18">És megdorgálta őt Jézus, és kiment belőle az ördög, a gyermek pedig meggyógyult még abban az órában.</verse>
				<verse number="19">Ekkor a tanítványok mikor magukban voltak, odamentek Jézushoz, és ezt kérdezték tőle: „Mi miért nem tudtuk ezt kiűzni?“</verse>
				<verse number="20">Jézus pedig ezt mondta nekik: „A hitetlenségetek miatt. Mert bizony mondom néktek: ha akkora hitetek volna, mint a mustármag, és azt mondanátok ennek a hegynek: Menj innen oda! — odamenne, és semmi sem volna lehetetlen nektek.</verse>
				<verse number="21">Ez a fajta pedig nem megy ki, csak könyörgés és böjtölés által.“</verse>
				<verse number="22">Amikor pedig Galileában jártak, ezt mondta nekik Jézus: „Az Emberfia emberek kezébe adatik,</verse>
				<verse number="23">és megölik őt, de harmadnapon föltámad.“ És felettébb elszomorodtak.</verse>
				<verse number="24">Amikor pedig eljutottak Kapernaumba, a drachmaszedők odamentek Péterhez, és ezt kérdezték tőle: „A ti mesteretek nem fizeti a két drachmát?“</verse>
				<verse number="25">Ő így felelt: „De igen.“ És amikor bementek a házba, megelőzte őt Jézus, és ezt mondta: „Mit gondolsz, Simon, a föld királyai kiktől szednek vámot vagy adót: a fiaiktól-e vagy az idegenektől?“</verse>
				<verse number="26">Péter ezt mondta neki: „Az idegenektől.“ Ezután Jézus ezt mondta neki: „Tehát a fiak szabadok.</verse>
				<verse number="27">De hogy őket meg ne botránkoztassuk, menj a tengerre, vesd be a horgot, és vond ki az első halat, amely ráakad. És felnyitva száját egy státert találsz benne. Vedd ki, és add oda nekik értem és éretted.“</verse>
			</chapter>
			<chapter number="18">
				<verse number="1">Abban az órában odamentek a tanítványok Jézushoz, és megkérdezték tőle: „Vajon ki nagyobb a mennyek országában?“</verse>
				<verse number="2">Jézus odahívott egy kisgyermeket, közéjük állította,</verse>
				<verse number="3">és ezt mondta: „Bizony mondom néktek: ha meg nem tértek, és olyanok nem lesztek, mint a kisgyermekek, semmiképpen nem mentek be a mennyek országába.</verse>
				<verse number="4">Aki tehát megalázza magát, mint ez a kisgyermek, az a nagyobb a mennyek országában.</verse>
				<verse number="5">Aki egy ilyen kisgyermeket befogad az én nevemben, engem fogad be.</verse>
				<verse number="6">Aki pedig megbotránkoztat egyet e kicsinyek közül, akik énbennem hisznek, jobb annak, hogyha malomkövet kötnek nyakába, és a tenger mélyébe vetik.</verse>
				<verse number="7">Jaj a világnak a botránkozások miatt! Mert szükséges, hogy botránkozások történjenek, de jaj annak az embernek, aki által a botránkozás történik.</verse>
				<verse number="8">Ha pedig a kezed vagy lábad megbotránkoztat, vágd le azokat, és dobd el magadtól: mert jobb neked az életre sántán vagy csonkán bemenned, mint ha két kézzel vagy két lábbal vettetel az örök tűzre.</verse>
				<verse number="9">Ha pedig a szemed botránkoztat meg téged, vájd ki azt, és dobd el magadtól: jobb neked félszemmel bemenned az életre, mint ha két szemmel vettetel a gyehenna tüzére.</verse>
				<verse number="10">Vigyázzatok, hogy e kicsinyek közül egyet se utáljatok, mert mondom néktek, hogy angyalaik a mennyekben mindig látják mennyei Atyám arcát.</verse>
				<verse number="11">Mert az Emberfia azért jött, hogy megtartsa, ami elveszett.</verse>
				<verse number="12">Mit gondoltok, ha valamelyik embernek száz juha van, és egy azok közül eltéved, vajon nem hagyja-e őket ott, és a hegyekbe elmenve nem keresi-e meg azt, amely eltévelyedett?</verse>
				<verse number="13">És ha történetesen megtalálja, bizony mondom néktek, inkább örvend annak az egynek, mint a kilencvenkilencnek, amelyik nem tévedett el.</verse>
				<verse number="14">Hasonlóképpen a ti mennyei Atyátok sem akarja, hogy egy is elvesszen e kicsinyek közül.</verse>
				<verse number="15">„Ha pedig atyádfia vétkezik ellened, menj el, és dorgáld meg négyszemközt: ha hallgat rád, megnyerted atyádfiát.</verse>
				<verse number="16">Ha pedig nem hallgat rád, végy magad mellé még egy vagy két embert, »hogy két vagy három tanú vallomásával erősítsen meg minden szót.«</verse>
				<verse number="17">Ha azokra sem hallgat, mondd meg a gyülekezetnek. Ha a gyülekezetre sem hallgat, legyen előtted olyan, mint a pogány és a vámszedő.</verse>
				<verse number="18">Bizony mondom néktek: amit megköttök a földön, a mennyben is kötve lesz, amit feloldotok a földön, a mennyben is oldva lesz.</verse>
				<verse number="19">Ismét mondom néktek, hogyha ketten közületek egyetértenek a földön minden dologban, amit csak kérnek, megadja nekik az én mennyei Atyám.</verse>
				<verse number="20">Mert ahol ketten vagy hárman összegyűlnek az én nevemben: ott vagyok közöttük.“</verse>
				<verse number="21">Ekkor odament hozzá Péter, és ezt mondta: „Uram, hányszor lehet atyámfiának ellenem vétkeznie, és neki megbocsátanom? Még hétszer is?“</verse>
				<verse number="22">Jézus ezt mondta neki: „Nem azt mondom neked, hogy még hétszer is, hanem még hetvenhétszer is.</verse>
				<verse number="23">Ezért hasonlatos a mennyek országa a királyhoz, aki számot akart vetni az ő szolgáival.</verse>
				<verse number="24">Amikor pedig számot kezdett vetni, hoztak eléje egyet, aki tízezer talentummal volt adós.</verse>
				<verse number="25">Mivel nem tudott fizetni, megparancsolta ura, hogy adják el őt, feleségét és gyerekeit, és mindenét, amije van, és fizessen.</verse>
				<verse number="26">A szolga ezért leborult előtte, könyörgött neki, és ezt mondta: Uram, légy türelemmel hozzám, és mindent megfizetek neked.</verse>
				<verse number="27">Az úr pedig megszánta a szolgát, elbocsátotta őt, és az adósságát is elengedte neki.</verse>
				<verse number="28">A szolga pedig kiment, és találkozott eggyel az ő szolgatársai közül, aki száz dénárral volt neki adós. Megragadta, fojtogatni kezdte, és ezt mondta: Fizesd meg nekem, amivel tartozol.</verse>
				<verse number="29">Szolgatársa ekkor leborult a lábai elé, és könyörgött neki: Légy türelemmel hozzám, és mindent megfizetek neked.</verse>
				<verse number="30">De ő ezt nem akarta, hanem elment, börtönbe vettette addig, amíg megfizeti, amivel tartozik neki.</verse>
				<verse number="31">Amikor szolgatársai látták, hogy mi történt, nagyon megszomorodtak. Elmentek, és jelentettek uruknak mindent, ami történt.</verse>
				<verse number="32">Akkor magához hívatta őt ura, és ezt mondta neki: Gonosz szolga, minden adósságodat elengedtem neked, mert könyörögtél nekem.</verse>
				<verse number="33">Nem kellett volna neked is könyörülnöd szolgatársadon, amint én is könyörültem rajtad?</verse>
				<verse number="34">Ekkor megharagudott az ura, átadta őt a hóhérok kezébe, míg meg nem fizet mindent, amivel tartozik.</verse>
				<verse number="35">Így cselekszik az én mennyei Atyám is veletek, ha szívetekből meg nem bocsátjátok, ki-ki az ő atyjafiának a vétkeiket.“</verse>
			</chapter>
			<chapter number="19">
				<verse number="1">Amikor befejezte Jézus ezeket a beszédeket, elment Galileából, és elment Júdának határaiba, a Jordánon túl.</verse>
				<verse number="2">Nagy sokaság követte őt, és meggyógyította ott őket.</verse>
				<verse number="3">Odamentek hozzá a farizeusok, hogy kísértsék őt, és ezt mondták: „Szabad-e az embernek feleségét bármilyen ok miatt elbocsátani?“</verse>
				<verse number="4">Ő pedig így felelt: „Nem olvastátok-e, hogy a Teremtő kezdettől fogva »férfiúvá és asszonnyá teremtette őket?«</verse>
				<verse number="5">És ezt mondta: »Ezért elhagyja a férfiú atyját és anyját, és ragaszkodik feleségéhez, és lesznek ketten egy testté.«</verse>
				<verse number="6">Úgyhogy többé nem kettő, hanem egy test. Amit azért az Isten egybeszerkesztett, ember el ne válassza.“</verse>
				<verse number="7">Erre azt mondták neki: „Miért rendelte akkor Mózes, hogy válólevelet kell adni, és úgy bocsátani el az asszonyt?“</verse>
				<verse number="8">Jézus ezt mondta nekik: „Mózes a ti szívetek keménysége miatt engedte meg nektek, hogy feleségeteket elbocsássátok, de ez kezdettől fogva nem így volt.</verse>
				<verse number="9">Mondom nektek, hogy aki elbocsátja feleségét, hacsak nem paráznaság miatt, és mást vesz el, házasságtörő; és aki elbocsátottat vesz el, az is házasságtörő.“</verse>
				<verse number="10">Erre ezt mondták neki tanítványai: „Ha így van a férfi dolga az asszonnyal, akkor nem jó megházasodni.“</verse>
				<verse number="11">Ő pedig ezt mondta nekik: „Nem mindenki érti meg, hanem csak az, akinek megadatik.</verse>
				<verse number="12">Mert vannak nemzésre alkalmatlanok, akik anyjuk méhéből születtek így, és vannak nemzésre alkalmatlanok, akiket az emberek tettek ilyenekké; és vannak olyanok, akik önmagukat tették nemzésre alkalmatlanná a mennyeknek országáért. Aki megérti, értse meg.“</verse>
				<verse number="13">Ekkor kisgyermekeket hoztak hozzá, hogy kezeit rájuk tegye, és imádkozzék értük. A tanítványok azonban megdorgálták őket.</verse>
				<verse number="14">Jézus pedig ezt mondta: „Hagyjátok e kisgyermekeket, és ne tiltsátok meg nekik, hogy hozzám jöjjenek, mert ilyeneké a mennyek országa.“</verse>
				<verse number="15">És kezeit rájuk tette, majd eltávozott onnan.</verse>
				<verse number="16">És íme, odajött hozzá egy ember, és ezt kérdezte: „Jó mester, mi jót cselekedjem, hogy örök életet nyerjek?“</verse>
				<verse number="17">Ő pedig ezt mondta neki: „Miért mondasz engem jónak? Senki sem jó, csak egy, az Isten. Ha pedig be akarsz menni az életre, tartsd meg a parancsolatokat.“</verse>
				<verse number="18">Az megkérdezte: „Melyeket?“ Jézus pedig ezt mondta: „»Ne ölj, ne paráználkodj, ne lopj, hamis tanúbizonyságot ne tégy,</verse>
				<verse number="19">tiszteld atyádat és anyádat, és szeresd felebarátodat, mint önmagadat.«“</verse>
				<verse number="20">Az ifjú erre ezt mondta: „Mindezeket megtartottam ifjúságomtól fogva; mi fogyatkozás van még bennem?“</verse>
				<verse number="21">Jézus ezt mondta neki: „Ha tökéletes akarsz lenni, eredj, add el vagyonodat, és oszd ki a szegényeknek, és kincsed lesz a mennyben; azután jöjj, és kövess engem.“</verse>
				<verse number="22">Az ifjú pedig ezt a beszédet hallva, megszomorodva ment el, mert sok jószága volt.</verse>
				<verse number="23">Jézus pedig ezt mondta tanítványainak: „Bizony mondom néktek, hogy a gazdag nehezen megy be a mennyeknek országába.</verse>
				<verse number="24">Ismét mondom néktek: Könnyebb a tevének a tű fokán átmenni, mint a gazdagnak az Isten országába bejutni.“</verse>
				<verse number="25">A tanítványok pedig amikor ezeket hallották, felettébb álmélkodtak, és ezt mondták: „Kicsoda üdvözülhet tehát?“</verse>
				<verse number="26">Jézus pedig rájuk tekintve mondta nekik: „Embereknél ez lehetetlen, de Istennél minden lehetséges.“</verse>
				<verse number="27">Akkor Péter ezt mondta neki: „Íme, mi elhagytunk mindent, és követtünk téged: mi lesz hát a jutalmunk?“</verse>
				<verse number="28">Jézus pedig ezt mondta neki: „Bizony mondom néktek, hogy ti, akik követtetek engem, az újjászületéskor, amikor az Emberfia beül a dicsőségének királyi székébe, ti is beültök majd tizenkét királyi székbe, és ítélkezni fogtok Izrael tizenkét nemzetsége fölött.</verse>
				<verse number="29">És aki elhagyta házát vagy testvéreit, nőtestvéreit, atyját, anyját, feleségét, gyermekeit vagy szántóföldjét az én nevemért, mindaz százannyit kap, és örök életet nyer az örökség szerint.</verse>
				<verse number="30">De sok elsőből lesz utolsó és sok utolsóból első.“</verse>
			</chapter>
			<chapter number="20">
				<verse number="1">„Hasonló a mennyek országa a gazdához, aki korán reggel kiment, hogy munkásokat fogadjon szőlőjébe.</verse>
				<verse number="2">Megegyezett a munkásokkal napi tíz pénzben, és elküldte őket szőlőjébe.</verse>
				<verse number="3">Amikor kiment három óra tájban, látott másokat is, akik tétlenül a piacon álltak.</verse>
				<verse number="4">Ezt mondta nekik: Menjetek el ti is a szőlőbe, és ami igazságos, megadom nektek.</verse>
				<verse number="5">Azok pedig elmentek. Hat és kilenc óra tájban ismét kiment, és ugyanúgy cselekedett.</verse>
				<verse number="6">Tizenegy óra tájban is kiment, és talált másokat, akik tétlenül álltak ott, és megkérdezte tőlük: Miért álltok itt egész napon át tétlenül?</verse>
				<verse number="7">Azok így feleltek: Mert senki sem fogadott fel minket. Erre ezt mondta nekik: Menjetek el ti is a szőlőbe, és ami igazságos megkapjátok.</verse>
				<verse number="8">Mikor beesteledett, a szőlőnek ura ezt mondta vincellérjének: Hívd elő a munkásokat, és add ki nekik a bért, az utolsóktól kezdve mind az elsőkig.</verse>
				<verse number="9">És jöttek a tizenegy órások, fejenként tíz-tíz pénzt kaptak.</verse>
				<verse number="10">Jöttek azután az elsők, és azt gondolták, hogy ők többet kapnak, de ők is tíz-tíz pénz kaptak fejenként.</verse>
				<verse number="11">Amint pedig fölvették, zúgolódni kezdtek a házigazda ellen,</verse>
				<verse number="12">és ezt mondták: Azok az utolsók egyetlen óráig dolgoztak, és egyenlővé tetted őket velünk, akik a napnak terhét és hőségét szenvedtük.</verse>
				<verse number="13">Ő pedig így felelt közülük egynek: Barátom, nem cselekszem igazságtalanul veled: Vagy nem tíz pénzben szerződtél velem?</verse>
				<verse number="14">Vedd, ami a tiéd, és menj el. Én pedig ennek az utolsónak is annyit akarok adni, mint neked.</verse>
				<verse number="15">Talán nem szabad nekem a magaméval azt tennem, amit akarok? Vagy a te szemed azért gonosz, mert én jó vagyok?</verse>
				<verse number="16">Ekképpen lesznek az utolsók elsők és az elsők utolsók; mert sokan vannak a hivatalosak, de kevesen a választottak.“</verse>
				<verse number="17">Amikor felment Jézus Jeruzsálembe, útközben csupán a tizenkét tanítványt vette magához, és ezt mondta nekik:</verse>
				<verse number="18">„Íme, felmegyünk Jeruzsálembe, és az Emberfia átadatik a főpapoknak és írástudóknak, és halálra ítélik őt.</verse>
				<verse number="19">A pogányok kezébe adják, hogy megcsúfolják, megostorozzák, és keresztre feszítsék, de harmadnapon feltámad.“</verse>
				<verse number="20">Ekkor hozzáment a Zebedeus fiainak anyja fiaival együtt, leborult előtte, hogy kérjen tőle valamit.</verse>
				<verse number="21">Ő pedig megkérdezte tőle: „Mit akarsz?“ Ő ezt mondta neki: „Mondd, hogy az én két fiam üljön a te országodban: egyik jobb kezed felől, a másik bal kezed felől.“</verse>
				<verse number="22">Jézus pedig ezt felelte neki: „Nem tudjátok, mit kértek. Megisszátok-e a poharat, melyet én iszom? És megkeresztelkedtek-e azzal a keresztséggel, amellyel én megkeresztelkedem?“ Azt mondták neki: „Meg.“</verse>
				<verse number="23">Erre ő azt mondta nekik: „Az én poharamat megisszátok ugyan, és a keresztséggel, amellyel én megkeresztelkedem, megkeresztelkedtek, de az én jobb és bal kezem felől való ülést nem az én dolgom megadni, hanem azoké lesz az, akiknek az én Atyám elkészítette.“</verse>
				<verse number="24">Amikor ezt meghallotta a többi tíz, bosszankodtak a két testvérre.</verse>
				<verse number="25">Jézus pedig előszólította őket, és ezt mondta: „Tudjátok, hogy a pogányok fejedelmei uralkodnak szolgáikon, és a nagyok hatalmaskodnak rajtuk.</verse>
				<verse number="26">De ne így legyen közöttetek, hanem aki közöttetek nagy akar lenni, legyen a ti szolgátok,</verse>
				<verse number="27">és aki közöttetek első akar lenni, legyen a ti szolgátok.</verse>
				<verse number="28">Amint az Emberfia sem azért jött, hogy neki szolgáljanak, hanem, hogy ő szolgáljon, és adja az ő életét váltságul sokakért.“</verse>
				<verse number="29">Amikor Jerikóból távoztak, nagy sokaság követte őt.</verse>
				<verse number="30">És íme, két vak, aki az út mellett ült, meghallva, hogy Jézus arra megy el, elkezdett kiáltozni: „Uram, Dávidnak Fia, könyörülj rajtunk!“</verse>
				<verse number="31">A sokaság pedig megdorgálta őket, hogy hallgassanak, de azok annál jobban kiáltoztak: „Uram, Dávidnak Fia, könyörülj rajtunk!“</verse>
				<verse number="32">Jézus pedig megállt, és megszólította őket, és ezt kérdezte: „Mit akartok, hogy cselekedjem veletek?“</verse>
				<verse number="33">Ők így feleltek neki: „Azt, Uram, hogy megnyíljanak szemeink.“</verse>
				<verse number="34">Jézus pedig megszánta őket, megérintette szemeiket, és szemeik azonnal megnyíltak, és követték őt.</verse>
			</chapter>
			<chapter number="21">
				<verse number="1">Amikor közeledtek Jeruzsálemhez és Betfagéba, az Olajfák hegyéhez jutottak, akkor elküldött Jézus két tanítványt,</verse>
				<verse number="2">és ezt mondta nekik: „Menjetek ebbe a faluba, amely előttetek van, és ott találtok egy megkötött szamarat és vele együtt a csikóját: oldjátok el, és hozzátok ide nekem.</verse>
				<verse number="3">Ha valaki valamit szól nektek, mondjátok, hogy az Úrnak van szüksége rájuk, és rögtön el fogja engedni őket.“</verse>
				<verse number="4">Mindez pedig azért történt, hogy beteljesedjék a próféta mondása, aki így szólt:</verse>
				<verse number="5">„Mondjátok meg Sion leányának: Íme, királyod jön hozzád, alázatosan és szamáron ülve, teherhordozó szamárnak csikóján.“</verse>
				<verse number="6">A tanítványok pedig elmentek, és úgy cselekedtek, amint Jézus parancsolta nekik.</verse>
				<verse number="7">Elhozták a szamarat és annak csikóját, felsőruhájukat rájuk terítették, Jézus pedig ráült.</verse>
				<verse number="8">A sokaság legnagyobb része pedig felsőruháit az útra terítette, mások pedig fákról gallyakat vagdostak, és az útra szórták.</verse>
				<verse number="9">Az előtte és utána menő sokaság pedig így kiáltott: „Hozsánna a Dávid Fiának!“ „Áldott, aki jő az Úrnak nevében!“ „Hozsánna a magasságban!“</verse>
				<verse number="10">És amikor bement Jeruzsálembe, felbolydult az egész város, és kérdezték: „Kicsoda ez?“</verse>
				<verse number="11">A sokaság pedig ezt mondta: „Ez Jézus, a galileai Názáretből való próféta.“</verse>
				<verse number="12">És bement Jézus az Isten templomába, és kiűzte mindazokat, akik árultak és vásároltak a templomban; és a pénzváltók asztalait és a galambárusok székeit felforgatta.</verse>
				<verse number="13">És ezt mondta nekik: „Meg van írva: »Az én házamat imádság házának mondják: ti pedig latrok barlangjává tettétek.«“</verse>
				<verse number="14">Azután vakok és sánták mentek hozzá a templomban, és meggyógyította őket.</verse>
				<verse number="15">A főpapok és az írástudók pedig látva a csodákat, amelyeket cselekedett, és a gyermekeket, akik a templomban kiáltoztak: „Hozsánna a Dávid Fiának!“ — haragra gerjedtek,</verse>
				<verse number="16">és ezt mondták neki: „Hallod, mit mondanak ezek?“ Jézus pedig ezt válaszolta nekik: „Hallom. Sohasem olvastátok: »A gyermekek és csecsemők szája által szereztél dicsőséget?«“</verse>
				<verse number="17">Ezután otthagyta őket, kiment a városból Betániába, és ott maradt éjjel.</verse>
				<verse number="18">Reggel pedig a városba visszajövet megéhezett.</verse>
				<verse number="19">És meglátott egy fügefát az út mellett, odament hozzá, és nem talált rajta semmit, hanem csak leveleket. Ekkor ezt mondta neki: „Gyümölcs ezután rajtad soha ne teremjen!“ És a fügefa azonnal elszáradt.</verse>
				<verse number="20">Látták ezt a tanítványok, és csodálkozva mondták: „Hogyan száradt el a fügefa oly hirtelen?“</verse>
				<verse number="21">Jézus pedig ezt felelte nekik: „Bizony mondom néktek, ha van hitetek, és nem kételkedtek, nemcsak azt tehetitek meg, ami ezzel a fügefával történt, hanem ha azt mondjátok e hegynek: Kelj fel, és zuhanj a tengerbe, az is megtörténik.</verse>
				<verse number="22">És amit imádságotokban kértek, mindazt meg is kapjátok, ha hisztek.“</verse>
				<verse number="23">Amikor bement a templomba, odamentek hozzá a főpapok és a nép vénei, amint tanított, és ezt mondták: „Micsoda hatalommal cselekszed ezeket? És ki adta neked ezt a hatalmat?“</verse>
				<verse number="24">Jézus ezt felelte nekik: „Én is kérdezek egy dolgot tőletek, amire ha megfeleltek nekem, én is megmondom nektek, milyen hatalommal cselekszem ezeket.</verse>
				<verse number="25">A János keresztsége honnan volt: mennyből vagy emberektől?“ Azok pedig így tanakodtak magukban: „Ha azt mondjuk: mennyből, azt mondja majd nekünk: Akkor miért nem hittetek neki?</verse>
				<verse number="26">Ha pedig azt mondjuk: emberektől, akkor félünk kell a sokaságtól, mert Jánost mindenki prófétának tartja.“</verse>
				<verse number="27">Ezért így feleltek Jézusnak: „Nem tudjuk.“ Ő pedig ezt mondta nekik: „Én sem mondom meg nektek micsoda hatalommal cselekszem ezeket.</verse>
				<verse number="28">„De mit gondoltok ti? Volt egy embernek két fia, és odamenve az elsőhöz, ezt mondta: Eredj, fiam, munkálkodj ma a szőlőmben.</verse>
				<verse number="29">Az pedig így felelt: Nem megyek; de azután meggondolta magát, és elment.</verse>
				<verse number="30">A másikhoz is odamenve, hasonlóképpen szólt. Ő pedig azt felelte: Elmegyek Uram — de nem ment el.</verse>
				<verse number="31">E kettő közül melyik teljesítette az atyja akaratát?“ Ezt felelték neki: „Az első.“ Jézus ekkor ezt mondta nekik: „Bizony mondom néktek: A vámszedők és a parázna nők megelőznek titeket az Isten országában.</verse>
				<verse number="32">Mert eljött hozzátok János, az igazság útján, és nem hittetek neki, a vámszedők és a parázna nők pedig hittek neki. Ti pedig, akik ezt láttátok, azután sem tértetek meg, és nem hittetek neki.“</verse>
				<verse number="33">Hallgassatok meg egy másik példázatot: „Volt egy gazda, aki szőlőt ültetett, azt gyepűvel körülvette, sajtót ásott le benne, és tornyot épített, kiadta munkásoknak, és elutazott.</verse>
				<verse number="34">Amikor pedig a szüret ideje elérkezett, elküldte szolgáit a munkásokhoz, hogy vegyék át a termést.</verse>
				<verse number="35">A munkások megfogták a szolgáit, az egyiket megverték, a másikat megölték, a harmadikat pedig megkövezték.</verse>
				<verse number="36">Ismét küldött más szolgákat, többet, mint az előbb, és azokkal is úgy cselekedtek.</verse>
				<verse number="37">Utoljára pedig elküldte saját fiát, ezt mondván: A fiamat meg fogják becsülni.</verse>
				<verse number="38">De a munkások meglátták a fiút, és azt mondták maguk közt: Ez az örökös. Gyertek, öljük meg, és foglaljuk el az örökségét.</verse>
				<verse number="39">És megfogták őt, kivetették a szőlőből, és megölték.</verse>
				<verse number="40">Amikor azért megjön a szőlőnek ura, vajon mit tesz ezekkel a munkásokkal?“</verse>
				<verse number="41">Ezt felelték neki: „Mivel gonoszok, gonoszul elveszti őket, a szőlőt pedig kiadja más munkásoknak, akik idejében odaadják majd neki a termést.“</verse>
				<verse number="42">Erre Jézus ezt kérdezte tőlük: „Sohasem olvastátok az Írásokban: »Amelyik követ az építők megvetettek, az lett a szegletkő, az Úrtól lett ez, és csodálatos a mi szemeink előtt«?</verse>
				<verse number="43">Ezért mondom nektek, hogy elvétetik tőletek az Istennek országa, és oly népnek adatik, amely megtermi annak gyümölcsét.</verse>
				<verse number="44">És aki erre a kőre esik, szétzúzza magát, akire pedig ez esik reá, szétmorzsolja azt.“</verse>
				<verse number="45">Amikor a papok és a farizeusok hallották példázatait, megértették, hogy róluk beszél.</verse>
				<verse number="46">És amikor el akarták őt fogni, megrémültek a sokaságtól, mivel prófétának tartották őt.</verse>
			</chapter>
			<chapter number="22">
				<verse number="1">Jézus ismét példázatokban beszélt nekik:</verse>
				<verse number="2">„Hasonlatos a mennyek országa a királyhoz, aki a fiának menyegzőt készített.</verse>
				<verse number="3">Elküldte szolgáit, hogy meghívják azokat, akik a menyegzőre hivatalosak voltak; de nem akartak eljönni.</verse>
				<verse number="4">Ismét küldött másik szolgákat, ezt mondva: Mondjátok meg a hivatalosoknak: Íme, ebédemet elkészítettem, ökreim és hizlalt állataim le vannak vágva, és kész minden: gyertek a menyegzőre.</verse>
				<verse number="5">De azok nem törődtek vele, elmentek: az egyik a szántóföldjére, a másik a kereskedésébe.</verse>
				<verse number="6">A többiek pedig megfogták szolgáit, bántalmazták, és megölték őket.</verse>
				<verse number="7">Meghallotta ezt a király, megharagudott, és elküldte hadait, és ezeket a gyilkosokat megölette, és városaikat fölégette.</verse>
				<verse number="8">Akkor ezt mondta szolgáinak: A menyegző ugyan készen van, de a hivatalosok nem voltak méltók.</verse>
				<verse number="9">Menjetek azért a keresztutakra, és akit csak találtok, hívjátok be a menyegzőre.</verse>
				<verse number="10">És kimentek a szolgák az utakra, begyűjtöttek mindenkit, akiket csak találtak, jókat és gonoszakat egyaránt. És megtelt a menyegző vendégekkel.</verse>
				<verse number="11">Amikor bement a király, hogy megtekintse a vendégeket, látott ott egy embert, akinek nem volt menyegzői ruhája,</verse>
				<verse number="12">és ezt mondta neki: Barátom, hogyan jöttél ide, holott nincsen menyegzői ruhád? Az pedig hallgatott.</verse>
				<verse number="13">Akkor mondta a király a szolgáknak: Kötözzétek meg lábait és kezeit, vigyétek és vessétek őt a külső sötétségre; ott lesz sírás és fogcsikorgatás.</verse>
				<verse number="14">Mert sokan vannak a hivatalosak, de kevesen a választottak.“</verse>
				<verse number="15">Ekkor a farizeusok elmentek, és tanácsot tartottak, hogy szóval csalják tőrbe.</verse>
				<verse number="16">Elküldték hozzá tanítványaikat a Heródes-pártiakkal, akik ezt mondták: „Mester, tudjuk, hogy igaz vagy, és az Isten útját igazán tanítod, és nem törődsz senkivel, mert nem emberek személyére nézel.</verse>
				<verse number="17">Mondd meg nekünk tehát, mit gondolsz: szabad-e a császárnak adót fizetnünk vagy nem?“</verse>
				<verse number="18">Jézus pedig ismerve álnokságukat, ezt mondta: „Mit kísértetek engem, képmutatók?</verse>
				<verse number="19">Mutassátok nekem az adópénzt.“ Azok pedig odavittek neki egy dénárt.</verse>
				<verse number="20">Ekkor ezt kérdezte tőlük: „Kié ez a kép és ez a felírás?“</verse>
				<verse number="21">Azt felelték neki: „A császáré.“ Akkor ezt mondta nekik: „Adjátok meg tehát a császárnak, ami a császáré, és Istennek, ami Istené.“</verse>
				<verse number="22">Ezt hallva elcsodálkoztak, otthagyták őt, és elmentek.</verse>
				<verse number="23">Ugyanazon a napon mentek hozzá a szadduceusok, akik a feltámadást tagadják, és megkérdezték őt:</verse>
				<verse number="24">„Mester, Mózes azt mondta: »ha valaki gyermek nélkül hal meg, annak testvére vegye el feleségét, és támasszon utódot testvérének.«</verse>
				<verse number="25">Volt pedig nálunk hét testvér: és az első feleséget vett, meghalt, és mivelhogy nem volt gyermeke, feleségét a testvérére hagyta.</verse>
				<verse number="26">Hasonlóképpen a második is, a harmadik is, mind a hetedikig.</verse>
				<verse number="27">Legutoljára pedig az asszony is meghalt.</verse>
				<verse number="28">A feltámadáskor azért a hét közül melyiké lesz az asszony? Mert mindegyiké volt.“</verse>
				<verse number="29">Jézus ezt felelte nekik: „Tévelyegtek, mivel nem ismeritek sem az írásokat, sem az Istennek hatalmát.</verse>
				<verse number="30">Mert a feltámadáskor sem nem házasodnak, sem férjhez nem mennek, hanem olyanok lesznek, mint az Isten angyalai a mennyben.</verse>
				<verse number="31">A halottak feltámadása felől pedig nem olvastátok-e, amit az Isten mondott nektek, amikor így szólt:</verse>
				<verse number="32">»Én vagyok Ábrahám Istene, Izsák Istene és Jákób Istene«? Az Isten nem holtaknak, hanem élőknek Istene.“</verse>
				<verse number="33">És a sokaság ezt hallva, csodálkozott az ő tudományán.</verse>
				<verse number="34">A farizeusok pedig amikor meghallották, hogy a szadduceusokat elnémította, egybegyűltek,</verse>
				<verse number="35">és megkérdezte őt közülük az egyik törvénytudó, hogy kísértse:</verse>
				<verse number="36">„Mester, melyik a nagy parancsolat a törvényben?“</verse>
				<verse number="37">Jézus pedig ezt mondta neki: „»Szeresd az Urat, a te Istenedet teljes szívedből, teljes lelkedből és teljes elmédből.«</verse>
				<verse number="38">Ez az első és nagy parancsolat.</verse>
				<verse number="39">A második pedig hasonlatos ehhez: »Szeresd felebarátodat, mint magadat.«</verse>
				<verse number="40">E két parancsolattól függ az egész törvény és a próféták.“</verse>
				<verse number="41">Mikor a farizeusok egybegyülekeztek, megkérdezte őket Jézus:</verse>
				<verse number="42">„Hogyan vélekedtek ti a Krisztus felől? Kinek a fia?“ Ezt mondták neki: „A Dávidé.“</verse>
				<verse number="43">Aztán megkérdezte tőlük: „Hogyan hívhatja tehát őt Dávid lélekben Urának, amikor ezt mondja:</verse>
				<verse number="44">»Mondta az Úr az én Uramnak: Ülj az én jobb kezem felől, amíg lábaid alá nem vetem ellenségeidet zsámolyul.«</verse>
				<verse number="45">Ha tehát Dávid »Urának« hívja őt, hogyan lehet akkor a Fia?“</verse>
				<verse number="46">És senki nem tudott neki felelni egyetlen szót sem, és megkérdezni sem merte őt többé senki ettől a naptól fogva.</verse>
			</chapter>
			<chapter number="23">
				<verse number="1">Akkor szólt Jézus a sokaságnak és a tanítványainak:</verse>
				<verse number="2">„Az írástudók és a farizeusok Mózes székében ülnek.</verse>
				<verse number="3">Ezért amit parancsolnak nektek, mindazt tartsátok meg, és tegyétek meg, de az ő cselekedeteik szerint ne cselekedjetek. Mert ők mondják, de nem cselekszik.</verse>
				<verse number="4">Nehéz és elhordozhatatlan terheket kötöznek egybe, és az emberek vállaira vetik, de ők az ujjukkal sem akarják azokat megérinteni.</verse>
				<verse number="5">Minden dolgukat pedig csak azért cselekszik, hogy lássák őket az emberek, mert megszélesítik homlokszíjaikat, megnagyobbítják köntöseik peremét,</verse>
				<verse number="6">szeretik a lakomákon a főhelyeket, és a gyülekezetekben az első helyeken szeretnek ülni.</verse>
				<verse number="7">Szeretik, ha a piacokon köszöntik őket, és ha az emberek így hívják őket: Mester, mester!</verse>
				<verse number="8">De ti ne hivassátok magatokat mesternek, mert egy a ti mesteretek, a Krisztus, ti pedig mindnyájan testvérek vagytok.</verse>
				<verse number="9">Atyátoknak se szólítsatok senkit ezen a földön, mert egy a ti Atyátok, aki a mennyben van.</verse>
				<verse number="10">Tanítóknak se hívassátok magatokat, mert egy a ti tanítótok, a Krisztus.</verse>
				<verse number="11">Hanem aki nagyobb közöttetek, legyen a ti szolgátok.</verse>
				<verse number="12">Mert aki magát felmagasztalja, megaláztatik, és aki magát megalázza, felmagasztaltatik.</verse>
				<verse number="13">De jaj nektek, képmutató írástudók és farizeusok, mert a mennyeknek országát bezárjátok az emberek előtt: ti nem mentek be, és azokat sem engeditek be, akik be akarnának menni.</verse>
				<verse number="14">Jaj nektek, képmutató írástudók és farizeusok, mert felemésztitek az özvegyek házát, és színből hosszan imádkoztok: ezért annál súlyosabb lesz a ti büntetésetek.</verse>
				<verse number="15">Jaj nektek, képmutató írástudók és farizeusok, mert megkerülitek a tengert és a földet, hogy egy pogányt zsidóvá tegyetek, és ha azzá lett, a gyehenna fiává teszitek őt, kétszerte inkább magatoknál.</verse>
				<verse number="16">Jaj nektek, vak vezetők, akik ezt mondjátok: Ha valaki a templomra esküszik, semmi az, de ha valaki a templom aranyára esküszik, akkor az kötelezi.</verse>
				<verse number="17">Bolondok és vakok, melyik a nagyobb: az arany vagy a templom, amely szentté teszi az aranyat?</verse>
				<verse number="18">És: ha valaki az oltárra esküszik, semmi az, de ha valaki a rajta levő ajándékra esküszik, akkor az kötelezi.</verse>
				<verse number="19">Bolondok és vakok: melyik a nagyobb, az ajándék vagy az oltár, amely szentté teszi az ajándékot?</verse>
				<verse number="20">Aki azért az oltárra esküszik, esküszik arra, és mindazokra, amik azon vannak.</verse>
				<verse number="21">És aki a templomra esküszik, esküszik rá és arra, aki abban lakik.</verse>
				<verse number="22">És aki az égre esküszik, esküszik az Isten királyi székére és arra, aki abban ül.</verse>
				<verse number="23">Jaj nektek, képmutató írástudók és farizeusok, mert megdézsmáljátok a mentát, a kaprot és a köményt, és elhagyjátok azt, amik a legnehezebbek a törvényben: az ítéletet, az irgalmasságot és a hűséget; pedig ezeket kellene cselekedni, és azokat sem elhagyni.</verse>
				<verse number="24">Vak vezetők: kiszűritek a szúnyogot, a tevét pedig lenyelitek.</verse>
				<verse number="25">Jaj nektek, képmutató írástudók és farizeusok, mert megtisztítjátok a pohárnak és a tálnak a külsejét, belül pedig meg vannak rakva zsákmánnyal és mértéktelenséggel.</verse>
				<verse number="26">Vak farizeus, tisztítsd meg először a pohár és tál belsejét, hogy külsejük is tiszta legyen.</verse>
				<verse number="27">Jaj nektek, képmutató írástudók és farizeusok, mert hasonlóak vagytok a meszelt sírokhoz, amelyek kívülről szépnek tetszenek, belül pedig holtaknak csontjaival és minden undoksággal vannak teli.</verse>
				<verse number="28">Éppen így ti is, kívülről igazaknak látszotok ugyan, de belül tele vagytok képmutatással és törvénytelenséggel.</verse>
				<verse number="29">Jaj nektek, képmutató írástudók és farizeusok, mert építitek a próféták sírjait, és felékesítitek az igazak síremlékeit,</verse>
				<verse number="30">és ezt mondjátok: Ha atyáink korában éltünk volna, nem lettünk volna bűntársaik a próféták vére ontásában.</verse>
				<verse number="31">Így hát magatok ellen tesztek bizonyságot, hogy fiai vagytok azoknak, akik megölték a prófétákat.</verse>
				<verse number="32">Töltsétek be ti is atyáitoknak mértékét!</verse>
				<verse number="33">Kígyók, mérges kígyóknak fajzatai, hogyan kerülitek ki a gyehenna büntetését?</verse>
				<verse number="34">Ezért íme, prófétákat, bölcseket és írástudókat küldök hozzátok: és ezek közül némelyeket megöltök és megfeszítetek, másokat ezek közül zsinagógáitokban megostoroztok, és városról városra üldöztök,</verse>
				<verse number="35">hogy rátok szálljon minden igaz vér, amely kiömlött a földön, az igaz Ábelnak vérétől Zakariásnak, Barakiás fiának véréig, akit a templom és az oltár között megöltetek.</verse>
				<verse number="36">Bizony mondom néktek, mindezek megtörténnek ezzel a nemzedékkel.</verse>
				<verse number="37">„Jeruzsálem, Jeruzsálem, ki megölöd a prófétákat, és megkövezed azokat, akik hozzád küldettek, hányszor akartam egybegyűjteni fiaidat, miképpen a tyúk egybegyűjti kiscsibéit szárnya alá, de te nem akartad.</verse>
				<verse number="38">Íme, elhagyott lesz a ti házatok.</verse>
				<verse number="39">Mert mondom néktek: Mostantól fogva nem láttok engem mindaddig, amíg ezt nem mondjátok: Áldott, aki jön az Úr nevében!“</verse>
			</chapter>
			<chapter number="24">
				<verse number="1">Amikor kijött Jézus a templomból, és továbbment, odamentek hozzá tanítványai, hogy megmutassák neki a templom épületeit.</verse>
				<verse number="2">Jézus pedig ezt mondta nekik: „Nem látjátok mindezeket? Bizony mondom néktek: nem marad itt kő kövön, amelyet le nem lerombolnak.“</verse>
				<verse number="3">Amikor pedig az Olajfák hegyén ült, tanítványai odamentek hozzá, és ezt kérdezték: „Mondd meg nekünk, mikor fognak ezek történni? És mi lesz a jele te eljövetelednek és a világ végének?“</verse>
				<verse number="4">Jézus így felelt nekik: „Figyeljetek, hogy valaki meg ne tévesszen titeket.</verse>
				<verse number="5">Mert sokan jönnek majd az én nevemben, akik ezt mondják: Én vagyok a Krisztus; és sokakat megtévesztenek.</verse>
				<verse number="6">Hallanotok kell majd háborúkról és háborúk híreiről, figyeljetek, hogy meg ne rémüljetek, mert mindezeknek meg kell lenniük, de ez még nem a vég.</verse>
				<verse number="7">Mert nemzet nemzet ellen támad, ország ország ellen, éhínség és ragály lesz, és földrengések lesznek mindenfele.</verse>
				<verse number="8">Mindez pedig a sok nyomorúságnak a kezdete.</verse>
				<verse number="9">Akkor nyomorúságra adnak majd benneteket, megölnek titeket, és gyűlöletesek lesztek minden nép előtt az én nevemért.</verse>
				<verse number="10">Akkor sokan megbotránkoznak, elárulják és meggyűlölik egymást.</verse>
				<verse number="11">Sok hamis próféta támad, akik sokakat megtévesztenek.</verse>
				<verse number="12">Mivel pedig a gonoszság megsokasodik, a szeretet sokakban meghidegül.</verse>
				<verse number="13">De aki mindvégig állhatatos marad, az üdvözül.</verse>
				<verse number="14">És az Isten országának ez az evangéliuma hirdettetik majd az egész világon, bizonyságul minden népnek; és akkor jő el a vég.</verse>
				<verse number="15">Mikor pedig látjátok majd, hogy »az a pusztító utálatosság«, amelyről Dániel próféta szólott, ott áll a szent helyen — aki olvassa, értse meg! —,</verse>
				<verse number="16">akkor akik Júdeában lesznek, fussanak a hegyekre,</verse>
				<verse number="17">aki a ház tetején van, ne szálljon le, hogy házából valamit kivigyen,</verse>
				<verse number="18">és aki a mezőn van, ne térjen vissza, hogy ruháját elvigye.</verse>
				<verse number="19">Jaj a terhes és szoptató asszonyoknak azokon a napokon!</verse>
				<verse number="20">Imádkozzatok pedig, hogy a futástok ne télen legyen, sem szombatnapon.</verse>
				<verse number="21">Mert akkor olyan nagy nyomorúság lesz, amilyen nem volt a világ kezdete óta mind ez ideig, és nem is lesz soha.</verse>
				<verse number="22">Ha azok a napok nem rövidülnének meg, egyetlen ember sem menekülhetne meg, de a választottakért megrövidülnek majd azok a napok.</verse>
				<verse number="23">„Ha valaki ezt mondja akkor néktek: Íme, itt a Krisztus, vagy amott: ne higgyétek el.</verse>
				<verse number="24">Mert hamis krisztusok és hamis próféták támadnak, és nagy jeleket és csodákat tesznek, annyira, hogy megtévesszék — ha lehet — a választottakat is.</verse>
				<verse number="25">Íme, előre megmondattam nektek!</verse>
				<verse number="26">Ezért, ha azt mondják nektek: Íme, a pusztában van, ne menjetek ki! Íme, a belső szobákban, ne higgyétek!</verse>
				<verse number="27">Mert amiképpen a villámlás napkeletről támad, és ellátszik egész napnyugatig, úgy lesz az Emberfiának eljövetele is.</verse>
				<verse number="28">Mert ahol a dög, oda gyűlnek a keselyűk.</verse>
				<verse number="29">Mindjárt pedig ama napok nyomorúságai után »a nap elsötétedik, és a hold nem fénylik, a csillagok az égről lehullanak, és az egek összetartó erői megrendülnek.«</verse>
				<verse number="30">És akkor feltűnik az Emberfiának jele az égen, akkor sír majd a föld minden nemzetsége, és meglátják az Emberfiát eljönni az ég felhőiben nagy hatalommal és dicsőséggel.</verse>
				<verse number="31">És elküldi az angyalait nagy trombitaszóval, és egybegyűjtik az ő választottait a négy égtáj felől, az ég egyik végétől a másik végéig.</verse>
				<verse number="32">A fügefáról vegyétek a példát: amikor az ága már zsendül, és levelet hajt, tudjátok, hogy közel van a nyár.</verse>
				<verse number="33">Így ti is, amikor mindezeket látjátok, tudjátok meg, hogy közel van ő, az ajtó előtt.</verse>
				<verse number="34">Bizony mondom néktek, el nem múlik ez a nemzedék, míg mindezek meg nem történnek.</verse>
				<verse number="35">Az ég és a föld elmúlnak, de az én beszédeim semmiképpen el nem múlnak.</verse>
				<verse number="36">Arról a napról és óráról pedig senki sem tud, az ég angyalai sem, hanem csak az én Atyám egyedül.</verse>
				<verse number="37">Amiképpen pedig Noé napjaiban volt, akképpen lesz az Emberfiának eljövetele is.</verse>
				<verse number="38">Mert ahogyan az özönvíz előtti napokban ettek és ittak, házasodtak és férjhez mentek mindaddig a napig, amelyen Noé a bárkába ment,</verse>
				<verse number="39">és nem vettek észre semmit, míg el nem jött az özönvíz, és elragadta őket, akképpen lesz az Emberfiának eljövetele is.</verse>
				<verse number="40">Akkor ketten lesznek a mezőn: az egyik felvétetik, a másik otthagyatik,</verse>
				<verse number="41">két asszony őröl a malomban, az egyik felvétetik, a másik otthagyatik.</verse>
				<verse number="42">Vigyázzatok tehát, mert nem tudjátok, mely órában jön el a ti Uratok!</verse>
				<verse number="43">Azt pedig jegyezzétek meg: ha tudná a ház ura, hogy az éjszakának melyik szakában jön el a tolvaj: vigyázna, és nem engedné, hogy házába törjön.</verse>
				<verse number="44">Ezért legyetek készen ti is, mert amelyik órában nem gondoljátok, abban jön el az Emberfia!</verse>
				<verse number="45">„Ki tehát a hű és bölcs szolga, akit az ő ura gondviselővé tett a háza népén, hogy a maga idejében adjon nekik eledelt?</verse>
				<verse number="46">Boldog az a szolga, akit az ő ura hazajőve ily munkában talál.</verse>
				<verse number="47">Bizony mondom néktek, hogy minden jószága fölött gondviselővé teszi őt.</verse>
				<verse number="48">Ha pedig ama gonosz szolga így szólna szívében: Halogatja még az én uram a hazajövetelt,</verse>
				<verse number="49">és az ő szolgatársait verni kezdené, a részegesekkel pedig enni és inni kezdene:</verse>
				<verse number="50">megjön annak a szolgának az ura, amelyik napon nem várja, és amelyik napon nem gondolja;</verse>
				<verse number="51">akkor kettévágatja őt, és a képmutatók sorsára juttatja: ott lesz sírás és fogcsikorgatás.“</verse>
			</chapter>
			<chapter number="25">
				<verse number="1">„Akkor hasonlatos lesz a mennyek országa a tíz szűzhöz, akik elővették lámpásaikat, és kimentek a vőlegény elé.</verse>
				<verse number="2">Öt pedig közülük eszes volt, és öt bolond.</verse>
				<verse number="3">Akik bolondok voltak, amikor lámpásaikat elővették, nem vittek magukkal olajat.</verse>
				<verse number="4">Az eszesek pedig lámpásaikkal együtt olajat is vittek magukkal az edényeikben.</verse>
				<verse number="5">Mivel pedig a vőlegény késett, mindannyian elszunnyadtak és elaludtak.</verse>
				<verse number="6">Éjfélkor pedig kiáltás hallatszott: Íme, jön a vőlegény! Jöjjetek elé!</verse>
				<verse number="7">Akkor felkeltek a szüzek mind, és elkészítették lámpásaikat.</verse>
				<verse number="8">A bolondok ezt mondták az eszeseknek: Adjatok nekünk olajotokból, mert a mi lámpásaink ki fognak aludni.</verse>
				<verse number="9">Az eszesek pedig így feleltek: Nem lenne elegendő talán sem nekünk, sem nektek; menjetek inkább az árusokhoz, és vegyetek magatoknak.</verse>
				<verse number="10">Mikor pedig elmentek vásárolni, megérkezett a vőlegény, és akik készen voltak, bementek vele a menyegzőre, és bezárták az ajtót.</verse>
				<verse number="11">Később pedig a többi szűz is megjött, és ezt mondták: Uram, uram, nyisd ki nekünk.</verse>
				<verse number="12">Ő pedig így felelt: Bizony mondom néktek, nem ismerlek titeket.</verse>
				<verse number="13">Vigyázzatok azért, mert sem a napot, sem az órát nem tudjátok, amelyen az Emberfia eljön.</verse>
				<verse number="14">„Mert éppen úgy van ez, mint az az ember, aki útra akart kelni, hívatta szolgáit, és amije volt, átadta nekik.</verse>
				<verse number="15">Az egyiknek öt talentumot adott, a másiknak kettőt, a harmadiknak pedig egyet, kinek-kinek erejéhez képest, és azonnal útra kelt.</verse>
				<verse number="16">Az, aki az öt talentumot kapta, elment, kereskedett azokkal, és szerzett másik öt talentumot.</verse>
				<verse number="17">Ugyanígy, akié a kettő volt, az is másik kettőt nyert hozzá.</verse>
				<verse number="18">Aki pedig az egyet kapta, elment, elásta azt a földbe, és elrejtette urának pénzét.</verse>
				<verse number="19">Sok idő múlva pedig megjött a szolgáknak ura, és számadást tartott velük.</verse>
				<verse number="20">Eljött az, aki az öt talentumot kapta, és hozott másik öt talentumot, és ezt mondta: Uram, öt talentumot adtál nekem, íme, másik öt talentumot nyertem azokon.</verse>
				<verse number="21">Ura pedig ezt mondta neki: Jól van, jó és hű szolgám, kevésen voltál hű, sokra bízlak ezután, menj be uradnak örömébe.</verse>
				<verse number="22">Eljött az is, ki a két talentumot kapta, és ezt mondta: Uram, két talentumot adtál nekem, íme, két másik talentumot nyertem rajta.</verse>
				<verse number="23">Ura ezt mondta neki: Jól van, jó és hű szolgám, kevésen voltál hű, sokra bízlak ezután, menj be uradnak örömébe.</verse>
				<verse number="24">Eljött az is, aki az egy talentumot kapta, és ezt mondta: Uram, tudtam, hogy te kegyetlen ember vagy, aki ott is aratsz, ahol nem vetettél, ott is gyűjtesz, ahol nem szórtál.</verse>
				<verse number="25">Ezért félelmemben elmentem, és elástam a te talentumodat a földbe: Íme, itt van, ami a tied.</verse>
				<verse number="26">Ura pedig így felelt neki: Gonosz és rest szolga, tudtad, hogy ott is aratok, ahol nem vetettem, és ott is gyűjtök, ahol nem szórtam.</verse>
				<verse number="27">El kellett volna helyezned pénzemet a pénzváltóknál, és én megjőve nyereséggel kaptam volna meg a magamét.</verse>
				<verse number="28">Vegyétek el ezért tőle a talentumot, és adjátok oda annak, akinek tíz talentuma van.</verse>
				<verse number="29">Mert mindenkinek, akinek van, adatik, és megszaporíttatik; akinek pedig nincsen, attól az is elvétetik, amije van.</verse>
				<verse number="30">A haszontalan szolgát vessétek a külső sötétségre: ott lesz sírás és fogcsikorgatás.</verse>
				<verse number="31">„Amikor pedig eljön az Emberfia az ő dicsőségében és vele a szent angyalok mind, akkor majd beül dicsőségének királyi székébe.</verse>
				<verse number="32">És eléje gyűjtenek minden népet, és elválasztják majd őket egymástól, ahogyan a pásztor elválasztja a juhokat a kecskéktől.</verse>
				<verse number="33">És a juhokat jobb keze felől, a kecskéket pedig bal keze felől állítja.</verse>
				<verse number="34">Akkor ezt mondja a király a jobb keze felől állóknak: Gyertek, Atyám áldottai, örököljétek ezt az országot, amelyet számotokra készített a világ megalapítása óta.</verse>
				<verse number="35">Mert éheztem, és ennem adtatok, szomjaztam, és innom adtatok, jövevény voltam, és befogadtatok,</verse>
				<verse number="36">mezítelen voltam, és felruháztatok, beteg voltam, és meglátogattatok, fogoly voltam, és eljöttetek hozzám.</verse>
				<verse number="37">Akkor így felelnek majd neki az igazak: Uram, mikor láttuk, hogy éheztél, és tápláltunk volna, vagy szomjaztál, és innod adtunk volna?</verse>
				<verse number="38">Mikor láttuk, hogy jövevény voltál, és befogadtunk volna, vagy mezítelen voltál, és felruháztunk volna?</verse>
				<verse number="39">Mikor láttuk, hogy beteg vagy fogoly voltál, és hozzád mentünk volna?</verse>
				<verse number="40">És így felel a király majd nekik: Bizony mondom néktek, amennyiben megcselekedtétek ezt eggyel az én legkisebb atyámfiai közül, velem cselekedtétek meg.</verse>
				<verse number="41">Akkor szól majd a bal keze felől állókhoz is: Távozzatok tőlem, átkozottak, az ördögöknek és az ő angyalainak elkészített örök tűzre.</verse>
				<verse number="42">Mert éheztem, és nem adtatok ennem, szomjaztam, és nem adtatok innom,</verse>
				<verse number="43">jövevény voltam, és nem fogadtatok be, mezítelen voltam, és nem ruháztatok fel, beteg és fogoly voltam, és nem látogattatok meg engem.</verse>
				<verse number="44">Akkor ezek is így felelnek majd neki: Uram, mikor láttuk, hogy éheztél vagy szomjaztál, vagy hogy jövevény, vagy mezítelen, vagy beteg, vagy fogoly voltál, és nem szolgáltunk volna neked?</verse>
				<verse number="45">Akkor így felel majd nekik: Bizony mondom néktek, amennyiben nem cselekedtétek meg eggyel ezekkel a legkisebbek közül, velem nem cselekedtétek meg.</verse>
				<verse number="46">És ezek elmennek az örök gyötrelemre, az igazak pedig az örök életre.“</verse>
			</chapter>
			<chapter number="26">
				<verse number="1">Amikor Jézus mindezeket a beszédeket befejezte, ezt mondta tanítványainak:</verse>
				<verse number="2">„Tudjátok, hogy két nap múlva húsvétnak ünnepe lesz, és az Emberfia elárultatik, hogy megfeszítsék.“</verse>
				<verse number="3">Akkor egybegyűltek a főpapok, az írástudók és a nép vénei a főpap házában, akit Kajafásnak hívtak.</verse>
				<verse number="4">És tanácsot tartottak, hogy Jézust csellel elfogják és megölik.</verse>
				<verse number="5">De ezt mondták: „Ne az ünnepen: nehogy zendülés legyen a nép között.“</verse>
				<verse number="6">Amikor Jézus Betániában, a poklos Simon házában volt,</verse>
				<verse number="7">odament hozzá egy asszony, akinél drága kenetnek alabástrom szelencéje volt, és ezt a fejére öntötte, amint az asztalnál ült.</verse>
				<verse number="8">Látva ezt tanítványai, bosszankodtak, és ezt mondták: „Mire való ez a tékozlás?</verse>
				<verse number="9">Mert eladhatták volna ezt a kenetet nagy áron, és odaadhatták volna árát a szegényeknek.“</verse>
				<verse number="10">Amikor ezt észrevette Jézus, ezt mondta nekik: „Miért bántjátok ezt az asszonyt? Hiszen jó dolgot cselekedett velem.</verse>
				<verse number="11">Mert a szegények mindenkor veletek lesznek, de én nem leszek mindenkor veletek.</verse>
				<verse number="12">Mert amikor ő ezt a kenetet testemre öntötte, a temetésemre gondolva cselekedte azt.</verse>
				<verse number="13">Bizony mondom néktek, hogy ahol az egész világon prédikálják majd az evangéliumot, amit ez énvelem cselekedett, azt is hirdetik majd az ő emlékezetére!“</verse>
				<verse number="14">Akkor a tizenkettő közül egy, akit Iskariótes Júdásnak hívtak, a főpapokhoz ment,</verse>
				<verse number="15">és ezt mondta: „Mit akartok nekem adni, ha én kezetekbe adom őt?“ Azok pedig harminc ezüstpénzt rendeltek neki.</verse>
				<verse number="16">És ettől fogva keresete az alkalmat, hogy elárulja őt.</verse>
				<verse number="17">A kovásztalan kenyerek első napján odamentek Jézushoz a tanítványok, és ezt mondták: „Hol akarod, hogy elkészítsük neked a húsvéti bárányt?“</verse>
				<verse number="18">Ő pedig ezt válaszolta: „Menjetek el a városba ahhoz a bizonyos emberhez, és ezt mondjátok neki: A Mester üzeni: Az én időm közel van; nálad tartom meg a húsvétot tanítványaimmal.“</verse>
				<verse number="19">És úgy cselekedtek a tanítványok, amint Jézus parancsolta nekik, és elkészítették a húsvéti bárányt.</verse>
				<verse number="20">Mikor pedig beesteledett, letelepedett a tizenkettővel,</verse>
				<verse number="21">és amikor ettek, ezt mondta: „Bizony mondom néktek, közületek egy elárul engem.“</verse>
				<verse number="22">És felettébb megszomorodva kezdték mindannyian kérdezni tőle: „Én vagyok-e az, Uram?“</verse>
				<verse number="23">Ő pedig így felelt: „Aki velem együtt mártja kezét a tálba, az árul el engem.</verse>
				<verse number="24">Az Emberfia jóllehet elmegy, amint meg van írva felőle, de jaj annak az embernek, aki az Emberfiát elárulja; jobb volna annak az embernek, ha nem született volna meg.“</verse>
				<verse number="25">Megszólalt Júdás is, aki elárulta őt, és ezt mondta: „Én vagyok az, Mester?“ Ő ezt felelte: „Te mondtad.“</verse>
				<verse number="26">Mikor pedig ettek, vette Jézus a kenyeret, hálát adott, megtörte és a tanítványoknak adta, és ezt mondta: „Vegyétek és egyétek, ez az én testem!“</verse>
				<verse number="27">Azután vette a poharat, és hálát adott, nekik adta, és ezt mondta: „Igyatok ebből mindnyájan,</verse>
				<verse number="28">mert ez az én vérem, az új szövetség vére, amely sokakért kiontatik bűnöknek bocsánatára.</verse>
				<verse number="29">Mondom pedig néktek: Mostantól fogva nem iszom a szőlőtőkének ebből a terméséből mind ama napig, amikor újat iszom veletek Atyámnak országában.“</verse>
				<verse number="30">És dicséretet énekelve, kimentek az Olajfák hegyére.</verse>
				<verse number="31">Akkor ezt mondta nekik Jézus: „Mindnyájan ezen az éjszakán megbotránkoztok énbennem. Mert meg van írva: »Megverem a pásztort, és elszélednek a nyájnak juhai.«</verse>
				<verse number="32">De föltámadásom után előttetek megyek majd Galileába.“</verse>
				<verse number="33">Péter pedig így felelt neki: „Ha mindnyájan megbotránkoznak is tebenned, én soha meg nem botránkozom.“</verse>
				<verse number="34">Jézus ezt mondta neki: „Bizony mondom néked, ezen az éjszakán, mielőtt megszólal a kakas, háromszor megtagadsz engem.“</verse>
				<verse number="35">Péter ezt mondta neki: „Ha meg is kell veled halnom, akkor sem tagadlak meg téged.“ Hasonlóképpen szóltak a többi tanítványok is.</verse>
				<verse number="36">Akkor elment Jézus velük egy helyre, amelyet Gecsemánénak hívtak, és ezt mondta a tanítványoknak: „Üljetek le itt, míg elmegyek, és amott imádkozom.“</verse>
				<verse number="37">És maga mellé vette Pétert és Zebedeusnak két fiát, kezdett szomorkodni és gyötrődni.</verse>
				<verse number="38">Ekkor ezt mondta nekik: „Felette igen szomorú az én lelkem mindhalálig! Maradjatok itt, és virrasszatok énvelem.“</verse>
				<verse number="39">És egy kissé előre menve, arcra borult, és így könyörgött: „Atyám! Ha lehetséges múljék el tőlem e pohár; mindazáltal ne úgy legyen, amint én akarom, hanem amint te.“</verse>
				<verse number="40">Ekkor odament a tanítványokhoz, és alva találta őket, és ezt mondta Péternek: „Így nem bírtok velem virrasztani egy óráig sem?</verse>
				<verse number="41">Virrasszatok, és imádkozzatok, hogy kísértésbe ne essetek; mert jóllehet a lélek kész, de a test erőtlen.“</verse>
				<verse number="42">Ismét elment másodszor is, és így könyörgött: „Atyám! Ha el nem múlhat tőlem e pohár, hogy ki ne igyam, legyen meg a te akaratod.“</verse>
				<verse number="43">És amikor visszatért, ismét alva találta őket, mert elnehezedtek szemeik.</verse>
				<verse number="44">Otthagyva őket ismét elment, és imádkozott harmadszor ugyanazokkal a szavakkal szólva.</verse>
				<verse number="45">Ekkor odament tanítványaihoz, és ezt mondta nekik: „Aludjatok immár, és nyugodjatok. Íme, elközelgett az óra, és az Emberfia a bűnösök kezére adatik.</verse>
				<verse number="46">Keljetek fel, menjünk! Íme, közel van, aki elárul engem.“</verse>
				<verse number="47">Amikor még beszélt, íme, Júdás, egy a tizenkettő közül, eljött a főpapoktól és a nép véneitől, és vele együtt nagy sokaság fegyverekkel és fustélyokkal.</verse>
				<verse number="48">Aki pedig őt elárulta, jelt adott nekik: „Akit én majd megcsókolok, ő az, fogjátok el őt.“</verse>
				<verse number="49">És mindjárt Jézushoz lépve ezt mondta: „Üdvözlégy, Mester!“ És megcsókolta.</verse>
				<verse number="50">Jézus pedig ezt mondta neki: „Barátom, miért jöttél?“ Akkor odamentek hozzá, kezeiket Jézusra vetették, és elfogták őt.</verse>
				<verse number="51">És íme, egy azok közül, akik Jézussal voltak, kinyújtva kezét, szablyáját kirántotta, és a főpap szolgáját megcsapva, levágta annak egyik fülét.</verse>
				<verse number="52">Akkor ezt mondta neki Jézus: „Tedd helyére szablyádat, mert akik fegyvert fognak, fegyverrel kell veszniük.</verse>
				<verse number="53">Vagy azt gondolod, hogy nem kérhetném most az én Atyámat, hogy adjon ide mellém tizenkét sereg angyalnál is többet?</verse>
				<verse number="54">De miképpen teljesednének be az Írások, hogy így kell lennie?“</verse>
				<verse number="55">Ugyanekkor ezt mondta Jézus a sokaságnak: „Mint valami latorra úgy jöttetek, fegyverekkel és fustélyokkal, hogy megfogjatok engem? Naponként nálatok ültem, tanítva a templomban, és mégsem fogtatok el engem.“</verse>
				<verse number="56">Mindez pedig azért lett, hogy beteljesedjenek a próféták írásai. Ekkor elhagyták őt a tanítványok mind, és elfutottak.</verse>
				<verse number="57">Azok pedig megfogták Jézust, elvitték Kajafáshoz, a főpaphoz, ahol az írástudók és vének összegyűltek.</verse>
				<verse number="58">Péter pedig követte őt távolról, egészen a főpap pitvaráig, és bement, leült a szolgákkal, hogy lássa a dolgok végét.</verse>
				<verse number="59">A főpapok pedig és a vének és az egész tanács hamis bizonyítékot keresett Jézus ellen, hogy megölhessék őt,</verse>
				<verse number="60">de nem találtak. Noha sok hamis tanú állt elő, mégsem találtak. Végül pedig előállt két hamis tanú,</verse>
				<verse number="61">és így szólt: „Ez azt mondta: Lerombolhatom az Isten templomát, és három nap alatt felépíthetem azt.“</verse>
				<verse number="62">És fölkelt a főpap, és ezt mondta neki: „Semmit sem felelsz? Micsoda tanúbizonyságot tesznek ezek ellened?“</verse>
				<verse number="63">Jézus pedig hallgatott. A főpap ekkor ezt mondta neki: „Az élő Istenre kényszerítlek téged, hogy mondd meg nekünk, hogy te vagy-e a Krisztus, az Istennek Fia?“</verse>
				<verse number="64">Jézus ezt felelte: „Te mondtad. Sőt mondom nektek: Mostantól fogva meglátjátok az Emberfiát az Istennek hatalmas jobbján ülni és eljönni az égnek felhőiben.“</verse>
				<verse number="65">Ekkor a főpap megszaggatta ruháit, és ezt mondta: „Káromlást szólt. Mi szükségünk van még bizonyítékokra? Íme, most hallottátok az istenkáromlást.</verse>
				<verse number="66">Mit gondoltok?“ Azok pedig így feleltek: „Méltó a halálra.“</verse>
				<verse number="67">Akkor szembeköpték, és arcul csapták, néhányan pedig botokkal verték,</verse>
				<verse number="68">és ezt mondták: „Prófétáld meg nekünk, Krisztus, ki az, aki megütött téged!“</verse>
				<verse number="69">Péter pedig kint ült az udvaron. Odament hozzá egy szolgálóleány, és ezt mondta: „Te is a galileai Jézussal voltál.“</verse>
				<verse number="70">Ő pedig mindenkinek a hallatára megtagadta, és ezt mondta: „Nem tudom, mit beszélsz.“</verse>
				<verse number="71">Amikor pedig kiment a tornácra, meglátta őt egy másik szolgálóleány, és ezt mondta az ott levőknek: „Ez is a názáreti Jézussal volt.“</verse>
				<verse number="72">És ismét megtagadta, mégpedig esküvel: „Nem is ismerem ezt az embert.“</verse>
				<verse number="73">Kevés idő múlva pedig az ott álldogálók mentek oda hozzá, és mondták Péternek: „Bizony te is közülük való vagy, hiszen a te beszéded is elárul téged.“</verse>
				<verse number="74">Ekkor átkozódni és esküdözni kezdett: „Nem ismerem ezt az embert.“ És a kakas azonnal megszólalt.</verse>
				<verse number="75">És visszaemlékezett Péter Jézus szavára, aki ezt mondta neki: „Mielőtt a kakas megszólal, háromszor megtagadsz engem.“ És kimenve onnan keserves sírásra fakadt.</verse>
			</chapter>
			<chapter number="27">
				<verse number="1">Amikor pedig reggel lett, tanácsot tartottak mind a főpapok és a nép vénei Jézus ellen, hogy őt megöljék.</verse>
				<verse number="2">Megkötözték, elvitték és átadták Poncius Pilátusnak, a helytartónak.</verse>
				<verse number="3">Akkor látta Júdás, aki őt elárulta, hogy elítélték, megbánta tettét, és visszavitte a harminc ezüstpénzt a főpapoknak és a véneknek,</verse>
				<verse number="4">és ezt mondta: „Vétkeztem, hogy elárultam az ártatlan vért.“ Azok pedig ezt mondták: „Mi közünk hozzá? A te dolgod!“</verse>
				<verse number="5">Ő pedig eldobta az ezüstpénzeket a templomban, eltávozott, elment, és felakasztotta magát.</verse>
				<verse number="6">A főpapok pedig felszedték az ezüstpénzeket, és ezt mondták: „Nem szabad ezeket a templom kincsei közé tennünk, mert vér díja.“</verse>
				<verse number="7">Tanácsot ültek, és megvásárolták azon a Fazekasmezőt, idegenek számára temetőnek.</verse>
				<verse number="8">Ezért hívják ezt a mezőt Vérmezőnek mind a mai napig.</verse>
				<verse number="9">Ekkor teljesedett be Jeremiás próféta mondása, aki így szólott: „És vették a harminc ezüstpénzt, a megbecsültnek árát, akit Izrael fiai ennyire becsültek.</verse>
				<verse number="10">És adták a Fazekasmezőért, amint az Úr rendelte nékem.“</verse>
				<verse number="11">Jézus pedig ott állt a helytartó előtt, aki ezt kérdezte tőle: „Te vagy-e a zsidók királya?“ Jézus pedig ezt mondta neki: „Te mondod.“</verse>
				<verse number="12">És amikor a főpapok és a vének vádolták őt, semmit sem felelt.</verse>
				<verse number="13">Akkor ezt mondta neki Pilátus: „Nem hallod, milyen sok mindent vallanak ellened?“</verse>
				<verse number="14">És nem felelt neki egyetlen szóra sem, úgyhogy a helytartó igen elcsodálkozott.</verse>
				<verse number="15">Ünnepenként pedig egy foglyot szokott szabadon bocsátani a helytartó a sokaság kedvéért, akit akarnak.</verse>
				<verse number="16">Volt akkor egy nevezetes foglyuk, akit Barabbásnak hívtak.</verse>
				<verse number="17">Mikor ezért egybegyűltek, ezt mondta nekik Pilátus: „Melyiket akarjátok, hogy elbocsássam nektek: Barabbást vagy Jézust, akit Krisztusnak hívnak?“</verse>
				<verse number="18">Mert jól tudta, hogy irigységből adták őt kezére.</verse>
				<verse number="19">Amint pedig az ítélőszékben ült, küldött jött hozzá feleségétől, aki ezt üzente: „Ne avatkozz ennek az igaz embernek dolgába, mert sokat szenvedtem ma álmomban miatta.“</verse>
				<verse number="20">A főpapok és vének pedig rábeszélték a sokaságot, hogy Barabbást kérjék ki, Jézust pedig veszítsék el.</verse>
				<verse number="21">A helytartó megkérdezte tőlük: „A kettő közül melyiket akarjátok, hogy elbocsássam nektek?“ Azok pedig ezt mondták: „Barabbást.“</verse>
				<verse number="22">Pilátus ezt mondta nekik: „Mit cselekedjem hát Jézussal, akit Krisztusnak hívnak?“ Mindnyájan ezt mondták: „Feszíttessék meg!“</verse>
				<verse number="23">A helytartó ezután ezt mondta: „Mert mi rosszat cselekedett?“ Azok pedig még inkább kiáltoztak: „Feszíttessék meg!“</verse>
				<verse number="24">Pilátus pedig látva, hogy semmit sem használ, hanem még nagyobb háborúság támad, vizet hozatott, megmosta kezeit a sokaság előtt, és ezt mondta: „Ártatlan vagyok ennek az igaz embernek vérétől. Ti lássátok!“</verse>
				<verse number="25">Az egész nép ezt mondta: „Az ő vére mirajtunk és magzatainkon!“</verse>
				<verse number="26">Akkor elbocsátotta nekik Barabbást, Jézust pedig megostoroztatta, és kezükbe adta, hogy feszítsék meg.</verse>
				<verse number="27">Akkor a helytartó vitézei elvitték Jézust az őrházba, és odagyűjtötték hozzá az egész csapatot.</verse>
				<verse number="28">Levetkőztették, bíborpalástot adtak rá,</verse>
				<verse number="29">tövisből font koronát tettek fejére, és nádszálat a jobb kezébe, és térdet hajtva előtte csúfolták őt, ezt mondva: „Üdvözlégy, zsidóknak királya!“</verse>
				<verse number="30">Amikor megköpdösték őt, elvették tőle a nádszálat, és fejéhez verdesték.</verse>
				<verse number="31">Miután megcsúfolták, levették róla a palástot, maga ruháiba felöltöztették, és elvitték, hogy keresztre feszítsék őt.</verse>
				<verse number="32">Kifele menet pedig találkoztak egy cirénei emberrel, akit Simonnak hívtak, ezt kényszerítették, hogy vigye az ő keresztjét.</verse>
				<verse number="33">Amikor eljutottak arra a helyre, amit Golgotának, azaz Koponya-helynek neveztek,</verse>
				<verse number="34">méreggel kevert ecetet adtak neki inni. De amikor megízlelte azt, nem akart inni.</verse>
				<verse number="35">Miután pedig megfeszítették őt, elosztották ruháit, sorsot vetve, hogy beteljesedjék a próféta mondása: „Megosztoznak ruháimon, és köntösömre sorsot vetnek.“</verse>
				<verse number="36">Azután leültek ott, és őrizték őt.</verse>
				<verse number="37">Feje fölé illesztették elítélésének okát, ez volt odaírva: „Ez Jézus, a zsidók királya.“</verse>
				<verse number="38">Akkor megfeszítettek vele együtt két latrot is, egyiket jobb kéz felől, a másikat bal kéz felől.</verse>
				<verse number="39">Az arra menők pedig szidalmazták őt, fejüket csóválva,</verse>
				<verse number="40">és ezt mondták: „Te, aki lerontod a templomot, és harmadnapra felépíted, szabadítsd meg magadat; ha Isten Fia vagy, szállj le a keresztről!“</verse>
				<verse number="41">Hasonlóképpen csúfolódtak a főpapok az írástudókkal és vénekkel együtt, és ezt mondták:</verse>
				<verse number="42">„Másokat megtartott, magát nem tudja megtartani. Ha Izrael királya, szálljon le most a keresztről, és hiszünk neki.</verse>
				<verse number="43">Bízott az Istenben: mentse meg most őt, ha akarja; hiszen azt mondta: Isten Fia vagyok.“</verse>
				<verse number="44">Akiket vele együtt feszítettek meg, a latrok is ugyanazt hányták szemére.</verse>
				<verse number="45">Hat órától kezdve sötétség lett mind az egész földön, kilenc óráig.</verse>
				<verse number="46">Kilenc óra körül pedig hangosan kiáltott Jézus: „Éli, Éli! Lamá sabaktáni?“ azaz: „Én Istenem, én Istenem! Miért hagytál el engemet?“</verse>
				<verse number="47">Némelyek pedig az ott állók közül, amint ezt hallották, ezt mondták: „Illést hívja.“</verse>
				<verse number="48">Egy közülük azonnal odafutott, fogott egy szivacsot, megtöltötte ecettel, és egy nádszálra tűzte, majd inni adott neki.</verse>
				<verse number="49">A többiek pedig ezt mondták: „Hagyd el, lássuk, eljön-e Illés, hogy megszabadítsa őt?“</verse>
				<verse number="50">Jézus pedig ismét hangosan felkiáltott, és kiadta lelkét.</verse>
				<verse number="51">És íme, a templom kárpitja felülről az aljáig kettéhasadt, a föld megrendült, és a kősziklák megrepedeztek.</verse>
				<verse number="52">A sírok megnyíltak, és sok elhunyt szentnek a teste feltámadt.</verse>
				<verse number="53">És kijöttek a sírokból, és Jézus feltámadása után bementek a szent városba, és sokaknak megjelentek.</verse>
				<verse number="54">A százados pedig és akik vele őrizték Jézust, látva a földrengést, és amik történtek, igen megrémültek, és ezt mondták: „Bizony Istennek Fia volt ez!“</verse>
				<verse number="55">Sok asszony volt ott, akik távolról szemlélődtek, akik Galileából követték Jézust, szolgálva neki.</verse>
				<verse number="56">Ezek közt volt a magdalai Mária és Mária, Jakab és József anyja és a Zebedeus fiainak anyja.</verse>
				<verse number="57">Amikor pedig beesteledett, eljött egy gazdag ember Arimátiából, név szerint József, aki maga is tanítványa volt Jézusnak.</verse>
				<verse number="58">Ez elment Pilátushoz, és elkérte Jézus testét. Akkor megparancsolta Pilátus, hogy adják át neki.</verse>
				<verse number="59">És magához vette József a testet, begöngyölte tiszta gyolcsba,</verse>
				<verse number="60">és elhelyezte a maga új sírjába, amelyet a sziklába vágatott. A sír szájára egy nagy követ hengerített, és elment.</verse>
				<verse number="61">Ott volt pedig a magdalai Mária és a másik Mária, akik a sírral szemben ültek.</verse>
				<verse number="62">Másnap pedig, amely péntek után következik, összegyűltek a főpapok és a farizeusok Pilátushoz,</verse>
				<verse number="63">és ezt mondták: „Uram, emlékszünk rá, hogy az a csaló még életében azt mondta: Harmadnapra föltámadok.</verse>
				<verse number="64">Parancsold meg ezért, hogy őrizzék a sírt harmadnapig, nehogy a tanítványai odamenve éjjel, ellopják őt, és azt mondják a népnek: Feltámadott a halálból. Ez az utolsó hitetés még gonoszabb lenne az elsőnél.“</verse>
				<verse number="65">Pilátus pedig ezt mondta nekik: „Van őrségetek, menjetek, őriztessétek, ahogyan tudjátok.“</verse>
				<verse number="66">Ők pedig elmentek, lepecsételték a követ, és az őrséggel őrizet alá helyezték a sírt.</verse>
			</chapter>
			<chapter number="28">
				<verse number="1">A szombat végén, a hét első napjára virradóan kiment a magdalai Mária és a másik Mária, hogy megnézzék a sírt.</verse>
				<verse number="2">És íme, nagy földrengés támadt, mert az Úrnak angyala leszállt a mennyből, és odament, elhengerítette a követ a sír szájáról, és ráült arra.</verse>
				<verse number="3">Tekintete pedig olyan volt, mint a villámlás, és a ruhája fehér, mint a hó.</verse>
				<verse number="4">Az őrök pedig a tőle való féltükben megrettentek, és olyanokká lettek, mint a holtak.</verse>
				<verse number="5">Az angyal pedig megszólalt, és ezt mondta az asszonyoknak: „Ti ne féljetek; mert tudom, hogy a megfeszített Jézust keresitek.</verse>
				<verse number="6">Nincsen itt, mert feltámadott, amint megmondta. Gyertek, lássátok a helyet, ahol feküdt az Úr.</verse>
				<verse number="7">És menjetek gyorsan, mondjátok meg tanítványainak, hogy feltámadott a halálból, és íme, előttetek megy Galileába: ott meglátjátok őt. Íme, megmondtam nektek.“</verse>
				<verse number="8">És gyorsan eltávoztak a sírtól, félelemmel és nagy örömmel, futottak, hogy megmondják tanítványainak.</verse>
				<verse number="9">Amikor pedig mentek, hogy megmondják tanítványainak, íme, szembejött velük Jézus, s ezt mondta: „Legyetek üdvözölve!“ Azok pedig odamentek hozzá, megragadták lábait, és leborultak előtte.</verse>
				<verse number="10">Akkor ezt mondta nekik Jézus: „Ne féljetek, menjetek el, mondjátok meg az én atyámfiainak, hogy menjenek Galileába, és ott meglátnak engem.“</verse>
				<verse number="11">Mialatt ők elmentek, íme, az őrségből bementek néhányan a városba, jelentettek a főpapoknak mindent, ami történt.</verse>
				<verse number="12">És összegyülekeztek a vénekkel együtt, tanácsot tartottak, és sok pénzt adtak a vitézeknek,</verse>
				<verse number="13">és ezt mondták: „Mondjátok, hogy az ő tanítványai odajöttek éjjel, és ellopták őt, amikor mi aludtunk.</verse>
				<verse number="14">És ha ez a helytartó fülébe jut, mi elhitetjük vele, és kimentünk titeket a bajból.“</verse>
				<verse number="15">Azok pedig fölvették a pénzt, úgy cselekedtek, amint megtanították őket. És elterjedt ez a hír a zsidók között mind a mai napig.</verse>
				<verse number="16">A tizenegy tanítvány pedig elment Galileába a hegyre, ahová Jézus rendelte őket.</verse>
				<verse number="17">Amikor meglátták őt, leborultak előtte, pedig némelyek kételkedtek.</verse>
				<verse number="18">És akkor odament hozzájuk Jézus, és így szólt: „Nékem adatott minden hatalom mennyen és földön.</verse>
				<verse number="19">Menjetek el azért, tegyetek tanítványokká minden népet, megkeresztelvén őket az Atyának, a Fiúnak és a Szentléleknek nevében,</verse>
				<verse number="20">tanítván őket, hogy megtartsák mindazt, amit én parancsoltam nektek; és íme, én veletek vagyok minden napon a világ végezetéig. Ámen!“</verse>
			</chapter>
		</book>
		<book number="41">
			<chapter number="1">
				<verse number="1">Jézus Krisztus, az Isten Fia evangéliumának kezdete,</verse>
				<verse number="2">amint meg van írva a prófétáknál: „Íme, elküldöm az én követemet a te orcád előtt, aki elkészíti az utadat előtted;</verse>
				<verse number="3">kiáltó szava szól a pusztában: Készítsétek az Úrnak útját, egyengessétek ösvényeit!“</verse>
				<verse number="4">János pedig előállt, és keresztelt a pusztában, prédikálva a megtérés keresztségét a bűnöknek bocsánatára.</verse>
				<verse number="5">És kiment hozzá Júdea egész tartománya és a jeruzsálembeliek is, és bűneikről vallást téve megkeresztelkedtek mindnyájan a Jordán vizében.</verse>
				<verse number="6">János pedig teveszőr ruhát és dereka körül bőrövet viselt, és sáskát és erdei mézet evett,</verse>
				<verse number="7">és ezt prédikálta: „Utánam jön, aki erősebb nálam, akinek nem vagyok méltó, hogy lehajolva sarujának szíját megoldjam.</verse>
				<verse number="8">Én vízzel kereszteltelek meg titeket, de ő Szentlélekkel keresztel meg titeket.“</verse>
				<verse number="9">Történt pedig azokban a napokban, hogy eljött Jézus a galileai Názáretből, és megkeresztelte őt János a Jordánban.</verse>
				<verse number="10">És amikor feljött a vízből, látta az eget megnyílni, és a Lelket, mint egy galambot őreá leszállani;</verse>
				<verse number="11">és szózat szólt az égből: „Te vagy az én szeretett Fiam, akiben én gyönyörködöm.“</verse>
				<verse number="12">A Lélek pedig azonnal elragadta őt a pusztába.</verse>
				<verse number="13">És negyven napig volt a pusztában, miközben kísértette a Sátán. Vadállatokkal volt együtt; és az angyalok szolgáltak neki.</verse>
				<verse number="14">Miután pedig Jánost tömlöcbe vetették, elment Jézus Galileába, és prédikálta az Isten országának evangéliumát, ezt mondván:</verse>
				<verse number="15">„Betelt az idő, és elközelített az Istennek országa: térjetek meg, és higgyetek az evangéliumban.“</verse>
				<verse number="16">Amikor pedig a Galileai-tenger mellett járt, látta Simont és az ő testvérét Andrást, amint a tengerbe hálót vetettek, mert halászok voltak;</verse>
				<verse number="17">és ezt mondta nekik Jézus: „Kövessetek engem, és én azt teszem, hogy embereket halásszatok.“</verse>
				<verse number="18">Erre azonnal elhagyva a hálóikat, követték őt.</verse>
				<verse number="19">És onnan egy kevéssé előbbre menve, látta Jakabot, a Zebedeus fiát és annak testvérét, Jánost, amint a hajóban azok is a hálókat kötözgették;</verse>
				<verse number="20">és azonnal elhívta őket. Ők pedig atyjukat, Zebedeust a napszámosokkal a hajóban hagyva, elmentek őutána.</verse>
				<verse number="21">Ezután bementek Kapernaumba. És mindjárt szombaton bement a zsinagógába, és tanított.</verse>
				<verse number="22">Elálmélkodtak a tanításán, mert úgy tanította őket, mint akinek hatalma van, és nem úgy, mint az írástudók.</verse>
				<verse number="23">Azok zsinagógájában pedig volt egy ember, akiben tisztátalan lélek volt, és így kiáltott fel:</verse>
				<verse number="24">„Ah! Mi dolgunk van nekünk veled, Názáreti Jézus? Azért jöttél-e, hogy elveszíts minket? Tudom, hogy ki vagy te: az Istennek Szentje.“</verse>
				<verse number="25">Jézus megdorgálta őt, és ezt mondta neki: „Némulj meg, és menj ki belőle!“</verse>
				<verse number="26">A tisztátalan lélek megszaggatta őt, és hangosan kiáltott, és kiment belőle.</verse>
				<verse number="27">Mindnyájan annyira elálmélkodtak, hogy egymás között ezt kérdezgették: „Mi ez? Micsoda új tudomány ez, hogy hatalommal parancsol a tisztátalan lelkeknek is, és azok engedelmeskednek neki?“</verse>
				<verse number="28">És azonnal az ő híre elterjedt Galilea egész környékén.</verse>
				<verse number="29">Ezután azonnal kimentek a zsinagógából, és Simon és András házához mentek Jakabbal és Jánossal együtt.</verse>
				<verse number="30">Simon anyósa pedig lázasan feküdt, és azonnal szóltak Jézusnak felőle.</verse>
				<verse number="31">És ő odamenve, megfogta a kezét, és fölemelte, úgyhogy a láz azonnal elhagyta őt, és szolgált nekik.</verse>
				<verse number="32">Estefelé pedig, amikor leszállt a nap, mind őhozzá vitték a betegeket és az ördöngösöket;</verse>
				<verse number="33">és az egész város összegyűlt az ajtó előtt.</verse>
				<verse number="34">És meggyógyított sokakat, akik különféle betegségekben sínylődtek; sok ördögöt kiűzött, és nem hagyta szólni az ördögöket, mivelhogy őt ismerték.</verse>
				<verse number="35">Kora reggel pedig, még szürkületkor, fölkelt, kiment, és elment egy puszta helyre, és ott imádkozott.</verse>
				<verse number="36">Simon pedig és a vele lévők utána siettek;</verse>
				<verse number="37">és amikor megtalálták őt, ezt mondták neki: „Mindenki téged keres.“</verse>
				<verse number="38">Ő pedig ezt mondta nekik: „Menjünk a közeli városokba, hogy ott is prédikáljak, mert azért jöttem.“</verse>
				<verse number="39">És prédikált a zsinagógákban, egész Galileában, és ördögöket űzött ki.</verse>
				<verse number="40">És jött hozzá egy bélpoklos, kérve és leborulva előtte, ezt mondta neki: „Ha akarod, megtisztíthatsz engem.“</verse>
				<verse number="41">Jézus pedig könyörületességre indulva, kezét kinyújtva megérintette őt, és mondta néki: „Akarom, tisztulj meg.“</verse>
				<verse number="42">És amint ezt mondta, azonnal eltávozott tőle a poklosság, és megtisztult.</verse>
				<verse number="43">És erősen megfenyegetve, azonnal elküldte őt,</verse>
				<verse number="44">és mondta néki: „Vigyázz, hogy senkinek semmit ne szólj, hanem eredj el, mutasd meg magadat a papnak, és vidd fel a te tisztulásodért, amit Mózes parancsolt, bizonyságul nékik!“</verse>
				<verse number="45">Az pedig kiment, és elkezdte mindenfelé beszélni, és terjeszteni az esetet, annyira, hogy nyilvánosan immár be sem mehetett Jézus a városba, hanem kinn a puszta helyeken volt, és oda mentek hozzá mindenfelől.</verse>
			</chapter>
			<chapter number="2">
				<verse number="1">Napok múlva pedig ismét bement Kapernaumba, és elterjedt a híre, hogy otthon van.</verse>
				<verse number="2">Erre olyan sokan gyülekeztek össze, hogy még az ajtó előtt sem fértek el; ő pedig hirdette nekik az igét.</verse>
				<verse number="3">És odajöttek hozzá egy gutaütöttet hozva, akit négyen vittek.</verse>
				<verse number="4">Mivel a sokaság miatt nem férkőzhettek hozzá, megbontották annak a háznak fedelét, ahol ő volt, és rést törve, leeresztették az ágyat, amelyben a gutaütött feküdt.</verse>
				<verse number="5">Jézus pedig azoknak hitét látva, ezt mondta a gutaütöttnek: „Fiam, megbocsáttattak néked a te bűneid.“</verse>
				<verse number="6">Néhányan az írástudók közül ott ültek, és szívükben így okoskodtak:</verse>
				<verse number="7">„Hogyan lehet, hogy ez ilyen káromlásokat szól? Ki bocsáthatja meg a bűnöket, ha nem egyedül az Isten?“</verse>
				<verse number="8">És Jézus azonnal észrevette lelkével, hogy azok magukban így okoskodnak, és mondta nékik: „Miért gondoljátok ezeket a ti szívetekben?</verse>
				<verse number="9">Mi könnyebb, azt mondanom a gutaütöttnek: Megbocsáttattak néked a te bűneid, vagy ezt mondanom: Kelj fel, vedd fel a nyoszolyádat, és járj?</verse>
				<verse number="10">Hogy pedig megtudjátok, hogy az Emberfiának van hatalma e földön a bűnöket megbocsátani — ezt mondta a gutaütöttnek:</verse>
				<verse number="11">Mondom néked, kelj föl, vedd fel a nyoszolyádat, és eredj haza.“</verse>
				<verse number="12">Az pedig azonnal fölkelt és felvéve nyoszolyáját, kiment mindenkinek szeme láttára; úgyhogy mindenki elálmélkodott, és dicsőítette az Istent, ezt mondván: „Soha sem láttunk ilyet!“</verse>
				<verse number="13">És ismét kiment a tenger mellé, és az egész sokaság odament hozzá, és ő tanította őket.</verse>
				<verse number="14">És amikor továbbment, meglátta Lévit, az Alfeus fiát, aki a vámszedőhelyen ült, és mondta neki: „Kövess engem.“ És ő felkelt, és követte őt.</verse>
				<verse number="15">És történt, hogy amikor Lévi házában asztalhoz ült, a vámszedők és bűnösök is sokan odaültek Jézussal és az ő tanítványaival, mivel sokan voltak, és követték őt.</verse>
				<verse number="16">És amikor látták az írástudók és a farizeusok, hogy együtt eszik a vámszedőkkel és bűnösökkel, mondták a tanítványainak, hogy a vámszedőkkel és a bűnösökkel eszik és iszik.</verse>
				<verse number="17">És amikor ezt hallotta Jézus, ezt mondta nékik: „Nem az egészségeseknek van szükségük orvosra, hanem a betegeknek; nem azért jöttem, hogy igazakat, hanem hogy bűnösöket hívjak megtérésre.“</verse>
				<verse number="18">János és a farizeusok tanítványai pedig böjtöltek. Odamentek Jézushoz, és ezt mondták neki: „Mi az oka annak, hogy Jánosnak és a farizeusoknak tanítványai böjtölnek, a te tanítványaid pedig nem böjtölnek?“</verse>
				<verse number="19">Jézus pedig ezt mondta nekik: „Böjtölhet-e a vőlegény násznépe, amíg velük van a vőlegény? Ameddig a vőlegény velük van, nem böjtölhetnek.</verse>
				<verse number="20">De jönnek majd napok, amikor elvétetik tőlük a vőlegény, és akkor böjtölni fognak azokon a napokon.</verse>
				<verse number="21">Senki sem varr új posztóból foltot régi ruhára, máskülönben ami azt kitoldaná, még kiszakít belőle, az új a régiből, és még nagyobb szakadás lesz.</verse>
				<verse number="22">És senki sem tölt új bort régi tömlőkbe, különben az új bor a tömlőket szétszakítja, a bor is kiömlik, a tömlők is elpusztulnak; hanem az új bort új tömlőkbe kell tölteni.“</verse>
				<verse number="23">És történt, hogy Jézus szombatnapon a vetések közt ment át, és az ő tanítványai mentükben a kalászokat kezdték tépni.</verse>
				<verse number="24">Ekkor a farizeusok ezt mondták neki: „Íme, miért művelik azt szombatnapon, amit nem szabad?“</verse>
				<verse number="25">Ő pedig ezt mondta nekik: „Soha sem olvastátok, mit művelt Dávid, amikor szükséget szenvedett, és megéhezett társaival együtt?</verse>
				<verse number="26">Hogyan ment be az Isten házába Abjátár főpap idején, és ette meg a szent kenyereket, amelyeket nem szabad megenni csak a papoknak; és adott a társainak is?“</verse>
				<verse number="27">És mondta nekik: „A szombat lett az emberért, nem az ember a szombatért.</verse>
				<verse number="28">Tehát az Emberfia a szombatnak is ura.“</verse>
			</chapter>
			<chapter number="3">
				<verse number="1">És ismét bement a zsinagógába. Volt ott egy sorvadt kezű ember;</verse>
				<verse number="2">és lesték őt, hogy meggyógyítja-e szombatnapon, hogy megvádolhassák.</verse>
				<verse number="3">Akkor ezt mondta a megszáradt kezű embernek: „Állj elő középre.“</verse>
				<verse number="4">Azoknak pedig ezt mondta: „Szabad-e szombatnapon jót vagy rosszat tenni, lelket menteni vagy kioltani?“ De azok hallgattak.</verse>
				<verse number="5">Ő pedig haragosan nézte őket, bánkódva szívük keménysége miatt; majd ezt mondta az embernek: „Nyújtsd ki a kezedet.“ Erre kinyújtotta, és meggyógyult a keze, és ép lett, mint a másik.</verse>
				<verse number="6">Akkor a farizeusok kimenve, a Heródes-pártiakkal mindjárt tanácsot tartottak ellene, hogy elveszítsék őt.</verse>
				<verse number="7">Jézus pedig elment tanítványaival a tenger mellé, ahová nagy sokaság követte őt Galileából és Júdeából</verse>
				<verse number="8">Jeruzsálemből és Idumeából és a Jordánon túlról. A Tírusz és a Szidón környékiek is, amikor hallották, hogy miket tett, nagy sokasággal ment hozzá.</verse>
				<verse number="9">Jézus pedig mondta tanítványainak, hogy egy kis hajót tartsanak számára készen a sokaság miatt, hogy ne szorongassák őt.</verse>
				<verse number="10">Mert sokakat meggyógyított, úgyhogy akiknek valami bajuk volt, reá rohantak, hogy megérinthessék őt.</verse>
				<verse number="11">A tisztátalan lelkek is, amikor meglátták őt, leborultak előtte, és így kiáltottak: „Te vagy az Istennek a Fia.“</verse>
				<verse number="12">Ő pedig erősen megfenyegette őket, nehogy felfedjék kilétét.</verse>
				<verse number="13">Azután felment a hegyre, és magához szólította, akiket akart; és azok odamentek hozzá.</verse>
				<verse number="14">És kiválasztott tizenkettőt, hogy vele legyenek, és hogy kiküldje őket prédikálni,</verse>
				<verse number="15">és hatalmuk legyen a betegeket gyógyítani és az ördögöket kiűzni:</verse>
				<verse number="16">Simont, akinek a Péter nevet adta;</verse>
				<verse number="17">és Jakabot, a Zebedeus fiát és Jánost, a Jakab testvérét, és a Boanerges nevet adta nekik, amely azt jelenti: mennydörgés fiai;</verse>
				<verse number="18">továbbá Andrást és Fülöpöt, Bertalant és Mátét, Tamást és Jakabot, az Alfeus fiát, Taddeust és a kananeai Simont</verse>
				<verse number="19">és Iskáriótes Júdást, aki el is árulta őt.</verse>
				<verse number="20">Azután hazatértek. És ismét egybegyűlt a sokaság, annyira, hogy még enni sem tudtak emiatt.</verse>
				<verse number="21">Amint az övéi ezt meghallották, eljöttek, hogy megfogják, mert azt mondták, hogy magán kívül van.</verse>
				<verse number="22">Az írástudók pedig, akik Jeruzsálemből jöttek le, azt mondták, hogy Belzebub van vele, és az ördögök fejedelme által űzi ki az ördögöket.</verse>
				<verse number="23">Ő pedig magához hívta őket, és példázatokban mondta nekik: „Sátán hogyan tud Sátánt kiűzni?</verse>
				<verse number="24">És ha egy ország önmagával meghasonlik, nem maradhat meg az az ország.</verse>
				<verse number="25">És ha egy ház önmagával meghasonlik, nem maradhat meg az a ház.</verse>
				<verse number="26">És ha a Sátán önmaga ellen támadt, és meghasonlott, nem maradhat meg, hanem vége van.</verse>
				<verse number="27">Nem rabolhatja el senki az erősnek kincseit, bemenve annak házába, ha csak előbb az erőset meg nem kötözi, és azután rabolja ki annak házát.</verse>
				<verse number="28">Bizony mondom néktek, hogy minden bűn megbocsáttatik az emberek fiainak, még a káromlások is mind, amelyekkel káromlanak:</verse>
				<verse number="29">De aki a Szentlélek ellen szól káromlást, nem nyer bocsánatot soha, hanem örök kárhozatra méltó.“</verse>
				<verse number="30">Ugyanis ezt mondták: „Tisztátalan lélek van benne.“</verse>
				<verse number="31">Ekkor megérkeztek testvérei és az ő anyja, és kívül megállva, beküldtek hozzá, és hívatták őt.</verse>
				<verse number="32">Körülötte pedig sokaság ült, és mondták neki: „Íme, a te anyád és a te testvéreid odakint keresnek téged.“</verse>
				<verse number="33">Ő pedig ezt felelte nekik: „Ki az én anyám, vagy kik az én testvéreim?“</verse>
				<verse number="34">Azután végignézve köröskörül a körülötte ülőkön, ezt mondta: „Íme, az én anyám és az én testvéreim.</verse>
				<verse number="35">Mert aki az Isten akaratát cselekszi, az az én fivérem, nővérem és az én anyám.“</verse>
			</chapter>
			<chapter number="4">
				<verse number="1">Ismét tanítani kezdett a tenger mellett. És nagy sokaság gyűlt őhozzá, úgyhogy ő a hajóba lépve, a tengeren tartózkodott; az egész sokaság pedig a tenger mellett a földön ült.</verse>
				<verse number="2">Sokat tanította őket példázatokban, és ezt mondta nékik tanításában:</verse>
				<verse number="3">„Halljátok: Íme, a magvető kiment vetni.</verse>
				<verse number="4">És történt vetés közben, hogy némely mag az út mellé esett, és eljöttek az égi madarak, és megették azt.</verse>
				<verse number="5">Némely pedig a köves helyre esett, ahol nem sok földje volt, és hamar kikelt, mivel nem volt mélyen a földben.</verse>
				<verse number="6">Mikor pedig fölkelt a nap, megégett, és mivel nem volt gyökere, elszáradt.</verse>
				<verse number="7">Némely pedig a tövisek közé esett, és a tövisek megnőttek, megfojtották azt, és így nem adott gyümölcsöt.</verse>
				<verse number="8">Némely pedig a jó földbe esett; és növekedő és bővölködő gyümölcsöt adott, és némely harmincannyit, némely hatvanannyit, némely pedig százannyit hozott.“</verse>
				<verse number="9">Majd ezt mondta nekik: „Akinek van füle a hallásra, hallja.“</verse>
				<verse number="10">Mikor pedig egyedül volt, megkérdezték őt a körülötte lévők a tizenkettővel együtt a példázat felől.</verse>
				<verse number="11">Ő pedig ezt mondta nekik: „Nektek megadatott, hogy az Isten országának titkát tudjátok, de a kívül levőknek minden példázatokban adatik;</verse>
				<verse number="12">hogy »nézvén nézzenek, és ne lássanak; és hallván halljanak, és ne értsenek, hogy soha meg ne térjenek, és bűneik meg ne bocsáttassanak.«“</verse>
				<verse number="13">És mondta nekik: „Nem értitek ezt a példázatot? Akkor hogyan értitek meg majd a többi példázatot?</verse>
				<verse number="14">A magvető az igét hinti.</verse>
				<verse number="15">Az útfélen valók pedig azok, akiknek hintik az igét, de mihelyt hallják, azonnal eljön a Sátán, és elragadja a szívükbe vetett igét.</verse>
				<verse number="16">És hasonlóképen a köves helyre vetettek azok, akik mihelyt hallják az igét, mindjárt örömmel fogadják,</verse>
				<verse number="17">de nincsen bennük gyökere, hanem ideig valók; azután ha nyomorúságot vagy háborúságot kell szenvedniük az ige miatt, azonnal megbotránkoznak.</verse>
				<verse number="18">A tövisek közé vetettek pedig azok, akik az igét hallják,</verse>
				<verse number="19">de a világi gondok, a gazdagság csalárdsága és egyéb dolgok megkívánása közbejönnek, elfojtják az igét, és gyümölcstelen lesz.</verse>
				<verse number="20">A jó földbe vetettek pedig azok, akik hallják az igét, befogadják, és gyümölcsöt teremnek, némely harmincannyit, némely hatvanannyit, némely százannyit.“</verse>
				<verse number="21">Ezután ezt mondta nékik: „Vajon azért veszik-e elő a gyertyát, hogy véka alá tegyék, vagy az ágy alá? Nem azért, hogy a gyertyatartóba tegyék?</verse>
				<verse number="22">Mert nincs semmi rejtett dolog, ami ki ne derülne, és semmi titok, ami nyilvánosságra ne kerülne.</verse>
				<verse number="23">Ha valakinek van füle a hallásra, hallja.“</verse>
				<verse number="24">Ezt is mondta nekik: „Megjegyezzétek, amit hallotok: Amilyen mértékkel mértek, olyannal mérnek nektek, sőt ráadást is adnak, akik halljátok.</verse>
				<verse number="25">Mert akinek van, annak adatik, és akinek nincs, attól az is elvétetik, amije van.“</verse>
				<verse number="26">És mondta Jézus: „Úgy van az Isten országa, mint amikor az ember beveti a magot a földbe,</verse>
				<verse number="27">azután alszik és fölkel, éjjel és nappal: a mag pedig kihajt és felnő, ő maga sem tudja, miképpen.</verse>
				<verse number="28">Mert magától terem a föld, először füvet, azután kalászt, azután teljes búzát a kalászban.</verse>
				<verse number="29">Mihelyt pedig a gabona arra való, azonnal sarlót ereszt reá, mert az aratás elérkezett.“</verse>
				<verse number="30">Majd ezt mondta: „Mihez hasonlítsuk az Isten országát? Vagy milyen példázatba foglaljuk azt?</verse>
				<verse number="31">A mustármaghoz, amely amikor a földbe elvetik, minden földi magnál kisebb,</verse>
				<verse number="32">és amikor elvetették, felnő, és minden veteménynél nagyobb lesz, és nagy ágakat hajt, úgyhogy árnyéka alatt fészket rakhatnak az égi madarak.“</verse>
				<verse number="33">És sok ilyen példázatban hirdette nékik az igét, úgy, amint megérthették.</verse>
				<verse number="34">Példázat nélkül pedig nem szólt nekik; maguk közt azonban a tanítványoknak mindent megmagyarázott.</verse>
				<verse number="35">Azután ezt mondta nékik ugyanazon a napon, amint este lett: „Menjünk át a túlsó partra.“</verse>
				<verse number="36">Elbocsátották tehát a sokaságot, elvitték őt, úgy, amint éppen a hajóban volt; de más hajók is voltak vele.</verse>
				<verse number="37">Akkor nagy szélvihar támadt, a hullámok pedig becsaptak a hajóba, annyira, hogy már-már megtelt.</verse>
				<verse number="38">Ő pedig a hajó hátulsó részében a vánkoson aludt. Ekkor fölkeltették őt, és ezt mondták néki: „Mester, nem törődsz vele, hogy elveszünk?“</verse>
				<verse number="39">És felkelve megdorgálta a szelet, és mondta a tengernek: „Hallgass, némulj el!“ És elállt a szél, és nagy csendesség lett.</verse>
				<verse number="40">Akkor ezt mondta nekik: „Miért vagytok ilyen félénkek? Miért nincsen hitetek?“</verse>
				<verse number="41">És nagy félelem fogta el őket, és ezt mondták egymásnak: „Kicsoda hát ez, hogy mind a szél, mind a tenger engedelmeskedik néki?“</verse>
			</chapter>
			<chapter number="5">
				<verse number="1">És elmentek a tenger túlsó partjára, a gadaraiak földjére.</verse>
				<verse number="2">És amint a hajóból kiszállt, azonnal elébe ment egy ember a sírboltokból, akiben tisztátalan lélek volt,</verse>
				<verse number="3">akinek lakása a sírboltokban volt, és már láncokkal sem bírta őt senki megkötözni.</verse>
				<verse number="4">Mert már sokszor megkötözték őt béklyókkal és láncokkal, de ő a láncokat szétszaggatta, és a béklyókat összetörte, és senki sem tudta őt megfékezni.</verse>
				<verse number="5">Éjjel és nappal mindig a hegyeken és a sírboltokban volt, kiáltozott, és magát kövekkel vagdosta.</verse>
				<verse number="6">Mikor pedig Jézust távolról meglátta, odafutott, és elébe borult,</verse>
				<verse number="7">és fennhangon kiáltva mondta: „Mi közöm nekem hozzád, Jézus, a magasságos Istennek Fia? Az Istenre kényszerítelek, ne kínozz engem.“</verse>
				<verse number="8">(Ugyanis Jézus ezt mondta neki: „Eredj ki, tisztátalan lélek, ebből az emberből.“)</verse>
				<verse number="9">És ezt kérdezte tőle: „Mi a neved?“ Az így felelt: „Légió a nevem, mert sokan vagyunk.“</verse>
				<verse number="10">És igen kérte őt, hogy ne küldje el őket arról a vidékről.</verse>
				<verse number="11">Ott a hegynél pedig volt egy nagy disznónyáj, amely legelt.</verse>
				<verse number="12">És az ördögök kérték őt mindnyájan, ezt mondva: „Küldj minket a disznókba, hogy azokba menjünk be.“</verse>
				<verse number="13">És Jézus azonnal megengedte nekik. A tisztátalan lelkek pedig kijöttek, bementek a disznókba, és a nyáj a meredekről, mintegy kétezren, a tengerbe rohant, és belefulladt a tengerbe.</verse>
				<verse number="14">Akik pedig őrizték a disznókat, elfutottak, és hírt vittek a városba és a falvakba. Erre kimentek az emberek, hogy lássák, mi az, ami történt.</verse>
				<verse number="15">És odamentek Jézushoz, és látták, hogy az ördöngös, akiben a légió volt, ott ül, fel van öltözködve, és eszénél van, és félelem fogta el őket.</verse>
				<verse number="16">Akik pedig látták, elbeszélték nekik, hogy mi történt az ördöngössel és a disznókkal.</verse>
				<verse number="17">És kezdték kérni őt, hogy távozzék el az ő határukból.</verse>
				<verse number="18">Mikor pedig a hajóba beszállott, a volt ördöngös kérte őt, hogy vele maradhasson.</verse>
				<verse number="19">De Jézus nem engedte meg neki, hanem ezt mondta: „Eredj haza a tieidhez, és vidd hírül nékik, mily nagy dolgot cselekedett veled az Úr, és mint könyörült rajtad.“</verse>
				<verse number="20">El is ment, és hirdetni kezdte a Tízvárosban, mily nagy dolgot cselekedett vele Jézus; és mindnyájan csodálkoztak.</verse>
				<verse number="21">Amikor Jézus ismét átkelt a hajón a túlsó partra, nagy sokaság gyűlt hozzá; és ő a tenger mellett maradt.</verse>
				<verse number="22">Íme, eljött a zsinagógai elöljárók egyike, név szerint Jairus, aki meglátva őt, lábai elé borult,</verse>
				<verse number="23">és esedezve kérte: „Az én leánykám halálán van, jöjj, tedd reá kezedet, hogy meggyógyuljon és éljen.“</verse>
				<verse number="24">El is ment vele, és nagy sokaság követte őt, és ott tolongott körülötte.</verse>
				<verse number="25">Egy asszony pedig, aki tizenkét év óta vérfolyásos volt,</verse>
				<verse number="26">és sok orvostól sokat szenvedett, és minden vagyonát magára költötte, és semmit sem javult, sőt inkább még rosszabbul lett;</verse>
				<verse number="27">amikor Jézus felől hallott, a sokaságban hátulról kerülve, megérintette annak ruháját</verse>
				<verse number="28">mert ezt mondta: „Ha csak ruháit érinthetem is meg, meggyógyulok.“</verse>
				<verse number="29">És vérének forrása azonnal kiszáradt, és megérezte testében, hogy kigyógyult bajából.</verse>
				<verse number="30">Jézus pedig azonnal észrevette magán, hogy isteni erő áradott ki belőle, megfordult a sokaságban, és ezt mondta: „Kicsoda érintette meg az én ruháimat?“</verse>
				<verse number="31">És mondták neki az ő tanítványai: „Látod, hogy a sokaság szorít össze téged, és azt kérdezed: Kicsoda érintett meg engem?“</verse>
				<verse number="32">És körülnézett, hogy lássa azt, aki ezt cselekedte.</verse>
				<verse number="33">Az asszony pedig tudva, hogy mi történt vele, félve és remegve ment oda, és elé borult, és elmondott neki mindent igazán.</verse>
				<verse number="34">Ő pedig ezt mondta neki: „Leányom, a te hited megtartott téged. Eredj el békével, és gyógyulj meg a te bajodból.“</verse>
				<verse number="35">Még beszélt Jézus, amikor odajöttek a zsinagóga elöljárójától, ezt mondván: „Leányod meghalt; miért fárasztod tovább a Mestert?“</verse>
				<verse number="36">Jézus pedig, amint hallotta, a beszédet, amit mondtak, azonnal mondta a zsinagógai elöljárónak: „Ne félj, csak higgy!“</verse>
				<verse number="37">És senkinek sem engedte, hogy vele menjen, csak Péternek, Jakabnak és Jánosnak, a Jakab testvérének.</verse>
				<verse number="38">És odament a zsinagógai elöljáró házához, és látta a zűrzavart, a sok siránkozót és jajgatót,</verse>
				<verse number="39">és bemenve, ezt mondta nekik: „Miért zavarogtok és sírtok? A gyermek nem halt meg, hanem alszik.“</verse>
				<verse number="40">Erre kinevették őt. Ő pedig mindenkit kiküldve, maga mellé vette a gyermeknek atyját, anyját és a vele levőket, és bement oda, ahol a gyermek feküdt.</verse>
				<verse number="41">Majd megfogva a gyermeknek kezét, ezt mondta neki: „Talitha, kúmi!“ — ami megmagyarázva azt jelenti: „Leányka, néked mondom, kelj föl!“</verse>
				<verse number="42">És a leányka azonnal fölkelt és járt, mert tizenkét esztendős volt. Azok pedig nagy csodálkozással elámultak.</verse>
				<verse number="43">Ő pedig erősen megparancsolta nekik, hogy ezt senki meg ne tudja. És mondta, hogy adjanak enni neki.</verse>
			</chapter>
			<chapter number="6">
				<verse number="1">Akkor Jézus elment onnan, és a hazájába ment, és követték őt a tanítványai.</verse>
				<verse number="2">És amint eljött a szombat, tanítani kezdett a zsinagógában. Sokan, akik őt hallották, elálmélkodtak, ezt mondván: „Honnan veszi ezeket? És milyen bölcsesség az, ami neki adatott, hogy ilyen csodák is történnek általa?</verse>
				<verse number="3">Talán nem ez az ácsmester, Máriának fia, Jakabnak, Józsefnek, Júdásnak és Simonnak testvére? És nincsenek-e itt közöttünk az ő nőtestvérei is?“ És megbotránkoztak őbenne.</verse>
				<verse number="4">Jézus pedig ezt mondta nekik: „A prófétának csak a maga hazájában, a rokonai között és a saját házában nincs tisztessége.“</verse>
				<verse number="5">Nem is tehetett ott semmi csodát, csak néhány beteget gyógyított meg, rájuk téve kezeit.</verse>
				<verse number="6">És csodálkozott azoknak hitetlenségén. Aztán körbejárta a falvakat, és tanított.</verse>
				<verse number="7">Majd magához szólította a tizenkettőt, és kezdte őket kiküldeni kettesével, és hatalmat adott nekik a tisztátalan lelkeken,</verse>
				<verse number="8">és megparancsolta nekik, hogy az útra semmit ne vigyenek egy boton kívül, se táskát, se kenyeret, se pénzt az övükben;</verse>
				<verse number="9">hanem kössenek sarut, de két ruhát ne öltsenek magukra.</verse>
				<verse number="10">És ezt mondta nekik: „Ahol valamelyik házba bementek, maradjatok ott mindaddig, amíg tovább nem mentek onnan.</verse>
				<verse number="11">Akik pedig nem fogadnak be titeket, és nem is hallgatnak rátok, onnan kimenve, verjétek le a port is lábaitokról, bizonyságul ellenük. Bizony mondom néktek: Sodomának vagy Gomorának tűrhetőbb lesz a dolga az ítélet napján, mint annak a városnak.“</verse>
				<verse number="12">Elmentek tehát, és prédikálták, hogy térjenek meg;</verse>
				<verse number="13">és sok ördögöt űztek ki, és olajjal sok beteget megkentek és meggyógyítottak.</verse>
				<verse number="14">És meghallotta ezeket Heródes király (mert közismert lett az ő neve), és ezt mondta: „Keresztelő János támadt fel a halálból, és azért működnek benne ezek az erők.“</verse>
				<verse number="15">Némelyek azt mondták, hogy Illés ő; mások meg azt mondták, hogy próféta, vagy olyan, mint egy a próféták közül.</verse>
				<verse number="16">Heródes pedig mikor meghallotta ezeket, ezt mondta: „Akinek én fejét vétettem, az a János ez; ő támadt fel a halálból.“</verse>
				<verse number="17">Mert maga Heródes fogatta el és vettette börtönbe Jánost, Heródiás miatt, Fülöpnek, az ő testvérének felesége kedvéért, mivelhogy azt vette feleségül.</verse>
				<verse number="18">Mert János azt mondta Heródesnek: „Nem szabad neked a testvéred feleségével élned.“</verse>
				<verse number="19">Heródiás pedig ólálkodott utána, és meg akarta őt ölni, de nem tehette,</verse>
				<verse number="20">mert Heródes félt Jánostól, mert igaz és szent embernek ismerte, és oltalmába vette őt; és ráhallgatva, sok dologban követte, és örömest hallgatta őt.</verse>
				<verse number="21">De egy alkalmas nap jöttével, mikor Heródes születése ünnepén nagyjainak, vezéreinek és Galilea előkelő embereinek lakomát adott,</verse>
				<verse number="22">ennek a Heródiásnak a leánya bement és táncolt. Megtetszett Heródesnek és a vendégeknek. A király ezt mondta a leánynak: „Kérj tőlem, amit akarsz, és megadom neked.“</verse>
				<verse number="23">És megesküdött neki: „Bármit kérsz tőlem, megadom neked, még ha országom felét is.“</verse>
				<verse number="24">Ő pedig kiment és megkérdezte anyjától: „Mit kérjek?“ Az pedig ezt mondta: „A Keresztelő János fejét.“</verse>
				<verse number="25">És a királyhoz nagy sietve azonnal bement, és kérte őt: „Akarom, hogy mindjárt add ide nékem Keresztelő János fejét egy tálon.“</verse>
				<verse number="26">A király pedig, noha igen megszomorodott, esküje és a vendégek miatt nem akarta őt elutasítani.</verse>
				<verse number="27">És azonnal hóhért küldött a király, és megparancsolta, hogy hozzák el annak fejét.</verse>
				<verse number="28">Az pedig elment, és fejét vette neki a börtönben, és elhozta a fejét egy tálon, és odaadta a leánynak; a leány pedig az anyjának adta oda.</verse>
				<verse number="29">A tanítványai pedig, amikor ezt meghallották, eljöttek, és elvitték a testét, és sírba helyezték.</verse>
				<verse number="30">Az apostolok visszatértek Jézushoz, és elbeszéltek neki mindent, azt is, amiket cselekedtek, azt is, amiket tanítottak.</verse>
				<verse number="31">Ő pedig mondta nekik: „Gyertek velem, csupán ti magatok, valamilyen puszta helyre, és pihenjetek meg egy kevéssé.“ Mert sokan voltak a járókelők, és még evésre sem volt alkalmas idejük.</verse>
				<verse number="32">És elmentek hajón egy puszta helyre, csupán ő maguk.</verse>
				<verse number="33">A sokaság pedig meglátta őket, amint mentek, és sokan felismerték őt; és minden városból egybefutottak oda, és megelőzték őket, és odagyülekeztek hozzá.</verse>
				<verse number="34">És kimenve Jézus, nagy sokaságot látott, és megszánta őket, mert olyanok voltak, mint a pásztor nélkül való juhok. És kezdte őket sok mindenre tanítani.</verse>
				<verse number="35">Mikor pedig immár az idő későre járt, hozzámenve a tanítványai, ezt mondták: „Puszta ez a hely, és immár az idő későre jár:</verse>
				<verse number="36">Bocsásd el őket, hogy elmenve a környező majorokba és falvakba, vegyenek maguknak kenyeret; mert nincs mit enniük.“</verse>
				<verse number="37">Ő pedig azt felelte nekik: „Adjatok nekik ti enni.“ Mire ők ezt mondták neki: „Elmenjünk és vegyünk kétszáz pénz árú kenyeret, hogy enni adjunk nékik?“</verse>
				<verse number="38">Ő pedig ezt mondta nekik: „Hány kenyeretek van? Menjetek és nézzétek meg.“ Amikor megtudták, ezt mondták: „Öt, és két halunk.“</verse>
				<verse number="39">Ekkor megparancsolta nekik, hogy ültessenek le mindenkit csoportonként a zöld pázsitra.</verse>
				<verse number="40">Letelepedtek tehát szakaszonként, százasával és ötvenesével.</verse>
				<verse number="41">Ő pedig vette az öt kenyeret és a két halat, és az égre tekintve, hálákat adott, és megszegte a kenyereket, és adta tanítványainak, hogy tegyék azok elé; és a két halat is elosztotta mindnyájuk között.</verse>
				<verse number="42">Mindnyájan ettek, és jóllaktak;</verse>
				<verse number="43">és felszedték a kenyérből és a halakból a maradékot, tizenkét tele kosárral.</verse>
				<verse number="44">Akik pedig a kenyerekből ettek, mintegy ötezren voltak férfiak.</verse>
				<verse number="45">Ekkor azonnal arra kényszerítette tanítványait, hogy szálljanak hajóba, és menjenek át előre a túlsó partra Betsaida felé, amíg ő a sokaságot elbocsátja.</verse>
				<verse number="46">Miután pedig elbocsátotta őket, fölment a hegyre imádkozni.</verse>
				<verse number="47">Mikor beesteledett, a hajó a tenger közepén volt, ő pedig egymaga a szárazon.</verse>
				<verse number="48">És látta őket, amint az evezéssel vesződnek, mert a szél velük szembe fújt; és az éj negyedik szakában hozzájuk ment a tengeren járva, és el akart haladni mellettük.</verse>
				<verse number="49">Azok pedig látva őt a tengeren járni, kísértetnek vélték, és felkiáltottak;</verse>
				<verse number="50">mert mindnyájan látták őt, és megrémültek. De ő azonnal megszólította őket, és mondta nekik: „Bízzatok, én vagyok, ne féljetek.“</verse>
				<verse number="51">Ekkor beszállt hozzájuk a hajóba, és elállt a szél, ők pedig szerfölött álmélkodtak és csodálkoztak magukban,</verse>
				<verse number="52">mert nem okultak a kenyerekből, mivel a szívük meg volt keményedve.</verse>
				<verse number="53">Ezután átkelve a túlsó partra, eljutottak Genezáret földjére, és kikötöttek.</verse>
				<verse number="54">De mihelyt kiszálltak a hajóból, azonnal megismerték őt,</verse>
				<verse number="55">és befutva az egész környéket, kezdték a betegeket az ágyakon ide-oda hordozni, amerre hallották, hogy ő ott van.</verse>
				<verse number="56">És ahová csak bement, falvakba, városokba vagy majorokba, a betegeket letették a piacokon, és kérték őt, hogy legalább a ruhája szegélyét érinthessék, és valahányan csak megérintették, meggyógyultak.</verse>
			</chapter>
			<chapter number="7">
				<verse number="1">És köréje gyűltek a farizeusok, és némelyek az írástudók közül, akik Jeruzsálemből jöttek.</verse>
				<verse number="2">És látva, hogy az ő tanítványai közül némelyek közönséges, azaz mosdatlan kézzel esznek kenyeret, panaszkodtak miatta.</verse>
				<verse number="3">Mert a farizeusok és a zsidók mind, a régiek rendelését követve, nem esznek, míg kezüket erősen meg nem megmossák;</verse>
				<verse number="4">és piacról jőve sem esznek, ha meg nem mosakodnak; és sok más egyéb is van, aminek megtartását átvették, mint poharaknak, korsóknak, rézedényeknek és nyoszolyáknak megmosását.</verse>
				<verse number="5">Azután megkérdezték őt a farizeusok és az írástudók: „Mi az oka, hogy a te tanítványaid nem járnak a régiek rendelése szerint, hanem mosdatlan kézzel esznek kenyeret?“</verse>
				<verse number="6">Ő pedig ezt felelte nekik: „Találóan jövendölt felőletek, képmutatók felől Ézsaiás próféta, amint meg van írva: »Ez a nép ajkaival tisztel engem, a szívük pedig távol van tőlem.</verse>
				<verse number="7">Pedig hiába tisztelnek engem, ha olyan tudományokat tanítanak, amelyek embereknek parancsolatai.«</verse>
				<verse number="8">Mert az Isten parancsolatát elhagyva, az emberek rendelését tartjátok meg, korsóknak és poharaknak mosását; és sok egyéb efféléket is cselekesztek.“</verse>
				<verse number="9">És ezt mondta nekik: „Az Isten parancsolatát szépen félreteszitek azért, hogy a magatok rendelését tartsátok meg.</verse>
				<verse number="10">Mert Mózes azt mondta: »Tiszteld atyádat és anyádat«, és »aki atyját vagy anyját szidalmazza, halállal haljon meg.«</verse>
				<verse number="11">Ti pedig azt mondjátok: Ha valaki ezt mondja atyjának vagy anyjának: Korbán, vagyis templomi ajándék az, amivel megsegíthetnélek,</verse>
				<verse number="12">akkor már nem engeditek, hogy az atyjával vagy anyjával valami jót tegyen,</verse>
				<verse number="13">és így eltörlitek az Isten beszédét a ti rendelésetekkel, amelyet rendeltetek; és sok effélét is cselekesztek.“</verse>
				<verse number="14">És magához szólítva az egész sokaságot, ezt mondta nekik: „Hallgassatok reám mindnyájan, és értsétek meg:</verse>
				<verse number="15">Nincs semmi ami az emberen kívül van, és belébemenve, megfertőzhetné őt, hanem amik belőle kijönnek, azok fertőzik meg az embert.</verse>
				<verse number="16">Ha valakinek van füle a hallásra, hallja.“</verse>
				<verse number="17">És mikor a sokaság közül bement a házba, megkérdezték őt tanítványai a példázat felől.</verse>
				<verse number="18">És ezt mondta nekik: „Ti is ennyire tudatlanok vagytok? Nem értitek, hogy ami kívülről megy az emberbe, semmi sem fertőzheti meg őt?</verse>
				<verse number="19">Mert nem a szívébe megy be, hanem a gyomrába, és az árnyékszékbe kerül.“ Így nyilvánított Jézus tisztának minden eledelt.</verse>
				<verse number="20">És ezt mondta: „Amik belőle kijönnek, azok fertőzik meg az embert.</verse>
				<verse number="21">Mert onnan belülről, az emberek szívéből származnak a gonosz gondolatok, házasságtörések, paráznaságok, gyilkosságok,</verse>
				<verse number="22">lopások, telhetetlenségek, gonoszságok, álnokság, szemérmetlenség, gonosz szem, káromlás, kevélység, bolondság:</verse>
				<verse number="23">Mindezek a gonoszságok belülről jönnek ki, és megfertőzik az embert.“</verse>
				<verse number="24">És onnan fölkelve, elment Tírusz és Szidón határaiba; és bement egy házba, mert nem akarta, hogy valaki észrevegye. De nem titkolhatta el magát.</verse>
				<verse number="25">Mert egy asszony, akinek leányában tisztátalan lélek volt, hallott felőle, eljött, és lábaihoz borult.</verse>
				<verse number="26">Ez az asszony pedig pogány volt, sziroföníciai származású, és kérte őt, hogy űzze ki a leányából az ördögöt.</verse>
				<verse number="27">Jézus pedig ezt mondta neki: „Engedd, hogy először a gyermekek lakjanak jól. Mert nem jó a gyermekek kenyerét elvenni és az ebeknek vetni.“</verse>
				<verse number="28">Az pedig így felelt neki: „Úgy van, Uram, de hiszen az ebek is esznek az asztal alatt a gyermekek morzsáiból.“</verse>
				<verse number="29">Erre ezt mondta neki: „Ezért a beszédért eredj el, az ördög kiment a leányodból.“</verse>
				<verse number="30">És hazamenve, úgy találta, hogy az ördög már kiment belőle, a leány pedig az ágyon feküdt.</verse>
				<verse number="31">Aztán ismét kimenve Tírusz és Szidón határaiból, a Galileai-tengerhez ment, a Tízváros határain át.</verse>
				<verse number="32">És hoztak hozzá egy nehezen beszélő siketet, és kérték őt, hogy tegye reá kezét.</verse>
				<verse number="33">Ő pedig, mikor kivitte azt egymagában a sokaságból, ujját fülébe dugta, és ujjára köpve megérintette a nyelvét,</verse>
				<verse number="34">föltekintett az égre, fohászkodott, és ezt mondta neki: „Effata“, azaz: „nyílj meg!“</verse>
				<verse number="35">És azonnal megnyíltak fülei, és nyelvének kötele is megoldódott, és helyesen beszélt.</verse>
				<verse number="36">És megparancsolta nekik, hogy senkinek se mondják el; de mennél inkább tiltotta, annál inkább híresztelték,</verse>
				<verse number="37">és szerfelett álmélkodtak, és ezt mondták: „Mindent jól cselekedett; a siketeket is hallókká teszi, a némákat is beszélőkké.“</verse>
			</chapter>
			<chapter number="8">
				<verse number="1">Azokban a napokban, mivel ismét fölötte nagy volt a sokaság, és nem volt mit enniük, magához szólította Jézus a tanítványait, és mondta nekik:</verse>
				<verse number="2">„Szánakozom e sokaságon, mert immár harmadik napja, hogy velem vannak, és nincs mit enniük;</verse>
				<verse number="3">és ha éhen bocsátom haza őket, kidőlnek az úton, mert némelyek közülük messziről jöttek.“</verse>
				<verse number="4">A tanítványai pedig ezt felelték neki: „Honnan laktathatná jól ezeket valaki kenyérrel itt e pusztában?“</verse>
				<verse number="5">És megkérdezte őket: „Hány kenyeretek van?“ Azok pedig mondták: „Hét.“</verse>
				<verse number="6">Akkor megparancsolta a sokaságnak, hogy telepedjenek le a földre. És vette a hét kenyeret, és hálákat adva, megszegte, és adta az ő tanítványainak, hogy tegyék eléjük. És a sokaság elé tették.</verse>
				<verse number="7">Volt egy kevés haluk is. És hálákat adva azt mondta, hogy tegyék eléjük azokat is.</verse>
				<verse number="8">Ettek azért, és jóllaktak; és fölszedték a maradék darabokat, hét kosárral.</verse>
				<verse number="9">Akik pedig ettek mintegy négyezren voltak. Ezután elbocsátotta őket.</verse>
				<verse number="10">És azonnal hajóba szállt tanítványaival, és elment Dalmanuta vidékére.</verse>
				<verse number="11">Kijöttek hozzá a farizeusok, és kezdték őt faggatni, mennyei jelt kívánva tőle, hogy kísértsék őt.</verse>
				<verse number="12">Ő pedig lelkében felfohászkodva, ezt mondta: „Miért kíván jelt ez a nemzetség? Bizony mondom nektek: Nem adatik jel ennek a nemzetségnek.“</verse>
				<verse number="13">És otthagyva őket, ismét hajóba szállt, és a túlsó partra ment. Őrizkedjetek a farizeusok kovászától és a Heródes kovászától!</verse>
				<verse number="14">De elfelejtettek kenyeret vinni, és egy kenyérnél nem volt velük több a hajóban.</verse>
				<verse number="15">És Jézus figyelmeztette őket, mondván: „Vigyázzatok, őrizkedjetek a farizeusok kovászától és a Heródes kovászától!“</verse>
				<verse number="16">Ekkor egymás között tanakodtak, hogy nincs kenyerünk.</verse>
				<verse number="17">Jézus pedig észrevette ezt, és mondta nekik: „Miért tanakodtok, hogy nincsen kenyeretek? Még most sem látjátok be és nem értitek? Mégis kemény a szívetek?</verse>
				<verse number="18">Van szemetek, és nem láttok, és van fületek, és nem hallotok? Nem emlékeztek</verse>
				<verse number="19">mikor az öt kenyeret megszegtem az ötezernek, hány kosarat hoztatok el darabokkal tele?“ Mondták neki: „Tizenkettőt.“</verse>
				<verse number="20">„Amikor pedig a hetet a négyezernek, hány kosarat hoztatok el darabokkal tele?“ Azok pedig mondták: „Hetet.“</verse>
				<verse number="21">És mondta nekik Jézus: „Hogy nem értitek hát?“</verse>
				<verse number="22">Azután Betsaidába ment, és egy vakot vittek hozzá, és kérték őt, hogy érintse meg.</verse>
				<verse number="23">Ő pedig megfogta a vaknak kezét, kivezette őt a falun kívül, és a szemeibe köpve és kezeit reátéve, megkérdezte őt, vajon lát-e valamit.</verse>
				<verse number="24">Az pedig föltekintve mondta: „Látom az embereket, mint valami járkáló fákat.“</verse>
				<verse number="25">Azután kezeit ismét rátette annak szemeire, ő pedig feltekintett vele, és meggyógyult, és messze és világosan látott mindent.</verse>
				<verse number="26">És hazaküldte, mondván: „Se a faluba be ne menj, se senkinek el ne mondd a faluban.“</verse>
				<verse number="27">És elment Jézus tanítványaival együtt Cézárea Filippi falvaiba. Útközben megkérdezte tanítványaitól: „Kinek mondanak engem az emberek?“</verse>
				<verse number="28">Ők pedig így feleltek: „Keresztelő Jánosnak, némelyek Illésnek, ismét némelyek pedig egynek a próféták közül.“</verse>
				<verse number="29">Ő pedig ezt kérdezte tőlük: „Hát ti kinek mondtok engem?“ Péter így felelt neki: „Te vagy a Krisztus.“</verse>
				<verse number="30">És rájuk parancsolt, hogy senkinek se szóljanak felőle.</verse>
				<verse number="31">És tanítani kezdte őket, hogy az Emberfiának sokat kell szenvednie, megvettetnie a vénektől, a főpapoktól és az írástudóktól, és megöletnie, és harmadnapra fel kell támadnia.</verse>
				<verse number="32">És ezt nyíltan mondta. Péter pedig magához vonva őt, dorgálni kezdte.</verse>
				<verse number="33">Ő azonban megfordulva tanítványaira tekintett, megfeddte Pétert, és ezt mondta: „Távozz tőlem, Sátán, mert nem az Isten dolgaira, hanem az emberi dolgokra gondolsz.“</verse>
				<verse number="34">A sokaságot pedig az ő tanítványaival együtt magához szólítva, ezt mondta nekik: „Ha valaki énutánam akar jönni, tagadja meg magát, vegye fel az ő keresztjét, és kövessen engem.</verse>
				<verse number="35">Mert aki meg akarja tartani az ő életét, elveszti azt, aki pedig elveszti az ő életét énérettem és az evangéliumért, az megtalálja azt.</verse>
				<verse number="36">Mert mit használ az embernek, ha az egész világot megnyeri, lelkében pedig kárt vall?</verse>
				<verse number="37">Avagy mit adhat az ember váltságul az ő lelkéért?</verse>
				<verse number="38">Mert aki szégyell engem és az én beszédeimet e parázna és bűnös nemzetség között, az Emberfia is szégyellni fogja azt, mikor eljön az ő Atyja dicsőségében a szent angyalokkal.“</verse>
			</chapter>
			<chapter number="9">
				<verse number="1">Azután mondta nékik: „Bizony mondom néktek, hogy vannak némelyek az itt állók között, a kik nem kóstolnak addig halált, amíg meg nem látják, hogy az Isten országa eljött hatalommal.“</verse>
				<verse number="2">És hat nap múlva magához vette Jézus Pétert, Jakabot és Jánost, és felvitte csupán őket magukban egy magas hegyre. És elváltozott előttük.</verse>
				<verse number="3">Ruhája fényes lett, és olyan fehér, mint a hó, amihez hasonlót a ruhafestő e földön nem fehéríthet.</verse>
				<verse number="4">És megjelent nekik Mózes Illéssel együtt, és beszéltek Jézussal.</verse>
				<verse number="5">Péter pedig megszólalt, és ezt mondta Jézusnak: „Mester, jó nékünk itt lenni, csináljunk azért három hajlékot, neked egyet, Mózesnek is egyet, Illésnek is egyet.“</verse>
				<verse number="6">De nem tudta mit beszél, mivel megrémültek,</verse>
				<verse number="7">és felhő támadt, mely beárnyékolta őket, és a felhőből szózat jött: „Ez az én szeretett Fiam, őt hallgassátok.“</verse>
				<verse number="8">És mikor nagyon hirtelen körültekintettek, senkit sem láttak maguk körül, egyedül Jézust.</verse>
				<verse number="9">Mikor pedig a hegyről leszálltak, megparancsolta nékik, hogy senkinek se beszéljék el, amit láttak, csak amikor az Emberfia a halálból feltámad.</verse>
				<verse number="10">És ezt a parancsot megtartották magukban, tanakodva egymás között: mit jelent a halálból feltámadni?</verse>
				<verse number="11">És megkérdezték tőle: „Miért mondják az írástudók, hogy előbb Illésnek kell eljönnie?“</verse>
				<verse number="12">Ő pedig ezt felelte nekik: „Illés ugyan előbb eljön, és helyreállít mindent; de hogyan van az Emberfiáról megírva, hogy sokat kell szenvednie és megvettetnie?</verse>
				<verse number="13">De mondom nektek, hogy Illés is eljött, és azt cselekedték vele, amit akartak, amint meg van írva róla.“</verse>
				<verse number="14">Amikor a tanítványokhoz odament, nagy sokaságot látott körülöttük, és írástudókat, akik azokkal vitatkoztak.</verse>
				<verse number="15">Amikor az egész sokaság meglátta őt, azonnal elálmélkodott, és hozzásietve köszöntötte őt.</verse>
				<verse number="16">Ő pedig megkérdezte az írástudókat: „Miről vitatkoztok ezekkel?“</verse>
				<verse number="17">A sokaságból valaki így felelt neki: „Mester, idehoztam hozzád a fiamat, akiben néma lélek van.</verse>
				<verse number="18">És amikor csak megragadja, szaggatja őt, ő pedig tajtékzik, fogát csikorgatja, és megmerevedik. Mondtam hát tanítványaidnak, hogy űzzék ki azt, de nem tudták.“</verse>
				<verse number="19">Ő pedig így felelt neki: „Ó, hitetlen nemzetség, meddig leszek még veletek? Meddig szenvedlek még titeket? Hozzátok őt hozzám.“</verse>
				<verse number="20">És odavitték hozzá, és mihelyt meglátta őt, a lélek azonnal megrázta azt, és leesve a földre, tajtékozott és fetrengett.</verse>
				<verse number="21">És megkérdezte az atyját: „Mennyi ideje, hogy ez van rajta?“ Az pedig mondta: „Gyermeksége óta.</verse>
				<verse number="22">És gyakran vetette tűzbe is, vízbe is, hogy elveszítse őt, de ha valamit tehetsz, légy segítségül nekünk, megkönyörülvén rajtunk.“</verse>
				<verse number="23">Jézus pedig ezt mondta neki: „Ha hiheted azt, minden lehetséges a hívőnek.“</verse>
				<verse number="24">A gyermek atyja pedig azonnal kiáltott, és könnyhullatással mondta: „Hiszek, Uram! Légy segítségül az én hitetlenségemnek.“</verse>
				<verse number="25">Jézus pedig mikor látta, hogy a sokaság még inkább összetódul, megdorgálta a tisztátalan lelket, ezt mondva neki: „Te néma és siket lélek, én parancsolom neked, menj ki belőle, és többé belé ne menj!“</verse>
				<verse number="26">És kiáltás és erős szaggatás között kiment belőle. A fiú pedig olyan lett, mint egy halott, annyira, hogy sokan azt mondták, hogy meghalt.</verse>
				<verse number="27">Jézus pedig megfogta a kezét, fölemelte, és az fölkelt.</verse>
				<verse number="28">Mikor pedig bement a házba, tanítványai megkérdezték őt külön: „Mi miért nem űzhettük ki azt?“</verse>
				<verse number="29">Ő pedig ezt mondta nekik: „Ez a fajta semmivel sem űzhető ki, csupán könyörgéssel és böjtöléssel.“</verse>
				<verse number="30">És onnan kimenve, Galileán mentek át, és nem akarták, hogy valaki megtudja.</verse>
				<verse number="31">Mert tanította tanítványait, és ezt mondta nekik: „Az Emberfia az emberek kezébe adatik, és megölik őt, de ha megölték, harmadnapra föltámad.“</verse>
				<verse number="32">De ők nem értették ezt a beszédet, és féltek megkérdezni őt.</verse>
				<verse number="33">És elment Kapernaumba. És odahaza megkérdezték őket: „Miről vitatkoztatok egymással az úton?“</verse>
				<verse number="34">De ők hallgattak, mert egymás között azon vitatkoztak az úton, hogy ki a nagyobb.</verse>
				<verse number="35">És leülve Jézus, odaszólította a tizenkettőt, és mondta nékik: „Ha valaki első akar lenni, legyen mindenki között utolsó, és mindenkinek szolgája.“</verse>
				<verse number="36">És kézenfogva egy gyermeket, közéjük állította, ölébe vette, és azt mondta nekik:</verse>
				<verse number="37">„Aki az ilyen gyermekek közül egyet befogad az én nevemben, engem fogad be, és aki engem befogad, nem engem fogad be, hanem azt, aki engem elküldött.“</verse>
				<verse number="38">János pedig így felelt neki: „Mester, láttunk valakit, aki a te neveddel ördögöket űz, aki nem követ minket, és eltiltottuk őt, mivel nem követ minket.“</verse>
				<verse number="39">Jézus pedig ezt mondta: „Ne tiltsátok el őt, mert senki sincs, aki csodát tesz az én nevemben, és ugyanakkor gonoszul szólhatna felőlem.</verse>
				<verse number="40">Mert aki nincs ellenünk, mellettünk van.</verse>
				<verse number="41">Aki inni ad egy pohár vizet az én nevemben, mivel a Krisztuséi vagytok, bizony mondom néktek, el nem veszti a jutalmát.</verse>
				<verse number="42">„Aki pedig megbotránkoztat egyet ama kicsinyek közül, akik én bennem hisznek, jobb annak, ha malomkövet kötnek a nyakára, és a tengerbe vetik.</verse>
				<verse number="43">És ha megbotránkoztat téged a te kezed, vágd le, mert jobb neked csonkán bemenned az életre, mint két kézzel menned a gyehennára, az olthatatlan tűzre,</verse>
				<verse number="44">ahol férgük nem pusztul el, és tüzük nem alszik el.</verse>
				<verse number="45">És ha a te lábad botránkoztat meg téged, vágd le azt, mert jobb neked sántán bemenned az életre, mint két lábbal vettetned a gyehennára, az olthatatlan tűzre,</verse>
				<verse number="46">ahol férgük nem pusztul el, és tüzük nem alszik el.</verse>
				<verse number="47">És ha a te szemed botránkoztat meg téged, vájd ki azt, mert jobb neked félszemmel bemenned az Isten országába, mint két szemmel vettetned a tüzes gyehennára,</verse>
				<verse number="48">ahol férgük nem pusztul el, és tüzük nem alszik el.</verse>
				<verse number="49">„Mert mindenki tűzzel sózatik meg, és minden áldozat sóval sózatik meg.</verse>
				<verse number="50">Jó a só, de ha a só ízét veszti, mivel adtok ízt neki? Legyen bennetek só, és legyetek békében egymással.“</verse>
			</chapter>
			<chapter number="10">
				<verse number="1">Jézus onnan felkelve Júdea határaiba ment, a Jordánon túlra; és ismét sokaság gyülekezett hozzá; ő pedig szokása szerint ismét tanította őket.</verse>
				<verse number="2">A farizeusok hozzámenve megkérdezték tőle, hogy szabad-e férjnek feleségét elbocsátani: ezzel kísértették Jézust.</verse>
				<verse number="3">Ő pedig ezt felelve, mondta nekik: „Mit parancsolt nektek Mózes?“</verse>
				<verse number="4">Ők pedig ezt mondták: „Mózes megengedte, hogy válólevelet írjunk, és elváljunk.“</verse>
				<verse number="5">Jézus ezt felelte nékik: „A szívetek keménysége miatt írta nektek ezt a parancsolatot;</verse>
				<verse number="6">de a teremtés kezdete óta »férfiúvá és asszonnyá« teremtette az embert az Isten.</verse>
				<verse number="7">»Ezért elhagyja az ember az ő atyját és anyját; és ragaszkodik a feleségéhez,</verse>
				<verse number="8">és lesznek ketten egy testté«, úgyhogy többé már nem két, hanem egy test.</verse>
				<verse number="9">Amit tehát az Isten egybeszerkesztett, ember el ne válassza.“</verse>
				<verse number="10">És odahaza tanítványai ismét megkérdezték őt erről.</verse>
				<verse number="11">Ő pedig ezt mondta nekik: „Aki elbocsátja feleségét, és mást vesz el, házasságtörést követ el az ellen.</verse>
				<verse number="12">Ha pedig a feleség hagyja el a férjét, és mással kel egybe, házasságtörést követ el.“</verse>
				<verse number="13">Ekkor kisgyermekeket vittek hozzá, hogy érintse meg őket, a tanítványok azonban megfeddték azokat, akik hozták.</verse>
				<verse number="14">Jézus pedig ezt látva, haragra gerjedt, és mondta nékik: „Engedjétek hozzám jönni a kisgyermekeket, és ne tiltsátok el őket, mert ilyeneké az Istennek országa.</verse>
				<verse number="15">Bizony mondom néktek: Aki nem úgy fogadja az Isten országát, mint egy kisgyermek, semmiképpen sem megy be abba.“</verse>
				<verse number="16">Aztán ölébe vette őket, és kezét rájuk téve, megáldotta őket.</verse>
				<verse number="17">Amikor útnak indult, odafutott hozzá egy ember, és letérdelve előtte, kérdezte őt: „Jó Mester, mit cselekedjem, hogy az örök életet elnyerhessem?“</verse>
				<verse number="18">Jézus pedig mondta neki: „Miért mondasz engem jónak? Senki sem jó, csak egy, az Isten.</verse>
				<verse number="19">A parancsolatokat tudod: »Ne paráználkodjál; ne ölj; ne lopj; hamis tanúbizonyságot ne tégy, kárt ne tégy; tiszteld atyádat és anyádat.«“</verse>
				<verse number="20">Az pedig ezt mondta neki: „Mester, mindezeket megtartottam ifjúságomtól fogva.“</verse>
				<verse number="21">Jézus pedig rátekintett, és megkedvelte őt, és mondta néki: „Egy fogyatékosságod van: eredj el, add el minden vagyonodat, és add a szegényeknek, és kincsed lesz a mennyben; aztán jöjj, és kövess engem, felvéve a keresztet.“</verse>
				<verse number="22">Az pedig elszomorodva e beszéden, elment búsan, mert sok jószága volt.</verse>
				<verse number="23">Jézus pedig körültekintve, mondta tanítványainak: „Milyen nehezen mennek be az Isten országába, akiknek gazdagságuk van!“</verse>
				<verse number="24">A tanítványok pedig elálmélkodtak az ő beszédén, de Jézus ismét mondta nékik: „Gyermekeim, milyen nehéz azoknak, akik a gazdagságban bíznak, az Isten országába bemenni!</verse>
				<verse number="25">Könnyebb a tevének a tű fokán átmenni, mint a gazdagnak az Isten országába bejutni.“</verse>
				<verse number="26">Azok pedig még inkább elálmélkodtak, ezt mondva maguk között: „Kicsoda üdvözülhet tehát?“</verse>
				<verse number="27">Jézus pedig rájuk tekintve, ezt mondta: „Az embereknek lehetetlen, de nem az Istennek, mert az Istennek minden lehetséges.“</verse>
				<verse number="28">Péter ezt kezdte mondani neki: „Íme, mi elhagytunk mindent, és követtünk téged.“</verse>
				<verse number="29">Jézus pedig így felelt: „Bizony mondom néktek, senki sincs, aki elhagyta házát vagy testvéreit, atyját vagy anyját, feleségét vagy gyermekeit, vagy szántóföldjeit énérettem és az evangéliumért,</verse>
				<verse number="30">és százannyit ne kapna most ebben az időben, házakat, testvéreket, anyákat, gyermekeket és szántóföldeket, üldözésekkel együtt, a jövendő világon pedig örök életet.</verse>
				<verse number="31">Sok elsőkből pedig utolsó lesz, és sok utolsóból első.“</verse>
				<verse number="32">Mikor pedig a Jeruzsálembe vezető úton mentek fel, és előttük ment Jézus, ők álmélkodtak, és követve őt, féltek. Ekkor a tizenkettőt ismét maga mellé vette, és azokról a dolgokról kezdett nekik szólni, amelyek majd vele történnek,</verse>
				<verse number="33">ezt mondván: „Íme, felmegyünk Jeruzsálembe, és az Emberfia átadatik a főpapoknak és az írástudóknak, és halálra ítélik, és a pogányok kezébe adják,</verse>
				<verse number="34">megcsúfolják és megostorozzák, megköpdösik és megölik, de harmadnapon feltámad.“</verse>
				<verse number="35">Odamentek hozzá Jakab és János, a Zebedeus fiai, és ezt mondták neki: „Mester, szeretnénk, hogy amire kérünk, tedd meg nékünk.“</verse>
				<verse number="36">Ő pedig ezt kérdezte tőlük: „Mit kívántok, hogy tegyek veletek?“</verse>
				<verse number="37">Azok pedig ezt mondták neki: „Add meg nekünk, hogy egyikünk jobb kezed felől, másikunk pedig bal kezed felől üljön a te dicsőségedben.“</verse>
				<verse number="38">Jézus pedig ezt mondta nekik: „Nem tudjátok, mit kértek. Megihatjátok-e azt a poharat, amelyet én megiszom, és megkeresztelkedhettek-e azzal a keresztséggel, amellyel én megkeresztelkedem?“</verse>
				<verse number="39">Azok pedig ezt mondták neki: „Megtehetjük.“ Jézus pedig ezt mondta nekik: „A poharat ugyan, amelyből én iszom, megisszátok, és a keresztséggel, amellyel én megkeresztelkedem, megkeresztelkedtek,</verse>
				<verse number="40">de az én jobb és bal kezem felől való ülést nem az én dolgom megadni, hanem azoké lesz az, akiknek elkészíttetett.“</verse>
				<verse number="41">Amikor ezt a tíz tanítvány meghallotta, haragudni kezdtek Jakabra és Jánosra.</verse>
				<verse number="42">Jézus pedig magához szólítva őket, ezt mondta nekik: „Tudjátok, hogy azok, akiket a pogányok között fejedelmeknek tartanak, uralkodnak felettük, és nagyjaik hatalmaskodnak rajtuk.</verse>
				<verse number="43">De nem így lesz közöttetek, hanem, aki nagy akar lenni közöttetek, az legyen a ti szolgátok,</verse>
				<verse number="44">és aki közületek első akar lenni, mindenkinek szolgája legyen.</verse>
				<verse number="45">Mert az Emberfia sem azért jött, hogy néki szolgáljanak, hanem hogy ő szolgáljon, és adja az ő életét váltságul sokakért.“</verse>
				<verse number="46">Azután Jerikóba érkeztek, és amikor ő, tanítványai és nagy sokaság Jerikóból mentek ki, a vak Bartimeus, Timeus fia ott ült az úton, és koldult.</verse>
				<verse number="47">Amikor meghallotta, hogy a Názáreti Jézus az, így kiáltott fel: „Jézus, Dávidnak Fia, könyörülj rajtam!“</verse>
				<verse number="48">Sokan megfedték őt, hogy hallgasson, de ő annál jobban kiáltotta: „Dávidnak Fia, könyörülj rajtam!“</verse>
				<verse number="49">Akkor Jézus megállt, és azt mondta, hogy hívják oda. És odahívták a vakot, ezt mondva neki: „Bízzál és kelj föl! Hív téged!“</verse>
				<verse number="50">Az pedig felső ruháját ledobta, felkelt, és odament Jézushoz.</verse>
				<verse number="51">Jézus pedig megkérdezte tőle: „Mit akarsz, hogy cselekedjem veled?“ A vak pedig mondta neki: „Mester, hogy lássak.“</verse>
				<verse number="52">Jézus pedig mondta neki: „Eredj el, a te hited megtartott téged.“ És azonnal megjött a szeme világa, és követte Jézust az úton.</verse>
			</chapter>
			<chapter number="11">
				<verse number="1">Amikor Jeruzsálemhez közeledtek, Betfagé és Betánia felé, az Olajfák hegyénél elküldött tanítványai közül kettőt,</verse>
				<verse number="2">és ezt mondta nekik: „Eredjetek abba a faluba, amely előttetek van, és amikor abba bejuttok, azonnal találtok egy szamárcsikót megkötve, amelyen ember nem ült még soha; oldjátok el és hozzátok ide.</verse>
				<verse number="3">Ha valaki pedig megkérdezi tőletek: Miért teszitek ezt? Mondjátok: Az Úrnak van szüksége rá. Erre azonnal elengedi.“</verse>
				<verse number="4">Elmentek tehát, és megtalálták a megkötött szamárcsikót, az ajtón kívül a kettős útnál, és eloldották azt.</verse>
				<verse number="5">Az ott állók közül pedig némelyek ezt mondták nekik: „Mit műveltek, hogy eloldjátok a szamárcsikót?“</verse>
				<verse number="6">Ők pedig úgy feleltek nekik, amint Jézus megparancsolta. Erre elengedték őket.</verse>
				<verse number="7">Odavitték a szamárcsikót Jézushoz, rátették felsőruháikat, ő pedig felült rá.</verse>
				<verse number="8">Sokan pedig felsőruháikat az útra terítették, mások pedig ágakat vagdostak a fákról, és az útra szórták.</verse>
				<verse number="9">Akik pedig előtte mentek, és akik követték, ezt kiáltották: „Hozsánna!“ „Áldott, aki jön az Úrnak nevében!“</verse>
				<verse number="10">„Áldott a mi Atyánknak, Dávidnak országa, amely az Úrnak nevében jön!“ „Hozsánna a magasságban!“</verse>
				<verse number="11">És bement Jézus Jeruzsálembe és a templomba, mindenhol körülnézett, és mivel az idő már későre járt, kiment Betániába a tizenkettővel.</verse>
				<verse number="12">Másnap, mikor Betániából kimentek, megéheztek,</verse>
				<verse number="13">és messziről meglátva egy fügefát, amelynek levelei voltak, odament, hátha talál valamit rajta. De odaérve, egyebet, mint levelet, nem talált rajta, mert nem volt fügeérés ideje.</verse>
				<verse number="14">Akkor Jézus megszólalt, és ezt mondta a fügefának: „Soha többé ne egyék rólad gyümölcsöt senki.“ A tanítványai is hallották ezt.</verse>
				<verse number="15">Azután Jeruzsálembe érkeztek. Bemenve a templomba, Jézus kezdte kiűzni azokat, akik a templomban árultak és vásároltak, a pénzváltók asztalait és a galambárusok székeit pedig felborította,</verse>
				<verse number="16">és nem engedte, hogy valaki edényt vigyen a templomon keresztül.</verse>
				<verse number="17">Azután így tanította őket: „Nincs-e megírva: »Az én házamat imádság házának nevezik minden nép között«? Ti pedig rablók barlangjává tettétek azt.“</verse>
				<verse number="18">És meghallották az írástudók és a főpapok, és azon tanakodtak, hogy hogyan veszíthetnék el őt. Mert féltek tőle, mivel az egész sokaság álmélkodott az ő tanításán.</verse>
				<verse number="19">Amikor azután beesteledett, kiment a városból.</verse>
				<verse number="20">Reggel pedig, amikor elmentek a fügefa mellett, látták, hogy az gyökerestől kiszáradt.</verse>
				<verse number="21">Péter visszaemlékezve, ezt mondta neki: „Mester, nézd, a fügefa, amelyet megátkoztál, kiszáradt.“</verse>
				<verse number="22">És Jézus ezt felelte nekik: „Legyen hitetek Istenben.</verse>
				<verse number="23">Mert bizony mondom néktek, ha valaki azt mondja ennek a hegynek: Kelj fel, és ugorjál a tengerbe, és szívében nem kételkedik, hanem hiszi, hogy amit mond, megtörténik, meglesz, amit mondott.</verse>
				<verse number="24">Ezért mondom nektek: Amit könyörgésetekben kértek, higgyétek, hogy mindazt megkapjátok, és meg is adatik néktek.</verse>
				<verse number="25">És amikor imádkozva megálltok, bocsássátok meg, ha valaki ellen valami panaszotok van, hogy a ti mennyei Atyátok is megbocsássa nektek vétkeiteket.</verse>
				<verse number="26">Ha pedig ti nem bocsátotok meg, a ti mennyei Atyátok sem bocsátja meg a ti vétkeiteket.“</verse>
				<verse number="27">Ismét elmentek Jeruzsálembe. Amikor pedig Jézus a templomban körüljárt, odamentek hozzá a főpapok, az írástudók és a vének.</verse>
				<verse number="28">És mondták neki: „Milyen hatalommal cselekszed ezeket, és ki adta neked a hatalmat arra, hogy ezeket cselekedd?“</verse>
				<verse number="29">Jézus pedig ezt mondta nekik: „Én is kérdezek egy dolgot tőletek, feleljetek meg nekem, és megmondom nektek, hogy miféle hatalomnál fogva cselekszem ezeket.</verse>
				<verse number="30">A János keresztsége mennyből való volt-e vagy emberektől? Erre feleljetek nekem.“</verse>
				<verse number="31">Azok pedig tanakodtak maguk között, ezt mondván: „Ha azt mondjuk: a mennyből, azt fogja mondani: Akkor miért nem hittetek neki?</verse>
				<verse number="32">Mondjuk talán azt: az emberektől?“ De féltek a néptől, mert mindenki azt tartotta Jánosról, hogy valóban próféta volt.</verse>
				<verse number="33">Ezért így feleltek Jézusnak: „Nem tudjuk.“ Jézus is válaszolt nekik: „Én sem mondom meg nektek, miféle hatalomnál fogva cselekszem ezeket.“</verse>
			</chapter>
			<chapter number="12">
				<verse number="1">Ezután példázatokban kezdett beszélni hozzájuk: „Egy ember szőlőt ültetett, körülvette gyepűvel, és sajtót ásott, és tornyot épített, és kiadta munkásoknak, és elutazott.</verse>
				<verse number="2">Amikor eljött az ideje, szolgát küldött a munkásokhoz, hogy kapjon a munkásoktól a szőlő gyümölcséből.</verse>
				<verse number="3">Azok azonban megfogták, megverték, és üresen küldték vissza.</verse>
				<verse number="4">És ismét küldött hozzájuk egy másik szolgát, akit meg kővel dobáltak meg, fejét betörték, és gyalázattal illetve visszaküldték.</verse>
				<verse number="5">Ismét küldött egy másikat, de azt megölték, és még sok más szolgát is, akik közül némelyeket megvertek, némelyeket pedig megöltek.</verse>
				<verse number="6">Mivel pedig még egyvalakije, egyetlen szeretett fia is volt, utoljára azt is elküldte hozzájuk, ezt mondván: A fiamat meg fogják becsülni.</verse>
				<verse number="7">A munkások azonban ezt mondák maguk között: Ez az örökös, gyertek, öljük meg, és mienk lesz az örökség.</verse>
				<verse number="8">És megfogták, megölték, és a szőlőn kívülre dobták.</verse>
				<verse number="9">Mit cselekszik hát a szőlőnek ura? Eljön, és elveszti a munkásokat, és a szőlőt másoknak adja.</verse>
				<verse number="10">Ezt az Írást sem olvastátok: »Amelyik követ az építők megvetettek, az lett a szegletkővé.</verse>
				<verse number="11">Az Úrtól lett ez, és csodálatos a mi szemeink előtt«?“</verse>
				<verse number="12">És igyekeztek őt elfogni, de féltek a sokaságtól, mert tudták, hogy a példázatot ellenük mondta. Ezért otthagyták őt, és tovább mentek onnan.</verse>
				<verse number="13">Elküldtek hozzá néhányat a farizeusok és a Heródes-pártiak közül, hogy szavaival fogják meg.</verse>
				<verse number="14">Azok pedig odamenve, ezt mondták neki: „Mester, tudjuk hogy igaz vagy, és nem tartasz senkitől, mert nem az emberek személyére tekintesz, hanem az igazság szerint tanítod az Isten útját. Szabad-e a császárnak adót fizetni vagy nem? Fizessünk vagy ne fizessünk?“</verse>
				<verse number="15">Ő pedig ismerve képmutatásukat, ezt mondta nekik: „Miért kísértetek engem? Hozzatok nekem egy pénzt, hadd lássam.“</verse>
				<verse number="16">Azok pedig hoztak, és Jézus megkérdezte tőlük: „Kié ez a kép és a felirat?“ Azok pedig ezt felelték: „A császáré.“</verse>
				<verse number="17">Ekkor Jézus ezt mondta nékik: „Adjátok meg a császárnak, ami a császáré, és az Istennek, ami az Istené.“ És elálmélkodtak rajta.</verse>
				<verse number="18">Ezután szadduceusok jöttek hozzá, akik azt mondják, hogy nincsen feltámadás, és megkérdezték tőle:</verse>
				<verse number="19">„Mester, Mózes azt írta nekünk, hogy »ha valakinek testvére meghalt, és feleséget hagyott hátra, gyermekeket pedig nem hagyott, akkor a feleségét vegye el az ő testvére, és támasszon utódot a testvérének.«</verse>
				<verse number="20">Volt tehát hét fiútestvér. Az első feleséget vett, de meghalt, és nem hagyott utódot.</verse>
				<verse number="21">A második is elvette az asszonyt, de meghalt, és utódot ő sem hagyott. Hasonlóképpen a harmadik is,</verse>
				<verse number="22">és mind a hét elvette, és utódot nem hagytak. Legutoljára meghalt az asszony is.</verse>
				<verse number="23">A feltámadáskor tehát, mikor feltámadnak, melyiküknek lesz a felesége? Mert mind a hétnek a felesége volt.“</verse>
				<verse number="24">Jézus pedig így felelt nekik: „Vagy nem azért tévelyegtek-e, mert nem ismeritek az Írásokat, sem az Istennek hatalmát?</verse>
				<verse number="25">Mert amikor a halálból feltámadnak, sem nem házasodnak, sem férjhez nem mennek, hanem olyanok lesznek, mint az angyalok a mennyekben.</verse>
				<verse number="26">A halottakról pedig, hogy feltámadnak, nem olvastátok-e a Mózes könyvében, a csipkebokornál, hogy hogyan szólott neki az Isten, ezt mondván: »Én vagyok Ábrahám Istene, Izsák Istene és Jákób Istene«?</verse>
				<verse number="27">Az Isten nem holtaknak, hanem élőknek Istene. Ti tehát igen tévelyegtek.“</verse>
				<verse number="28">Akkor odament hozzá egy az írástudók közül, aki az ő vitatkozásukat hallotta, és tudva, hogy jól megfelelt nekik, megkérdezte tőle: „Melyik az első az összes parancsolat közül?“</verse>
				<verse number="29">Jézus ezt felelt neki: „Minden parancsolat közül az első: »Halljad, Izrael, az Úr, a mi Istenünk az egyetlen Úr.</verse>
				<verse number="30">Szeressed azért az Urat, a te Istenedet teljes szívedből, teljes lelkedből, teljes elmédből és teljes erődből. Ez az első parancsolat.«</verse>
				<verse number="31">A második pedig hasonlít ehhez: »Szeresd felebarátodat, mint magadat.« Nincs más ezeknél nagyobb parancsolat.“</verse>
				<verse number="32">Akkor mondta neki az írástudó: „Jól van, Mester, helyesen mondod, hogy egy Isten van, és nincsen kívüle más,</verse>
				<verse number="33">és szeretni őt teljes szívből, teljes elméből, teljes lélekből és teljes erőből és szeretni az ember felebarátját, mint önmagát, többet ér minden égőáldozatnál és véres áldozatnál.“</verse>
				<verse number="34">Jézus pedig látva, hogy bölcsen felelt, ezt mondta neki: „Nem vagy messze az Isten országától.“ És többé senki sem merte őt megkérdezni.</verse>
				<verse number="35">Amint Jézus a templomban tanított, ezt kérdezte: „Hogyan mondhatják az írástudók, hogy a Krisztus Dávidnak Fia?</verse>
				<verse number="36">Hiszen Dávid maga mondta a Szentlélek által: »Mondta az Úr az én Uramnak: ülj az én jobb kezem felől, amíg lábaid alá nem vetem ellenségeidet zsámolyul.«</verse>
				<verse number="37">Tehát maga Dávid nevezi őt »Urának«, hogyan lehet akkor a Fia?“ És a nagy sokaság örömmel hallgatta.</verse>
				<verse number="38">Jézus pedig ezt mondta nekik tanításában: „Őrizkedjetek az írástudóktól, akik örömest járnak hosszú köntösökben, és szeretik, ha a piacokon köszöntik őket.</verse>
				<verse number="39">És szeretik a gyülekezetekben az első helyeket és a lakomákon a főhelyeket.</verse>
				<verse number="40">Az özvegyeknek házát fölemésztik, és színlelésből hosszan imádkoznak: ezek súlyosabb ítélet alá esnek.“</verse>
				<verse number="41">Ezután leült Jézus a templompersellyel átellenben, és nézte, hogy a sokaság miként dob pénzt a perselybe. Sok gazdag pedig sokat dobott abba.</verse>
				<verse number="42">Egy szegény özvegyasszony is odajött, két fillért, azaz egynegyed pénzt dobott bele.</verse>
				<verse number="43">Akkor odaszólította tanítványait, és ezt mondta nekik: „Bizony mondom néktek, hogy ez a szegény özvegyasszony többet dobott mindenkinél, akik a perselybe dobtak.</verse>
				<verse number="44">Mert azok mindnyájan a fölöslegükből dobtak, ő pedig a szegénységéből, amije csak volt, mind bedobta, az egész vagyonát.“</verse>
			</chapter>
			<chapter number="13">
				<verse number="1">Amikor Jézus a templomból kiment, tanítványai közül az egyik ezt mondta neki: „Mester, nézd, milyen kövek, és milyen épületek!“</verse>
				<verse number="2">Jézus pedig ezt felelte neki: „Látod ezeket a nagy épületeket? Nem marad kő kövön, amelyet le nem rombolnak.“</verse>
				<verse number="3">Mikor pedig az Olajfák hegyén ült, a templommal átellenben, maguk között megkérdezte tőle Péter, Jakab, János és András:</verse>
				<verse number="4">„Mondd meg nékünk, mikor történnek meg ezek, és mi lesz a jel, amikor mindezek beteljesednek?“</verse>
				<verse number="5">Jézus pedig felelt nekik, és ezt kezdte mondani: „Vigyázzatok, hogy valaki meg ne tévesszen titeket.</verse>
				<verse number="6">Mert sokan jönnek majd az én nevemben, akik azt mondják: Én vagyok — és sokakat megtévesztenek.</verse>
				<verse number="7">Mikor pedig hallani fogtok háborúkról, és háborúk híreiről, meg ne rémüljetek, mert ezeknek meg kell lenniük, de ez még nem a vég.</verse>
				<verse number="8">Mert nemzet nemzet ellen, és ország ország ellen támad, lesznek földindulások mindenfelé, és lesznek éhségek és háborúságok.</verse>
				<verse number="9">Nyomorúságok kezdetei ezek. Ti pedig vigyázzatok magatokra, mert törvényszékeknek adnak át titeket, a gyülekezetekben vernek meg, helytartók és királyok elé állítanak énértem, bizonyságul nekik.</verse>
				<verse number="10">De előbb hirdetni kell az evangéliumot minden pogány között.</verse>
				<verse number="11">Mikor pedig elfogva visznek, hogy átadjanak titeket, ne aggodalmaskodjatok előre, hogy mit szóljatok, és ne gondolkodjatok, hanem ami adatik nektek abban az órában, azt szóljátok, mert nem ti vagytok, akik szóltok, hanem a Szentlélek.</verse>
				<verse number="12">Akkor pedig testvér testvérét, atya gyermekét fogja halálra adni; gyermekek támadnak szülők ellen, és megöletik őket.</verse>
				<verse number="13">És gyűlöletesek lesztek mindenki előtt az én nevemért, de aki mindvégig kitart, az üdvözül.</verse>
				<verse number="14">Mikor pedig meglátjátok a »pusztító utálatosságot« — amelyről Dániel próféta szólt — ott állni, ahol nem kellene (aki olvassa, értse meg!), akkor akik Júdeában lesznek, fussanak a hegyekre,</verse>
				<verse number="15">a háztetőn levő pedig le ne szálljon a házba, se be ne menjen, hogy házából valamit kivigyen;</verse>
				<verse number="16">és a mezőn levő haza ne térjen, hogy ruháját elvigye.</verse>
				<verse number="17">Jaj pedig a terhes és a szoptató asszonyoknak azokban a napokban.</verse>
				<verse number="18">Imádkozzatok pedig, hogy a ti futástok ne télen legyen.</verse>
				<verse number="19">Mert azok a napok olyan nyomorúságosak lesznek, amilyenek a világ kezdete óta, amelyet Isten teremtett, mind ez ideig nem voltak, és nem is lesznek.</verse>
				<verse number="20">És ha az Úr meg nem rövidítette volna azokat a napokat, egyetlen test sem menekülne meg, de a választottakért, akiket kiválasztott, megrövidítette azokat a napokat.</verse>
				<verse number="21">„Ha pedig akkor ezt mondja nektek valaki: Íme, itt a Krisztus, vagy: Íme, amott, ne higgyétek.</verse>
				<verse number="22">Mert hamis Krisztusok és hamis próféták támadnak, jeleket és csodákat tesznek, hogy megtévesszék, ha lehet, még a választottakat is.</verse>
				<verse number="23">Ti pedig vigyázzatok, íme, előre megmondtam nektek mindent!</verse>
				<verse number="24">De azokban a napokban, azután a nyomorúság után, »a nap elsötétedik, és a hold nem fénylik,</verse>
				<verse number="25">és az ég csillagai lehullanak, és az egekben levő hatalmasságok megrendülnek.«</verse>
				<verse number="26">Akkor meglátják az Emberfiát eljönni felhőkön, nagy hatalommal és dicsőséggel.</verse>
				<verse number="27">És akkor elküldi az angyalait, és egybegyűjti választottait a világ négy tája felől, a föld végső határától az ég végső határáig.</verse>
				<verse number="28">A fügefáról vegyétek pedig a példát. Amikor ága már zsendül, és levelet hajt, tudjátok, hogy közel van a nyár.</verse>
				<verse number="29">Azonképpen ti is, mikor látjátok, hogy ezek meglesznek, tudjátok meg, hogy közel van ő, az ajtó előtt.</verse>
				<verse number="30">Bizony mondom néktek, hogy el nem múlik ez a nemzetség, amíg meg nem lesznek mindezek.</verse>
				<verse number="31">Az ég és a föld elmúlnak, de az én beszédeim soha el nem múlnak.</verse>
				<verse number="32">Arról a napról és óráról pedig senki semmit sem tud, sem az égben az angyalok, sem a Fiú, hanem csak az Atya.</verse>
				<verse number="33">Figyeljetek, vigyázzatok és imádkozzatok, mert nem tudjátok, mikor jön el az az idő!</verse>
				<verse number="34">Úgy, mint az az ember, aki messze útra kelve, házát elhagyva, szolgáit felhatalmazva, kinek-kinek a maga dolgát megszabva, az ajtónállónak is megparancsolta, hogy vigyázzon.</verse>
				<verse number="35">Vigyázzatok azért, mert nem tudjátok, mikor érkezik meg a háznak ura, este-e vagy éjfélkor, vagy kakasszókor, vagy reggel.</verse>
				<verse number="36">Nehogy, ha hirtelen megérkezik, alva találjon titeket.</verse>
				<verse number="37">Amiket pedig nektek mondok, mindenkinek mondom: Vigyázzatok!“</verse>
			</chapter>
			<chapter number="14">
				<verse number="1">Két nap múlva pedig húsvét volt, és a kovásztalan kenyerek ünnepe. A főpapok és az írástudók azon tanakodtak, hogy csalárdsággal hogyan fogják meg és öljék meg őt.</verse>
				<verse number="2">Mert azt mondták: „Ne az ünnepen, hogy a nép fel ne zendüljön.“</verse>
				<verse number="3">Mikor pedig Betániában a poklos Simon házánál volt, amint asztalhoz ült, egy asszony ment oda, akinél alabástromedény volt valódi és igen drága nárdusolajjal; és eltörve az alabástromedényt kitöltötte azt az ő fejére.</verse>
				<verse number="4">Némelyek pedig háborogtak maguk között, és ezt mondták: „Mire való az olajnak ez a tékozlása?</verse>
				<verse number="5">Mert el lehetett volna azt adni háromszáz pénznél is többért és odaadni a szegényeknek.“ És zúgolódtak ellene.</verse>
				<verse number="6">Jézus pedig ezt mondta: „Hagyjátok békén! Miért bántjátok őt? Jó dolgot cselekedett énvelem.</verse>
				<verse number="7">Mert a szegények mindenkor veletek lesznek, és amikor csak akarjátok, jót tehettek velük; de én nem leszek mindenkor veletek.</verse>
				<verse number="8">Ő, ami tőle telt, azt tette: előre megkente az én testemet a temetésre.</verse>
				<verse number="9">Bizony mondom néktek: Valahol csak prédikálják ezt az evangéliumot az egész világon, amit ez az asszony cselekedett, azt is hirdetni fogják az ő emlékezetére.“</verse>
				<verse number="10">Akkor Júdás Iskáriótes, egy a tizenkettő közül, elment a főpapokhoz, hogy azoknak elárulja őt.</verse>
				<verse number="11">Azok pedig, amint meghallották, örvendeztek, és ígérték, hogy pénzt adnak neki. Ő pedig kereste a jó alkalmat, hogy árulhassa őt.</verse>
				<verse number="12">A kovásztalan kenyerek ünnepének első napján, amikor a húsvéti bárányt szokták vágni, ezt mondták neki a tanítványai: „Hova akarod, hogy elmenjünk, és elkészítsük, és megehesd a húsvéti bárányt?“</verse>
				<verse number="13">Akkor elküldött kettőt az ő tanítványai közül, és ezt mondta nekik: „Menjetek el a városba, és ott egy ember jön veletek szembe, aki egy korsó vizet visz; kövessétek őt,</verse>
				<verse number="14">és ahová bemegy, mondjátok a házigazdának: A Mester kérdi: hol van az a szállás, ahol megeszem az én tanítványaimmal a húsvéti bárányt?</verse>
				<verse number="15">És ő mutat nektek egy nagy házat vacsorára berendezve, készen: ott készítsétek el nekünk.“</verse>
				<verse number="16">Elmentek tehát a tanítványai, és eljutottak a városba, és úgy találtak mindent, amint nekik megmondta, és elkészítették a húsvéti bárányt.</verse>
				<verse number="17">Mikor pedig beesteledett, odament a tizenkettővel,</verse>
				<verse number="18">és amikor leültek és ettek, ezt mondta Jézus: „Bizony mondom néktek, egy közületek elárul engem, aki együtt eszik velem.“</verse>
				<verse number="19">Ők pedig szomorkodni kezdtek, és egyenként kérdezni tőle: „Csak nem én?“ A másik is: „Csak nem én?“</verse>
				<verse number="20">Ő pedig ezt felelte nekik: „Egy a tizenkettő közül, aki velem együtt márt a tálba.</verse>
				<verse number="21">Az Emberfia jóllehet elmegy, amint meg van írva felőle, de jaj annak az embernek, aki az Emberfiát elárulja: jobb lenne annak az embernek, ha meg sem született volna.“</verse>
				<verse number="22">És mikor ettek, vette Jézus a kenyeret, és hálákat adva, megtörte, és adta nekik, ezt mondván: „Vegyétek, egyétek, ez az én testem.“</verse>
				<verse number="23">És vette a poharat, és hálákat adva, adta nekik; és ittak belőle mindnyájan,</verse>
				<verse number="24">és ezt mondta nekik: „Ez az én vérem, az új szövetség vére, amely sokakért kiontatik.</verse>
				<verse number="25">Bizony mondom néktek, nem iszom többé a szőlőtőnek gyümölcséből mind ama napig, amikor mint újat iszom azt az Isten országában.“</verse>
				<verse number="26">Ezután dicséretet énekelve kimentek az Olajfák hegyére.</verse>
				<verse number="27">Jézus pedig ezt mondta nekik: „Ezen az éjszakán mindnyájan megbotránkoztok bennem, mert meg van írva: »Megverem a pásztort, és elszélednek a juhok.«</verse>
				<verse number="28">De feltámadásom után előttetek fogok felmenni Galileába.“</verse>
				<verse number="29">Péter pedig ezt mondta neki: „Ha mindnyájan megbotránkoznak is, én akkor sem.“</verse>
				<verse number="30">Jézus ezt mondta neki: „Bizony mondom néked: még ma, ezen az éjszakán, mielőtt a kakas kétszer megszólalna, háromszor tagadsz meg engem.“</verse>
				<verse number="31">Ő pedig annál inkább mondta: „Ha veled együtt kell is meghalnom, semmiképpen nem tagadlak meg téged.“ Hasonlóképpen szóltak a többiek is.</verse>
				<verse number="32">Ekkor arra a helyre mentek, amelynek Gecsemáné a neve, és ezt mondta a tanítványainak: „Üljetek le itt, amíg imádkozom.“</verse>
				<verse number="33">És maga mellé vette Pétert, Jakabot és Jánost, rettegni és gyötrődni kezdett,</verse>
				<verse number="34">majd ezt mondta nekik: „Szomorú az én lelkem mind halálig; maradjatok itt, és virrasszatok.“</verse>
				<verse number="35">Egy kissé előre ment, a földre borult, és imádkozott, hogy ha lehetséges, múljék el tőle ez az óra.</verse>
				<verse number="36">És ezt mondta: „Abbá, Atyám! Minden lehetséges néked: vedd el tőlem ezt a poharat; mindazáltal ne az én akaratom legyen meg, hanem a tied.“</verse>
				<verse number="37">Azután visszatért, és alva találta őket, és ezt mondta Péternek: „Simon, alszol? Nem bírtál egy óráig virrasztani?</verse>
				<verse number="38">Vigyázzatok és imádkozzatok, hogy kísértésbe ne essetek: a lélek ugyan kész, de a test erőtelen.“</verse>
				<verse number="39">Ismét elment, és ugyanazon szavakkal imádkozott.</verse>
				<verse number="40">Amikor pedig visszatért, ismét alva találta őket, mert a szemeik elnehezedtek; és nem tudták, mit feleljenek neki.</verse>
				<verse number="41">Harmadszor is jött, és ezt mondta nekik: „Aludjatok immár és nyugodjatok. Elég! Eljött az óra! Íme, az Emberfia bűnösök kezébe adatik.</verse>
				<verse number="42">Keljetek föl, menjünk! Íme, közel van, aki engem elárul.“</verse>
				<verse number="43">És még mikor beszélt, eljött Júdás, egy a tizenkettő közül, és vele együtt nagy sokaság, fegyverekkel és botokkal, a főpapoktól, az írástudóktól és a vénektől.</verse>
				<verse number="44">Az árulója pedig jelt adott nekik, ezt mondta: „Akit megcsókolok majd, ő az; fogjátok el, és vigyétek el biztos őrizettel.“</verse>
				<verse number="45">És odajutva, azonnal hozzáment, és mondta: „Mester! Mester!“ És megcsókolta őt.</verse>
				<verse number="46">Azok pedig rátették kezeiket, és elfogták őt.</verse>
				<verse number="47">De egy az ott állók közül az ő szablyáját kivonva, a főpap szolgájához csapott, és levágta annak fülét.</verse>
				<verse number="48">Jézus pedig ezt mondta nekik: „Mint egy rablóra, úgy jöttetek reám fegyverekkel és botokkal, hogy megfogjatok engem?!</verse>
				<verse number="49">Naponta nálatok voltam, a templomban tanítottam, és nem fogtatok el engem; de szükséges, hogy az Írások beteljesedjenek.“</verse>
				<verse number="50">Akkor elhagyva őt, mindnyájan elfutottak.</verse>
				<verse number="51">Egy ifjú pedig követte őt, akinek testét csak egy gyolcsing takarta: elfogták őt is.</verse>
				<verse number="52">De ő otthagyva ingét, meztelenül elszaladt tőlük.</verse>
				<verse number="53">Ekkor Jézust a főpaphoz vitték, és oda gyülekeztek mindnyájan a főpapok, a vének és az írástudók.</verse>
				<verse number="54">Péter pedig távolról követte őt, be egészen a főpap udvaráig, és ott ült a szolgákkal, és melegedett a tűznél.</verse>
				<verse number="55">A főpapok pedig és az egész tanács bizonyítékot kerestek Jézus ellen, hogy megölhessék őt; de nem találtak.</verse>
				<verse number="56">Mert sokan tettek ugyan hamis tanúbizonyságot ellene, de a bizonyságtételek nem voltak megegyezők.</verse>
				<verse number="57">Ekkor néhányan fölkeltek, és hamis vallomást tettek ellene, ezt mondták:</verse>
				<verse number="58">„Mi hallottuk, amikor ezt mondta: Én lerombolom ezt a kézzel csinált templomot, és három nap alatt mást építek, amelyet nem kéz alkotott.“</verse>
				<verse number="59">De még így sem egyezett vallomásuk.</verse>
				<verse number="60">Akkor a főpap odaállt középre, és megkérdezte Jézust: „Semmit sem felelsz? Miféle vallomást tesznek ezek ellened?“</verse>
				<verse number="61">Ő pedig hallgatott, és semmit sem felelt. Ismét megkérdezte őt a főpap, és mondta neki: „Te vagy-e a Krisztus, az áldott Isten Fia?“</verse>
				<verse number="62">Jézus pedig ezt mondta: „Én vagyok. És meglátjátok majd az Emberfiát a hatalomnak jobbján ülni és eljönni az ég felhőin.“</verse>
				<verse number="63">A főpap pedig megszaggatva ruháit, ezt mondta: „Mi szükségünk van még tanúkra?</verse>
				<verse number="64">Hallátok a káromlást. Mi a véleményetek?“ Azok pedig halálra méltónak ítélték őt mindnyájan.</verse>
				<verse number="65">És kezdték némelyek köpdösni, az arcát betakarni és ütlegelni és ezt mondani neki: „Most prófétálj!“ A szolgák pedig arcul csapták őt.</verse>
				<verse number="66">Amint pedig Péter lent volt az udvarban, odajött egy a főpap szolgálói közül.</verse>
				<verse number="67">Meglátta Pétert, amint melegedett, rátekintett, és ezt mondta: „Te is a Názáreti Jézussal voltál!“</verse>
				<verse number="68">Ő pedig tagadta, és azt mondta: „Nem ismerem s nem is értem, mit mondasz.“ És kiment a tornácra; és a kakas megszólalt.</verse>
				<verse number="69">A szolgáló pedig meglátva őt, ismét mondani kezdte az ott állóknak: „Ez közülük való.“</verse>
				<verse number="70">Ő pedig ismét tagadta. De kevés idő múlva az ott állók ismét mondták Péternek: „Bizony közülük való vagy, mert Galileából való vagy te is, és a beszéded is hasonló.“</verse>
				<verse number="71">Ő pedig átkozódni és esküdözni kezdett: „Nem ismerem azt az embert, akiről beszéltek.“</verse>
				<verse number="72">És másodszor is megszólalt a kakas. Ekkor Péternek eszébe jutott a beszéd, amelyet Jézus mondott neki: „Mielőtt a kakas kétszer megszólalna, háromszor megtagadsz engem.“ És sírva fakadt.</verse>
			</chapter>
			<chapter number="15">
				<verse number="1">Mindjárt reggel tanácsot tartottak a főpapok a vénekkel és írástudókkal, és az egész tanáccsal együtt. Azután Jézust megkötözve elvitték, és átadták Pilátusnak.</verse>
				<verse number="2">Pilátus pedig megkérdezte őt: „Te vagy-e a zsidók királya?“ Ő pedig így felelt: „Te mondod.“</verse>
				<verse number="3">És erősen vádolták őt a főpapok.</verse>
				<verse number="4">Pilátus pedig ismét megkérdezte őt: „Semmit sem felelsz? Íme, mennyi tanúbizonyságot szólnak ellened!“</verse>
				<verse number="5">Jézus pedig semmit sem felelt, úgyhogy Pilátus elcsodálkozott.</verse>
				<verse number="6">Ünnepenként pedig egy foglyot szokott elbocsátani nekik, akit éppen óhajtottak.</verse>
				<verse number="7">Volt pedig egy Barabbás nevű fogoly, megkötöztetve azokkal a lázadókkal együtt, akik a lázadás alkalmával gyilkosságot követtek el.</verse>
				<verse number="8">A sokaság pedig kiáltva, kezdte kérni Pilátust arra, amit mindenkor megtett nekik.</verse>
				<verse number="9">Pilátus pedig ezt kérdezte tőlük: „Akarjátok-e, hogy elbocsássam nektek a zsidók királyát?“ —</verse>
				<verse number="10">mert tudta, hogy irigységből adták kezére a főpapok.</verse>
				<verse number="11">A főpapok azonban felizgatták a sokaságot, hogy inkább Barabbást bocsássa el nekik.</verse>
				<verse number="12">Pilátus pedig ismét megkérdezte tőlük: „Mit akartok tehát, hogy cselekedjem azzal, akit a zsidók királyának mondotok?“</verse>
				<verse number="13">És azok ismét kiáltottak: „Feszítsd meg!“</verse>
				<verse number="14">Pilátus pedig ezt mondta nekik: „De mi rosszat cselekedett?“ Azok pedig annál jobban kiáltottak: „Feszítsd meg!“</verse>
				<verse number="15">Pilátus pedig eleget akarva tenni a sokaságnak, elbocsátotta nekik Barabbást, Jézust pedig megostoroztatva, kezükbe adta, hogy megfeszítsék.</verse>
				<verse number="16">A vitézek pedig elvitték őt az udvar belső részébe, ami az őrház, és összehívták az egész csapatot.</verse>
				<verse number="17">Bíborba öltöztették, és tövisből font koszorút tettek a fejére,</verse>
				<verse number="18">és elkezdték őt köszönteni: „Üdvözlégy, zsidók királya!“</verse>
				<verse number="19">A fejét nádszállal verték, leköpdösték, és térdet hajtva tisztelték őt.</verse>
				<verse number="20">Mikor pedig kicsúfolták, levették róla a bíbor ruhát, és saját ruháiba öltöztették; és kivitték, hogy megfeszítsék.</verse>
				<verse number="21">Kényszerítettek egy mellettük elmenő embert, bizonyos cirénei Simont, aki a mezőről jött, Alexander és Rufusz atyját, hogy vigye a keresztjét.</verse>
				<verse number="22">Elvitték őt a Golgota nevű helyre, amely megmagyarázva azt jelenti: Koponya-hely,</verse>
				<verse number="23">és mirhás bort adtak neki inni; de ő nem fogadta el.</verse>
				<verse number="24">Ekkor keresztre feszítették, és elosztották ruháit, sorsot vetve azokra, hogy ki mit kapjon.</verse>
				<verse number="25">Három óra volt, amikor megfeszítették őt.</verse>
				<verse number="26">Az elítélésének oka pedig így volt föléje felírva: A ZSIDÓK KIRÁLYA.</verse>
				<verse number="27">Két rablót is megfeszítettek vele együtt, egyet jobb és egyet bal keze felől.</verse>
				<verse number="28">És így teljesedett be az Írás, amely azt mondja: „És bűnösök közé számlálták.“</verse>
				<verse number="29">Az arra menők pedig szidalmazták őt, fejüket hajtogatva és ezt mondva: „Hah! — te, aki lerontod a templomot, és három nap alatt fölépíted,</verse>
				<verse number="30">szabadítsd meg magadat, és szállj le a keresztről!“</verse>
				<verse number="31">Hasonlóképpen a főpapok is, csúfolódva egymás között, az írástudókkal együtt ezt mondták: „Másokat megmentett, de magát nem bírja megmenteni.</verse>
				<verse number="32">A Krisztus, az Izrael királya, szálljon le most a keresztről, hogy lássuk, és higgyünk.“ Akiket vele feszítettek meg, azok is szidalmazták őt.</verse>
				<verse number="33">Amikor pedig hat óra lett, sötétség támadt az egész földön kilenc óráig.</verse>
				<verse number="34">És kilenc órakor Jézus hangosan felkiáltott és ezt mondta: „Elói, Elói! Lámá sabaktáni?“ — ami megmagyarázva azt jelenti: „Én Istenem, én Istenem! Miért hagytál el engemet?“</verse>
				<verse number="35">Néhányan pedig meghallva ezt az ott állók közül, ezt mondták: „Íme, Illést hívja.“</verse>
				<verse number="36">Egy ember pedig odafutott, és egy szivacsot megtöltve ecettel, nádszálra tűzve, inni adott neki, és ezt mondta: „Hadd lássuk, eljön-e Illés, hogy levegye!“</verse>
				<verse number="37">Jézus pedig hangosan felkiáltva kibocsátotta lelkét.</verse>
				<verse number="38">Ekkor a templom kárpitja felülről az aljáig kettéhasadt.</verse>
				<verse number="39">Amikor pedig a százados, aki vele átellenben állt, látta, hogy így kiáltva bocsátotta ki lelkét, ezt mondta: „Bizony ez az ember Isten Fia volt!“</verse>
				<verse number="40">Asszonyok is voltak ott, akik távolról nézték, és közöttük volt a magdalai Mária és Mária, a kis Jakabnak és Józsefnek anyja és Salómé,</verse>
				<verse number="41">akik amikor Galileában volt, akkor is követték őt, és szolgáltak neki; és sok más asszony, akik vele mentek fel Jeruzsálembe.</verse>
				<verse number="42">Amikor immár este lett, mivel péntek volt, azaz szombat előtt való nap,</verse>
				<verse number="43">eljött az arimátiai József, egy tisztességes tanácsbeli, aki maga is várta az Isten országát; bement bátran Pilátushoz, és elkérte Jézusnak testét.</verse>
				<verse number="44">Pilátus pedig csodálkozott, hogy már meghalt, ezért magához hívatta a századost, és megkérdezte tőle, hogy régen halt-e meg.</verse>
				<verse number="45">Amikor ezt megtudta a századostól, odaajándékozta a testet Józsefnek.</verse>
				<verse number="46">Ő pedig gyolcsot vásárolt, levette őt, begöngyölte a gyolcsba, és elhelyezte egy sírboltba, amely kősziklába volt kivágva; és követ hengerített a sírbolt szájára.</verse>
				<verse number="47">A magdalai Mária pedig és Mária, a József anyja nézték, hová helyezték őt.</verse>
			</chapter>
			<chapter number="16">
				<verse number="1">Mikor pedig elmúlt a szombat, a magdalai Mária és Mária, a Jakab anyja és Salómé drága keneteket vásároltak, hogy elmenjenek, és megkenjék őt.</verse>
				<verse number="2">Korán reggel, a hétnek első napján a sírbolthoz mentek napkeltekor,</verse>
				<verse number="3">és ezt mondták maguk között: „Kicsoda hengeríti el nekünk a követ a sírbolt szájáról?“</verse>
				<verse number="4">És odatekintve látták, hogy a kő el van hengerítve; pedig az felette nagy volt.</verse>
				<verse number="5">És bemenve a sírboltba, láttak egy ifjút ülni jobb felől, fehér ruhába öltözve, és megrémültek.</verse>
				<verse number="6">Az pedig mondta nekik: „Ne féljetek! A Názáreti Jézust keresitek, akit megfeszítettek? Föltámadott, nincsen itt. Íme, a hely, ahová őt helyezték.</verse>
				<verse number="7">De menjetek el, mondjátok meg a tanítványainak és Péternek, hogy előttetek megy Galileába: ott meglátjátok őt, amint megmondta nektek.“</verse>
				<verse number="8">Ekkor igen hamar kijöttek, és elfutottak a sírbolttól, mert félelem és álmélkodás fogta el őket; és senkinek semmit sem szóltak, mert féltek.</verse>
				<verse number="9">Mikor pedig reggel, a hétnek első napján föltámadott, megjelent először a magdalai Máriának, akiből hét ördögöt űzött ki.</verse>
				<verse number="10">Ő elment, és jelentette ezt azoknak, akik vele voltak, keseregtek és sírtak.</verse>
				<verse number="11">Amikor pedig ezek hallották, hogy él, és ő látta, nem hitték el.</verse>
				<verse number="12">Ezután pedig közülük kettőnek jelent meg más alakban, útközben, amikor a mezőre mentek.</verse>
				<verse number="13">Ezek is elmentek, és jelenték a többieknek, de nekik sem hittek.</verse>
				<verse number="14">Azután, amikor asztalnál ültek, megjelent magának a tizenegynek, és szemükre vetette hitetlenségüket és keményszívűségüket, hogy azoknak, akik őt feltámadva látták, nem hittek.</verse>
				<verse number="15">Ezután ezt mondta nekik: „Menjetek el széles e világra, hirdessétek az evangéliumot minden teremtésnek.</verse>
				<verse number="16">Aki hisz és megkeresztelkedik, üdvözül, aki pedig nem hisz, elkárhozik.</verse>
				<verse number="17">Azokat pedig, akik hisznek, ilyen jelek követik: az én nevemben ördögöket űznek ki, új nyelveken szólnak,</verse>
				<verse number="18">kígyókat vesznek föl, és ha valami halálosat isznak, nem árt nekik, betegekre teszik kezeiket, és azok meggyógyulnak.“</verse>
				<verse number="19">Az Úr Jézus pedig, miután ezeket mondta nekik, felvitetett a mennybe, és az Istennek jobbjára ült.</verse>
				<verse number="20">Azok pedig elmentek, prédikáltak mindenütt, az Úr pedig együtt munkálkodott velük, és megerősítette az igét a jelek által, amelyek követték. Ámen!</verse>
			</chapter>
		</book>
		<book number="42">
			<chapter number="1">
				<verse number="1">Mivel sokan kezdték már rendszeresen megírni azoknak az eseményeknek elbeszélését, amelyek nálunk beteljesedtek,</verse>
				<verse number="2">úgy, amint ránk hagyták azokat, akik kezdettől fogva szemtanúi és szolgái voltak az igének,</verse>
				<verse number="3">jónak láttam magam is, aki eleitől fogva mindennek szorgalmasan végére jártam, hogy azokról rendszeresen írjak neked, jó Teofilus,</verse>
				<verse number="4">hogy megtudd azoknak a dolgoknak megbízhatóságát, amelyekre tanítottak.</verse>
				<verse number="5">Heródesnek, Júdea királyának idejében volt egy Zakariás nevű pap, az Abija rendjéből. Felesége pedig Áron leányai közül való volt, és annak neve: Erzsébet.</verse>
				<verse number="6">Mindketten igazak voltak Isten előtt, és feddhetetlenül éltek az Úr parancsolatai és rendelései szerint.</verse>
				<verse number="7">Nem volt nekik gyermekük, mert Erzsébet meddő volt, és mindketten már idős emberek voltak.</verse>
				<verse number="8">Történt pedig, hogy amikor rendjének beosztása szerint papi szolgálatot végzett Isten előtt,</verse>
				<verse number="9">a papi tiszt szokása szerint rá került a sor, hogy bemenjen az Úr templomába, és bemutassa a füstölőáldozatot.</verse>
				<verse number="10">A nép egész sokasága kint imádkozott a füstölőáldozat idején.</verse>
				<verse number="11">Neki pedig megjelent az Úr angyala, megállt a füstölőoltár jobb oldalán.</verse>
				<verse number="12">Láttára megrettent Zakariás, és félelem szállta meg.</verse>
				<verse number="13">Az angyal ezt mondta neki: „Ne félj, Zakariás, mert meghallgatásra talált a te könyörgésed, és feleséged, Erzsébet fiút szül neked, akit nevezz Jánosnak.</verse>
				<verse number="14">Ő örömödre és vigasságodra lesz, és sokan fognak örülni születésének,</verse>
				<verse number="15">mert nagy lesz ő az Úr előtt, és bort és részegítő italt nem iszik, és már anyja méhétől fogva megtelik Szentlélekkel.</verse>
				<verse number="16">És Izrael fiai közül sokakat megtérít az Úrhoz, az ő Istenükhöz.</verse>
				<verse number="17">És maga is Isten előtt fog járni Illés lelkével és erejével, hogy az atyák szívét a gyermekekhez, és az engedetleneket az igazak lelkületére térítse, hogy az Úr számára felkészítse a népet.“</verse>
				<verse number="18">Zakariás ezt mondta az angyalnak: „Miből tudhatom ezt meg? Mert én vén vagyok, és az én feleségem is igen idős.“</verse>
				<verse number="19">Az angyal így válaszolt neki: „Én vagyok Gábriel, aki Isten előtt állok. Ő küldött engem, hogy beszéljek veled, és ezt az örömhírt meghozzam neked.</verse>
				<verse number="20">Íme, megnémulsz, és nem szólhatsz addig a napig, amelyen ezek megtörténnek, mert nem hittél az én beszédemnek, amelyek majd beteljesednek a maguk idejében.“</verse>
				<verse number="21">A nép pedig várta Zakariást, és csodálkozott, hogy a templomban késlekedik.</verse>
				<verse number="22">Amikor kijött, nem tudott szólni hozzájuk, és ebből megértették, hogy látomást látott a templomban, mert csak integetett nekik, és néma maradt.</verse>
				<verse number="23">És történt, hogy amikor leteltek szolgálatának napjai, elment haza.</verse>
				<verse number="24">E napok után felesége, Erzsébet fogant méhében, és öt hónapra elrejtőzött, és ezt mondta:</verse>
				<verse number="25">„Így cselekedett velem az Úr azokban a napokban, amelyekben rám tekintett, hogy elvegye szégyenemet az emberek előtt.“</verse>
				<verse number="26">A hatodik hónapban Isten elküldte Gábriel angyalt Galileának Názáret nevű városába</verse>
				<verse number="27">egy szűzhöz, aki a Dávid házából való József nevű férfinak volt a jegyese. A szűznek Mária volt a neve.</verse>
				<verse number="28">És az angyal bement hozzá, és ezt mondta: „Üdvözlégy, kegyelembe fogadott! Az Úr veled van!“</verse>
				<verse number="29">Ő pedig megdöbbent ezekre a szavakra, és elgondolkozott, hogy milyen köszöntés ez.</verse>
				<verse number="30">Az angyal ezt mondta neki: „Ne félj, Mária, mert kegyelmet találtál Istennél!</verse>
				<verse number="31">Íme, fogansz méhedben, és fiút szülsz, akit nevezz Jézusnak.</verse>
				<verse number="32">Ő nagy lesz, és a Magasságos Fiának nevezik, és neki adja az Úr Isten Dávidnak, az Ő atyjának királyi székét.</verse>
				<verse number="33">És uralkodik a Jákób házán örökké, és az Ő királyságának nem lesz vége!“</verse>
				<verse number="34">Mária ezt mondta az angyalnak: „Hogyan lesz ez, hiszen nincs férjem?“</verse>
				<verse number="35">Így válaszolt neki az angyal: „A Szentlélek száll reád, és a Magasságos ereje árnyékoz be téged, ezért aki születik, Szentnek nevezik majd, Isten Fiának.</verse>
				<verse number="36">Íme, a te rokonod, Erzsébet is fiút fogant öregségére, és már a hatodik hónapban van az, akit meddőnek mondtak,</verse>
				<verse number="37">mert Istennél semmi sem lehetetlen.“</verse>
				<verse number="38">Mária ezt mondta: „Íme, az Úr szolgálóleánya, legyen úgy, ahogy mondtad.“ És akkor elment tőle az angyal.</verse>
				<verse number="39">Azokban a napokban útra kelt Mária, és nagy sietséggel a hegyvidékre, Júda egyik városába ment.</verse>
				<verse number="40">Bement Zakariás házába, és köszöntötte Erzsébetet.</verse>
				<verse number="41">És történt, hogy amikor Erzsébet meghallotta Mária köszöntését, a magzat megmozdult méhében, és Erzsébet megtelt Szentlélekkel,</verse>
				<verse number="42">és hangosan felkiáltott: „Áldott vagy te az asszonyok között, és áldott a te méhednek gyümölcse.</verse>
				<verse number="43">De hogyan történhet velem az, hogy az én Uramnak anyja jön hozzám?</verse>
				<verse number="44">Mert íme, amikor köszöntésed szava eljutott fülembe, a magzat ujjongva megmozdult méhemben.</verse>
				<verse number="45">És boldog az, aki hitt, mert beteljesednek azok, amiket az Úr neki mondott.“</verse>
				<verse number="46">Akkor Mária ezt mondta: „Magasztalja az én lelkem az Urat,</verse>
				<verse number="47">és örvendez az én lelkem megtartó Istenemben.</verse>
				<verse number="48">Mert rátekintett szolgálóleányának alázatos állapotára, mert íme, mostantól fogva boldognak mond engem minden nemzedék.</verse>
				<verse number="49">Mert nagy dolgokat cselekedett velem a Hatalmas, és szent az ő neve.</verse>
				<verse number="50">És irgalma nemzedékről nemzedékre van azokon, akik őt félik.</verse>
				<verse number="51">Hatalmas dolgot cselekedett karjával, szétszórta a szívük szándékában felfuvalkodottakat.</verse>
				<verse number="52">Hatalmasokat döntött le trónjaikról, és felmagasztalta az alázatosokat.</verse>
				<verse number="53">Éhezőket látott el javakkal, és gazdagokat küldött el üresen.</verse>
				<verse number="54">Felkarolta Izraelnek, az ő szolgájának ügyét, mert megemlékezett irgalmasságáról</verse>
				<verse number="55">Ábrahám és utódai iránt örökké — amint megmondta atyáinknak.“</verse>
				<verse number="56">Mária Erzsébettel maradt három hónapig, aztán hazament.</verse>
				<verse number="57">Amikor eljött Erzsébet szülésének ideje, fiút szült.</verse>
				<verse number="58">És meghallották szomszédai és rokonai, hogy az Úr kegyelmesen cselekedett vele, együtt örültek vele.</verse>
				<verse number="59">És történt a nyolcadik napon, eljöttek körülmetélni a gyermeket, és az ő atyja nevéről Zakariásnak akarták őt nevezni.</verse>
				<verse number="60">Anyja azonban megszólalt, és ezt mondta: „Nem, hanem János legyen a neve.“</verse>
				<verse number="61">És ezt mondták neki: „De hiszen senki sincs rokonságodban, akit így hívnának.“</verse>
				<verse number="62">És intettek atyjának, hogy hogyan akarja nevezni.</verse>
				<verse number="63">Ő pedig egy táblát kért, és ezt írta rá: „János a neve.“ Erre mindenki elcsodálkozott.</verse>
				<verse number="64">És egyszerre megnyílt szája és nyelve, és beszélt, és áldotta Istent.</verse>
				<verse number="65">Félelem szállta meg a szomszédokat, és Júdea egész hegyvidékén elhíresztelték mindezeket.</verse>
				<verse number="66">Akik meghallották, szívükbe vésték, és ezt mondták: „Vajon mi lesz ebből a gyermekből?“ Az Úr keze vele volt.</verse>
				<verse number="67">Zakariás, az ő atyja megtelt Szentlélekkel, és így prófétált:</verse>
				<verse number="68">„Áldott az Úr, Izrael Istene, hogy meglátogatta és megváltotta az Ő népét,</verse>
				<verse number="69">és erős üdvözítőt támasztott nekünk az ő gyermekének, Dávidnak házában,</verse>
				<verse number="70">amint szólott a szent prófétáinak szája által örök időktől fogva,</verse>
				<verse number="71">hogy megszabadít ellenségeinktől, és mindazoknak kezéből, akik minket gyűlölnek;</verse>
				<verse number="72">hogy irgalmasságot cselekedjék a mi atyáinkkal, és megemlékezzék az ő szent szövetségéről,</verse>
				<verse number="73">az esküről, amellyel megesküdött Ábrahámnak, a mi atyánknak, hogy megadja nekünk,</verse>
				<verse number="74">hogy megszabadulva ellenségeink kezéből, félelem nélkül szolgáljunk Neki,</verse>
				<verse number="75">szentségben és igazságban őelőtte életünk minden napján.</verse>
				<verse number="76">Te pedig, kisgyermek, a Magasságos prófétája leszel, mert az Úr előtt jársz, hogy útjait előkészítsd,</verse>
				<verse number="77">és az üdvösség ismeretére megtanítsd az ő népét a bűnök bocsánatával,</verse>
				<verse number="78">a mi Istenünknek nagy irgalmasságáért, amellyel meglátogatott minket a naptámadat a magasságból,</verse>
				<verse number="79">hogy világítson azoknak, akik a halál árnyékában ülnek, és igazgassa lábunkat a békesség útjára.“</verse>
				<verse number="80">A kisgyermek pedig növekedett és erősödött lélekben, és a pusztában volt egészen addig a napig, amelyen nyilvánosan föl nem lépett Izraelben.</verse>
			</chapter>
			<chapter number="2">
				<verse number="1">Történt pedig azokban a napokban, hogy Augustus császár parancsolatot adott ki, hogy írják össze az egész földet.</verse>
				<verse number="2">Ez az összeírás először akkor történt, amikor Szíriában Cirénius volt a helytartó.</verse>
				<verse number="3">Mindenki elment tehát a maga városába, hogy összeírják.</verse>
				<verse number="4">József is elment Galileából, Názáret városából Júdeába, Dávid városába, amelynek neve Betlehem, mivel Dávid házából és nemzetségéből való volt,</verse>
				<verse number="5">hogy összeírják Máriával, aki jegyese volt, és aki várandós volt.</verse>
				<verse number="6">És történt, amikor ott voltak, eljött szülésének ideje.</verse>
				<verse number="7">És megszülte elsőszülött fiát, és bepólyálta, és jászolba fektette, mert nem volt helyük a vendégfogadóban.</verse>
				<verse number="8">Pásztorok voltak azon a vidéken, akik kinn a mezőn tanyáztak, és éjszaka is őrködtek nyájuk mellett.</verse>
				<verse number="9">És íme, az Úr angyala hozzájuk jött, és az Úr dicsősége körülvette őket, és nagy félelem vett erőt rajtuk.</verse>
				<verse number="10">Az angyal pedig ezt mondta nekik: „Ne féljetek! Íme, nagy örömöt hirdetek nektek, amely az egész népnek öröme lesz.</verse>
				<verse number="11">Mert Megtartó született ma nektek, aki az Úr Krisztus, a Dávid városában.</verse>
				<verse number="12">Ez pedig nektek a jel: egy kisgyermeket találtok bepólyálva feküdni a jászolban.“</verse>
				<verse number="13">És hirtelen az angyallal mennyei seregek sokasága jelent meg, akik Istent dicsérték, és ezt mondták:</verse>
				<verse number="14">„Dicsőség a magasságban Istennek, és a földön békesség, és az emberekhez jóakarat!“</verse>
				<verse number="15">És történt, hogy amikor elmentek tőlük az angyalok a mennybe, a pásztorok ezt mondták egymásnak: „Menjünk el egészen Betlehemig, és lássuk meg, ami történt, amit az Úr tudtul adott nekünk.“</verse>
				<verse number="16">Elmentek azért nagy sietséggel, és megtalálták Máriát és Józsefet és a kisgyermeket, aki a jászolban feküdt.</verse>
				<verse number="17">Ezt látva elbeszélték azt, amit a gyermekről hallottak.</verse>
				<verse number="18">Mindenki, aki hallotta, elcsodálkozott azon, amit a pásztorok mondtak.</verse>
				<verse number="19">Mária pedig megőrizte, és szívében forgatta a hallottakat.</verse>
				<verse number="20">A pásztorok pedig visszatértek, dicsőítették és dicsérték Istent mindazért, amit hallottak és láttak, úgy, ahogy az megmondatott nekik.</verse>
				<verse number="21">Amikor a nyolc nap elmúlt, hogy a kisgyermeket körülmetéljék, Jézusnak nevezték, ahogy az angyal nevezte mielőtt még anyja méhében megfogant.</verse>
				<verse number="22">Amikor Mózes törvénye szerint leteltek Mária tisztulásának napjai, felvitték Jézust Jeruzsálembe, hogy bemutassák az Úrnak.</verse>
				<verse number="23">Ahogyan meg van írva az Úr törvényében, hogy minden elsőszülött fiú az Úrnak legyen szentelve,</verse>
				<verse number="24">és hogy áldozatot mutassanak be az Úr törvénye szerint: „Egy pár gerlicét vagy két galambfiókát.“</verse>
				<verse number="25">És íme, volt Jeruzsálemben egy ember, akinek a neve Simeon volt, és ez az ember igaz és istenfélő volt, és várta Izrael vigasztalását, és a Szentlélek volt rajta.</verse>
				<verse number="26">Azt a kinyilatkoztatást kapta a Szentlélektől, hogy addig nem hal meg, amíg meg nem látja az Úrnak Krisztusát.</verse>
				<verse number="27">A Lélek indításából a templomba ment, és amikor a gyermek Jézust szülei bevitték, hogy érte a törvény előírása szerint cselekedjenek,</verse>
				<verse number="28">karjába vette, és áldotta Istent, és ezt mondta:</verse>
				<verse number="29">„Mostan bocsátod el, Uram, a te szolgádat beszéded szerint békességben,</verse>
				<verse number="30">mert látták az én szemeim a te üdvösségedet,</verse>
				<verse number="31">amelyet készítettél minden nép szeme láttára,</verse>
				<verse number="32">világosságul a pogányok megvilágosítására, és a te népednek, Izraelnek dicsőségére.“</verse>
				<verse number="33">József pedig és az ő anyja csodálkozott azokon, amiket őfelőle mondott.</verse>
				<verse number="34">És Simeon megáldotta őket, és ezt mondta Máriának, az ő anyjának: „Íme, ő sokak elbukására és felemelésére rendeltetett Izraelben, és jel lesz, amelynek sokan ellene mondanak,</verse>
				<verse number="35">még a te lelkedet is éles tőr járja majd át, hogy sok szív gondolata nyilvánvalóvá legyen.“</verse>
				<verse number="36">Volt egy prófétanő is, Anna, Fánuel leánya, Áser nemzetségéből. Nagyon előrehaladott korú volt, hajadon kora után csak hét esztendeig élt férjével.</verse>
				<verse number="37">Már nyolcvannégy esztendeje özvegy volt. Nem távozott el a templomból, mert böjtöléssel és imádkozással szolgált éjjel és nappal.</verse>
				<verse number="38">Ugyanabban az órában odalépett, hálát adott az Úrnak, és beszélt róla mindenkinek, akik Jeruzsálemben a megváltást várták.</verse>
				<verse number="39">Amikor mindent elvégeztek az Úr törvénye szerint, visszatértek Galileába, városukba, Názáretbe.</verse>
				<verse number="40">A kisgyermek pedig növekedett és erősödött lélekben, megtelt bölcsességgel és az Isten kegyelme volt rajta.</verse>
				<verse number="41">Szülei évenként felmentek Jeruzsálembe húsvét ünnepére.</verse>
				<verse number="42">Amikor tizenkét esztendős lett, szintén fölmentek Jeruzsálembe az ünnepi szokás szerint.</verse>
				<verse number="43">Miután elteltek az ünnepnapok, hazaindultak. A gyermek Jézus azonban Jeruzsálemben maradt, de sem József, sem az anyja nem vette észre.</verse>
				<verse number="44">Azt gondolták, hogy az útitársaik között van. Egynapi járóföldet mentek, és akkor kezdték keresni a rokonok és ismerősök között.</verse>
				<verse number="45">Amikor nem találták, visszamentek Jeruzsálembe, hogy megkeressék.</verse>
				<verse number="46">És történt, hogy harmadnapra találták meg a templomban, a tanítómesterek között ülve, amint hallgatta és kérdezgette őket.</verse>
				<verse number="47">Mindnyájan, akik őt hallgatták, elcsodálkoztak értelmén és feleletein.</verse>
				<verse number="48">Amikor szülei meglátták, elcsodálkoztak, és anyja ezt mondta neki: „Fiam, miért tetted ezt velünk? Íme, atyád és én nagy bánattal kerestünk téged.“</verse>
				<verse number="49">Ő pedig ezt mondta nekik: „Miért kerestetek engem? Vagy nem tudjátok, hogy nekem az én Atyám dolgaival kell foglalkoznom?“</verse>
				<verse number="50">De ők nem értették, amit mondott nekik.</verse>
				<verse number="51">Jézus ezután elment velük Názáretbe, és engedelmeskedett nekik. Anyja szívében megőrizte mindezeket.</verse>
				<verse number="52">Jézus pedig gyarapodott bölcsességben, testben és az Isten és emberek előtti kedvességben.</verse>
			</chapter>
			<chapter number="3">
				<verse number="1">Tibérius császár uralkodásának tizenötödik esztendejében pedig, amikor Júdeában Poncius Pilátus volt a helytartó, és Galileának negyedes fejedelme Heródes volt, Iturea, Trakhónitisz tartományának pedig negyedes fejedelme az ő testvére, Fülöp volt, Abiléné negyedes fejedelme pedig Lüszániász volt.</verse>
				<verse number="2">Annás és Kajafás főpapsága idején szólt az Úr Jánoshoz, Zakariás fiához a pusztában.</verse>
				<verse number="3">Az elment a Jordán mellett lévő tartományokba, prédikálva a megtérés keresztségét a bűnök bocsánatára,</verse>
				<verse number="4">ahogyan meg van írva Ézsaiás próféta beszédeinek könyvében, aki ezt mondja: „Kiáltó szava szól a pusztában: Készítsétek el az Úrnak útját, egyengessétek ösvényeit.</verse>
				<verse number="5">Minden szakadékot töltsetek fel, minden hegyet és halmot hordjatok el, ami egyenetlen, legyen egyenessé, és a göröngyös simává,</verse>
				<verse number="6">és meglátja minden halandó Isten szabadítását.“</verse>
				<verse number="7">Ezt mondta tehát a sokaságnak, amely kiment hozzá, hogy megkeresztelje: „Viperák fajzata! Ki figyelmeztetett titeket, hogy a közelgő harag elől elmeneküljetek?</verse>
				<verse number="8">Teremjetek azért megtéréshez méltó gyümölcsöket, és ne mondogassátok magatokban: Ábrahám a mi atyánk! Mert mondom nektek, hogy Isten ezekből a kövekből is tud fiakat támasztani Ábrahámnak.</verse>
				<verse number="9">A fejsze pedig már ott van a fák gyökerén: kivágnak, és tűzre vetnek minden fát, amely nem terem jó gyümölcsöt.“</verse>
				<verse number="10">A sokaság megkérdezte tőle: „Mit cselekedjünk tehát?“</verse>
				<verse number="11">Ő így felelt nekik: „Akinek két köntöse van, egyiket adja annak, akinek nincs, és akinek van ennivalója, hasonlóan cselekedjék.“</verse>
				<verse number="12">És eljöttek a vámszedők is, hogy megkeresztelkedjenek, és ezt mondták neki: „Mester, mit cselekedjünk?“</verse>
				<verse number="13">Ő pedig nekik ezt mondta: „Semmi többet ne követeljetek, mint amennyi ki van szabva.“</verse>
				<verse number="14">És megkérdezték őt a katonák is. „Hát mi mit cselekedjünk?“ Nekik ezt felelte: „Senkit ne bántalmazzatok, ne zsaroljatok, és elégedjetek meg zsoldotokkal.“</verse>
				<verse number="15">Amikor a nép várt, szívükben azon gondolkoztak, hogy vajon nem János-e a Krisztus?</verse>
				<verse number="16">János így válaszolt mindenkinek: „Én ugyan vízzel keresztellek titeket, de eljön, aki nálam erősebb, és nem vagyok méltó, hogy saruja szíját megoldjam. Ő majd Szentlélekkel és tűzzel keresztel titeket.</verse>
				<verse number="17">Szórólapátja a kezében van, és megtisztítja szérűjét, és a gabonát a csűrébe gyűjti, a polyvát pedig megégeti olthatatlan tűzzel.“</verse>
				<verse number="18">Még sok egyébre is intette őket, és hirdette az evangéliumot a népnek.</verse>
				<verse number="19">Amikor pedig Heródest, a negyedes fejedelmet megfeddte Heródiásért, testvérének, Fülöpnek feleségéért és minden gonosz tettéért, amiket Heródes cselekedett,</verse>
				<verse number="20">ő még mindezt azzal tetézte, hogy Jánost tömlöcbe vetette.</verse>
				<verse number="21">Történt pedig, hogy amikor az egész nép megkeresztelkedett, és Jézus is megkeresztelkedett és imádkozott, megnyílt az ég,</verse>
				<verse number="22">és leszállt rá a Szentlélek testi formában, mint egy galamb, és szózat jött a mennyből: „Ez az én szeretett fiam, akiben gyönyörködöm!“</verse>
				<verse number="23">Jézus mintegy harmincesztendős volt, amikor tanítani kezdett, aki, amint állították, József fia volt, ő pedig Élié;</verse>
				<verse number="24">ez Mattáté, ez Lévié, ez Melkié, ez Jannájé, ez Józsefé,</verse>
				<verse number="25">ez Mattatiásé, ez Ámósé, ez Náhumé, ez Heszlié, ez Naggaié,</verse>
				<verse number="26">ez Mahaté, ez Mattatiásé, ez Simeié, ez Jószeké, ez Jódáé;</verse>
				<verse number="27">ez Jóhánáné, ez Résáé, ez Zerubbábelé, ez Sealtielé, ez Nérié,</verse>
				<verse number="28">ez Melkié, ez Addié, ez Kószámé, ez Elmadámé, ez Éré;</verse>
				<verse number="29">ez Jézusé, ez Eliézeré, ez Jórimé, ez Mattáté, ez Lévié,</verse>
				<verse number="30">ez Simeoné, ez Júdáé, ez Józsefé, ez Jónámé, ez Eljákimé;</verse>
				<verse number="31">ez Meleáé, ez Mennáé, ez Mattátáé, ez Nátáné, ez Dávidé,</verse>
				<verse number="32">ez Isaié, ez Óbédé, ez Bóázé, ez Szalmóné, ez Nahsóné,</verse>
				<verse number="33">ez Aminádábé, ez Adminé, ez Arnié, ez Heszróné, ez Fáreszé, ez Júdáé,</verse>
				<verse number="34">ez Jákóbé, ez Izsáké, ez Ábrahámé, ez Táréé, ez Náhoré,</verse>
				<verse number="35">ez Szerugé, ezt Reué, ez Pelegé, ez Héberé, ez Selahé,</verse>
				<verse number="36">ez Kénáné, ez Arpaksádé, ez Sémé, ez Nóéé, ez Lámeké;</verse>
				<verse number="37">ez Metusélahé, ez Hénóké, ez Járedé, ez Mahalalélé, ez Kénáné,</verse>
				<verse number="38">ez Enósé, ez Sété, ez Ádámé; ez pedig Istené.</verse>
			</chapter>
			<chapter number="4">
				<verse number="1">Jézus Szentlélekkel telve visszatért a Jordántól, és a Lélek indítására a pusztában volt</verse>
				<verse number="2">negyven napig, miközben kísértette az ördög. Nem evett semmit azokban a napokban, de amikor azok elmúltak, megéhezett.</verse>
				<verse number="3">És az ördög ezt mondta neki: „Ha Isten Fia vagy, mondd ennek a kőnek, hogy változzék kenyérré.“</verse>
				<verse number="4">Jézus így válaszolt neki: „Meg van írva, hogy »nemcsak kenyérrel él az ember, hanem Istennek minden igéjével.«“</verse>
				<verse number="5">Majd felvitte őt az ördög egy nagy, magas hegyre, megmutatta neki egy szempillantás alatt a föld minden országát,</verse>
				<verse number="6">és ezt mondta neki: „Neked adom mindezt a hatalmat és ezek dicsőségét, mert nekem adatott, és annak adom, akinek akarom.</verse>
				<verse number="7">Azért, ha engem imádsz, mindez a tied lesz.“</verse>
				<verse number="8">Jézus így válaszolt neki: „Távozz tőlem, sátán! Meg van írva: »Az Urat, a te Istenedet imádd, és csak neki szolgálj!«“</verse>
				<verse number="9">Aztán Jeruzsálembe vitte őt, és a templom párkányára állította, és ezt mondta neki: „Ha Isten Fia vagy, vesd le magad innen,</verse>
				<verse number="10">mert meg van írva: »Az ő angyalainak megparancsolta, hogy őrizzenek téged,</verse>
				<verse number="11">és tenyerükön hordozzanak, hogy kőbe ne üsd lábadat.«“</verse>
				<verse number="12">Jézus így válaszolt neki: „Megmondatott: »Ne kísértsd az Urat, a te Istenedet!«“</verse>
				<verse number="13">Amikor az ördög minden kísértést elvégzett, eltávozott tőle egy időre.</verse>
				<verse number="14">Jézus visszatért a Lélek erejével Galileába, és híre ment az egész környéken.</verse>
				<verse number="15">Tanított a zsinagógáikban, és mindenki dicsőítette.</verse>
				<verse number="16">Amikor Názáretbe ment, ahol felnevelkedett, szokása szerint szombatnapon a zsinagógába ment, és felállt felolvasni.</verse>
				<verse number="17">Ézsaiás próféta könyvét adták neki, és amikor kinyitotta a könyvet, felkereste azt a helyet, ahol ez volt megírva:</verse>
				<verse number="18">„Az Úr Lelke van rajtam, mert felkent engem, hogy a szegényeknek az evangéliumot hirdessem, elküldött, hogy a megtört szívűeket meggyógyítsam, hogy a foglyoknak szabadulást hirdessek, és a vakoknak szemük megnyílását, hogy szabadon bocsássam az elnyomottakat,</verse>
				<verse number="19">hogy hirdessem az Úr kedves esztendejét!“</verse>
				<verse number="20">És behajtva a könyvet, visszaadta a szolgának, és leült. A zsinagógában mindenkinek a szeme rajta függött.</verse>
				<verse number="21">Ő pedig így szólt hozzájuk: „Ma teljesedett be ez az Írás fületek hallatára!“</verse>
				<verse number="22">És mindnyájan bizonyságot tettek róla, és álmélkodtak a kegyelem igéin, amelyek ajkáról fakadtak, és ezt mondták: „Nem József fia ez?“</verse>
				<verse number="23">Ő ezt mondta nekik: „Bizonyára azt a közmondást mondjátok nekem: Orvos, gyógyítsd meg magad! Amit hallottunk, hogy Kapernaumban történt, itt a te házadban is cselekedd meg!“</verse>
				<verse number="24">Majd így folytatta: „Bizony mondom nektek, hogy egy próféta sem elfogadott a maga hazájában.</verse>
				<verse number="25">Igazán mondom nektek: Illés idejében sok özvegyasszony volt Izraelben, amikor az ég három esztendeig és hat hónapig be volt zárva, úgyhogy az egész tartományban nagy éhség volt,</verse>
				<verse number="26">és közülük senkihez sem küldetett Illés, csak a szidóni Sareptába az özvegyasszonyhoz.</verse>
				<verse number="27">Elizeus próféta idejében sok bélpoklos volt Izraelben, de azok közül egy sem tisztult meg, csak a szír Naamán.“</verse>
				<verse number="28">Ennek hallatán harag töltött el mindenkit a zsinagógában.</verse>
				<verse number="29">Felkeltek, kiűzték őt a városon kívül, és annak a hegynek a szélére vitték, amelyen az ő városuk épült, hogy onnan letaszítsák.</verse>
				<verse number="30">Ő azonban átment közöttük, és eltávozott.</verse>
				<verse number="31">Elment Kapernaumba, Galilea városába, és tanította őket szombatnapon.</verse>
				<verse number="32">Azok csodálkoztak a tanításán, mert szavának hatalma volt.</verse>
				<verse number="33">A zsinagógában pedig volt egy tisztátalan ördögi lélektől megszállt ember, aki fennhangon így kiáltott:</verse>
				<verse number="34">„Mi közünk hozzád názáreti Jézus? Azért jöttél, hogy elpusztíts minket. Ismerlek téged, hogy ki vagy: az Isten Szentje!“</verse>
				<verse number="35">Jézus rászólt: „Némulj meg, és menj ki belőle!“ És az ördög középre vetette, kiment belőle, és nem ártott neki semmit.</verse>
				<verse number="36">Mindnyájukat félelem szállta meg, és így szóltak egymáshoz: „Milyen beszéd ez, hogy hatalommal és erővel parancsol a tisztátalan lelkeknek, és azok kimennek?“</verse>
				<verse number="37">És elterjedt a híre mindenütt a környéken.</verse>
				<verse number="38">A zsinagógából eltávozva Simon házába ment. Simon anyósa pedig nagy lázban feküdt, és szóltak neki érdekében.</verse>
				<verse number="39">Jézus mellé állt, ráparancsolt a lázra, és az elhagyta őt. Ő pedig azonnal felkelt, és szolgált nekik.</verse>
				<verse number="40">Napnyugtakor mindenki hozzá vitte különféle bajban szenvedő betegét, ő pedig mindegyikre rátette kezét, meggyógyította őket.</verse>
				<verse number="41">Sokakból ördögök is kimentek, és ezt kiáltozták: „Te vagy a Krisztus, az Isten Fia!“ De ő rájuk parancsolt, nem engedte őket szólni, mivel tudták, hogy ő a Krisztus.</verse>
				<verse number="42">Napfölkeltekor elindult, és egy puszta helyre ment. De a sokaság megkereste őt, hozzá mentek, marasztalták, hogy ne menjen el tőlük.</verse>
				<verse number="43">Ő pedig ezt mondta nekik: „Más városokban is hirdetnem kell Isten országát, mert ez a küldetésem.“</verse>
				<verse number="44">És prédikált Galilea zsinagógáiban.</verse>
			</chapter>
			<chapter number="5">
				<verse number="1">Történt, hogy amikor a sokaság hozzá tódult, hogy hallgassa Isten beszédét, ő a Genezáret-tónál állt,</verse>
				<verse number="2">és látott két hajót állni a vízen. A halászok pedig, miután azokból kiszálltak, a hálóikat mosták.</verse>
				<verse number="3">Beszállt az egyik hajóba, amely Simoné volt, és kérte őt, hogy vigye egy kissé beljebb a parttól. Amikor leült, a hajóból tanította a sokaságot.</verse>
				<verse number="4">Miután befejezte beszédét, ezt mondta Simonnak: „Evezz a mélyre, és vessétek ki hálóitokat fogásra!“</verse>
				<verse number="5">Simon így felelt: „Mester, jóllehet egész éjszaka fáradtunk, mégsem fogtunk semmit, de a te parancsodra kivetem a hálót.“</verse>
				<verse number="6">Amikor ezt megtették, a halaknak olyan sokaságát kerítették be, hogy szakadozott a hálójuk.</verse>
				<verse number="7">Ezért intettek társaiknak, akik a másik hajóban voltak, hogy jöjjenek, és segítsenek nekik. Azok odamentek, és megtöltötték mind a két hajót annyira, hogy csaknem elsüllyedtek.</verse>
				<verse number="8">Amikor ezt Simon Péter látta, Jézus lába elé borult, és ezt mondta: „Eredj el tőlem, mert én bűnös ember vagyok, Uram!“</verse>
				<verse number="9">Mert félelem fogta el őt és mindazokat, aki vele voltak, a halfogás miatt.</verse>
				<verse number="10">Hasonlóképpen Jakabot és Jánost is, Zebedeus fiait, akik Simonnak társai voltak. Jézus ezt mondta Simonnak: „Ne félj, mostantól fogva embereket fogsz.“</verse>
				<verse number="11">És a hajókat a szárazra vonták, elhagyták mindenüket, és követték őt.</verse>
				<verse number="12">Történt, hogy amikor az egyik városban volt, íme, volt ott egy leprával borított ember, és amikor meglátta Jézust, arcra borulva kérte őt, és ezt mondta: „Uram, ha akarod, megtisztíthatsz engem!“</verse>
				<verse number="13">Jézus pedig kinyújtotta kezét, megérintette őt, és ezt mondta: „Akarom, tisztulj meg!“ És azonnal letisztult róla a lepra.</verse>
				<verse number="14">És megparancsolta neki, hogy ezt senkinek se mondja el, hanem: „Menj el, mutasd meg magad a papnak, és vigyél áldozatot megtisztulásodért, amint Mózes megparancsolta, bizonyságul nekik.“</verse>
				<verse number="15">De a hír annál jobban elterjedt róla, és nagy sokaság gyűlt össze, hogy őt hallgassák, és hogy meggyógyítsa betegségüket.</verse>
				<verse number="16">Ő azonban félrevonult a pusztába, és imádkozott.</verse>
				<verse number="17">És történt egy napon, hogy tanított, és ott ültek a farizeusok és a törvénytudók, akik Galileának és Júdeának falvaiból és Jeruzsálemből jöttek, az Úr hatalma volt vele, hogy gyógyítson.</verse>
				<verse number="18">És íme, férfiak ágyon hoztak egy embert, aki béna volt, és igyekezték bevinni és elé tenni.</verse>
				<verse number="19">A sokaság miatt azonban nem találták módját, hogyan vigyék be, felmentek a háztetőre, és a cseréptetőn át bocsátották le ágyastól a középre, Jézus elé.</verse>
				<verse number="20">Ő pedig látva hitüket, így szólt: „Ember, megbocsátattak neked a te bűneid!“</verse>
				<verse number="21">Az írástudók és farizeusok elkezdtek tanakodni: „Kicsoda ez, aki ilyen káromlást szól? Ki bocsáthatja meg a bűnöket, ha nem egyedül Isten?“</verse>
				<verse number="22">Jézus felismerte gondolataikat, ezt mondta nekik: „Miért tanakodtok szívetekben?</verse>
				<verse number="23">Mi könnyebb, azt mondani: megbocsátattak neked a te bűneid, vagy azt mondani: kelj fel és járj?</verse>
				<verse number="24">Hogy pedig megtudjátok, hogy az Emberfiának van hatalma e földön megbocsátani a bűnöket (ezt mondta a bénának): Neked mondom, kelj fel, vedd fel az ágyadat, eredj haza!“</verse>
				<verse number="25">És az szemük láttára felkelt, felvette, amin feküdt, és elment haza, dicsőítve Istent.</verse>
				<verse number="26">Ámulat fogta el mindnyájukat, dicsőítették Istent, és megteltek félelemmel, és ezt mondták: „Bizony csodálatos dolgokat láttunk ma!“</verse>
				<verse number="27">Ezután kiment, és meglátott egy Lévi nevű vámszedőt, aki a vámnál ült, és ezt mondta neki: „Kövess engem!“</verse>
				<verse number="28">Az otthagyva mindent, felkelt, és követte őt.</verse>
				<verse number="29">És Lévi nagy vendégséget készített neki házában. Vámosoknak és másoknak sokasága volt ott, akik velük együtt asztalhoz telepedtek.</verse>
				<verse number="30">Az írástudók és farizeusok pedig zúgolódtak, és a tanítványainak ezt mondták: „Miért esztek és isztok a vámszedőkkel és bűnösökkel együtt?“</verse>
				<verse number="31">Jézus így válaszolt nekik: „Az egészségeseknek nincs szükségük orvosra, hanem a betegeknek.</verse>
				<verse number="32">Nem azért jöttem, hogy az igazakat hívjam megtérésre, hanem a bűnösöket.“</verse>
				<verse number="33">Azok pedig ezt mondták neki: „Mi az oka, hogy János tanítványai gyakran böjtölnek és imádkoznak, hasonlóképpen a farizeusoké is, a te tanítványaid pedig esznek és isznak?“</verse>
				<verse number="34">Ő pedig ezt mondta nekik: „Rávehetitek-e a lakodalmasokat, hogy böjtöljenek, míg velük van a vőlegény?</verse>
				<verse number="35">De jönnek majd napok, amikor a vőlegény elvétetik tőlük, és akkor azokban a napokban böjtölnek majd.“</verse>
				<verse number="36">Egy példázatot is mondott nekik: „Senki sem tép ki új ruhából foltot, hogy a régi ruhára varrja, mert így az újat is eltépi, és nem is illene a régi ruhához az új folt.</verse>
				<verse number="37">És senki sem tölti az új bort régi tömlőbe, mert az új bor kiszakítja a tömlőket, és a bor kiömlik, és a tömlők is tönkremennek.</verse>
				<verse number="38">Hanem az új bort új tömlőkbe kell tölteni, és akkor mindkettő megmarad.</verse>
				<verse number="39">Aki pedig óbort iszik, az nem kíván újat, mert azt mondja: Jobb az ó.“</verse>
			</chapter>
			<chapter number="6">
				<verse number="1">Történt pedig a húsvét szombatját követő második szombaton, hogy vetések között ment át, és az ő tanítványai kalászokat tépdestek, és azokat kezükkel kimorzsolva ették.</verse>
				<verse number="2">Némelyek pedig a farizeusok közül ezt mondták nekik: „Miért cselekszitek azt, amit szombatnapon nem szabad cselekedni?“</verse>
				<verse number="3">Jézus így válaszolt nekik: „Nem olvastátok, hogy mit cselekedett Dávid, amikor megéhezett, és azok is, akik vele voltak?</verse>
				<verse number="4">Bement az Úr házába, és elvette a szent kenyereket, és evett, és adott azoknak is, akik vele voltak, pedig azokat nem lett volna szabad megenni, csak a papoknak.“</verse>
				<verse number="5">Így szólt hozzájuk: „Az Emberfia ura a szombatnak is.“</verse>
				<verse number="6">Történt egy másik szombaton, hogy a zsinagógába ment, és tanított. Volt ott egy ember, akinek a jobb keze béna volt.</verse>
				<verse number="7">Az írástudók és farizeusok leselkedtek utána, hogy vajon gyógyít-e szombatnapon, hogy vádat találjanak ellene.</verse>
				<verse number="8">Ő pedig ismerve gondolataikat, ezt mondta a béna kezű embernek: „Kelj fel, és állj középre!“ Az felkelt, és középre állt.</verse>
				<verse number="9">Jézus ezt mondta nekik: „Valamit kérdezek tőletek: Szabad-e szombaton jót tenni vagy rosszat tenni, életet megmenteni vagy elpusztítani?“</verse>
				<verse number="10">Végignézett rajtuk, és így szólt hozzá: „Nyújtsd ki a kezedet!“ Az pedig úgy tett, és a keze olyan éppé lett, mint a másik.</verse>
				<verse number="11">Azokat pedig esztelen düh szállta meg, és arról beszélgettek, hogy mit tegyenek Jézussal.</verse>
				<verse number="12">Történt azokban a napokban, hogy kiment a hegyre imádkozni, és az éjszakát Istenhez imádkozva töltötte el.</verse>
				<verse number="13">Amikor megvirradt, odahívta tanítványait, és kiválasztott azok közül tizenkettőt, akiket apostoloknak nevezett el.</verse>
				<verse number="14">Simont, akit Péternek nevezett, és Andrást, annak testvérét, Jakabot és Jánost, Fülöpöt és Bertalant,</verse>
				<verse number="15">Mátét, Tamást, Jakabot, az Alfeus fiát és Simont, akit Zélótának neveztek,</verse>
				<verse number="16">Júdást, a Jakab fiát és Iskáriótest, aki árulóvá lett.</verse>
				<verse number="17">Aztán lement velük, megállt a síkságon, és vele együtt tanítványainak sokasága és a nép nagy tömege egész Júdeából és Jeruzsálemből, és Tírusznak és Szidónnak tengermellékéről. Ezek azért jöttek, hogy hallgassák őt, és meggyógyítsa őket betegségeikből.</verse>
				<verse number="18">Akiket tisztátalan lelkek gyötörtek, meggyógyultak.</verse>
				<verse number="19">Az egész sokaság igyekezett őt megérinteni, mert erő áradt ki belőle, és mindenkit meggyógyított.</verse>
				<verse number="20">Ő pedig tanítványaira nézett, és ezt mondta: „Boldogok vagytok, ti szegények, mert tiétek Isten országa.</verse>
				<verse number="21">Boldogok vagytok, akik most éheztek, mert megelégíttettek. Boldogok vagytok, akik most sírtok, mert nevetni fogtok.</verse>
				<verse number="22">Boldogok lesztek, amikor gyűlölnek titeket az emberek, és kiközösítenek, és szidalmaznak titeket, és kitörlik neveteket, mint gonosz nevet az Emberfiáért.</verse>
				<verse number="23">Örüljetek azon a napon, és örvendezzetek, mert íme, jutalmatok bőséges lesz a mennyben, hiszen hasonlóképpen cselekedtek a prófétákkal az ő atyáik.</verse>
				<verse number="24">De jaj nektek, gazdagok, mert megkaptátok már vigasztalásotokat.</verse>
				<verse number="25">Jaj nektek, akik most jóllaktatok, mert éhezni fogtok. Jaj nektek, akik most nevettek, mert sírni és jajgatni fogtok.</verse>
				<verse number="26">Jaj nektek, amikor minden ember jót mond rólatok, mert éppen így cselekedtek a hamis prófétákkal az ő atyáik.</verse>
				<verse number="27">„Nektek azonban, akik engem hallgattok, ezt mondom: Szeressétek ellenségeiteket, jót tegyetek azokkal, akik titeket gyűlölnek.</verse>
				<verse number="28">Áldjátok azokat, aki titeket átkoznak, és imádkozzatok azokért, akik titeket bántalmaznak.</verse>
				<verse number="29">Aki egyik arcodat megüti, annak fordítsd oda a másikat is. Aki felsőruhádat elveszi, attól alsóruhádat se tagadd meg.</verse>
				<verse number="30">Mindenkinek, aki kér tőled, annak adj, és attól, aki elveszi a tiédet, ne kérd vissza.</verse>
				<verse number="31">És amint akarjátok, hogy az emberek veletek cselekedjenek, ti is úgy cselekedjetek azokkal.</verse>
				<verse number="32">Ha csak azokat szeretitek, akik titeket szeretnek, milyen jót tettetek? Hiszen a bűnösök is szeretik azokat, akik őket szeretik.</verse>
				<verse number="33">És ha csak azokkal tesztek jót, akik veletek jót tesznek, mi jót tettetek?</verse>
				<verse number="34">És ha csak azoknak adtok kölcsön, akiktől remélitek, hogy visszakapjátok, mi jót tettetek? Hiszen a bűnösök is adnak kölcsönt a bűnösöknek, hogy ugyanannyit kapjanak vissza.</verse>
				<verse number="35">Ti azonban szeressétek ellenségeiteket, és tegyetek jót, és adjatok kölcsön, érte semmit sem várva, és a ti jutalmatok sok lesz, és a magasságos Isten fiai lesztek, mert ő is jóságos a hálátlanokhoz és gonoszokhoz.</verse>
				<verse number="36">Legyetek azért irgalmasok, amint a ti Atyátok is irgalmas.</verse>
				<verse number="37">„Ne ítéljetek, hogy meg ne ítéljenek. Ne kárhoztassatok, és nem lesz kárhoztatásotok. Bocsássatok meg, és nektek is megbocsátanak.</verse>
				<verse number="38">Adjatok, és adnak majd nektek is: jó, megnyomott, megrázott, színig telt mértékkel adnak öletekbe. Mert azzal a mértékkel mérnek nektek, amellyel ti is mértek.“</verse>
				<verse number="39">Példázatot is mondott nekik: „Vajon a vak vezethet-e világtalant? Nem esnek-e mindketten a verembe?</verse>
				<verse number="40">Nem különb a tanítvány az ő mesterénél. Csak ha mindent megtanult, akkor lesz olyan, mint a mestere.</verse>
				<verse number="41">Miért nézed pedig a szálkát, amely a te atyádfia szemében van, a gerendát pedig, ami a te saját szemedben van, nem veszed észre?</verse>
				<verse number="42">Hogyan mondhatod a te atyádfiának: Atyámfia, hadd vegyem ki a szálkát a te szemedből, holott a te szemedben lévő gerendát nem látod? Te képmutató, vedd ki először a gerendát a te szemedből, és azután gondolj arra, hogy kivedd a szálkát, amely a te atyádfia szemében van.</verse>
				<verse number="43">„Nem jó fa az, amely rossz gyümölcsöt terem. És nem rossz fa az, amely jó gyümölcsöt terem.</verse>
				<verse number="44">Mert minden fát saját gyümölcséről lehet megismerni. Mert tövisről nem szednek fügét, sem a szederről nem szednek szőlőt.</verse>
				<verse number="45">A jó ember szívének jó kincseiből hoz elő jót. A gonosz ember pedig szívének gonosz kincséből hoz elő gonoszt. Mert amivel csordultig van a szív, azt szólja a száj.</verse>
				<verse number="46">Miért mondjátok nekem: Uram, Uram, ha nem teszitek azt, amit mondok?</verse>
				<verse number="47">„Ha valaki hozzám jön, és hallgatja az én beszédemet, és azokat megtartja, megmondom, kihez hasonló.</verse>
				<verse number="48">Hasonló ahhoz a házépítő emberhez, aki leásott, és mélyre hatolt, és kősziklára alapozott: amikor aztán jött az árvíz, beleütközött az áradat abba a házba, de azt meg nem mozdíthatta, mert kősziklára épült.</verse>
				<verse number="49">Aki pedig hallgatja beszédemet, de nem tartja meg, az hasonló ahhoz az emberhez, aki csak a földre építette házát fundamentum nélkül: beleütközött az áradat, és azonnal összeomlott, és romhalmazzá lett.“</verse>
			</chapter>
			<chapter number="7">
				<verse number="1">Miután befejezte minden beszédét, amelyet a nép füle hallatára mondott, Kapernaumba ment.</verse>
				<verse number="2">Egy századosnak volt egy szolgája, aki annál nagy becsben volt, igen rosszul lett, és már halálán volt.</verse>
				<verse number="3">Amikor hallott Jézusról, hozzá küldte a zsidók véneit, és kérte, hogy jöjjön el, és gyógyítsa meg a szolgáját.</verse>
				<verse number="4">Azok pedig elmentek, és nagyon kérték őt: „Méltó, hogy megtedd neki.</verse>
				<verse number="5">Mert szereti a mi népünket, és a zsinagógát is ő építtette nekünk.“</verse>
				<verse number="6">Jézus tehát elment velük. Amikor azonban már nem messze volt a háztól, a százados eléje küldte néhány jó barátját, és ezt üzente neki: „Uram, ne fáraszd magad, mert nem vagyok méltó, hogy hajlékomba jöjj,</verse>
				<verse number="7">de magamat sem tartom érdemesnek arra, hogy hozzád menjek. Hanem csak szólj egy szót, és meggyógyul az én szolgám.</verse>
				<verse number="8">Mert én is hatalom alá rendelt ember vagyok, és katonák szolgálnak alattam. És ha az egyiknek azt mondom: Eredj el, elmegy; vagy a másiknak: Jöjj ide, eljön, és ha a szolgámnak szólok: Tedd ezt, megteszi.“</verse>
				<verse number="9">Amikor Jézus ezt hallotta, elcsodálkozott, és hátrafordulva így szólt az őt követő sokaságnak: „Mondom nektek, ekkora hitet Izraelben sem találtam!“</verse>
				<verse number="10">És a küldöttek visszatértek a házhoz, és a beteg szolgát már egészségben találták.</verse>
				<verse number="11">Történt másnap, hogy egy Nain nevű városba ment, és vele mentek tanítványai és nagy sokaság.</verse>
				<verse number="12">Amikor a város kapujához közeledtek, íme, egy halottat hoztak ki, anyjának egyetlen fiát, az asszony pedig özvegy volt. A városból nagy sokaság volt vele.</verse>
				<verse number="13">Amikor az Úr meglátta, megkönyörült rajta, és ezt mondta neki: „Ne sírj!“</verse>
				<verse number="14">És odament, megérintette a koporsót. Akik vitték, megálltak. Ő pedig így szólt: „Ifjú, neked mondom, kelj föl!“</verse>
				<verse number="15">Erre felült a halott, és elkezdett beszélni. Ő pedig átadta anyjának.</verse>
				<verse number="16">Félelem fogta el mindnyájukat, és dicsőítették Istent, és ezt mondták: „Nagy próféta támadt közöttünk, és meglátogatta Isten az ő népét.“</verse>
				<verse number="17">És elterjedt híre egész Júdeában és a környező tartományokban.</verse>
				<verse number="18">Jánosnak mindezeket elmondták tanítványai. És János magához hívatott kettőt tanítványai közül.</verse>
				<verse number="19">Elküldte őket Jézushoz, és ezt kérdeztette: „Te vagy-e az Eljövendő, vagy mást várjunk?“</verse>
				<verse number="20">Amikor azért azok a férfiak hozzá mentek, ezt mondták: „Keresztelő János küldött minket hozzád, és kérdezteti: te vagy-e az Eljövendő, vagy mást várjunk?“</verse>
				<verse number="21">Abban az órában sokakat meggyógyított betegségekből, bajokból és gonosz lelkektől, és sok vaknak adta vissza szeme világát.</verse>
				<verse number="22">Jézus így válaszolt nekik: „Menjetek el, mondjátok meg Jánosnak, amit láttatok és hallottatok, hogy a vakok látnak, a sánták járnak, a leprások megtisztulnak, a süketek hallanak, a halottak feltámadnak, és a szegénynek az evangélium hirdettetik.</verse>
				<verse number="23">És boldog, aki nem botránkozik meg énbennem.“</verse>
				<verse number="24">Amikor elmentek János követei, elkezdett beszélni a sokaságnak Jánosról: „Mit akartatok látni, amikor kimentetek a pusztába? Szélingatta nádszálat?</verse>
				<verse number="25">Hát mit akartatok látni, amikor kimentetek? Finom ruhába öltözött embert? Íme, akik drága öltözetben és bőségben élnek, a királyi palotákban vannak.</verse>
				<verse number="26">Hát mit akartatok látni, amikor kimentetek? Prófétát? Bizony mondom nektek, még prófétánál is nagyobbat.</verse>
				<verse number="27">Ő az, akiről meg van írva: »Íme, elküldöm követemet előtted, aki elkészíti neked az utat.«</verse>
				<verse number="28">Mert mondom nektek, hogy azok között, akik asszonytól születtek, senki sincs nagyobb Keresztelő Jánosnál, de aki a legkisebb Isten országában, nagyobb nála.“</verse>
				<verse number="29">Amikor ezt hallotta az egész nép és a vámszedők is, igazat adtak Istennek, és megkeresztelkedtek a János keresztségével;</verse>
				<verse number="30">a farizeusok és a törvénytudók azonban Isten rájuk vonatkozó szándékát elutasították, és nem keresztelkedtek meg nála.</verse>
				<verse number="31">És ezt mondta az Úr: „Kihez hasonlítsam ennek a nemzedéknek tagjait? Kihez hasonlók?</verse>
				<verse number="32">Hasonlók a piacon ülő gyermekekhez, akik ezt kiáltják egymásnak: »Furulyáztunk nektek, és nem táncoltatok, siratót énekeltünk, és nem sírtatok.«</verse>
				<verse number="33">Mert eljött Keresztelő János, aki kenyeret nem eszik, bort nem iszik, és ezt mondjátok: Ördög van benne.</verse>
				<verse number="34">Eljött az Emberfia, aki eszik és iszik, és azt mondjátok: Íme, falánk és borivó ember, vámszedők és bűnösök barátja.</verse>
				<verse number="35">És igazolódott minden gyermekében az ő bölcsessége.“</verse>
				<verse number="36">Egy farizeus arra kérte őt, hogy egyék vele. Ezért bement a farizeus házába, és asztalhoz telepedett.</verse>
				<verse number="37">És íme, a városban volt egy bűnös asszony, aki megtudta, hogy ő a farizeus házában asztalhoz telepedett, egy alabástromedényben drága kenetet hozott.</verse>
				<verse number="38">Megállt hátul az ő lábánál sírva, könnyeivel kezdte öntözni lábait, és hajával törölte meg, és csókolgatta lábait, és megkente a drága kenettel.</verse>
				<verse number="39">Amikor látta ezt a farizeus, aki őt meghívta, ezt mondta magában: „Ha ő próféta volna, tudná, hogy ki és miféle asszony az, aki megérintette, tudná, hogy bűnös.“</verse>
				<verse number="40">Ekkor megszólalt Jézus és ezt mondta neki: „Simon, van valami mondanivalóm neked.“ Az így szólt: „Mester, mondjad.“</verse>
				<verse number="41">„Egy hitelezőnek két adósa volt. Az egyik adós volt ötszáz dénárral, a másik pedig ötvennel.</verse>
				<verse number="42">És amikor nem volt nekik miből megadniuk, mind a kettőnek elengedte. Akkor a kettő közül, mondd meg, melyik szereti őt jobban?“</verse>
				<verse number="43">Simon így válaszolt: „Azt gondolom, hogy az, akinek többet engedett el.“ És Jézus ezt mondta neki: „Helyesen ítéltél“,</verse>
				<verse number="44">és az asszonyhoz fordulva ezt mondta Simonnak: „Látod ezt az asszonyt? Bejöttem a házadba, lábamnak vizet nem adtál, ő pedig könnyeivel öntözte lábaimat, és hajával törölte meg.</verse>
				<verse number="45">Engem meg nem csókoltál, ő mióta bejöttem, nem szűnt meg lábaimat csókolgatni.</verse>
				<verse number="46">Olajjal fejemet nem kented meg, ő pedig drága kenettel kente meg lábaimat.</verse>
				<verse number="47">Ezért mondom neked: Neki sok bűne bocsáttatott meg, mert nagyon szeretett. Akinek pedig kevés bocsáttatik meg, az kevésbé szeret.“</verse>
				<verse number="48">Így szólt az asszonyhoz: „Megbocsáttattak neked a te bűneid!“</verse>
				<verse number="49">És akik együtt ültek vele az asztalnál, elkezdték kérdezgetni egymás között: „Kicsoda ez, hogy a bűnöket is megbocsátja?“</verse>
				<verse number="50">Ő pedig így szólt az asszonyhoz: „A te hited megtartott téged. Eredj el békességgel!“</verse>
			</chapter>
			<chapter number="8">
				<verse number="1">Történt ezután, hogy városról városra és faluról falura járt, és prédikálta és hirdette Isten országát, és vele volt a tizenkettő,</verse>
				<verse number="2">és néhány asszony is, akiket gonosz lelkektől és betegségekből gyógyított meg: Mária, akit Magdalainak neveznek, akiből hét ördög ment ki,</verse>
				<verse number="3">és Johanna, Kuzának, Heródes egyik főemberének a felesége és Zsuzsanna és sokan mások, akik vagyonukból szolgáltak neki.</verse>
				<verse number="4">Amikor nagy sokaság gyűlt egybe, azokból is, akik a városokból mentek hozzá, ezt a példázatot mondta nekik:</verse>
				<verse number="5">„Kiment a magvető, hogy elvesse vetőmagját. Magvetés közben némelyik az útfélre esett, és eltaposták, és az ég madarai megették.</verse>
				<verse number="6">Némelyik sziklára esett, és amikor kikelt, elszáradt, mert nem volt nedvessége.</verse>
				<verse number="7">Némelyik tövisek közé esett, és a tövisek velük együtt növekedve megfojtották azt.</verse>
				<verse number="8">Némelyik pedig jó földbe esett, és amikor kikelt, százszoros termést hozott.“ Amikor ezt mondta, felkiáltott: „Akinek van füle a hallásra, hallja!“</verse>
				<verse number="9">Megkérdezték tőle tanítványai: „Mit jelent ez a példázat?“</verse>
				<verse number="10">Ő ezt mondta nekik: „Nektek megadatott, hogy értsétek Isten országának titkait, a többieknek azonban példázatokban adatik, »hogy látván ne lássanak, és hallván ne értsenek.«</verse>
				<verse number="11">A példázat pedig ez: A mag Isten beszéde.</verse>
				<verse number="12">Az útfélre esettek azok, akik meghallgatták, de aztán eljön az ördög, és kikapja szívükből, hogy ne higgyenek és ne üdvözüljenek.</verse>
				<verse number="13">A sziklára esettek azok, akik amikor hallják, örömmel fogadják az igét, de nem ver bennük gyökeret, egy ideig hisznek, a kísértés idején pedig elpártolnak.</verse>
				<verse number="14">A tövisek közé esettek azok, akik meghallgatták, de amikor elmentek, az élet gondja és gazdagsága és gyönyörűsége megfojtja azt, és termést nem hoznak.</verse>
				<verse number="15">Akiknél pedig a jó földbe esett, ezek azok, akik a hallott igét tiszta és jó szívvel megtartják, és termést hoznak állhatatossággal.</verse>
				<verse number="16">„Aki gyertyát gyújt, nem takarja le azt egy edénnyel, ágy alá sem rejti, hanem gyertyatartóba teszi, hogy akik bemennek, lássák a világosságot.</verse>
				<verse number="17">Mert nincs olyan titok, amely nyilvánvalóvá ne lenne, és nincs olyan rejtett dolog, amely ki ne tudódnék, és világosságra ne jönne.</verse>
				<verse number="18">Vigyázzatok azért, hogyan hallgatjátok, mert akinek van, annak adatik, és akinek nincs, attól az is elvétetik, amiről azt gondolja, hogy az övé.“</verse>
				<verse number="19">Odamentek hozzá anyja és testvérei, de nem tudtak hozzájutni a sokaság miatt.</verse>
				<verse number="20">Ezért tudtára adták neki: „A te anyád és testvéreid kint állnak, téged akarnak látni.“</verse>
				<verse number="21">Ő azonban így válaszolt nekik: „Az én anyám és testvéreim azok, akik Isten beszédét hallgatják, és megcselekszik azt.“</verse>
				<verse number="22">Történt egy napon, hogy hajóba szállt tanítványaival, és ezt mondta nekik: „Menjünk át a tó túlsó partjára.“ És elindultak.</verse>
				<verse number="23">Hajózásuk közben elszenderedett. Ekkor szélvész csapott le a tóra, és megrémültek, és veszélyben voltak.</verse>
				<verse number="24">Hozzá mentek, felkeltették, és ezt mondták: „Mester, Mester, elveszünk!“ Ő pedig felkelt, rászólt a szélre és a hullámokra, mire azok elültek, és csend lett.</verse>
				<verse number="25">És ezt mondta nekik: „Hol van a ti hitetek?“ Ők pedig félelemmel és csodálkozással ezt mondták egymásnak: „Ugyan kicsoda ez, hogy a szélnek és víznek is parancsol, és azok engedelmeskednek neki?“</verse>
				<verse number="26">Aztán áthajóztak a gadaraiak földjére, amely Galileával átellenben van.</verse>
				<verse number="27">Amikor kiment a partra, egy ember jött elé a városból, akiben ördögök voltak. Régóta nem viselt ruhát, s házban sem lakott, hanem csak sírboltokban.</verse>
				<verse number="28">Amikor meglátta Jézust, felkiáltott, lába elé borult, és hangosan ezt mondta: „Mi közöm hozzád, Jézus, a felséges Isten Fia? Kérlek téged, ne gyötörj engem!“</verse>
				<verse number="29">Azt parancsolta ugyanis a tisztátalan léleknek, hogy menjen ki ebből az emberből. Mert már régóta hatalmában tartotta, ezért láncokkal és bilincsekkel megkötözve őrizték, de ő elszakította kötelékeit, az ördög pedig a pusztába űzte.</verse>
				<verse number="30">Jézus megkérdezte: „Mi a neved?“ Az így felelt: „Légió“, mert sok ördög ment bele.</verse>
				<verse number="31">És kérték őt, hogy ne parancsolja őket vissza az alvilágba.</verse>
				<verse number="32">Volt pedig ott egy disznócsorda, amely a hegyen legelészett, és kérték őt, hogy engedje meg nekik, hogy azokban menjenek.</verse>
				<verse number="33">Miután kimentek az ördögök az emberből, és bementek a disznókba, a csorda a meredekről a tóba rohant, és megfulladt.</verse>
				<verse number="34">Amikor a pásztorok látták, mi történt, elfutottak, és hírét vitték a városba és a falvakba.</verse>
				<verse number="35">Kimentek az emberek megnézni, mi történt, és Jézushoz mentek, és ott találták azt az embert, akiből az ördögök kimentek, amint felöltözve és ép elmével ült Jézus lábainál, és nagyon megijedtek.</verse>
				<verse number="36">Akik látták, elbeszélték nekik, hogyan szabadult meg az a megszállott.</verse>
				<verse number="37">Ekkor a Gadara vidékének egész népe arra kérte, hogy menjen el onnan, mert nagyon féltek. Ő pedig hajóra szállt, és visszatért.</verse>
				<verse number="38">Az az ember, akiből az ördögök kimentek, arra kérte, hogy vele lehessen. De Jézus elküldte őt, és ezt mondta neki:</verse>
				<verse number="39">„Térj vissza házadhoz, és beszéld el, milyen nagy dolgokat tett Isten veled.“ Elment azért, és hirdette az egész városban, hogy milyen nagy dolgot tett vele Jézus.</verse>
				<verse number="40">És történt, amikor Jézus visszatért, a nép örömmel fogadta, mert mindnyájan várták.</verse>
				<verse number="41">És íme, jött egy Jairus nevű ember, aki a zsinagóga elöljárója volt, és Jézus lábai elé borult, és kérte, hogy menjen el házába,</verse>
				<verse number="42">mert egyetlen, mintegy tizenkét esztendős leánya halálán volt. Miközben ment, a sokaság szorongatta.</verse>
				<verse number="43">És egy asszony, aki tizenkét esztendő óta vérfolyásos volt, és bár minden vagyonát orvosokra költötte, senki sem tudta meggyógyítani.</verse>
				<verse number="44">Hátulról hozzálépett, megérintette ruhájának szegélyét, és azonnal elállt a vérfolyása.</verse>
				<verse number="45">Jézus ezt mondta: „Ki az, aki megérintett?“ Amikor mindnyájan tagadták, Péter, és akik vele voltak így szóltak: „Mester, a sokaság szorongat és lökdös téged, és te azt mondod: ki az, aki megérintett engem?“</verse>
				<verse number="46">De Jézus ezt mondta: „Valaki megérintett engem, mert észrevettem, hogy erő árad ki belőlem.“</verse>
				<verse number="47">Amikor pedig látta az asszony, hogy nem maradt titokban, reszketve előjött, eléje borult, és elbeszélte az egész sokaság előtt, hogy miért érintette őt, és hogy azonnal meggyógyult.</verse>
				<verse number="48">Jézus pedig ezt mondta neki: „Bízzál, leányom, a te hited megtartott téged, eredj el békességgel!“</verse>
				<verse number="49">Még beszélt, amikor eljött egy ember a zsinagógai elöljáró házából, és ezt mondta: „Meghalt a leányod, ne fáraszd a Mestert!“</verse>
				<verse number="50">Amikor Jézus ezt hallotta, ezt mondta neki: „Ne félj, csak higgy, és meggyógyul.“</verse>
				<verse number="51">Bemenve a házba, senkit sem engedett be, csak Pétert, Jakabot és Jánost és a leány atyját és anyját.</verse>
				<verse number="52">Mindnyájan sírtak, és gyászolták. Ő pedig ezt mondta: „Ne sírjatok, nem halt meg, csak alszik.“</verse>
				<verse number="53">Erre kinevették, mert tudták, hogy meghalt.</verse>
				<verse number="54">Ekkor mindenkit kiküldött, megfogta a leány kezét, és kiáltott: „Leányom, kelj fel!“</verse>
				<verse number="55">Ekkor visszatért abba a lélek, azonnal felkelt, és ő megparancsolta, hogy adjanak neki enni.</verse>
				<verse number="56">És álmélkodtak annak szülei, de ő megparancsolta, hogy senkinek se mondják el, ami történt.</verse>
			</chapter>
			<chapter number="9">
				<verse number="1">Miután összehívta Jézus tizenkét tanítványát, erőt és hatalmat adott nekik minden ördög felett, és betegségek gyógyítására is.</verse>
				<verse number="2">Aztán elküldte őket, hogy prédikálják Isten országát, és betegeket gyógyítsanak.</verse>
				<verse number="3">Ezt mondta nekik: „Semmit ne vigyetek az útra, se botot, se táskát, se kenyeret, se pénzt, két-két ruhátok se legyen.</verse>
				<verse number="4">Amelyik házba bementek, ott maradjatok, és onnan induljatok tovább.</verse>
				<verse number="5">Ha nem fogadnak be titeket, amikor kimentek abból a városból, még a port is verjétek le lábatokról, bizonyságul ellenük.“</verse>
				<verse number="6">Azok tehát útra keltek, bejárták a falvakat, hirdették az evangéliumot, és gyógyítottak mindenütt.</verse>
				<verse number="7">Heródes, a negyedes fejedelem meghallotta mindazt, ami történt, és zavarban volt, mert némelyek azt mondták, hogy János támadt fel a halálból.</verse>
				<verse number="8">Mások szerint Illés jelent meg, ismét mások pedig, hogy a próféták közül támadt fel valaki.</verse>
				<verse number="9">Heródes ezt mondta: „Jánost lefejeztettem, kicsoda hát ez, akiről én ilyen dolgokat hallok?“ És látni akarta őt.</verse>
				<verse number="10">Amikor visszatértek, az apostolok elbeszéltek neki mindent, amit cselekedtek. Akkor maga mellé vette őket, és elvonult velük egy magányos helyre, egy Bétsaida nevű városba.</verse>
				<verse number="11">Amikor a sokaság ezt megtudta, követte őt, és ő örömmel fogadta őket, Isten országáról beszélt nekik, és akiknek gyógyulásra volt szükségük, azokat meggyógyította.</verse>
				<verse number="12">Amikor a nap már hanyatlani kezdett, a tizenkettő odament hozzá, ezt mondták neki: „Bocsásd el a sokaságot, hogy menjenek el, és a környező falvakban és majorokban megszálljanak, és élelmet találjanak, mert itt puszta helyen vagyunk.“</verse>
				<verse number="13">Ő pedig ezt mondta nekik: „Adjatok nekik ti enni!“ Azok így válaszoltak: „Nekünk sincs több öt kenyérnél és két halnál, ha csak el nem megyünk, és nem veszünk eledelt az egész sokaságnak.“</verse>
				<verse number="14">Mert mintegy ötezer férfi volt ott. Így szólt tanítványaihoz: „Ültessétek le őket csoportokban ötvenenként.“</verse>
				<verse number="15">Így cselekedtek, és leültették valamennyit.</verse>
				<verse number="16">Ő pedig vette az öt kenyeret és két halat, égre emelte szemét, megáldotta azokat, és megszegte, és a tanítványoknak adta, hogy a sokaság elé tegyék.</verse>
				<verse number="17">Mindnyájan ettek és jóllaktak, és összeszedték a megmaradt darabokat, tizenkét kosárral.</verse>
				<verse number="18">Történt, hogy amikor egyszer magában imádkozott, és csak a tanítványok voltak vele, megkérdezte őket: „Kinek mond engem a sokaság?“</verse>
				<verse number="19">Azok így válaszoltak: „Keresztelő Jánosnak, mások Illésnek, mások pedig azt mondják, hogy a régi próféták közül támadt fel valaki.“</verse>
				<verse number="20">Ő ekkor ezt mondta nekik: „Hát ti kinek mondtok engem?“ Péter így válaszolt: „Az Isten Krisztusának!“</verse>
				<verse number="21">Ő pedig rájuk parancsolt, és meghagyta nekik, hogy ezt senkinek se mondják.</verse>
				<verse number="22">Majd így szólt: „Az Emberfiának sokat kell szenvednie, és megvettetnie a vénektől, a főpapoktól és az írástudóktól, és meg kell öletnie, és harmadnapon feltámadnia.“</verse>
				<verse number="23">Azután így szólt mindnyájukhoz: „Ha valaki utánam akar jönni, tagadja meg magát, és vegye fel keresztjét mindennap, és kövessen engem.</verse>
				<verse number="24">Mert aki meg akarja tartani életét, elveszti azt, aki pedig elveszti életét énérettem, megtartja azt.</verse>
				<verse number="25">Mert mit használ az embernek, ha az egész világot megnyeri is, önmagát pedig elveszti, vagy kárt vall?</verse>
				<verse number="26">Mert aki szégyell engem és az én beszédemet, az Emberfia is szégyellni fogja azt, amikor eljön a maga, az Atya és az angyalok dicsőségében.</verse>
				<verse number="27">Bizony mondom nektek, hogy vannak az itt állók között, akik nem ízlelnek halált, míg meg nem látják Isten országát.“</verse>
				<verse number="28">Történt e beszédek után mintegy nyolc nappal, hogy maga mellé vette Pétert, Jánost és Jakabot, és felment a hegyre imádkozni.</verse>
				<verse number="29">Imádkozás közben arckifejezése megváltozott, és ruhája fehér és fénylő lett.</verse>
				<verse number="30">És íme két férfi beszélt vele: Mózes és Illés,</verse>
				<verse number="31">akik dicsőségben jelentek meg, és az ő haláláról beszéltek, amelyet Jeruzsálemben kell beteljesítenie.</verse>
				<verse number="32">Pétert és a vele lévőket elnyomta az álom, de amikor felébredtek, látták az ő dicsőségét és azt a két férfit, akik ott álltak vele.</verse>
				<verse number="33">Történt, hogy amikor azok távozóban voltak, Péter ezt mondta Jézusnak: „Mester, jó nekünk itt lennünk. Csináljunk azért három sátrat: egyet neked, egyet Mózesnek és egyet Illésnek.“ De nem tudta, mit beszél.</verse>
				<verse number="34">Amikor ezeket mondta, felhő támadt, és beárnyékolta őket, ők pedig megijedtek, amikor felhőbe kerültek.</verse>
				<verse number="35">Szózat hallatszott a felhőből: „Ez az én Fiam, akit kiválasztottam, őt hallgassátok!“</verse>
				<verse number="36">Miközben a szózat hallatszott, Jézus már egyedül maradt ott. Ők pedig hallgattak, és azokban a napokban semmit sem mondtak el abból, amit hallottak és láttak.</verse>
				<verse number="37">Történt a következő napon, amikor lementek a hegyről, nagy sokaság ment eléje.</verse>
				<verse number="38">És íme, egy ember így kiáltott a sokaságból: „Mester, kérlek téged, tekints a fiamra, mert ő az én egyetlenem.</verse>
				<verse number="39">És íme, valami lélek szokta megragadni őt, és hirtelen kiáltozni kezd, és rázza őt annyira, hogy tajtékzik, és nehezen távozik tőle, miután gyötörte.</verse>
				<verse number="40">Kértem tanítványaidat, hogy űzzék ki, de nem tudták.“</verse>
				<verse number="41">Jézus így szólt: „Ó, hitetlen és elfajult nemzedék, meddig leszek közöttetek, és meddig tűrlek titeket? Hozd ide a fiadat!“</verse>
				<verse number="42">Amíg odament, az ördög leteperte, és megrázta. De Jézus ráparancsolt a tisztátalan lélekre, meggyógyította a gyermeket, és visszaadta atyjának.</verse>
				<verse number="43">Ekkor elámultak mindnyájan Isten nagyságán. Amikor mindnyájan csodálkoztak mindazon, amit Jézus cselekedett, ezt mondta tanítványainak:</verse>
				<verse number="44">„Jegyezzétek meg jól ezeket a szavakat: mert az Emberfia az emberek kezébe adatik!“</verse>
				<verse number="45">De ők nem értették ezt a mondást, és el volt rejtve előlük, hogy ne értsék meg, és féltek őt megkérdezni e mondás értelme felől.</verse>
				<verse number="46">Majd az a gondolat támadt bennük, hogy ki a nagyobb közöttük.</verse>
				<verse number="47">Jézus látva szívük gondolatát, kézen fogott egy kis gyermeket, maga mellé állította,</verse>
				<verse number="48">és ezt mondta nekik: „Aki egy kisgyermeket befogad az én nevemben, engem fogad be, és aki engem befogad, azt fogadja be, aki engem elküldött, mert aki a legkisebb mindnyájatok között, az a nagy.“</verse>
				<verse number="49">Megszólalt János, és ezt mondta: „Mester, láttunk valakit, aki a te nevedben ördögöket űz, és eltiltottuk, mert nem követ minket.“</verse>
				<verse number="50">Jézus azonban ezt mondta neki: „Ne tiltsátok el, mert aki nincs ellenünk, mellettünk van.“</verse>
				<verse number="51">Történt, amikor már közeledett felemeltetésének ideje, elhatározta, hogy Jeruzsálembe megy.</verse>
				<verse number="52">Követeket küldött maga előtt. Azok elindultak, és betértek egy samáriai faluba, hogy neki szállást készítsenek.</verse>
				<verse number="53">De nem fogadták be őt, mivel Jeruzsálembe ment.</verse>
				<verse number="54">Amikor ezt látták tanítványai, Jakab és János, ezt mondták: „Uram, akarod-e, hogy ezt mondjuk: Tűz szálljon le az égből, és égesse meg őket, amint Illés is tette?“</verse>
				<verse number="55">Jézus azonban megfordulva megdorgálta őket, és ezt mondta: „Nem tudjátok, hogy milyen lélek van bennetek,</verse>
				<verse number="56">mert az Emberfia nem azért jött, hogy elveszítse az emberek életét, hanem hogy megtartsa.“ Elmentek azért más faluba.</verse>
				<verse number="57">Történt pedig, amikor mentek az úton, valaki ezt mondta neki: „Követlek téged, Uram, bárhová mégy.“</verse>
				<verse number="58">Jézus azonban így felelt: „A rókáknak barlangjuk van, és az égi madaraknak fészkük, de az Emberfiának nincs fejét hová lehajtania.“</verse>
				<verse number="59">Egy másikhoz így szólt: „Kövess engem!“ Az pedig ezt mondta: „Uram, engedd meg nekem, hogy előbb elmenjek, és eltemessem az atyámat!“</verse>
				<verse number="60">Jézus így válaszolt neki: „Hadd temessék el a halottak az ő halottaikat, te pedig menj el, és hirdesd Isten országát.“</verse>
				<verse number="61">Egy másik is ezt mondta: „Követlek, Uram, de előbb engedd meg nekem, hogy búcsút vegyek házam népétől.“</verse>
				<verse number="62">Jézus így felelt: „Aki az eke szarvára veti kezét, és hátratekint, nem alkalmas Isten országára.“</verse>
			</chapter>
			<chapter number="10">
				<verse number="1">Ezek után pedig az Úr hetvenkét tanítványt választott ki, és elküldte őket maga előtt kettesével minden városba és helységbe, ahová menni készült.</verse>
				<verse number="2">Ezt mondta nekik: „Az aratni való sok, a munkás kevés. Kérjétek az aratás Urát, hogy küldjön munkásokat az ő aratásába.</verse>
				<verse number="3">Menjetek el, íme, én elküldelek titeket, mint bárányokat a farkasok közé.</verse>
				<verse number="4">Ne vigyetek magatokkal erszényt, se táskát, se sarut. Az úton senkit se köszöntsetek.</verse>
				<verse number="5">Ha bementek egy házba, először ezt mondjátok: Békesség e háznak!</verse>
				<verse number="6">És ha van ott valaki, aki a békesség fia, nyugodjék meg azon a ti békességetek. Ha nincs, rátok tér vissza.</verse>
				<verse number="7">Ugyanabban a házban maradjatok, és azt egyétek, igyátok, amit adnak. Mert méltó a munkás az ő jutalmára. Ne járjatok házról házra.</verse>
				<verse number="8">Ha egy városba bementek, és befogadnak titeket, azt egyétek, amit elétek tesznek.</verse>
				<verse number="9">És gyógyítsátok a betegeket, és mondjátok nekik: Elközelített hozzátok Isten országa.</verse>
				<verse number="10">Ha egy városba bementek, és titeket nem fogadnak be, menjetek ki annak utcáira, és ezt mondjátok:</verse>
				<verse number="11">A port is, amely reánk tapadt városotokból, lerázzuk, de azt tudjátok meg, hogy Isten országa elközelített hozzátok.</verse>
				<verse number="12">Mondom pedig nektek, hogy Sodomának állapota tűrhetőbb lesz ama napon, mint azé a városé.</verse>
				<verse number="13">Jaj neked, Korazin! Jaj neked, Bétsaida! Mert ha Tíruszban vagy Szidónban történtek volna azok a csodák, amelyek benned történtek, zsákban és hamuban ülve régen megtértek volna.</verse>
				<verse number="14">De Tírusznak és Szidónnak tűrhetőbb lesz a dolga az ítéletkor, mint nektek.</verse>
				<verse number="15">És te, Kapernaum, talán az égig magasztalnak fel? A pokolig fogsz levettetni.</verse>
				<verse number="16">Aki titeket hallgat, engem hallgat, és aki titeket megvet, engem vet meg, és aki engem vet meg, azt veti meg, aki engem küldött.“</verse>
				<verse number="17">Visszatért pedig a hetvenkét tanítvány örömmel, és ezt mondták: „Uram, a te nevedre még az ördögök is engedelmeskednek nekünk.“</verse>
				<verse number="18">Ő pedig ezt mondta nekik: „Láttam a sátánt, mint villámlást lebukni az égből.</verse>
				<verse number="19">Íme, adok nektek hatalmat, hogy kígyókon és skorpiókon tapodjatok és az ellenség minden erején, és hogy semmi se ártson nektek.</verse>
				<verse number="20">De ne annak örüljetek, hogy a lelkek engedelmeskednek nektek, hanem inkább annak örüljetek, hogy a ti nevetek fel van írva a mennyben.“</verse>
				<verse number="21">Abban az órában Jézus örvendezett a Szentlélek által, és ezt mondta: „Hálát adok neked, Atyám, mennynek és földnek Ura, hogy elrejtetted ezeket a bölcsek és értelmesek elől, és a gyermekeknek kijelentetted. Igen, Atyám, mert így volt kedves előtted.</verse>
				<verse number="22">Mindent nekem adott az én Atyám, és senki sem tudja, kicsoda a Fiú, csak az Atya, és kicsoda az Atya, csak a Fiú, és az, akinek a Fiú akarja kijelenteni.“</verse>
				<verse number="23">És a tanítványokhoz fordulva, ezt mondta nekik: „Boldog az a szem, amely látja azt, amit ti láttok.</verse>
				<verse number="24">Mert mondom nektek, sok próféta és király kívánta látni, amit ti láttok, de nem látták, és hallani, amit ti hallotok, de nem hallották.“</verse>
				<verse number="25">És íme, egy törvénytudó előállt, és kísértve őt ezt mondta: „Mester, mit cselekedjem, hogy az örök életet elnyerjem?“</verse>
				<verse number="26">Ő pedig ezt mondta neki: „A törvényben mi van megírva? Hogyan olvasod?“</verse>
				<verse number="27">Az pedig ezt válaszolta: „»Szeresd az Urat, a te Istenedet, teljes szívedből, teljes lelkedből, minden erődből és teljes elmédből, és a te felebarátodat, mint magadat.«“</verse>
				<verse number="28">Ezt mondta neki: „Jól feleltél. Ezt cselekedd, és élsz.“</verse>
				<verse number="29">Az pedig igazolni akarva magát, így szólt Jézushoz: „De ki az én felebarátom?“</verse>
				<verse number="30">Jézus ezt mondta neki: „Egy ember ment Jeruzsálemből Jerikóba, és rablók kezébe esett, akik kifosztották, és megsebesítették, aztán elmentek, és otthagyták félholtan.</verse>
				<verse number="31">Történetesen egy pap ment lefelé az úton, aki azt látva, elkerülte.</verse>
				<verse number="32">Hasonlóképpen egy lévita is, amikor arra a helyre ért, és azt látta, elkerülte.</verse>
				<verse number="33">Egy samáriai pedig, amikor az úton odaért hozzá, és meglátta, könyörületességre indult.</verse>
				<verse number="34">Odament hozzá, bekötözte sebeit, és olajat és bort öntött azokra. Aztán feltette saját barmára, és a vendégfogadó házhoz vitte, és gondját viselte.</verse>
				<verse number="35">Másnap pedig elmenőben két dénárt vett elő, a gazdának adta, és ezt mondta neki: Viselj gondot reá, és ha valamit még ezen felül ráköltesz, amikor visszatérek, megadom neked.</verse>
				<verse number="36">Mit gondolsz: e három közül ki volt a felebarátja annak, aki a rablók kezébe esett?“</verse>
				<verse number="37">Az pedig ezt mondta: „Az, aki könyörült rajta.“ Jézus ezt mondta neki: „Eredj el, és te is hasonlóképpen cselekedj.“</verse>
				<verse number="38">Történt pedig, hogy amikor az úton mentek, bement egy faluba, egy Márta nevű asszony pedig befogadta házába.</verse>
				<verse number="39">Ennek volt egy Mária nevű testvére, aki Jézus lábához ülve hallgatta beszédét.</verse>
				<verse number="40">Márta pedig el volt foglalva a házimunkában. Ezért odaállt, és ezt mondta: „Uram, nem törődsz azzal, hogy az én testvérem magamra hagyott a szolgálatban? Mondd hát neki, hogy segítsen!“</verse>
				<verse number="41">Jézus ezt válaszolta neki: „Márta, Márta, szorgalmas vagy, és sokra igyekezel.</verse>
				<verse number="42">De egy a szükséges dolog. Mária a jó részt választotta, amelyet el nem vesznek tőle.“</verse>
			</chapter>
			<chapter number="11">
				<verse number="1">Történt egyszer, hogy amikor egy helyen imádkozott, miután befejezte, egyik tanítványa így szólt hozzá: „Uram, taníts minket imádkozni, amiképpen János is tanította az ő tanítványait.“</verse>
				<verse number="2">Ő pedig ezt mondta nekik: „Amikor imádkoztok, ezt mondjátok: »Mi Atyánk, aki a mennyekben vagy, szenteltessék meg a te neved. Jöjjön el a te országod. Legyen meg a te akaratod, amint a mennyben, úgy a földön is.</verse>
				<verse number="3">Mindennapi kenyerünket add meg nekünk naponként,</verse>
				<verse number="4">és bocsásd meg a mi bűneinket, mert mi is megbocsátunk mindenkinek, aki nekünk adósunk. És ne vígy minket kísértésbe.«“</verse>
				<verse number="5">Azután így szólt hozzájuk: „Ki az közületek, akinek van egy barátja, és ha az elmegy hozzá éjfélkor, és ezt mondja neki: Barátom, adj nekem kölcsön három kenyeret,</verse>
				<verse number="6">mert egy barátom útközben hozzám tért be, és nincs mit adnom neki enni,</verse>
				<verse number="7">ő így válaszolna belülről neki: Ne zavarj engem, mert az ajtó be van zárva, és gyermekeim is velem vannak az ágyban, nem kelhetek fel, hogy adjak neked.</verse>
				<verse number="8">Mondom nektek, ha nem is fog felkelni, és adni neki azért, mert barátja, de annak tolakodása miatt fel fog kelni, és ad neki annyit, amennyi kell.</verse>
				<verse number="9">Én is azt mondom nektek: Kérjetek, és adatik, keressetek, és találtok, zörgessetek, és megnyittatik nektek,</verse>
				<verse number="10">mert aki kér, mind kap, aki keres, talál, és a zörgetőnek megnyittatik.</verse>
				<verse number="11">Melyik apa az közületek, akitől ha a fia kenyeret kér, követ ad neki? Vagy ha halat kér, hal helyett kígyót ad neki?</verse>
				<verse number="12">Vagy ha tojást kér, skorpiót ad neki?</verse>
				<verse number="13">Azért ha ti gonosz létetekre tudtok a ti gyermekeiteknek jó ajándékokat adni, mennyivel inkább ad a ti mennyei Atyátok Szentlelket azoknak, akik tőle kérik.“</verse>
				<verse number="14">Egyszer kiűzött egy ördögöt, amely néma volt. Történt, hogy amikor kiment az ördög, megszólalt a néma, és csodálkozott a sokaság.</verse>
				<verse number="15">Közülük némelyek ezt mondták: „Belzebubbal, az ördögök fejedelmével űzi ki az ördögöket.“</verse>
				<verse number="16">Mások meg kísértették, és mennyei jelt kívántak tőle.</verse>
				<verse number="17">Ő pedig ismerve azok gondolatát, ezt mondta nekik: „Minden ország, amely meghasonlik önmagával, elpusztul, és ház házra omlik.</verse>
				<verse number="18">Ha a sátán meghasonlik önmagával, hogyan állhatna fönn országa? Mert azt mondjátok, hogy én Belzebubbal űzöm ki az ördögöket.</verse>
				<verse number="19">És ha én Belzebubbal űzöm ki az ördögöket, a ti fiaitok kivel űzik ki? Azért ők maguk lesznek a ti bíráitok.</verse>
				<verse number="20">Ha viszont én Isten ujjával űzöm ki az ördögöket, akkor kétségkívül elérkezett hozzátok Isten országa.</verse>
				<verse number="21">Amikor az erős ember fegyverrel őrzi a maga palotáját, javai biztonságban vannak.</verse>
				<verse number="22">De amikor a nála erősebb megy oda, és legyőzi, akkor elveszi fegyverét, amiben bízott, és amit tőle zsákmányolt, szétosztja.</verse>
				<verse number="23">Aki nincs velem, ellenem van, és aki nem gyűjt velem, az tékozol.</verse>
				<verse number="24">Amikor a tisztátalan lélek kimegy az emberből, víz nélküli helyeken jár, nyugalmat keresve. És amikor nem talál, ezt mondja: visszatérek az én házamba, ahonnan jöttem,</verse>
				<verse number="25">és odamenve kisöpörve és felékesítve találja azt.</verse>
				<verse number="26">Akkor elmegy, maga mellé vesz még más hét lelket, magánál is gonoszabbakat, bemennek, és ott laknak. És annak az embernek a végső állapota rosszabb lesz az elsőnél.“</verse>
				<verse number="27">Történt pedig, amikor ezeket mondta, egy asszony a sokaságból így kiáltott hozzá: „Boldog az az anyaméh, amely téged hordozott, és az emlők, amelyeket szoptál.“</verse>
				<verse number="28">Ő pedig ezt mondta: „Még boldogabbak azok, akik hallgatják Isten beszédét, és megtartják azt.“</verse>
				<verse number="29">Amikor a sokaság hozzá gyülekezett, ezt mondta: „Ez a gonosz nemzedék jelt követel, de nem adatik neki, csak Jónás próféta jele.</verse>
				<verse number="30">Mert amiképpen Jónás jelül volt a niniveiek számára, úgy lesz az Emberfia is e nemzedéknek.</verse>
				<verse number="31">Dél királynője fel fog támadni az ítéletkor e nemzedéknek férfiaival, és kárhoztatja őket. Mert ő eljött a föld széléről, hogy hallhassa Salamon bölcsességét, de íme, nagyobb van itt Salamonnál.</verse>
				<verse number="32">Ninive férfiai az ítéletkor együtt támadnak fel e nemzedékkel, és kárhoztatják majd őket, mert ők megtértek Jónás beszédére, de íme, nagyobb van itt Jónásnál.</verse>
				<verse number="33">„Aki gyertyát gyújt, nem teszi rejtett helyre, sem a véka alá, hanem a gyertyatartóba, hogy akik bemennek, lássák a világosságot.</verse>
				<verse number="34">A test lámpása a szem. Ha azért a szemed őszinte, az egész tested világos lesz. Ha pedig a szemed gonosz, a tested is sötét.</verse>
				<verse number="35">Vigyázz tehát, hogy a világosság, amely benned van, sötétség ne legyen.</verse>
				<verse number="36">Ha tehát az egész tested világos, és nincs benne sötét rész, akkor egészen világos lesz, mint amikor a lámpás megvilágít téged világosságával.“</verse>
				<verse number="37">Beszéd közben egy farizeus arra kérte, hogy ebédeljen nála. Bement, és leült enni.</verse>
				<verse number="38">A farizeus, amikor ezt látta, elcsodálkozott, hogy ebéd előtt nem mosdott meg.</verse>
				<verse number="39">Az Úr ezt mondta neki: „Ti, farizeusok a pohárnak és tálnak külső részét megtisztítjátok ugyan, de a belsőtök tele van nyereségvággyal és gonoszsággal.</verse>
				<verse number="40">Bolondok! Aki azt teremtette, ami kívül van, nem ő teremtette-e azt is, ami belül van?</verse>
				<verse number="41">Azt adjátok oda alamizsnaként, ami belül van, és akkor minden tiszta lesz nektek.</verse>
				<verse number="42">De jaj nektek, farizeusok, mert megadjátok a tizedet a mentából, a kaporból és minden zöldségféléből, de mellőzitek az igazságot és az Isten szeretetét. Pedig ezeket kellene cselekedni, és amazokat sem elhagyni.</verse>
				<verse number="43">Jaj nektek farizeusok! Mert szeretitek az első helyet a zsinagógában és a köszöntéseket a piacon.</verse>
				<verse number="44">Jaj nektek, képmutató írástudók és farizeusok, mert olyanok vagytok, mint a sírok, amelyek nem látszanak, és az emberek, akik azokon járnak, nem tudnak róla.“</verse>
				<verse number="45">Ekkor megszólalt valaki a törvénytudók közül: „Mester, amikor ezeket mondod, minket is megbántasz.“</verse>
				<verse number="46">Ő pedig így válaszolt: „Jaj nektek is, törvénytudók, mert elhordozhatatlan terhekkel terhelitek meg az embereket, de ti magatok egy ujjal sem érintitek a terheket.</verse>
				<verse number="47">Jaj nektek, mert építitek a próféták síremlékeit, a ti atyáitok pedig megölték őket.</verse>
				<verse number="48">Tehát bizonyítjátok, és jóváhagyjátok atyáitok cselekedeteit, hogy ők megölték őket, ti pedig síremlékeiket építitek.</verse>
				<verse number="49">Ezért mondja Isten bölcsessége is: Küldök hozzájuk prófétákat és apostolokat, és azok közül némelyeket megölnek, és némelyeket elüldöznek,</verse>
				<verse number="50">hogy számon kéressék ettől a nemzedéktől minden próféta vére, amelyet e világ kezdetétől kiontottak</verse>
				<verse number="51">Ábel vérétől kezdve Zakariás véréig, aki az oltár és a templom között pusztult el. Bizony mondom nektek, számot kell adni ennek a nemzedéknek!</verse>
				<verse number="52">Jaj nektek, törvénytudók, mert elvettétek az ismeret kulcsát: ti magatok nem mentek be, és azokat is megakadályoztátok, akik be akarnak menni.“</verse>
				<verse number="53">Amikor ezeket mondta nekik, az írástudók és farizeusok elkezdték hevesen támadni, és sok dolog felől kérdezgették,</verse>
				<verse number="54">ólálkodtak utána, hogy szavaiból elkapjanak valamit, amivel vádolhatják.</verse>
			</chapter>
			<chapter number="12">
				<verse number="1">Miközben sok ezerből álló sokaság gyűlt össze úgy, hogy majd letaposták egymást, elkezdett beszélni tanítványaihoz: „Mindenekelőtt óvakodjatok a farizeusok kovászától, ami a képmutatás.</verse>
				<verse number="2">Mert nincs olyan rejtett dolog, amely napfényre ne jönne, és olyan titok, amely ki ne tudódnék.</verse>
				<verse number="3">Amit sötétségbe mondtatok, azt a világosságban fogják meghallani. Amit fülbe súgva mondtatok rejtett helyen, azt a házak tetejéről fogják hirdetni.</verse>
				<verse number="4">Mondom nektek, az én barátaimnak: Ne féljetek azoktól, akik a testet ölik meg, és aztán többet nem árthatnak.</verse>
				<verse number="5">De megmondom nektek, kitől féljetek: Féljetek attól, aki ha megöl, arra is van hatalma, hogy a gyehennára vessen. Bizony mondom nektek: Tőle féljetek!</verse>
				<verse number="6">Ugye öt verebet meg lehet venni két fillérért? De azok közül egy sincs Istennél elfelejtve.</verse>
				<verse number="7">Nektek pedig még hajatok szálai is mind számon vannak tartva. Ne féljetek tehát: Ti sok verébnél értékesebbek vagytok.</verse>
				<verse number="8">Mondom nektek: Ha valaki vallást tesz rólam az emberek előtt, az Emberfia is vallást tesz arról Isten angyalai előtt.</verse>
				<verse number="9">Aki pedig megtagad engem az emberek előtt, azt én is megtagadom Isten angyalai előtt.</verse>
				<verse number="10">És ha valaki valamit mond az Emberfia ellen, bocsánatot nyer, de aki a Szentlelket káromolja, nem nyer bocsánatot.</verse>
				<verse number="11">Amikor a zsinagógákba és a fejedelmek és hatalmasságok elé hurcolnak titeket, ne aggodalmaskodjatok, hogyan vagy mit szóljatok védelmetekre, vagy mit mondjatok.</verse>
				<verse number="12">Mert a Szentlélek abban az órában megtanít titeket, hogy mit kell mondanotok.“</verse>
				<verse number="13">Ekkor így szólt hozzá valaki a sokaságból: „Mester, mondd meg az én testvéremnek, hogy ossza meg velem az örökséget!“</verse>
				<verse number="14">Ő pedig így válaszolt: „Ember, ki tett engem bíróvá vagy végrehajtóvá közöttetek?“</verse>
				<verse number="15">Azután ezt mondta nekik: „Vigyázzatok, és őrizkedjetek a telhetetlenségtől, mert nem a vagyonban való bővölködés jelenti az életet.“</verse>
				<verse number="16">Mondott nekik egy példázatot: „Egy gazdag embernek bőségesen termett a földje</verse>
				<verse number="17">ezért így okoskodott magában: Mit cselekedjem? Mert nincs hová betakarítanom termésemet.</verse>
				<verse number="18">És ezt mondta: Ezt cselekszem: csűreimet lebontatom, és nagyobbakat építek, és azokba gyűjtöm be gabonámat és javaimat.</verse>
				<verse number="19">És ezt mondom lelkemnek: Én lelkem, sok javad van sok esztendőre eltéve, tedd magad kényelembe, egyél, igyál, és élvezd az életet!</verse>
				<verse number="20">Isten ezt mondta neki: Bolond! Még az éjjel elkérik tőled a te lelkedet, akkor kié lesz mindaz, amit felhalmoztál?</verse>
				<verse number="21">Így jár mindenki, aki kincset gyűjt magának, és nem Istenben gazdag.“</verse>
				<verse number="22">Tanítványainak ezt mondta: „Ezért mondom nektek, ne aggodalmaskodjatok a ti életetek miatt, mit egyetek, se a testetek miatt, mibe öltözködjetek,</verse>
				<verse number="23">Mert az élet több, mint az eledel és a test, mint az öltözet.</verse>
				<verse number="24">Nézzétek meg a hollókat! Nem vetnek és nem aratnak, nincs éléskamrájuk, sem csűrük, és Isten eltartja azokat. Mennyivel értékesebbek vagytok ti a madaraknál!</verse>
				<verse number="25">Ki az közületek, aki aggodalmaskodásával akár egy arasznyival is megnövelheti termetét?</verse>
				<verse number="26">Ha pedig ilyen csekélységet sem tudtok megtenni, mit aggodalmaskodtok a többi miatt?</verse>
				<verse number="27">Nézzétek meg a liliomokat, hogyan növekednek! Nem szőnek és nem fonnak, de mondom nektek, Salamon teljes dicsőségében sem öltözködött úgy, mint egy ezek közül.</verse>
				<verse number="28">Ha pedig a füvet, amely ma a mezőn van, és holnap a kemencébe vetik, így öltözteti Isten, mennyivel inkább titeket, ti kicsinyhitűek!</verse>
				<verse number="29">Ne kérdezzétek tehát: mit egyetek, vagy mit igyatok, és ne nyugtalankodjatok.</verse>
				<verse number="30">Mindezeket a pogányok kérdezik. A ti Atyátok pedig tudja, hogy nektek szükségetek van ezekre.</verse>
				<verse number="31">Inkább keressétek Isten országát, és ezeket mind megkapjátok.</verse>
				<verse number="32">Ne félj, te kicsiny nyáj, mert úgy tetszett a ti Atyátoknak, hogy nektek adja az országot!</verse>
				<verse number="33">„Adjátok el, amitek van, és adjátok oda alamizsnaként. Szerezzetek magatoknak erszényeket, amelyek nem avulnak el, kifogyhatatlan kincset a mennyországban, ahol a tolvaj nem fér hozzá, és a moly sem emészti meg.</verse>
				<verse number="34">Mert ahol a ti kincsetek, ott lesz a szívetek is.</verse>
				<verse number="35">„Legyen derekatok felövezve, és lámpásotok meggyújtva.</verse>
				<verse number="36">Ti pedig legyetek hasonlók az olyan emberekhez, akik várják, mikor jön meg uruk a menyegzőről, hogy amint megérkezik és zörget, azonnal ajtót nyissanak neki.</verse>
				<verse number="37">Boldogok azok a szolgák, akiket az úr, amikor hazamegy, ébren talál. Bizony mondom nektek, hogy felövezi magát, leülteti őket, hozzájuk megy, és felszolgál nekik.</verse>
				<verse number="38">És ha a második vagy harmadik őrváltáskor jön meg, és úgy találja őket, boldogok azok a szolgák!</verse>
				<verse number="39">Azt pedig jegyezzétek meg, hogy ha tudná a ház gazdája, hogy mikor jön a tolvaj, vigyázna, és nem engedné, hogy házába törjön.</verse>
				<verse number="40">Ti is legyetek tehát készen, mert amely órában nem is gondoljátok, abban jön el az Emberfia.“</verse>
				<verse number="41">Péter erre megkérdezte: „Uram, nekünk mondod ezt a példázatot vagy mindenkinek?“</verse>
				<verse number="42">Az Úr így válaszolt: „Kicsoda hát a hű és bölcs sáfár, akit az úr gondviselővé tett háza népén, hogy idejében adja ki nekik élelmüket?</verse>
				<verse number="43">Boldog az a szolga, akit az ő ura, amikor hazajön, ilyen munkában talál!</verse>
				<verse number="44">Bizony mondom néktek, hogy egész vagyona gondviselőjévé teszi.</verse>
				<verse number="45">Ha pedig a szolga így szólna szívében: Halogatja még az én uram a hazajövetelt, és verni kezdi a szolgákat és szolgálóleányokat, és elkezdene enni, és inni és részegeskedni,</verse>
				<verse number="46">megjön annak a szolgának az ura, amely napon nem várja, és amely órában nem gondolja, és kettévágatja, és a hitetlenek sorsára juttatja.</verse>
				<verse number="47">Az a szolga, aki ismerte ura akaratát, és nem teljesítette, és nem cselekedett akarata szerint, sok verést kap.</verse>
				<verse number="48">Aki pedig nem ismerte, és büntetésre méltó dolgokat cselekedett, az kevés verést kap. Akinek sokat adtak, attól sokat követelnek. Akire sokat bíztak, attól többet kívánnak.</verse>
				<verse number="49">Azért jöttem, hogy tüzet bocsássak a világra. Mennyire szeretném, ha már lángolna!</verse>
				<verse number="50">Keresztséggel kell még megkereszteltetnem, és mennyire szorongok, míg végbe nem megy.</verse>
				<verse number="51">Azt gondoljátok, hogy azért jöttem, hogy békességet hozzak a földre? Mondom nektek: egyáltalán nem, sőt inkább ellentétet.</verse>
				<verse number="52">Mert mostantól fogva, ha öten lesznek egy házban, ellentétbe kerülnek egymással: három kettő ellen és kettő három ellen.</verse>
				<verse number="53">Ellentétbe kerül az apa a fiával és a fiú az apjával és az anya a leányával és leány az anyjával, az anyós a menyével és a meny az anyósával.“</verse>
				<verse number="54">A sokaságnak ezt mondta: „Amikor látjátok, hogy napnyugatról felhő támad, azonnal ezt mondjátok: Záporeső jön, és úgy lesz.</verse>
				<verse number="55">És amikor halljátok fújni a déli szelet, ezt mondjátok: Hőség lesz, és úgy lesz.</verse>
				<verse number="56">Képmutatók! Az égnek és földnek jeleit felismeritek, ezt az időt pedig miért nem tudjátok felismerni?</verse>
				<verse number="57">„Miért nem ítélitek meg magatoktól is azt, hogy mi a helyes?</verse>
				<verse number="58">Amikor pedig ellenfeleddel a hatóság elé mégy, igyekezzél még az úton megszabadulni tőle, hogy ne hurcoljon a bíró elé, és a bíró át ne adjon a börtönőrnek, a börtönőr tömlöcbe ne vessen.</verse>
				<verse number="59">Mondom neked, hogy nem jössz ki onnan, amíg meg nem adod az utolsó fillért is.“</verse>
			</chapter>
			<chapter number="13">
				<verse number="1">Éppen abban az időben jöttek oda néhányan, akik neki hírt hoztak a galileaiakról, akiknek vérét Pilátus áldozatukéval elegyítette.</verse>
				<verse number="2">Jézus ezt mondta nekik: „Gondoljátok, hogy ezek a galileaiak bűnösebbek voltak valamennyi galileainál, mert ezt szenvedték el?</verse>
				<verse number="3">Mondom nektek: Nem! Sőt, ha meg nem tértek, mindnyájan hasonlóképpen elvesztek.</verse>
				<verse number="4">Vagy az a tizennyolc, akikre rászakadt a torony Siloámban, és megölte őket, gondoljátok, hogy bűnösebbek voltak minden más Jeruzsálemben lakó embernél?</verse>
				<verse number="5">Mondom nektek: Nem! Sőt, ha meg nem tértek mindnyájan hasonlóképpen elvesztek.“</verse>
				<verse number="6">És ezt a példázatot mondta: „Egy embernek volt egy fügefája szőlőjében, és elment, hogy azon gyümölcsöt keressen, de nem talált.</verse>
				<verse number="7">Ezt mondta a vincellérnek: Íme, három esztendeje, hogy ide járok gyümölcsöt keresni ezen a fügefán, és nem találok. Vágd ki, miért foglalja a földet is hiába?</verse>
				<verse number="8">De az így válaszolt neki: Uram, hagyd meg még ebben az esztendőben, míg köröskörül megkapálom és megtrágyázom.</verse>
				<verse number="9">Hátha jövőre terem. Ha pedig nem, azután vágd ki.“</verse>
				<verse number="10">Egy zsinagógában tanított szombaton,</verse>
				<verse number="11">és íme, volt ott egy asszony, akiben betegség lelke volt tizennyolc esztendő óta, és meg volt görnyedve, és egyáltalán nem tudott felegyenesedni.</verse>
				<verse number="12">Amikor Jézus meglátta, odahívta, és ezt mondta neki: „Asszony, megszabadultál betegségedtől!“</verse>
				<verse number="13">És rátette kezét, mire az nyomban felegyenesedett, és dicsőítette Istent.</verse>
				<verse number="14">Megszólalt a zsinagóga elöljárója felháborodva azon, hogy Jézus szombatnapon gyógyított, ezt mondta a sokaságnak: „Hat nap van, amelyen munkálkodni kell. Tehát azokon jöjjetek gyógyíttatni magatokat és ne szombatnapon.“</verse>
				<verse number="15">Az Úr így válaszolt neki: „Képmutatók, vajon szombatnapon nem oldja-e el mindegyikőtök ökrét vagy szamarát a jászoltól, és nem vezeti-e itatni?</verse>
				<verse number="16">Hát Ábrahámnak ezt a leányát, akit a sátán megkötözött tizennyolc esztendeje, nem kellett-e feloldani ebből a kötelékből szombatnapon?“</verse>
				<verse number="17">Amikor ezeket mondta, ellenfelei mindnyájan megszégyenültek, és az egész sokaság örült azoknak a dicsőséges dolgoknak, amelyek általa történtek.</verse>
				<verse number="18">Azután így szólt Jézus: „Mihez hasonló Isten országa? Mihez hasonlítsam?</verse>
				<verse number="19">Hasonló a mustármaghoz, amelyet fogott egy ember, és elvetette a kertjében, és az felnőtt, és nagy fává lett, és az égi madarak fészket raktak ágain.“</verse>
				<verse number="20">Majd ismét szólt: „Mihez hasonlítsam Isten országát?</verse>
				<verse number="21">Hasonló a kovászhoz, amelyet fogott egy asszony, három mérce lisztbe keverte, míg végül az egész megkelt.“</verse>
				<verse number="22">Városokon és falvakon ment át, úton Jeruzsálem felé, miközben tanított.</verse>
				<verse number="23">Ezt mondta neki valaki: „Uram, kevesen vannak-e, akik üdvözülnek?“ Ő pedig ezt mondta neki:</verse>
				<verse number="24">„Igyekezzetek bemenni a szoros kapun, mert mondom nektek, sokan igyekeznek majd bemenni, de nem mehetnek.</verse>
				<verse number="25">Amikor fölkel a gazda, és bezárja az ajtót, ti kívül álltok, és kezditek zörgetni az ajtót, és így szóltok: Uram! Uram! Nyisd ki nekünk! Ő így felel nektek: Nem tudom, honnan valók vagytok!</verse>
				<verse number="26">Akkor majd elkezditek mondani: Előtted ettünk, ittunk, és az utcáinkon tanítottál.</verse>
				<verse number="27">Erre ő így szól: Mondom nektek, nem tudom, honnan valók vagytok. Távozzatok tőlem mindnyájan, ti gonosztevők!</verse>
				<verse number="28">Akkor lesz sírás és fogcsikorgatás, amikor látjátok Ábrahámot, Izsákot, Jákóbot és a prófétákat mind Isten országában, magatokat pedig kirekesztve onnan.</verse>
				<verse number="29">És jönnek napkeletről és napnyugatról, északról és délről, és Isten országában letelepednek.</verse>
				<verse number="30">És íme, vannak utolsók, akik elsők lesznek, és vannak elsők, akik utolsók lesznek.“</verse>
				<verse number="31">Ugyanabban az órában néhány farizeus ment hozzá, akik így szóltak: „Eredj el, és távozz innen, mert Heródes meg akar téged ölni.“</verse>
				<verse number="32">Ő ezt mondta nekik: „Menjetek, és mondjátok meg annak a rókának: Íme, ördögöket űzök ki és gyógyítok ma és holnap, és harmadnapra befejezem.</verse>
				<verse number="33">De ma, holnap és azután úton kell lennem, mert nem lehet, hogy a próféta Jeruzsálemen kívül vesszen el.</verse>
				<verse number="34">„Jeruzsálem! Jeruzsálem, aki megölöd a prófétákat, és megkövezed azokat, akik hozzád küldettek, hányszor akartam egybegyűjteni gyermekeidet, mint a tyúk kiscsirkéit a szárnya alá, de ti nem akartátok!</verse>
				<verse number="35">Íme, elhagyott lesz a házatok. Bizony mondom néktek, hogy nem láttok engem, amíg el nem jön az az idő, amikor ezt mondjátok: »Áldott, aki jön az Úr nevében!«“</verse>
			</chapter>
			<chapter number="14">
				<verse number="1">Történt, amikor bement a farizeusok egyik vezetőjének házába szombaton ebédelni, azok figyelték őt.</verse>
				<verse number="2">És íme, egy vízkóros ember volt előtte.</verse>
				<verse number="3">Ekkor Jézus megszólalt, és megkérdezte a törvénytudóktól és farizeusoktól: „Szabad-e szombatnapon gyógyítani?“</verse>
				<verse number="4">Azok pedig hallgattak. Erre megfogta azt, meggyógyította és elbocsátotta.</verse>
				<verse number="5">Nekik pedig ezt mondta: „Ki az közületek, akinek szamara vagy ökre szombatnapon kútba esik, és nem húzza ki azt azonnal?“</verse>
				<verse number="6">De azok nem tudtak erre mit felelni.</verse>
				<verse number="7">Egy példázatot is mondott a meghívottaknak, amikor észrevette, hogyan válogatják a főhelyeket. Ezt mondta nekik:</verse>
				<verse number="8">„Amikor valaki lakodalomba hív, ne ülj a főhelyre, mert talán nálad nagyobb tiszteletben álló embert is meghívott.</verse>
				<verse number="9">És odamegy az, aki mind téged, mind azt meghívta, ezt mondja majd neked: Engedd át ennek a helyet! És akkor szégyenkezve az utolsó helyre fogsz ülni.</verse>
				<verse number="10">Hanem ha meghívnak, menj el, és ülj le az utolsó helyre, hogy amikor odamegy, aki téged meghívott, ezt mondja neked: Barátom, ülj feljebb! Akkor becsületed lesz azok előtt, akik veled együtt ülnek.</verse>
				<verse number="11">Mert mindenki, aki magát felmagasztalja, megaláztatik, aki pedig megalázza magát, felmagasztaltatik.“</verse>
				<verse number="12">Szólt akkor annak is, aki őt meghívta: „Amikor ebédet vagy vacsorát készítesz, ne barátaidat, testvéreidet, rokonaidat, gazdag szomszédaidat hívd meg, hogy majd azok is viszonzásul meghívjanak téged.</verse>
				<verse number="13">Hanem amikor lakomát készítesz, hívd meg a szegényeket, csonkabonkákat, sántákat, vakokat,</verse>
				<verse number="14">és boldog leszel, mert azok nem tudják viszonozni, de majd viszonozzák neked az igazak feltámadásakor.“</verse>
				<verse number="15">Amikor ezeket meghallotta valaki, aki vele együtt ült, ezt mondta neki: „Boldog az, aki kenyeret eszik Isten országában.“</verse>
				<verse number="16">Ő pedig ezt mondta annak: „Egy ember nagy vacsorát készített, és sokakat meghívott.</verse>
				<verse number="17">És elküldte szolgáját a vacsora idején, hogy mondja meg a meghívottaknak: Jöjjetek, mert már minden kész!</verse>
				<verse number="18">És mindnyájan egyformán kezdték magukat kimenteni. Az első ezt mondta neki: Szántóföldet vettem, és ki kell mennem, hogy megnézzem, kérlek téged, ments ki engem!</verse>
				<verse number="19">A másik ezt mondta: Öt iga ökröt vettem, és elmegyek, hogy azokat kipróbáljam, kérlek téged, ments ki engem!</verse>
				<verse number="20">Megint egy másik ezt mondta: Most nősültem, és azért nem mehetek.</verse>
				<verse number="21">Amikor a szolga hazament, megmondta ezeket az ő urának. Akkor megharagudott a gazda, és ezt mondta szolgájának: Eredj hamar a város utjaira, és utcáira és hozd be ide a szegényeket, csonkabonkákat, sántákat és vakokat.</verse>
				<verse number="22">És szólt a szolga: Uram, meglett, amint parancsoltad, és mégis van hely.</verse>
				<verse number="23">Akkor ezt mondta az úr a szolgának: Eredj el az utakra és a kerítésekhez, és kényszeríts bejönni mindenkit, hogy megteljék az én házam.</verse>
				<verse number="24">Mert mondom nektek, hogy azok közül, akiket meghívtam, senki sem kóstolja meg a vacsorámat.“</verse>
				<verse number="25">Nagy sokaság ment vele, és amikor megfordult, ezt mondta nekik:</verse>
				<verse number="26">„Ha valaki hozzám jön, és meg nem gyűlöli az atyját és anyját, feleségét és gyermekeit, fitestvérét és nőtestvérét, sőt még a maga lelkét is, nem lehet az én tanítványom.</verse>
				<verse number="27">És aki nem hordozza keresztjét, és nem jön utánam, nem lehet az én tanítványom.</verse>
				<verse number="28">„Mert ki az közületek, aki tornyot akar építeni, és először nem ül le, hogy kiszámítsa a költségeket, hogy van-e, amiből befejezze?</verse>
				<verse number="29">Nehogy, miután fundamentumot vetett, és nem tudja befejezni, csúfolni kezdje őt mindenki, aki csak látja.</verse>
				<verse number="30">És ezt mondják: Ez az ember elkezdte az építkezést, de nem tudta befejezni!</verse>
				<verse number="31">Vagy ha egy király, amikor háborúba megy, hogy egy másik királlyal harcba szálljon, nem ül-e le először tanácskozni, hogy tízezerrel szembeszállhat-e azzal, aki húszezerrel jön ellene?</verse>
				<verse number="32">Mert különben, amikor az még távol van, követséget küld, és megkérdezi a békefeltételeket.</verse>
				<verse number="33">Így tehát, ha valaki búcsút nem vesz minden vagyonától, nem lehet az én tanítványom.</verse>
				<verse number="34">Jó a só, de ha a só ízét veszti, mivel sózzák meg?</verse>
				<verse number="35">Sem a földre, sem a trágyára nem alkalmas, tehát kidobják. Akinek van füle a hallásra, hallja!“</verse>
			</chapter>
			<chapter number="15">
				<verse number="1">A vámszedők és a bűnösök mindnyájan hozzá mentek, hogy hallgassák őt.</verse>
				<verse number="2">A farizeusok és az írástudók pedig így zúgolódtak: „Bűnösöket fogad magához, és velük együtt eszik.“</verse>
				<verse number="3">Ő pedig ezt a példázatot mondta nekik:</verse>
				<verse number="4">„Kicsoda az közületek, akinek ha száz juha van, és egyet azok közül elveszít, nem hagyja ott a kilencvenkilencet a pusztában, és nem megy az elveszett után, míg meg nem találja azt?</verse>
				<verse number="5">És ha megtalálta, örömében felveszi vállára.</verse>
				<verse number="6">És hazamenve, összehívja barátait és szomszédait, és ezt mondja nekik: Örüljetek velem, mert megtaláltam juhomat, amely elveszett.</verse>
				<verse number="7">Mondom nektek, hogy ugyanígy nagyobb öröm lesz a mennyben egy megtérő bűnösön, mint kilencvenkilenc igaz emberen, akinek nincs szüksége megtérésre.</verse>
				<verse number="8">„Vagy ha egy asszonynak tíz drahmája van, és elveszít egy drahmát, nem gyújt-e lámpást, nem söpri-e ki a házat, és nem keresi-e gondosan, míg meg nem találja?</verse>
				<verse number="9">És ha megtalálta, összehívja barátnőit és szomszédait, és így szól: Örüljetek velem, mert megtaláltam a drahmát, amit elveszítettem!</verse>
				<verse number="10">Mondom nektek, ugyanígy öröm van Isten angyalainak színe előtt egy bűnös ember megtérésén.“</verse>
				<verse number="11">Azután ezt mondta: „Egy embernek volt két fia.</verse>
				<verse number="12">És az ifjabb azt mondta atyjának: Atyám, add ki a vagyonból a rám eső részt. És ő megosztotta közöttük a vagyont.</verse>
				<verse number="13">Nem sok nap múlva a kisebbik fiú összeszedte mindenét, és messze vidékre költözött, és ott eltékozolta minden vagyonát, mert kicsapongó életet élt.</verse>
				<verse number="14">Miután mindenét elköltötte, nagy ínség támadt azon a vidéken, úgyhogy nélkülözni kezdett.</verse>
				<verse number="15">Ekkor elment, és elszegődött annak a vidéknek egyik polgárához, aki elküldte őt mezőjére disznókat legeltetni.</verse>
				<verse number="16">Ő pedig szívesen megtöltötte volna gyomrát azzal a moslékkal, amit a disznók ettek, de senki sem adott neki.</verse>
				<verse number="17">Amikor magába szállt, ezt mondta: Az én atyámnak milyen sok bérese bővölködik kenyérben, én pedig éhen halok!</verse>
				<verse number="18">Felkelek, és elmegyek az én atyámhoz, és ezt mondom neki: Atyám, vétkeztem az ég ellen és teellened,</verse>
				<verse number="19">és nem vagyok méltó, hogy fiadnak nevezz. Tégy engem olyanná, mint a te béreseid közül egy!</verse>
				<verse number="20">Felkelt, és elment atyjához. Amikor pedig még távol volt, meglátta őt az ő atyja, és megesett rajta a szíve, és hozzáfutott, nyakába borult, és megcsókolta.</verse>
				<verse number="21">A fiú ezt mondta neki: Atyám, vétkeztem az ég ellen és teellened. Nem vagyok immár méltó, hogy fiadnak nevezz.</verse>
				<verse number="22">Atyja pedig ezt mondta szolgáinak: Hozzátok ki a legszebb ruhát, és adjátok föl rá, és húzzatok gyűrűt a kezére és sarut a lábára!</verse>
				<verse number="23">És hozzátok elő a hízott tulkot, és vágjátok le, és együnk és vigadjunk.</verse>
				<verse number="24">Mert az én fiam meghalt és feltámadott és elveszett és megtaláltatott. Elkezdtek azért vigadozni.</verse>
				<verse number="25">Az ő nagyobbik fia pedig a mezőn volt. És amikor hazajött, és közeledett a házhoz, hallotta a zenét és a táncot.</verse>
				<verse number="26">Előhívott egyet a szolgái közül, és megtudakolta, mi történt.</verse>
				<verse number="27">Mire az így felelt: A te öcséd jött meg, és atyád levágatta a hízott tulkot, mivel egészségben kapta vissza.</verse>
				<verse number="28">Erre ő megharagudott, és nem akart bemenni. De az Atyja kiment, és kérlelni kezdte.</verse>
				<verse number="29">Ő pedig így válaszolt atyjának: Íme, én ennyi éve szolgálok neked, és soha át nem hágtam parancsaidat, és nekem egy kecskefiat sem adtál, hogy az én barátaimmal vigadjak.</verse>
				<verse number="30">Amikor pedig ez a te fiad megjött, aki paráznákkal tékozolta el a vagyonodat, levágattad neki a hizlalt tulkot.</verse>
				<verse number="31">Ő pedig azt mondta neki: Fiam, te mindenkor velem vagy, és mindenem a tied!</verse>
				<verse number="32">Vigadnod és örülnöd kellene, hogy a te testvéred meghalt és feltámadt, elveszett és megtaláltatott.“</verse>
			</chapter>
			<chapter number="16">
				<verse number="1">Azután ezt mondta tanítványainak: „Volt egy gazdag ember, akinek volt egy sáfára, akit bevádoltak nála, hogy javait eltékozolja.</verse>
				<verse number="2">Hívatta azért, és ezt mondta neki: Mit hallok felőled? Adj számot sáfárságodról, mert nem lehetsz többé sáfár.</verse>
				<verse number="3">A sáfár ezt mondta magában: Mit tegyek, mert az én uram elveszi tőlem a sáfárságot? Kapálni nem tudok, koldulni szégyellek.</verse>
				<verse number="4">Tudom már, mit tegyek, hogy amikor a sáfárságtól megfosztanak, befogadjanak házukba az emberek.</verse>
				<verse number="5">Magához hívatta urának minden adósát, és ezt mondta az elsőnek: Mennyivel tartozol az én uramnak?</verse>
				<verse number="6">Az így felelt: Száz korsó olajjal. Erre ezt mondta neki: Vedd az adósleveledet, ülj le gyorsan, és írj ötvenet.</verse>
				<verse number="7">Aztán szólt a másiknak: Te pedig mennyivel tartozol? Az pedig így felelt: Száz mérő búzával. Így szólt hozzá: Vedd az adósleveledet, és írj nyolcvanat.</verse>
				<verse number="8">És megdicsérte az Úr a hamis sáfárt, hogy eszesen cselekedet, mert e világnak fiai a maguk nemében eszesebbek a világosság fiainál.</verse>
				<verse number="9">Én is mondom nektek: szerezzetek magatoknak barátokat a hamis mammonnal, hogy amikor elfogy, befogadjanak titeket az örök hajlékokba.</verse>
				<verse number="10">Aki kevesen hű, a sokon is hű az. Aki kevesen hamis, a sokon is hamis az.</verse>
				<verse number="11">Ha a hamis mammonon nem voltatok hűek, ki bízná rátok az igazi kincset?</verse>
				<verse number="12">Ha a másén nem voltatok hűek, ki adja oda nektek azt, ami a tiétek?</verse>
				<verse number="13">„Egy szolga sem szolgálhat két úrnak, mert vagy az egyiket gyűlöli, és a másikat szereti, vagy az egyikhez ragaszkodik, és a másikat megveti. Nem szolgálhattok Istennek és a mammonnak.“</verse>
				<verse number="14">Hallották mindezt a farizeusok is, akik pénzsóvárak voltak, és kigúnyolták őt.</verse>
				<verse number="15">Ezt mondta nekik: „Ti vagytok azok, akik az emberek előtt igaznak tartjátok magatokat, de Isten ismeri szíveteket, mert ami az emberek előtt magasztos, az Isten előtt utálatos.</verse>
				<verse number="16">A törvény és a próféták Keresztelő Jánosig tartottak. Azóta Isten országát hirdetik, és mindenki erejét megfeszítve törekszik feléje.</verse>
				<verse number="17">De hamarább elmúlik a menny és a föld, mint hogy a törvényből egyetlen vessző elveszhetne.</verse>
				<verse number="18">Ha valaki elbocsátja feleségét, és mást vesz el, házasságtörő, és aki férjétől elbocsátott asszonyt vesz feleségül, az is házasságtörő.</verse>
				<verse number="19">„Volt egy gazdag ember, aki bíborba és gyolcsba öltözködött, és minden nap dúsan lakmározott.</verse>
				<verse number="20">És volt egy Lázár nevű koldus, aki kapuja előtt feküdt, és fekélyekkel volt tele,</verse>
				<verse number="21">és szeretett volna jóllakni a gazdag asztaláról lehulló morzsákkal, de csak a kutyák jöttek hozzá, és nyaldosták sebeit.</verse>
				<verse number="22">Történt pedig, hogy meghalt a koldus, és az angyalok Ábrahám ölébe vitték. Meghalt a gazdag, is és eltemették.</verse>
				<verse number="23">És a pokolban kínok között föltekintett, meglátta távol Ábrahámot és kebelén Lázárt.</verse>
				<verse number="24">Felkiáltott, és ezt mondta: Atyám, Ábrahám! Könyörülj rajtam, és küldd el Lázárt, hogy mártsa ujja hegyét vízbe, és hűsítse meg nyelvemet, mert gyötrődöm ebben a lángban.</verse>
				<verse number="25">Ábrahám így válaszolt: Fiam, emlékezz arra, hogy te megkaptad javaidat életedben, hasonlóképpen Lázár is bajait. Most ő vigasztalódik, te pedig gyötrődsz.</verse>
				<verse number="26">Ezenfelül köztünk és közöttetek nagy szakadék van, úgyhogy akik innen hozzátok akarnának menni, nem mehetnek, sem azok onnét hozzánk nem jöhetnek.</verse>
				<verse number="27">Mire az így szólt: Kérlek azért téged, atyám, hogy küldd el őt az én atyám házához.</verse>
				<verse number="28">Mert van öt testvérem, hogy bizonyságot tegyen nekik, hogy ők is ide, a gyötrelem helyére ne kerüljenek.</verse>
				<verse number="29">Ábrahám így szólt: Van Mózesük, és vannak prófétáik, hallgassanak azokra!</verse>
				<verse number="30">De erre az ezt mondta: Nem úgy, atyám, Ábrahám, de ha a halottak közül megy valaki hozzájuk, megtérnek!</verse>
				<verse number="31">Ő pedig így válaszolt: Ha Mózesre és a prófétákra nem hallgatnak, az sem győzi meg őket, ha valaki a halottak közül feltámad.“</verse>
			</chapter>
			<chapter number="17">
				<verse number="1">Ezt mondta a tanítványoknak: „Lehetetlen, hogy botránkozások ne történjenek, de jaj annak, aki ilyeneket okoz.</verse>
				<verse number="2">Jobb annak, ha malomkövet kötnek a nyakára, és a tengerbe dobják, mintha csak egyet is megbotránkoztat e kicsinyek közül.</verse>
				<verse number="3">Vigyázzatok magatokra!“ „Ha pedig a te atyádfia vétkezik ellened, fedd meg, és ha megbánja, bocsáss meg neki.</verse>
				<verse number="4">És ha egy napon hétszer is vétkezik ellened, és egy napon hétszer tér vissza hozzád ezt mondva: Megbántam — bocsáss meg neki.“</verse>
				<verse number="5">Az apostolok ezt mondták az Úrnak: „Növeld hitünket!“</verse>
				<verse number="6">Ezt mondta az Úr: „Ha annyi hitetek volna, mint a mustármag, és ezt mondanátok ennek az eperfának: Szakadj ki gyökerestől, és gyökerezz meg a tengerben, az engedelmeskedne nektek.</verse>
				<verse number="7">„Ki az közületek, akinek ha van egy szolgája, és az szánt vagy legeltet, és megjön a mezőről, mindjárt azt mondja neki: Jöjj, és ülj az asztalhoz?</verse>
				<verse number="8">Nem azt mondja-e inkább neki: Készíts vacsorát, és övezd fel magad, és szolgálj nekem, míg én eszem és iszom, te pedig azután egyél és igyál!?</verse>
				<verse number="9">Vajon megköszöni-e annak a szolgának, hogy azt tette, amit neki parancsolt? Nem gondolom.</verse>
				<verse number="10">Hasonlóképpen ti is, ha mindazt megtették, amit parancsoltak nektek, mondjátok: Haszontalan szolgák vagyunk, mert csak azt tettük, ami kötelességünk volt.“</verse>
				<verse number="11">Történt, amikor útban volt Jeruzsálem felé, átment Samária és Galilea között.</verse>
				<verse number="12">Amikor egy faluba ért, tíz leprás férfi jött elé, akik távol megálltak,</verse>
				<verse number="13">és hangosan ezt kiáltották: „Jézus, Mester, könyörülj rajtunk!“</verse>
				<verse number="14">Amikor meglátta őket, ezt mondta: „Menjetek el, mutassátok meg magatokat a papoknak.“ És történt, hogy míg odamentek, megtisztultak.</verse>
				<verse number="15">Egy pedig közülük, amikor látta, hogy meggyógyult, visszatért, és hangosan dicsőítette Istent.</verse>
				<verse number="16">Lába elé borulva adott hálát. Ez pedig samáriai volt.</verse>
				<verse number="17">Jézus ekkor így szólt: „Nem tízen tisztultak meg? Hol van a többi kilenc?</verse>
				<verse number="18">Nem akadt más, aki visszatért volna dicsőséget adni Istennek, csak ez az egy idegen?“</verse>
				<verse number="19">És ezt mondta neki: „Kelj fel, menj el, a te hited megtartott téged.“</verse>
				<verse number="20">Amikor megkérdezték a farizeusok, hogy mikor jön el Isten országa, így felelt nekik: „Isten országa nem szemmel láthatóan jön el.</verse>
				<verse number="21">Sem azt nem mondják: Íme, itt, vagy íme, ott van, mert Isten országa bennetek van!“</verse>
				<verse number="22">A tanítványoknak pedig ezt mondta: „Eljön az idő, amikor szeretnétek egyet látni az Emberfia napjai közül, de nem láttok.</verse>
				<verse number="23">Mondják majd nektek: Íme, itt, vagy íme, ott van, de ne menjetek oda, és ne fussatok utána.</verse>
				<verse number="24">Mert amint a felvillanó villámlás az ég aljától az ég aljáig fénylik, úgy jön el az Emberfia az ő napján.</verse>
				<verse number="25">De előbb sokat kell szenvednie és megvettetnie ettől a nemzedéktől.</verse>
				<verse number="26">És amint Nóé napjaiban történt, úgy lesz az Emberfia napjaiban is.</verse>
				<verse number="27">Ettek, ittak, megnősültek, férjhez mentek addig a napig, amíg Nóé be nem ment a bárkába, és eljött az özönvíz, és elpusztított mindenkit.</verse>
				<verse number="28">Hasonlóképpen, ahogy Lót napjaiban is volt: ettek, ittak, vettek, adtak, ültettek, építettek,</verse>
				<verse number="29">de azon a napon, amikor Lót kiment Sodomából, tűz és kénkő esett az égből, és elpusztított mindenkit.</verse>
				<verse number="30">Így lesz azon a napon is, amelyen az Emberfia megjelenik.</verse>
				<verse number="31">Azon a napon, aki a háztetőn lesz, holmija pedig a házban, ne menjen le, hogy elvigye. És aki a mezőn lesz, ne forduljon vissza.</verse>
				<verse number="32">Emlékezzetek Lót feleségére!</verse>
				<verse number="33">Aki meg akarja tartani életét, elveszti azt, és aki elveszti, megtartja azt.</verse>
				<verse number="34">Mondom nektek: azon az éjszakán ketten lesznek egy ágyban, az egyik felvétetik, a másik ott hagyatik.</verse>
				<verse number="35">Két asszony őröl együtt, az egyik felvétetik, a másik otthagyatik.</verse>
				<verse number="36">Ketten lesznek a mezőn, az egyik felvétetik, a másik otthagyatik.“</verse>
				<verse number="37">Azok ezt mondták neki: „Hol, Urunk?“ Ő pedig így válaszolt: „Ahol a tetem, oda gyűlnek a saskeselyűk.“</verse>
			</chapter>
			<chapter number="18">
				<verse number="1">Egy példázatot is mondott nekik arról, hogy mindig imádkozni kell, és nem szabad belefáradni.</verse>
				<verse number="2">Ezt mondta: „Volt egy bíró egy városban, aki Istent nem félte, az embereket nem becsülte.</verse>
				<verse number="3">Abban a városban volt egy özvegyasszony is, aki elment hozzá, és ezt mondta: Szolgáltass nekem igazságot ellenfelemmel szemben.</verse>
				<verse number="4">Az egy ideig nem akarta, de azután ezt mondta magában: Noha Istent nem félem, az embereket sem becsülöm,</verse>
				<verse number="5">mégis mivel terhemre van nekem ez az özvegyasszony, igazságot szolgáltatok neki, hogy ne járjon ide, és ne gyötörjön engem.“</verse>
				<verse number="6">Ezt mondta az Úr: „Halljátok, mit mond a hamis bíró?</verse>
				<verse number="7">Vajon Isten nem szolgáltat-e igazságot az ő választottainak, akik hozzá kiáltanak éjjel és nappal? És várakoztatja-e őket?</verse>
				<verse number="8">Mondom néktek, hogy igazságot szolgáltat nekik hamar. De amikor eljön az Emberfia, talál-e hitet a földön?“</verse>
				<verse number="9">Némelyeknek, akik elbizakodtak, hogy ők igazak, és a többieket semmibe se vették, ezt a példázatot mondta:</verse>
				<verse number="10">„Két ember ment a templomba imádkozni. Az egyik farizeus, és a másik vámszedő.</verse>
				<verse number="11">A farizeus megállt, és így imádkozott magában: Isten! Hálát adok neked, hogy nem vagyok olyan, mint a többi ember, rabló, gonosz, parázna, vagy mint ez a vámszedő is.</verse>
				<verse number="12">Böjtölök kétszer egy héten, tizedet adok mindenből, amit szerzek.</verse>
				<verse number="13">A vámszedő pedig távol állva, még szemét sem akarta az égre emelni, hanem mellét verte, és ezt mondta: Isten, légy irgalmas nekem, bűnösnek.</verse>
				<verse number="14">Mondom nektek, ez megigazulva ment haza, nem úgy, mint amaz. Mert aki felmagasztalja magát, megaláztatik, aki pedig megalázza magát, felmagasztaltatik.“</verse>
				<verse number="15">Kisgyermekeket is vittek hozzá, hogy kezét rájuk tegye. Amikor a tanítványok ezt látták, rájuk szóltak.</verse>
				<verse number="16">De Jézus magához hívta őket, és ezt mondta: „Engedjétek, hogy a kisgyermekek hozzám jöjjenek, és ne tiltsátok el őket, mert ilyeneké az Isten országa.</verse>
				<verse number="17">Bizony mondom néktek, aki nem úgy fogadja Isten országát, mint gyermek, semmiképpen nem megy be abba.“</verse>
				<verse number="18">Egy előkelő ember megkérdezte őt: Jó Mester, mit cselekedjem, hogy az örök életet elnyerjem?</verse>
				<verse number="19">Jézus ezt mondta neki: „Miért mondasz engem jónak? Senki sem jó, csak egy, az Isten.</verse>
				<verse number="20">A parancsolatokat tudod: »Ne paráználkodj, ne ölj, ne lopj, hamis tanúbizonyságot ne tégy, tiszteld atyádat, anyádat!«“</verse>
				<verse number="21">Ő pedig ezt mondta: „Mindezeket ifjúságomtól fogva megtartottam.“</verse>
				<verse number="22">Jézus ezt hallva, ezt mondta neki: „Még egy fogyatkozásod van: Add el minden vagyonodat, oszd szét a szegényeknek, és kincsed lesz a mennyben, jöjj, és kövess engem.“</verse>
				<verse number="23">Az pedig, amikor ezt meghallotta, elszomorodott, mert igen gazdag volt.</verse>
				<verse number="24">Amikor Jézus látta, hogy elszomorodott, ezt mondta: „Milyen nehezen mennek be Isten országába azok, akik gazdagok.</verse>
				<verse number="25">Mert könnyebb a tevének a tű fokán átmenni, mint a gazdagnak Isten országába bejutni.“</verse>
				<verse number="26">Akik pedig ezt hallották, ezt mondták: „Ki üdvözülhet akkor?“</verse>
				<verse number="27">Ő pedig ezt mondta: „Ami embereknél lehetetlen, Istennél lehetséges!“</verse>
				<verse number="28">Ekkor Péter így szólt: „Íme, mi mindent elhagytunk, és követtünk Téged!“</verse>
				<verse number="29">Ő pedig ezt mondta nekik: „Bizony mondom nektek, hogy senki sincs, aki elhagyta házát vagy szüleit, vagy testvéreit, vagy feleségét, vagy gyermekeit az Isten országáért,</verse>
				<verse number="30">hogy ne kapná vissza sokszorosan ebben az időben, a jövendő világban pedig az örök életet.“</verse>
				<verse number="31">Maga mellé vette a tizenkettőt, és ezt mondta nekik: „Íme, felmegyünk Jeruzsálembe, és beteljesedik minden az Emberfián, amit a próféták megírtak.</verse>
				<verse number="32">Mert a pogányok kezébe adják, megcsúfolják, meggyalázzák és megköpdösik,</verse>
				<verse number="33">és miután megostorozták, megölik, de harmadnap feltámad.“</verse>
				<verse number="34">Ők azonban ezekből semmit sem értettek. Ez a beszéd rejtve maradt előttük, és nem fogták fel a mondottakat.</verse>
				<verse number="35">Történt pedig, hogy amikor Jerikóhoz közeledett, egy vak ült az út mellett, és koldult.</verse>
				<verse number="36">És amikor hallotta a mellette elmenő sokaságot, kérdezősködött, hogy mi az.</verse>
				<verse number="37">Megmondták neki, hogy a názáreti Jézus megy arra.</verse>
				<verse number="38">Ekkor így kiáltott: „Jézus, Dávid Fia, könyörülj rajtam!“</verse>
				<verse number="39">Akik pedig elől mentek, rászóltak, hogy hallgasson. De ő annál inkább kiáltott: „Dávid Fia, könyörülj rajtam!“</verse>
				<verse number="40">Jézus megállt, és megparancsolta, hogy vigyék hozzá. Amikor közelébe ért, megkérdezte tőle:</verse>
				<verse number="41">„Mit akarsz, mit tegyek veled?“ Az így szólt: „Uram, hogy a szemem világa megjöjjön.“</verse>
				<verse number="42">Jézus ezt mondta neki: „Láss, a te hited téged megtartott!“</verse>
				<verse number="43">És azonnal megjött szeme világa, és követte őt, dicsőítve Istent. Az egész sokaság ezt látva dicsőséget adott Istennek.</verse>
			</chapter>
			<chapter number="19">
				<verse number="1">Ezután Jerikóba ért, és átment rajta.</verse>
				<verse number="2">Íme, volt ott egy ember, akit Zákeusnak hívtak, aki fővámszedő volt és gazdag.</verse>
				<verse number="3">Igyekezett meglátni Jézust, hogy ki az, de a sokaságtól nem láthatta meg, mert kis termetű ember volt.</verse>
				<verse number="4">Ezért előrefutott, és felmászott egy eperfügefára, hogy lássa őt, mert arra kellett elmennie.</verse>
				<verse number="5">Amikor arra a helyre jutott, Jézus feltekintett, és meglátta, és ezt mondta neki: „Zákeus, hamar jöjj le, mert ma nekem a te házadnál kell megszállnom.“</verse>
				<verse number="6">Ekkor sietve leszállt, és örömmel befogadta.</verse>
				<verse number="7">Amikor ezt látták, mindnyájan zúgolódtak, és ezt mondták: „Bűnös emberhez ment be szállásra.“</verse>
				<verse number="8">Zákeus pedig előállt, ezt mondta az Úrnak: „Uram, íme, minden vagyonomnak felét a szegényeknek adom, és ha valakitől valamit kizsaroltam, négyszer annyit adok helyébe.“</verse>
				<verse number="9">Jézus ezt mondta neki: „Ma lett üdvössége ennek a háznak, mert ő is Ábrahám fia.</verse>
				<verse number="10">Mert azért jött az Emberfia, hogy megkeresse és megtartsa, ami elveszett.“</verse>
				<verse number="11">Amikor pedig ezeket hallották, még egy példázatot is mondott, mert közel volt Jeruzsálemhez, és azok azt gondolták, hogy azonnal megjelenik Isten országa.</verse>
				<verse number="12">Ezt mondta tehát: „Egy nemesember egy messzi tartományba ment, hogy ott királyságot szerezzen magának, azután majd visszatérjen.</verse>
				<verse number="13">Hívatta azért tíz szolgáját, és adott nekik tíz minát, és ezt mondta nekik: Kereskedjetek, amíg visszajövök.</verse>
				<verse number="14">Alattvalói pedig gyűlölték őt, és követséget küldtek utána, és ezt üzenték: Nem akarjuk, hogy ő uralkodjék rajtunk.</verse>
				<verse number="15">Történt, amikor megszerezte a királyságot, megparancsolta, hogy szolgáit, akiknek a pénzt adta, hívják oda hozzá, hogy megtudja, ki mint kereskedett.</verse>
				<verse number="16">Eljött az első, és ezt mondta: Uram, a te minád tíz minát nyert.</verse>
				<verse number="17">Ő pedig ezt mondta neki: Jól van, jó szolgám, mivel hű voltál a kevesen, legyen hatalmad tíz város felett.</verse>
				<verse number="18">És jött a második, és ezt mondta: Uram, a te minád öt minát nyert.</verse>
				<verse number="19">Így szólt ennek is: Neked is legyen hatalmad öt város felett.</verse>
				<verse number="20">És eljött a harmadik is, és ezt mondta: Uram itt van a te minád, amelyet kendőbe kötve tartottam.</verse>
				<verse number="21">Mert féltem tőled, mert kemény ember vagy, azt is elveszed, amit nem te tettél el, és learatod, amit nem te vetettél.</verse>
				<verse number="22">Ezt mondta annak: A te szavaid szerint ítéllek meg téged, gonosz szolga. Tudtad, hogy én kemény ember vagyok, aki elveszem, amit nem én tettem el, és learatom, amit nem én vetettem.</verse>
				<verse number="23">Miért nem tetted azért az én pénzemet a pénzváltók asztalára, hogy amikor megjövök, kamatostul kapjam vissza?</verse>
				<verse number="24">Az ott állóknak ezt mondta: Vegyétek el ettől a minát, és adjátok annak, akinek tíz minája van.</verse>
				<verse number="25">És mondták neki: Uram, annak már van tíz minája!</verse>
				<verse number="26">De ő ezt mondta: Mondom nektek, hogy mindenkinek, akinek van, adatik, akinek pedig nincs, még amije van, az is elvétetik tőle.</verse>
				<verse number="27">Ellenségeimet pedig, akik nem akarták, hogy rajtuk uralkodjam, hozzátok ide, és öljétek meg előttem.“</verse>
				<verse number="28">Miután ezeket elmondta, továbbment Jeruzsálem felé.</verse>
				<verse number="29">És történt, hogy amikor Betfagéhoz és Betániához közeledett, a hegynél, amelyet Olajfák hegyének neveznek, elküldött kettőt tanítványai közül,</verse>
				<verse number="30">és ezt mondta nekik: „Menjetek el az átellenben lévő faluba, amelybe beérve találtok egy megkötött szamárcsikót, amelyen még ember nem ült, oldjátok el, és hozzátok ide.</verse>
				<verse number="31">Ha pedig valaki megkérdezi, hogy miért oldjátok el, ezt mondjátok annak: Az Úrnak van szüksége rá.“</verse>
				<verse number="32">A küldöttek elmentek, és mindent úgy találtak, amint megmondta nekik.</verse>
				<verse number="33">Amikor a szamárcsikót eloldották, annak gazdái ezt mondták: „Miért oldjátok el a szamárcsikót?“</verse>
				<verse number="34">Ők pedig ezt mondták: „Az Úrnak van szüksége rá.“</verse>
				<verse number="35">Elvitték azért azt Jézushoz, és felsőruhájukat a szamárcsikóra tették, és felültették rá Jézust.</verse>
				<verse number="36">Amint tovább ment, az emberek felsőruhájukat az útra terítették.</verse>
				<verse number="37">Amikor már az Olajfák lejtőjéhez közeledett, a tanítványok egész sokasága örvendezve, fennhangon kezdte dicsérni Istent mindazokért a csodákért, amelyeket láttak,</verse>
				<verse number="38">és ezt mondták: „Áldott a Király, aki az Úr nevében jön! Békesség a mennyben, és dicsőség a magasságban!“</verse>
				<verse number="39">A sokaságból néhány farizeus ezt mondta neki: „Mester, utasítsd rendre tanítványaidat!“</verse>
				<verse number="40">Ő így válaszolt nekik: „Mondom nektek, ha ezek elhallgatnak, a kövek fognak kiáltani.“</verse>
				<verse number="41">Amikor közelebb ért, és meglátta a várost, megsiratta azt.</verse>
				<verse number="42">Ezt mondta: „Bár felismerted volna ezen a napon te is, ami békességedre szolgál. Most azonban el van rejtve szemed elől.</verse>
				<verse number="43">Mert jönnek majd rád napok, amikor ellenségeid körülötted sáncot építenek, körülvesznek, és mindenfelől szorongatnak;</verse>
				<verse number="44">a földre tipornak téged és fiaidat, és nem hagynak benned követ kövön, mert nem ismerted fel meglátogatásod idejét.“</verse>
				<verse number="45">Azután bement a templomba, és kezdte kiűzni azokat, akik ott adnak és vesznek,</verse>
				<verse number="46">és ezt mondta nekik: „Meg van írva: »Az én házam imádságnak háza, ti pedig azt latrok barlangjává tettétek.«“</verse>
				<verse number="47">Aztán naponként tanított a templomban. A főpapok, az írástudók és a nép előkelői azon voltak, hogy elpusztítsák.</verse>
				<verse number="48">De nem találtak megoldást arra, hogy mit cselekedjenek, mert az egész nép rajongva hallgatta őt.</verse>
			</chapter>
			<chapter number="20">
				<verse number="1">Történt az egyik napon, amikor a népet tanította a templomban, és az evangéliumot hirdette, odaléptek a főpapok és az írástudók a vénekkel együtt,</verse>
				<verse number="2">és megkérdezték tőle: „Mondd meg nekünk, micsoda hatalommal cselekszed ezeket? Vagy ki az, aki neked ezt a hatalmat adta?“</verse>
				<verse number="3">Ő pedig így válaszolt nekik: „Én is kérdezek egy dolgot tőletek; mondjátok meg nekem:</verse>
				<verse number="4">János keresztsége a mennyből való vagy emberektől?“</verse>
				<verse number="5">Azok pedig tanakodtak maguk között: Ha azt mondjuk, hogy a mennyből, azt fogja mondani: Akkor miért nem hittetek neki?</verse>
				<verse number="6">Ha pedig azt mondjuk, hogy emberektől, akkor az egész nép megkövez minket, mert meg vannak győződve, hogy János próféta volt.</verse>
				<verse number="7">Azt válaszolták tehát, hogy ők nem tudják, honnan való.</verse>
				<verse number="8">Erre Jézus ezt mondta nekik: „Én sem mondom meg nektek, hogy milyen hatalommal cselekszem ezeket.“</verse>
				<verse number="9">Azután ezt a példázatot kezdte mondani a népnek: „Egy ember szőlőt plántált, és kiadta azt munkásoknak, és hosszú időre elutazott.</verse>
				<verse number="10">Amikor eljött az ideje, elküldte szolgáját a munkásokhoz, hogy adjanak neki a szőlő gyümölcséből. A munkások pedig megverték azt, és üresen küldték el.</verse>
				<verse number="11">Akkor egy másik szolgát küldött, de azok azt is megverték és meggyalázták, és üresen küldték el.</verse>
				<verse number="12">És még egy harmadikat is küldött, de azok azt is megsebesítették, és kidobták.</verse>
				<verse number="13">Akkor így szólt a szőlőnek ura: Mit cselekedjem? Elküldöm szeretett fiamat, talán őt megbecsülik.</verse>
				<verse number="14">Amikor meglátták a munkások, így tanakodtak egymás között: Ez az örökös. Jöjjetek, öljük meg, hogy mienk legyen az örökség!</verse>
				<verse number="15">És kidobták a szőlőből, és megölték. Mit cselekszik a szőlőnek ura azokkal?</verse>
				<verse number="16">Elmegy, elveszti ezeket a munkásokat, és a szőlőt másoknak adja.“ Amikor ezt hallották, ezt mondták: „Szó sem lehet róla!“</verse>
				<verse number="17">Ő pedig rájuk tekintett és ezt mondta: „Akkor mi az, ami meg van írva: »Amely követ az építők megvetettek, az lett szegletkővé«?</verse>
				<verse number="18">Na valaki erre a kőre esik, összezúzódik, akire pedig ez esik rá, szétmorzsolja azt.“</verse>
				<verse number="19">A főpapok és írástudók még abban az órában el akarták fogni, de féltek a néptől, mert megértették, hogy róluk mondta ezt a példázatot.</verse>
				<verse number="20">Ezután állandóan szemmel tartották őt, és kémeket küldtek utána, akik igaznak tetették magukat, hogy szaván foghassák, és átadják a hatóságnak és a helytartó hatalmának.</verse>
				<verse number="21">Megkérdezték tőle: „Mester, tudjuk, hogy helyesen beszélsz és tanítasz, és nem vagy személyválogató, hanem Isten útját igazán tanítod.</verse>
				<verse number="22">Szabad-e nekünk a császárnak adót fizetnünk vagy nem?“</verse>
				<verse number="23">Ő azonban észrevette álnokságukat, és ezt mondta nekik:</verse>
				<verse number="24">„Mutassatok nekem egy dénárt. Kinek a képe és felirata van rajta?“ Ezt mondták: „A császáré.“</verse>
				<verse number="25">Ő pedig ezt mondta nekik: „Adjátok meg a császárnak azt, ami a császáré, és Istennek, ami Istené.“</verse>
				<verse number="26">Nem tudtak belekötni szavaiba a nép előtt, és csodálkozva feleletein, elhallgattak.</verse>
				<verse number="27">Hozzámentek a szadduceusok közül néhányan, akik tagadják, hogy van feltámadás, és megkérdezték őt:</verse>
				<verse number="28">„Mester, Mózes megírta nekünk, hogy »ha valakinek meghal a testvére, akinek volt felesége, de gyermeke nem, akkor annak a testvére vegye el annak a feleségét, és támasszon utódot testvérének.«</verse>
				<verse number="29">Volt hét testvér, és az első megnősült, és gyermektelenül halt meg.</verse>
				<verse number="30">Ekkor a második vette el annak feleségét, és az is gyermektelenül halt meg.</verse>
				<verse number="31">Akkor a harmadik vette el, és ugyanígy mind a hét, de nem hagytak gyermeket, és meghaltak.</verse>
				<verse number="32">Ezután meghalt az asszony is.</verse>
				<verse number="33">A feltámadáskor vajon melyiküknek a felesége lesz? Mert mind a hétnek felesége volt.“</verse>
				<verse number="34">Jézus így válaszolt nekik: „Ennek a világnak fiai nősülnek, és férjhez mennek.</verse>
				<verse number="35">De akiket méltónak ítélnek arra, hogy az eljövendő világnak és a halálból való feltámadásnak részesei legyenek, azok majd nem nősülnek, és férjhez sem mennek.</verse>
				<verse number="36">Azok meg sem halhatnak, mert hasonlók lesznek az angyalokhoz, és Isten gyermekei lesznek, hiszen a feltámadás gyermekei.</verse>
				<verse number="37">Azt pedig, hogy feltámadnak a halottak, már Mózes is kijelentette a csipkebokornál, amikor az Urat Ábrahám Istenének, Izsák Istenének és Jákób Istenének nevezte.</verse>
				<verse number="38">Isten pedig nem a holtak Istene, hanem az élők Istene. Mert az ő számára mindenki él.“</verse>
				<verse number="39">Néhány írástudó ekkor így szólt: „Mester, jól mondtad.“</verse>
				<verse number="40">És többé semmit sem mertek tőle megkérdezni.</verse>
				<verse number="41">Akkor így szólt hozzájuk: „Hogyan mondhatják azt, hogy Krisztus Dávid Fia?</verse>
				<verse number="42">Hiszen maga Dávid mondja a Zsoltárok könyvében: »Így szólt az Úr az én Uramnak, ülj az én jobb kezem felől,</verse>
				<verse number="43">míg ellenségeidet lábad zsámolyává nem teszem.«</verse>
				<verse number="44">Dávid tehát »Urának« nevezi őt, hogyan lehet akkor Fia?“</verse>
				<verse number="45">Az egész nép hallatára ezt mondta tanítványainak:</verse>
				<verse number="46">„Óvakodjatok az írástudóktól, akik hosszú köntösökben szeretnek járni, és szeretik, ha piacokon köszöntik őket, szeretik az első helyeket a zsinagógában és a főhelyeket a lakomákon,</verse>
				<verse number="47">akik az özvegyek házát felemésztik, és színből hosszan imádkoznak. Ezekre súlyosabb ítélet vár.“</verse>
			</chapter>
			<chapter number="21">
				<verse number="1">Amikor feltekintett, látta, hogy a gazdagok hogyan dobálják ajándékaikat a perselybe.</verse>
				<verse number="2">Látott egy szegény özvegyasszonyt is, hogy két fillért dobott abba,</verse>
				<verse number="3">és így szólt: „Bizony mondom néktek, hogy ez a szegény özvegy mindenkinél többet adott.</verse>
				<verse number="4">Mert azok mind a fölöslegükből adtak Istennek ajándékot, ez pedig az ő szegénységéből minden vagyonát, amije volt, odaadta.“</verse>
				<verse number="5">Amikor némelyek azt mondták a templomról, hogy az szép kövekkel és ajándékokkal van felékesítve, ő így szólt:</verse>
				<verse number="6">„Jönnek majd napok, amikor ezekből, amiket láttok, nem marad kő kövön, amelyet le nem rombolnának.“</verse>
				<verse number="7">Ekkor ezt kérdezték tőle: „Mester, mikor lesz ez, és mi lesz annak a jele, hogy ez beteljesül?“</verse>
				<verse number="8">Ő pedig ezt mondta: „Vigyázzatok, hogy meg ne tévesszenek titeket, mert sokan jönnek az én nevemben, akik ezt mondják: Én vagyok! — meg azt: Az idő elközelgett! De ti ne menjetek utánuk.</verse>
				<verse number="9">Amikor hallotok háborúkról és lázadásokról, ne rettenjetek meg, mert ezeknek előbb meg kell történniük, de nem jön mindjárt a vég.“</verse>
				<verse number="10">Aztán így folytatta: „Nemzet nemzet ellen és ország ország ellen támad,</verse>
				<verse number="11">és mindenfelé nagy földindulások, járványok és éhínségek lesznek, rettenetes dolgok történnek, és nagy jelek tűnnek föl az égen.</verse>
				<verse number="12">De mindezek előtt kezet emelnek rátok, és üldöznek titeket. Átadnak titeket a zsinagógáknak, és börtönbe vetnek, és királyok és helytartók elé visznek az én nevemért.</verse>
				<verse number="13">De ez alkalom lesz nektek a bizonyságtételre.</verse>
				<verse number="14">Határozzátok el azért szívetekben, hogy nem gondoltok előre, hogy mit feleljetek védelmetekre,</verse>
				<verse number="15">mert én adok nektek szájat és bölcsességet, amelynek nem tud ellenállni vagy ellene mondani egyetlen ellenfeletek sem.</verse>
				<verse number="16">Elárulnak titeket szülők és testvérek, rokonok és barátok is, és némelyeket megölnek közületek,</verse>
				<verse number="17">és gyűlöletesek lesztek mindenki előtt az én nevemért,</verse>
				<verse number="18">de fejetek hajszála sem vész el.</verse>
				<verse number="19">Béketűrésetek által nyeritek meg lelketeket.</verse>
				<verse number="20">Amikor látjátok, hogy Jeruzsálemet hadsereg keríti be, akkor tudjátok meg, hogy elközelített pusztulása.</verse>
				<verse number="21">Akkor, akik Júdeában lesznek, fussanak a hegyekre, és akik a városban vannak, költözzenek ki onnan, és akik a mezőn vannak, ne menjenek be oda.</verse>
				<verse number="22">Ezek ugyanis az ítéletnek napjai, hogy beteljesedjenek mindazok, amelyek meg vannak írva.</verse>
				<verse number="23">Jaj azokban a napokban a terhes és szoptatós asszonyoknak, mert nagy nyomorúság lesz a földön, és harag e népre.</verse>
				<verse number="24">Elhullnak a kard élétől, és foglyul vitetnek minden pogány nép közé, és Jeruzsálemet pogányok tapossák, míg be nem teljesedik a pogányok ideje.</verse>
				<verse number="25">„És lesznek jelek a napban, holdban és csillagokban, a földön népek rettegnek tanácstalanul a tenger zúgása és forrongása miatt,</verse>
				<verse number="26">és az emberek megdermednek a félelem és annak várása miatt, amik e föld kerekségére következnek, mert az egek erői megrendülnek.</verse>
				<verse number="27">Akkor meglátják az Emberfiát eljönni a felhőben hatalommal és nagy dicsőséggel.</verse>
				<verse number="28">Amikor pedig ezek elkezdődnek, nézzetek fel, és emeljétek fel a fejeteket, mert közeledik megváltásotok.“</verse>
				<verse number="29">Mondott nekik egy példázatot is: „Tekintsétek meg a fügefát és minden fát.</verse>
				<verse number="30">Amikor már hajtanak, és ezt látjátok, ti magatok is tudjátok, hogy közel van már a nyár.</verse>
				<verse number="31">Így ti is, amikor látjátok, hogy mindezek bekövetkeznek, tudjátok meg: közel van Isten országa.</verse>
				<verse number="32">Bizony mondom néktek: nem múlik el ez a nemzedék, míg mindez meg nem lesz.</verse>
				<verse number="33">Az ég és a föld elmúlnak, de az én beszédeim nem múlnak el.</verse>
				<verse number="34">Vigyázzatok magatokra, hogy szívetek el ne nehezedjék mámortól, részegségtől vagy a megélhetés gondjaitól, és váratlanul ne lepjen meg titeket az a nap.</verse>
				<verse number="35">Mert mint valami csapda, úgy lep meg mindenkit, akik e föld színén laknak.</verse>
				<verse number="36">Vigyázzatok azért mindenkor, és kérjétek, hogy kimenekülhessetek mindabból, amik bekövetkeznek, és megállhassatok az Emberfia előtt.“</verse>
				<verse number="37">Napközben a templomban tanított, éjszakánként pedig kiment az Olajfák hegyére.</verse>
				<verse number="38">És kora reggel az egész nép hozzáment, hogy őt hallgassa a templomban.</verse>
			</chapter>
			<chapter number="22">
				<verse number="1">Közeledett már a kovásztalan kenyerek ünnepe, amelyet húsvétnak neveztek.</verse>
				<verse number="2">A főpapok és írástudók keresték a módját, hogyan öljék meg őt, mert féltek a néptől.</verse>
				<verse number="3">Bement a sátán Júdásba, akit Iskáriótesnek neveztek, és aki a tizenkettő közül való volt.</verse>
				<verse number="4">Elment, és megbeszélte a főpapokkal és az elöljárókkal, hogyan adja őt kezükbe.</verse>
				<verse number="5">Azok megörültek, és megígérték, hogy pénzt adnak neki.</verse>
				<verse number="6">Ő megígérte, hogy jó alkalmat keres, hogy őt kezükbe adja a nép tudta nélkül.</verse>
				<verse number="7">Elérkezett a kovásztalan kenyerek napja, amikor fel kellett áldozni a húsvéti bárányt.</verse>
				<verse number="8">Jézus elküldte Pétert és Jánost, és ezt mondta: „Menjetek, készítsétek el nekünk a húsvéti bárányt, hogy megehessük.“</verse>
				<verse number="9">Ezt mondták neki: „Hol akarod, hogy elkészítsük?“</verse>
				<verse number="10">Ő ezt mondta nekik: „Íme, amikor bementek a városba, szembejön veletek egy ember, aki egy korsó vizet visz. Kövessétek őt abba a házba, amelybe bemegy,</verse>
				<verse number="11">és ezt mondjátok a ház gazdájának: Ezt üzeni a Mester: Hol van a szállás, ahol megeszem tanítványaimmal a húsvéti bárányt?</verse>
				<verse number="12">És ő mutat nektek egy nagy, berendezett felsőszobát, ott készítsétek el.“</verse>
				<verse number="13">Elmentek, és úgy találták, ahogy mondta nekik, és elkészítették a húsvéti bárányt.</verse>
				<verse number="14">Amikor eljött az idő, asztalhoz ült, és vele együtt a tizenkét apostol.</verse>
				<verse number="15">Ezt mondta nekik: „Vágyva vágytam, hogy megegyem a húsvéti bárányt veletek, mielőtt szenvedek.</verse>
				<verse number="16">Mert mondom néktek, hogy többé nem eszem abból, míg be nem teljesedik Isten országában.“</verse>
				<verse number="17">Azután vette a poharat, minekutána hálát adott, ezt mondta: „Vegyétek, és osszátok el magatok között,</verse>
				<verse number="18">mert mondom néktek, hogy nem iszom a szőlőtőkének gyümölcséből, míg el nem jön Isten országa.“</verse>
				<verse number="19">És vette a kenyeret, hálát adott, megszegte, nekik adta, ezt mondván: „Ez az én testem, amely értetek adatik: ezt cselekedjétek az én emlékezetemre.“</verse>
				<verse number="20">Hasonlóképpen vette a poharat is, miután megvacsoráztak, és ezt mondta: „E pohár az új szövetség az én véremben, amely tiérettetek kionttatik.</verse>
				<verse number="21">De íme, annak a keze, aki engem elárul, az enyémmel együtt van az asztalon.</verse>
				<verse number="22">És az Emberfia elmegy ugyan, amint el van rendelve, de jaj annak az embernek, aki elárulja őt.“</verse>
				<verse number="23">Erre kezdték kérdezni egymás között, hogy vajon ki lehet az közöttük, aki ezt meg fogja tenni.</verse>
				<verse number="24">Versengés is támadt közöttük, hogy ki tekinthető köztük nagyobbnak.</verse>
				<verse number="25">Erre ő ezt mondta nekik: „A pogányokon uralkodnak királyaik, és akiknek hatalmuk van felettük, jótevőknek hívatják magukat.</verse>
				<verse number="26">Közöttetek azonban ne így legyen. Hanem aki a legnagyobb közöttetek, olyan legyen, mint aki a legkisebb, és aki vezet, mint aki szolgál.</verse>
				<verse number="27">Mert ki a nagyobb? Az, aki az asztalnál ül, vagy aki szolgál? Ugye az, aki az asztalnál ül? De én olyan vagyok közöttetek, mint aki szolgál.</verse>
				<verse number="28">Ti vagytok azok, akik megmaradtok velem kísértéseimben,</verse>
				<verse number="29">és én nektek adom az országot, amint az én Atyám nekem adta,</verse>
				<verse number="30">hogy egyetek és igyatok az én asztalomnál az én országomban, és királyi széken üljetek, ítéletet tartva Izrael tizenkét törzse felett.“</verse>
				<verse number="31">Ezt mondta az Úr: „Simon! Simon! Íme, a sátán kikért titeket, hogy megrostáljon, mint a búzát,</verse>
				<verse number="32">de én imádkoztam érted, hogy el ne fogyatkozzék a te hited. Ha majd megtérsz, erősítsd atyádfiait.“</verse>
				<verse number="33">Ő pedig ezt mondta: „Uram, veled kész vagyok mind börtönbe, mind halálra menni!“</verse>
				<verse number="34">És ő ezt mondta: „Mondom neked, Péter, ma nem szólal meg addig a kakas, míg te háromszor meg nem tagadod, hogy ismersz engem.“</verse>
				<verse number="35">Aztán ezt mondta nekik: „Amikor elküldtelek benneteket erszény, táska és saru nélkül, volt-e valamiben hiányotok?“ Ők pedig ezt mondták: „Semmiben sem.“</verse>
				<verse number="36">Ezt mondta nekik: „De most, akinek erszénye van, vegye elő, hasonlóképpen a táskát, és akinek nincs kardja, adja el felsőruháját, és vegyen.</verse>
				<verse number="37">Mert mondom nektek, hogy be kell teljesednie rajtam annak, ami meg van írva: »És a gonoszok közé sorolták.« Mert ami rám vonatkozik, az mind beteljesedik.“</verse>
				<verse number="38">Azok ezt mondták: „Uram, íme, van itt két kard.“ Ő pedig ezt mondta: „Elég!“</verse>
				<verse number="39">Ezután kiment, és szokása szerint az Olajfák hegyére ment. Követték a tanítványai is.</verse>
				<verse number="40">Amikor odaért, ezt mondta nekik: „Imádkozzatok, hogy kísértésbe ne essetek.“</verse>
				<verse number="41">Aztán eltávolodott tőlük, mintegy kőhajításnyira, és térdre esve imádkozott:</verse>
				<verse number="42">„Atyám, ha akarod, vedd el tőlem ezt a poharat, mégis ne az én akaratom legyen meg, hanem a tiéd.“</verse>
				<verse number="43">Akkor egy angyal jelent meg a mennyből, és erősítette őt.</verse>
				<verse number="44">Haláltusájában még buzgóbban imádkozott, és verítéke olyan volt, mint a nagy vércseppek, amelyek a földre hullanak.</verse>
				<verse number="45">Miután imádkozása után fölkelt, tanítványaihoz ment, akiket alva talált a szomorúságtól.</verse>
				<verse number="46">Ekkor így szólt hozzájuk: „Miért alusztok? Keljetek fel és imádkozzatok, hogy kísértésbe ne essetek.“</verse>
				<verse number="47">Miközben ezeket mondta, íme, sokaság közeledett, amelynek élén Júdás ment, aki egy a tizenkettő közül, és Jézushoz lépett, hogy megcsókolja.</verse>
				<verse number="48">Jézus ezt mondta neki: „Júdás, csókkal árulod el az Emberfiát?“</verse>
				<verse number="49">Amikor akik körülötte voltak, látták, hogy mi következik, ezt mondták neki: „Uram, vágjunk közéjük karddal?“</verse>
				<verse number="50">És valaki közülük máris rásújtott a főpap szolgájára, és levágta annak jobb fülét.</verse>
				<verse number="51">Jézus azonban megszólalt, és ezt mondta nekik: „Elég!“ És megérintve annak fülét, meggyógyította.</verse>
				<verse number="52">Jézus így szólt azokhoz, akik hozzámentek, a főpapoknak, a templom elöljáróinak és a véneknek: „Mint egy latorra, úgy jöttetek kardokkal és botokkal.</verse>
				<verse number="53">Amikor mindennap veletek voltam a templomban, kezeteket nem vetettétek rám. De ez a ti órátok, és a sötétségnek hatalma.“</verse>
				<verse number="54">Akkor elfogták őt, elvezették, és elvitték a főpap házába. Péter távolról követte.</verse>
				<verse number="55">Amikor tüzet raktak az udvar közepén, és körülülték, Péter is leült velük.</verse>
				<verse number="56">Meglátta őt egy szolgálólány, amint a világosságnál ült, szemügyre vette, és ezt mondta: „Ez is vele volt!“</verse>
				<verse number="57">Ő pedig letagadta, és ezt mondta: „Asszony, nem ismerem őt.“</verse>
				<verse number="58">Rövid idő múlva más valaki látta meg, és mondta: „Te is azok közül való vagy!“ Péter pedig ezt mondta: „Ember, nem vagyok!“</verse>
				<verse number="59">És úgy egy óra múlva más valaki is bizonygatta, és ezt mondta: „Bizony ez is vele volt, mert Galileából való ő is.“</verse>
				<verse number="60">Péter ezt mondta: „Ember, nem tudom, mit beszélsz!“ És azonnal, amikor még beszélt, megszólalt a kakas.</verse>
				<verse number="61">Hátrafordult az Úr, és rátekintett Péterre. És Péter visszaemlékezett az Úr szavára, amit neki mondott: „Mielőtt a kakas megszólal, háromszor megtagadsz engem.“</verse>
				<verse number="62">Aztán kiment, és keservesen sírt.</verse>
				<verse number="63">Azok a férfiak, akik fogva tartották Jézust, csúfolták és verték,</verse>
				<verse number="64">és szemét betakarva arcul csapták őt, és ezt kérdezték: „Prófétáld meg, ki az, aki megütött téged!“</verse>
				<verse number="65">És sok mással is szidalmazták őt.</verse>
				<verse number="66">Amint nappal lett, egybegyűlt a nép véneinek tanácsa, főpapok és írástudók, és gyülekezetükbe vitték őt,</verse>
				<verse number="67">és ezt mondták: „Ha te vagy a Krisztus, mondd meg nekünk.“ Ő pedig ezt mondta nekik: „Ha meg is mondanám, akkor sem hiszitek el,</verse>
				<verse number="68">ha pedig én kérdezlek, nem feleltek.</verse>
				<verse number="69">De mostantól fogva ott ül az Emberfia Isten hatalmának jobbja felől.“</verse>
				<verse number="70">Erre mind ezt mondták: „Te vagy tehát Isten Fia?“ Ő pedig ezt mondta: „Ti mondjátok, hogy az vagyok!“</verse>
				<verse number="71">Azok ezt mondták: „Mi szükségünk van még tanúkra? Hiszen mi magunk hallottuk saját szájából!“</verse>
			</chapter>
			<chapter number="23">
				<verse number="1">Ezután fölállt az egész testület, és elvitték őt Pilátushoz.</verse>
				<verse number="2">Elkezdték vádolni, és ezt mondták: „Úgy találtuk, hogy ez a népet félrevezeti, és tiltja, hogy a császárnak adót fizessünk, mert Krisztus-királynak mondja magát.“</verse>
				<verse number="3">Pilátus megkérdezte őt: „Te vagy-e a zsidók királya?“ És ő ezt felelte: „Te mondod!“</verse>
				<verse number="4">Pilátus pedig ezt mondta a főpapoknak és a sokaságnak: „Semmi bűnt nem találok ebben az emberben.“</verse>
				<verse number="5">De azok erősködtek, és ezt mondták: „A népet fellázítja tanításával egész Júdeában, Galileától kezdve egészen idáig.“</verse>
				<verse number="6">Pilátus ezt hallva, megkérdezte, hogy Galileából való ember-e ő.</verse>
				<verse number="7">És amikor megtudta, hogy Heródes fennhatósága alá tartozik, Heródeshez küldte, mert az is Jeruzsálemben volt azokban a napokban.</verse>
				<verse number="8">Heródes pedig látva Jézust, igen megörült, mert régóta kívánta őt látni, mert sokat hallott felőle, és remélte, hogy valami csodát lát, amelyet ő tesz.</verse>
				<verse number="9">Sok beszéddel kérdezgette, de ő semmit sem felelt neki.</verse>
				<verse number="10">Ott álltak a főpapok és az írástudók, és hevesen vádolták őt.</verse>
				<verse number="11">Heródes pedig katonáival együtt megvetően bánt vele, és kicsúfolta, miután fényes ruhába öltöztette, és visszaküldte Pilátushoz.</verse>
				<verse number="12">Azon a napon Heródes és Pilátus barátok lettek, azelőtt ugyanis ellenségeskedésben voltak egymással.</verse>
				<verse number="13">Ekkor Pilátus a főpapokat, a főembereket és a népet összehívta,</verse>
				<verse number="14">és ezt mondta nekik: „Idehoztátok nekem ezt az embert, mint aki a népet félrevezeti, és íme, én tielőttetek kihallgattam, és semmi olyan bűnt nem találtam ebben az emberben, amivel őt vádoljátok.</verse>
				<verse number="15">De még Heródes sem, mert ő is visszaküldte hozzám, és íme, semmi halálos vétséget nem cselekedett.</verse>
				<verse number="16">Megfenyítem tehát, és elbocsátom.“</verse>
				<verse number="17">Ünnepenként egy foglyot kellett elbocsátania.</verse>
				<verse number="18">Akkor felkiáltott az egész sokaság: „Ezt öld meg, és bocsásd el nekünk Barabást!“</verse>
				<verse number="19">Ezt a városban kitört lázadásért és gyilkosságért vettették tömlöcbe.</verse>
				<verse number="20">Pilátus ismét szólt hozzájuk, mert szabadon akarta bocsátani Jézust.</verse>
				<verse number="21">De azok egyre kiáltoztak: „Feszítsd meg! Feszítsd meg őt!“</verse>
				<verse number="22">Ő pedig harmadszor is szólt hozzájuk: „De hát mi rosszat tett ez? Semmi halálra való bűnt nem találtam benne. Megfenyítem és elbocsátom.“</verse>
				<verse number="23">Azok pedig hangos szóval sürgették, és követelték, hogy feszítsék meg, és az ő szavuk győzött.</verse>
				<verse number="24">És Pilátus úgy döntött, hogy legyen meg, amit kértek.</verse>
				<verse number="25">Elbocsátotta tehát nekik azt, aki lázadásért és gyilkosságért volt tömlöcbe vetve, és akit kértek, Jézust, kiszolgáltatta akaratuknak.</verse>
				<verse number="26">Amikor elvezették őt, megragadtak egy bizonyos cirénei Simont, aki a mezőről jött, és arra tették a keresztfát, hogy vigye Jézus után.</verse>
				<verse number="27">A népnek és asszonyoknak nagy sokasága követte, akik gyászolták és siratták őt.</verse>
				<verse number="28">Jézus hozzájuk fordulva ezt mondta: „Jeruzsálem leányai, ne miattam sírjatok, hanem magatokat sirassátok és a ti gyermekeiteket.</verse>
				<verse number="29">Mert íme, jönnek napok, amelyeken ezt mondják: Boldogok a meddők, és az anyaméhek, amelyek nem szültek, és az emlők, amelyek nem szoptattak!</verse>
				<verse number="30">Akkor »kezdik mondani a hegyeknek: Essetek ránk, és a halmoknak: Borítsatok el minket!«</verse>
				<verse number="31">Mert ha a zöldellő fával ezt teszik, mi lesz a szárazzal?“</verse>
				<verse number="32">Két gonosztevőt is vittek ővele, hogy kivégezzék azokat is.</verse>
				<verse number="33">Amikor elértek arra a helyre, amelyet Koponya-helynek hívtak, ott megfeszítették őt és a gonosztevőket, egyiket jobb kéz felől, a másikat bal kéz felől.</verse>
				<verse number="34">Jézus ezt mondta: „Atyám! Bocsáss meg nekik, mert nem tudják, mit cselekszenek.“ Azután sorsot vetettek, hogy megosztozzanak ruháin.</verse>
				<verse number="35">A nép ott állt, és nézte. Azokkal együtt a főemberek is csúfolták őt, ezt mondták: „Másokat megtartott, tartsa meg magát, ha ő a Krisztus, Istennek választottja!“</verse>
				<verse number="36">Csúfolták őt a katonák is, odamentek hozzá, és ecettel kínálták,</verse>
				<verse number="37">és ezt mondták neki: „Ha te vagy a zsidók királya, szabadítsd meg magad!“</verse>
				<verse number="38">Felirat is volt fölötte, görög, római és zsidó betűkkel írva: Ez a zsidók királya.</verse>
				<verse number="39">A megfeszített gonosztevők közül pedig az egyik szidalmazta őt: „Ha te vagy a Krisztus, szabadítsd meg magadat és minket is!“</verse>
				<verse number="40">De a másik megdorgálta, és ezt mondta neki: „Nem féled az Istent? Hiszen te is ugyanazon ítélet alatt vagy!</verse>
				<verse number="41">Mi ugyan méltán, mert a mi cselekedeteink méltó büntetését kapjuk, ő pedig semmi rosszat nem cselekedetett!“</verse>
				<verse number="42">Jézusnak ezt mondta: „Uram, emlékezz meg rólam, amikor eljössz a te országodba!“</verse>
				<verse number="43">Jézus ezt mondta neki: „Bizony mondom néked, ma velem leszel a paradicsomban.“</verse>
				<verse number="44">Mintegy hat óra volt, és sötétség lett az egész tartományban egészen kilenc óráig.</verse>
				<verse number="45">A nap elhomályosodott és a templom kárpitja középen kettéhasadt.</verse>
				<verse number="46">Jézus hangos szóval így kiáltott: „Atyám, a te kezedbe teszem le az én lelkemet.“ És ezt mondva meghalt.</verse>
				<verse number="47">Amikor a százados látta, mi történt, dicsőítette Istent, és ezt mondta: „Bizony ez az ember igaz volt.“</verse>
				<verse number="48">És az egész sokaság, amely azért ment oda, hogy lássa mindezeket, amikor látta, mi történt, mellét verve ment haza.</verse>
				<verse number="49">Az ő ismerősei mind és az asszonyok, akik Galileából követték őt, távolabb álltak, és nézték ezt.</verse>
				<verse number="50">Íme, egy ember, akit Józsefnek hívtak, a tanács tagja, jó és igaz férfi,</verse>
				<verse number="51">aki nem volt részes tanácsukban és cselekedeteikben, aki Arimátiából, a júdeaiak városából való volt, és aki maga is várta Isten országát,</verse>
				<verse number="52">Pilátushoz ment, és elkérte Jézus testét.</verse>
				<verse number="53">Aztán levette, gyolcsba göngyölte, és egy sziklába vágott sírba helyezte, amelyben még senki sem feküdt.</verse>
				<verse number="54">És az a nap péntek volt, és szombat virradt rá.</verse>
				<verse number="55">Az őt követő asszonyok is, akik Galileából jöttek vele, megnézték a sírt, és hogy hogyan helyezték el testét.</verse>
				<verse number="56">Aztán visszatértek, illatszereket és keneteket készítettek.</verse>
				<verse number="57">Szombaton azonban pihentek a parancsolat szerint.</verse>
			</chapter>
			<chapter number="24">
				<verse number="1">A hét első napján kora reggel elmentek a sírhoz, és magukkal vitték az elkészített keneteket.</verse>
				<verse number="2">A követ a sírról elhengerítve találták,</verse>
				<verse number="3">és amikor bementek, nem találták az Úr Jézus testét.</verse>
				<verse number="4">Történt, hogy amikor ők ezen megdöbbentek, íme, két férfiú állt melléjük fényes öltözetben.</verse>
				<verse number="5">Ők pedig megrémülve arcukat a földre hajtották, azok ezt mondták nekik: „Miért keresitek a holtak között az élőt?</verse>
				<verse number="6">Nincs itt, hanem feltámadott. Emlékezzetek rá, hogyan beszélt nektek, amikor még Galileában volt:</verse>
				<verse number="7">Az Emberfiának bűnös emberek kezébe kell adatnia, és megfeszíttetnie, és a harmadik napon feltámadnia.“</verse>
				<verse number="8">Ekkor visszaemlékeztek az ő szavaira,</verse>
				<verse number="9">és visszatérve a sírtól, elmondták mindezt a tizenegynek és a többieknek.</verse>
				<verse number="10">Velük volt a magdalai Mária, Johanna és a Jakab anyja Mária és más asszonyok is, akik mindezt elmondták az apostoloknak.</verse>
				<verse number="11">De az ő szavukat csak üres beszédnek tartották, és nem hittek nekik.</verse>
				<verse number="12">Péter azonban felkelt, elfutott a sírhoz, és behajolva látta, hogy csak a lepedők vannak ott. Erre elment, és magában csodálkozott a történteken.</verse>
				<verse number="13">Tanítványai közül ketten ugyanazon a napon egy faluba mentek, amely Jeruzsálemtől hatvan futamnyira volt, amelynek neve: Emmaus.</verse>
				<verse number="14">Maguk között arról beszélgettek, amik történtek.</verse>
				<verse number="15">És történt, hogy amint beszélgettek, és egymástól kérdezősködtek, maga Jézus hozzájuk szegődött, és velük együtt ment az úton.</verse>
				<verse number="16">De látásukat mintha valami akadályozta volna, nem ismerték fel őt.</verse>
				<verse number="17">Ő pedig ezt mondta nekik: „Miről beszélgettek egymással útközben?“ Erre szomorúan megálltak.</verse>
				<verse number="18">Megszólalt az egyik, akinek neve Kleopás, és ezt mondta neki: „Csak te vagy egyedül jövevény Jeruzsálemben, aki nem tudja, hogy mi történt ott ezekben a napokban?“</verse>
				<verse number="19">Ő így szólt: „Mi történt?“ Azok ezt mondták neki: „Az, ami a názáreti Jézussal történt, aki próféta volt, cselekedetben és beszédben hatalmas Isten, és az egész nép előtt,</verse>
				<verse number="20">és mi módon adták őt a főpapok és főembereink halálos ítéletre, és megfeszítették őt.</verse>
				<verse number="21">Pedig mi azt reméltük, hogy ő az, aki meg fogja váltani Izraelt. De mindezek már három napja történtek.</verse>
				<verse number="22">Ezenfelül néhány közülünk való asszony is megrémített minket, akik kora reggel a sírnál voltak,</verse>
				<verse number="23">és amikor nem találták ott a testét, hazajöttek, és azt mondták, hogy angyalok jelenését látták, akik azt mondták, hogy ő él.</verse>
				<verse number="24">El is mentek néhányan, akik velünk voltak, a sírhoz, és úgy találták, ahogy az asszonyok mondták. Őt azonban nem látták.“</verse>
				<verse number="25">Akkor ő így szólt hozzájuk: „Ó, balgatagok és rest szívűek arra, hogy elhiggyétek, amiket a próféták szóltak!</verse>
				<verse number="26">Hát nem ezeket kellett szenvednie a Krisztusnak, és így megdicsőülnie?“</verse>
				<verse number="27">És Mózestől meg valamennyi prófétától kezdve elmagyarázta nekik mindazt, ami az Írásokban felőle megírattak.</verse>
				<verse number="28">Így értek el ahhoz a faluhoz, amelybe igyekeztek. Ő azonban úgy tett, mintha továbbmenne.</verse>
				<verse number="29">De azok unszolták, és kérték: „Maradj velünk, mert immár beesteledik, és a nap is lehanyatlott már.“ Bement tehát, hogy velük maradjon.</verse>
				<verse number="30">És történt, amikor leült velük, vette a kenyeret, megáldotta és megszegte, és nekik adta.</verse>
				<verse number="31">Erre megnyílt a szemük, és felismerték őt, de ő eltűnt előlük.</verse>
				<verse number="32">Ekkor ezt mondták egymásnak: „Nem melegedett-e fel szívünk, amikor beszélt hozzánk az úton, és magyarázta nekünk az Írásokat?“</verse>
				<verse number="33">Még abban az órában útra keltek, és visszatértek Jeruzsálembe, és egybegyűlve találták a tizenegyet és azokat, akik velük voltak.</verse>
				<verse number="34">Akik ezt mondták: „Valóban feltámadott az Úr, és megjelent Simonnak.“</verse>
				<verse number="35">Erre ők is elbeszélték, mi történt az úton, és hogyan ismerték őt fel a kenyér megszegéséről.</verse>
				<verse number="36">Miközben erről beszélgettek, Jézus maga megállt közöttük, és ezt mondta nekik: „Békesség néktek!“</verse>
				<verse number="37">Rémületükben és félelmükben azt hitték, hogy valami szellemet látnak.</verse>
				<verse number="38">Ezt mondta nekik: „Miért rémültetek meg, és miért támad kétség szívetekben?</verse>
				<verse number="39">Nézzétek meg kezemet és lábamat, hogy valóban én vagyok. Tapintsatok meg, és lássatok, mert a szellemnek nincs húsa, csontja, s amint látjátok, nekem van!“</verse>
				<verse number="40">Ezeket mondva megmutatta nekik kezét és lábát.</verse>
				<verse number="41">Amikor pedig még mindig nem hittek örömükben, és csodálkoztak, ezt mondta nekik: „Van-e valami ennivalótok?“</verse>
				<verse number="42">Ők pedig adtak neki egy darab sült halat.</verse>
				<verse number="43">Elvette, és előttük megette.</verse>
				<verse number="44">Ezután ezt mondta nekik: „Ezek azok a beszédek, amelyeket szóltam nektek, amíg veletek voltam: Be kell teljesedni mindannak, amik megírattak énfelőlem Mózes törvényében, a prófétáknál és a zsoltárokban.“</verse>
				<verse number="45">Akkor megnyitotta értelmüket, hogy megértsék az Írásokat.</verse>
				<verse number="46">És ezt mondta nekik: „Így van megírva, így kellett szenvedni a Krisztusnak, és feltámadni a halálból harmadnapon.</verse>
				<verse number="47">És hirdetni kell az ő nevében a megtérést és a bűnbocsánatot minden népnek, Jeruzsálemtől elkezdve.</verse>
				<verse number="48">Ti vagytok ennek tanúi.</verse>
				<verse number="49">És íme, én elküldöm nektek, akit Atyám ígért, ti pedig maradjatok Jeruzsálem városában, míg fel nem ruháztattok mennyei erővel.“</verse>
				<verse number="50">Ezután kivezette őket Betániáig, és felemelte kezét, és megáldotta őket.</verse>
				<verse number="51">És történt, hogy miközben áldotta őket, elszakadt tőlük, és felvitetett a mennybe.</verse>
				<verse number="52">Ők pedig imádták őt, és visszatértek nagy örömmel Jeruzsálembe.</verse>
				<verse number="53">És mindenkor a templomban voltak, dicsérve és áldva Istent. Ámen.</verse>
			</chapter>
		</book>
		<book number="43">
			<chapter number="1">
				<verse number="1">Kezdetben volt az Ige, és az Ige az Istennél volt, és Isten volt az Ige.</verse>
				<verse number="2">Ez kezdetben az Istennél volt.</verse>
				<verse number="3">Minden őáltala lett, és nélküle semmi sem lett, ami lett.</verse>
				<verse number="4">Őbenne volt az élet, és az élet volt az emberek világossága.</verse>
				<verse number="5">És a világosság a sötétségben fénylik, de a sötétség nem fogadta be azt.</verse>
				<verse number="6">Volt egy Istentől küldött ember, akinek a neve János volt.</verse>
				<verse number="7">Ő tanúbizonyságul jött, hogy bizonyságot tegyen a világosságról, hogy mindenki higgyen őáltala.</verse>
				<verse number="8">Nem ő volt a világosság, azért jött, hogy bizonyságot tegyen a világosságról.</verse>
				<verse number="9">Az igazi világosság eljött már a világba, amely megvilágosít minden embert.</verse>
				<verse number="10">A világban volt, és a világ általa lett, de a világ nem ismerte meg őt.</verse>
				<verse number="11">Az övéi közé jött, és az övéi nem fogadták be.</verse>
				<verse number="12">Akik pedig befogadták, azokat felhatalmazta arra, hogy, hogy Isten fiaivá legyenek, mindazokat, akik az ő nevében hisznek.</verse>
				<verse number="13">Akik nem vérből, sem a testnek akaratából, sem a férfiúnak indulatából, hanem Istentől születtek.</verse>
				<verse number="14">És az Ige testté lett, és lakozott miközöttünk (és láttuk az ő dicsőségét, mint az Atya egyszülöttjének dicsőségét), aki teljes volt kegyelemmel és igazsággal.</verse>
				<verse number="15">János bizonyságot tett őróla, és kiáltott, ezt mondva: „Ez volt az, akiről mondtam: Aki utánam jön, előttem lett, mert előbb volt nálam.“</verse>
				<verse number="16">És az ő teljességéből vettünk mindnyájan kegyelmet is kegyelemért.</verse>
				<verse number="17">Mert a törvény Mózes által adatott, a kegyelem pedig és az igazság Jézus Krisztus által lett.</verse>
				<verse number="18">Az Istent soha senki nem látta, az egyszülött Fiú, aki az Atya kebelén van, az jelentette ki őt.</verse>
				<verse number="19">És ez János bizonyságtétele. Amikor a zsidók papokat és lévitákat küldtek Jeruzsálemből, hogy megkérdezzék őt: „Kicsoda vagy te?“</verse>
				<verse number="20">Megvallotta és nem tagadta, megvallotta, hogy: „Nem én vagyok a Krisztus.“</verse>
				<verse number="21">Megkérdezték őt: „Kicsoda tehát? Illés vagy te?“ Ezt mondta: „Nem vagyok.“ „A próféta vagy te?“ És ő felelte: „Nem.“</verse>
				<verse number="22">Mondták azért neki: „Kicsoda vagy? Hogy megfelelhessünk azoknak, akik minket elküldtek: Mit mondasz magad felől?“</verse>
				<verse number="23">Ő ezt mondta: „Én kiáltó szó vagyok a pusztában. »Egyengessétek az Úrnak útját!«, amint megmondta Ézsaiás próféta.“</verse>
				<verse number="24">A küldöttek a farizeusok közül valók voltak.</verse>
				<verse number="25">Megkérdezték őt, és ezt mondták neki: „Miért keresztelsz tehát, ha nem te vagy a Krisztus, sem Illés, sem a próféta?“</verse>
				<verse number="26">János így felelt nekik: „Én vízzel keresztelek, de köztetek van, akit ti nem ismertek.</verse>
				<verse number="27">Ő az, aki utánam jön, aki előttem lett, akinek én nem vagyok méltó, hogy saruja szíját megoldjam.“</verse>
				<verse number="28">Ezek Betániában történtek, a Jordánon túl, ahol János keresztelt.</verse>
				<verse number="29">Másnap látta János Jézust hozzámenni, és ezt mondta: „Íme, az Istennek ama báránya, aki elveszi a világ bűneit!</verse>
				<verse number="30">Ez az, akiről én ezt mondtam: Utánam jön egy férfiú, aki előttem lett, mert előbb volt nálam.</verse>
				<verse number="31">Én nem ismertem őt, de hogy megjelentessék Izraelnek, azért jöttem én, aki vízzel keresztelek.“</verse>
				<verse number="32">És bizonyságot tett János, ezt mondva: „Láttam a Lelket leszállni az égből, mint egy galambot, és megnyugodott őrajta.</verse>
				<verse number="33">Én nem ismertem őt, de aki elküldött engem, hogy vízzel kereszteljek, az mondta nekem: Akire látod a Lelket leszállni és rajta megnyugodni, ő az, aki Szentlélekkel keresztel.</verse>
				<verse number="34">Én láttam, és bizonyságot tettem, hogy ez az Isten Fia.“</verse>
				<verse number="35">Másnap ismét ott állt János és kettő az ő tanítványai közül,</verse>
				<verse number="36">ránézve Jézusra, amint ott járt, mondta: „Íme, az Isten Báránya!“</verse>
				<verse number="37">Hallotta őt a két tanítvány, amint szólt, és követték Jézust.</verse>
				<verse number="38">Jézus pedig hátrafordult, és látva, hogy követik azok, ezt mondta nekik:</verse>
				<verse number="39">„Mit kerestek?“ Azok pedig mondták neki: „Rabbi — ami azt jelenti: Mester —, hol laksz?“</verse>
				<verse number="40">Mondta nekik: „Jöjjetek, és lássátok meg.“ Elmentek, meglátták, hol lakik, és nála maradtak azon a napon: akkor pedig körülbelül tíz óra volt.</verse>
				<verse number="41">A kettő közül, akik Jánostól ezt hallották, és őt követték, András volt az egyik, Simon Péter testvére.</verse>
				<verse number="42">Ő találkozott először a saját testvérével, Simonnal, és mondta neki: „Megtaláltuk a Messiást“ — (ami azt jelenti: Krisztus).</verse>
				<verse number="43">És Jézushoz vezette őt. Jézus pedig reátekintve, mondta: „Te Simon vagy, Jóna fia, téged Kéfásnak fognak hívni“ — (ami azt jelenti: Kőszikla).</verse>
				<verse number="44">A következő napon Galileába akart menni Jézus, találkozott Fülöppel, és mondta neki: „Kövess engem!“</verse>
				<verse number="45">Fülöp pedig Betsaidából, András és Péter városából való volt.</verse>
				<verse number="46">Fülöp találkozott Nátánáellel, és mondta neki: „Akiről Mózes írt a törvényben, és a próféták, megtaláltuk, a názáreti Jézust, Józsefnek fiát.“</verse>
				<verse number="47">Mondta neki Nátánáel: „Názáretből támadhat-e valami jó?“ Fülöp ezt mondta neki: „Jöjj, és lásd meg!“</verse>
				<verse number="48">Látta Jézus Nátánáelt őhozzá menni, és azt mondta róla: „Íme, egy igazán izraelita, akiben hamisság nincsen.“</verse>
				<verse number="49">Nátánael ezt mondta neki: „Honnan ismersz engem?“ Jézus így felelt neki: „Mielőtt hívott téged Fülöp, láttalak téged, amint a fügefa alatt voltál.“</verse>
				<verse number="50">Nátánáel így felelte neki: „Rabbi, te vagy az Isten Fia, te vagy az Izrael Királya!“</verse>
				<verse number="51">Jézus így felelt neki: „Azért, mert azt mondtam neked: láttalak a fügefa alatt, hiszel? Nagyobbakat látsz majd ezeknél.“</verse>
				<verse number="52">És mondta neki: „Bizony, bizony mondom néktek: Mostantól fogva meglátjátok a megnyílt eget és az Isten angyalait, amint felszállnak és leszállnak az Emberfiára.“</verse>
			</chapter>
			<chapter number="2">
				<verse number="1">A harmadik napon menyegző volt a galileai Kánában. Ott volt Jézus anyja.</verse>
				<verse number="2">Jézust is meghívták az ő tanítványaival együtt a menyegzőre.</verse>
				<verse number="3">Mikor elfogyott a bor, Jézus anyja ezt mondta neki: „Nincs boruk.“</verse>
				<verse number="4">Jézus ezt mondta neki: „Mi közöm nekem hozzád, ó, asszony? Nem jött még el az én órám.“</verse>
				<verse number="5">Az anyja a szolgáknak ezt mondta: „Bármit mond néktek, tegyétek meg.“</verse>
				<verse number="6">Volt pedig ott hat kőveder elhelyezve a zsidók tisztálkodási módja szerint, melyek közül egyenként két-három métréta fért.</verse>
				<verse number="7">Jézus ezt mondta nekik: „Töltsétek meg a vedreket vízzel.“ És megtöltötték azokat színültig.</verse>
				<verse number="8">Azután mondta nekik: „Most merítsetek, és vigyetek a násznagynak.“ És vittek.</verse>
				<verse number="9">Amint pedig megízlelte a násznagy a borrá lett vizet, nem tudta, honnan van (de a szolgák tudták, akik a vizet merítették), szólította a násznagy a vőlegényt,</verse>
				<verse number="10">és mondta neki: „Minden ember a jó bort adja fel először, és mikor megittasodtak, akkor az alábbvalót: te a jó bort ekkorra tartottad.“</verse>
				<verse number="11">Ezt az első jelt a galileai Kánában tette Jézus, megmutatta az ő dicsőségét, és hittek benne a tanítványai.</verse>
				<verse number="12">Azután lement Kapernaumba, anyjával, testvéreivel és tanítványaival együtt, és ott maradtak néhány napig.</verse>
				<verse number="13">Közel volt a zsidók húsvétja, felment Jézus Jeruzsálembe.</verse>
				<verse number="14">Ott találta a templomban az ökrök, juhok és galambok árusait és a pénzváltókat, amint ott ültek.</verse>
				<verse number="15">Ekkor kötélből ostort csinálva, kiűzte mindnyájukat a templomból, az ökröket is a juhokat is, és a pénzváltók pénzét kiöntötte, az asztalokat pedig feldöntötte,</verse>
				<verse number="16">a galambárusoknak pedig ezt mondta: „Hordjátok el ezeket innen, ne tegyétek az én Atyámnak házát kalmárság házává.“</verse>
				<verse number="17">Tanítványai pedig emlékeztek, hogy meg van írva: „A te házadhoz való féltő szeretet emészt engem.“</verse>
				<verse number="18">A zsidók ezt felelték és mondták neki: „Micsoda jelt mutatsz nékünk, hogy ezeket cselekszed?“</verse>
				<verse number="19">Jézus ezt felelte és mondta nekik: „Rontsátok le a templomot, és három nap alatt megépítem azt.“</verse>
				<verse number="20">A zsidók erre ezt mondták: „Negyvenhat esztendeig épült ez a templom, és te három nap alatt megépíted azt?“</verse>
				<verse number="21">Ő pedig az ő testének templomáról szólt.</verse>
				<verse number="22">Mikor pedig feltámadt a halálból, emlékeztek a tanítványai, hogy ezt mondta, és hittek az Írásnak és a beszédnek, amelyet Jézus mondott.</verse>
				<verse number="23">Amikor pedig Jeruzsálemben volt húsvétkor az ünnepen, sokan hittek az ő nevében, látva azokat a jeleket, amelyeket cselekedett.</verse>
				<verse number="24">Jézus azonban nem bízta magát reájuk, mert ismerte mindnyájukat,</verse>
				<verse number="25">és nem szorult rá, hogy valaki bizonyságot tegyen az emberről, mert magától is tudta, mi lakik az emberben.</verse>
			</chapter>
			<chapter number="3">
				<verse number="1">Volt pedig a farizeusok közt egy ember, a neve Nikodémus, a zsidók főembere.</verse>
				<verse number="2">Eljött Jézushoz éjjel, és mondta neki: „Mester, tudjuk, hogy Istentől jöttél tanítóul, mert senki sem teheti azokat a jeleket, amelyeket te teszel, hacsak nem az Isten van vele.“</verse>
				<verse number="3">Jézus így felelt, és mondta neki: „Bizony, bizony mondom néked: ha valaki újonnan nem születik, nem láthatja meg az Isten országát.“</verse>
				<verse number="4">Nikodémus ezt mondta neki: „Mi módon születhetik az ember, ha vén? Vajon bemehet-e az anyjának méhébe, és megszülethetik-e ismét?“</verse>
				<verse number="5">Jézus így felelt: „Bizony, bizony mondom néked: Ha valaki nem születik víztől és Lélektől, nem mehet be az Isten országába.</verse>
				<verse number="6">Ami testtől született, test az, és a mi Lélektől született, lélek az.</verse>
				<verse number="7">Ne csodálkozz, hogy azt mondtam neked: Szükséges néktek újonnan születnetek.</verse>
				<verse number="8">A szél fúj, ahová akar, és annak zúgását hallod, de nem tudod, honnan jön, és hová megy: így van mindenki, aki Lélektől született.“</verse>
				<verse number="9">Nikodémus így felelt neki: „Hogyan lehetnek ezek?“</verse>
				<verse number="10">Jézus így felelt: „Te Izrael tanítója vagy, és nem tudod ezeket?</verse>
				<verse number="11">Bizony, bizony mondom néked, amit tudunk, azt mondjuk, és amit látunk, arról teszünk bizonyságot, és a mi bizonyságtételünket nem fogadjátok el.</verse>
				<verse number="12">Ha a földiekről szóltam nektek, és nem hisztek, mi módon hisztek, ha a mennyeiekről szólok nektek?</verse>
				<verse number="13">Senki sem ment fel a mennybe, csak az, aki a mennyből szállt alá, az Emberfia, aki a mennyben van.</verse>
				<verse number="14">Amiképpen felemelte Mózes a kígyót a pusztában, úgy kell az Emberfiának felemeltetnie,</verse>
				<verse number="15">hogy aki hisz őbenne, el ne vesszen, hanem örök élete legyen.</verse>
				<verse number="16">Mert úgy szerette Isten e világot, hogy az ő egyszülött Fiát adta, hogy aki hisz őbenne, el ne vesszen, hanem örök élete legyen.</verse>
				<verse number="17">Mert nem azért küldte az Isten az ő Fiát a világra, hogy kárhoztassa a világot, hanem hogy megtartsa a világot általa.</verse>
				<verse number="18">Aki hisz őbenne, el nem kárhozik, aki pedig nem hisz, immár elkárhozott, mivelhogy nem hitt az Isten egyszülött Fiának nevében.</verse>
				<verse number="19">A kárhoztatás pedig az, hogy a világosság e világra jött, és az emberek inkább szerették a sötétséget, mint a világosságot, mert az ő cselekedeteik gonoszak voltak.</verse>
				<verse number="20">Mert mindenki, aki hamisan cselekszik, gyűlöli a világosságot, és nem megy a világosságra, hogy az ő cselekedeteit fel ne fedjék.</verse>
				<verse number="21">Aki pedig az igazságot cselekszi, az a világosságra megy, hogy az ő cselekedetei nyilvánvalókká legyenek, hogy Isten szerint való cselekedetek.“</verse>
				<verse number="22">Ezután elment Jézus az ő tanítványaival a Júdea földére, ott időzött velük, és keresztelt.</verse>
				<verse number="23">János pedig szintén keresztelt Ainonban, Szálimhoz közel, mert ott sok volt a víz. És odajárultak és megkeresztelkedtek,</verse>
				<verse number="24">mert Jánost még nem vetették tömlöcbe.</verse>
				<verse number="25">Vetekedés támadt azért János tanítványai és a júdeaiak között a mosakodás miatt.</verse>
				<verse number="26">Odamentek Jánoshoz, és ezt mondták neki: „Mester! Aki veled volt a Jordánon túl, akiről te bizonyságot tettél, íme, az keresztel, és hozzá megy mindenki.“</verse>
				<verse number="27">János így felelt: „Az ember semmit sem vehet, csak ha a mennyből adatott neki.</verse>
				<verse number="28">Ti magatok vagytok a bizonyságaim, hogy megmondtam: Nem én vagyok a Krisztus, hanem őelőtte küldettem el.</verse>
				<verse number="29">Akinek jegyese van, vőlegény az, a vőlegény barátja pedig, aki ott áll, és hallja őt, örvendezve örül a vőlegény szavának. Ez az én örömöm immár betelt.</verse>
				<verse number="30">Annak növekednie kell, nekem pedig alább szállanom.</verse>
				<verse number="31">Aki felülről jött, feljebb való mindenkinél. Aki a földről való, földi az, és földieket szól, aki a mennyből jött, feljebb való mindenkinél.</verse>
				<verse number="32">És arról tesz bizonyságot, amit látott és hallott, és az ő bizonyságtételét senki sem fogadja be.</verse>
				<verse number="33">Aki az ő bizonyságtételét befogadja, az megpecsételte, hogy az Isten igaz.</verse>
				<verse number="34">Mert akit az Isten küldött, az Isten beszédeit szólja, mivelhogy az Isten nem mérték szerint adja a Lelket.</verse>
				<verse number="35">Az Atya szereti a Fiút, és az ő kezébe adott mindent.</verse>
				<verse number="36">Aki hisz a Fiúban, örök élete van, aki pedig nem enged a Fiúnak, nem lát életet, hanem az Isten haragja marad rajta.“</verse>
			</chapter>
			<chapter number="4">
				<verse number="1">Amint azért megtudta Jézus, hogy a farizeusok meghallották, hogy ő több tanítványt szerez és keresztel, mint János —</verse>
				<verse number="2">jóllehet Jézus maga nem keresztelt, hanem a tanítványai —,</verse>
				<verse number="3">elhagyta Júdeát, és elment ismét Galileába.</verse>
				<verse number="4">Samárián kellett pedig átmennie.</verse>
				<verse number="5">Elment tehát Samáriának Sikár nevű városába, annak a teleknek szomszédjába, amelyet Jákób adott fiának, Józsefnek.</verse>
				<verse number="6">Ott volt pedig Jákób forrása. Jézus, az utazástól elfáradva, azonnal leült a forráshoz. Mintegy hat óra volt.</verse>
				<verse number="7">Odajött egy samáriai asszony vizet meríteni, és Jézus ezt mondta neki: „Adj innom!“</verse>
				<verse number="8">A tanítványai ugyanis elmentek a városba, hogy ennivalót vegyenek.</verse>
				<verse number="9">A samáriai asszony pedig ezt mondta neki: „Hogyan kérhetsz inni zsidó létedre tőlem, aki samáriai asszony vagyok?!“ Mert a zsidók nem barátkoznak a samáriaiakkal.</verse>
				<verse number="10">Jézus így felelt neki: „Ha ismernéd az Isten ajándékát, és hogy ki az, aki ezt mondja neked: Adj innom!, te kérted volna őt, és adott volna neked élő vizet.“</verse>
				<verse number="11">Mondta neki az asszony: „Uram, nincs mivel merítened, és a kút mély: honnan vennéd tehát az élő vizet?</verse>
				<verse number="12">Talán nagyobb vagy te a mi atyánknál, Jákobnál, aki nekünk adta ezt a kutat, és ebből ivott ő is, a fiai is és jószágai is?“</verse>
				<verse number="13">Jézus így felelt neki: „Mindenki, aki ebből a vízből iszik, ismét megszomjazik,</verse>
				<verse number="14">aki pedig abból a vízből iszik, amelyet én adok neki, soha többé meg nem szomjazik, mert az a víz, amelyet én adok neki, örök életre buzgó víznek forrása lesz ő benne.“</verse>
				<verse number="15">Mondta neki az asszony: „Uram, add nekem azt a vizet, hogy meg ne szomjazzam, és ne jöjjek ide meríteni!“</verse>
				<verse number="16">Mondta neki Jézus: „Menj el, hívd a férjedet, és jöjj ide!“</verse>
				<verse number="17">Az asszony így felelt: „Nincs férjem.“ Jézus ezt mondta nekik: „Jól mondod, hogy nincs férjed,</verse>
				<verse number="18">mert öt férjed volt, és a mostani nem férjed: ezt igazán mondtad.“</verse>
				<verse number="19">Mondta neki az asszony: „Uram, látom, hogy te próféta vagy.</verse>
				<verse number="20">A mi atyáink ezen a hegyen imádkoztak, és ti azt mondjátok, hogy Jeruzsálemben van az a hely, ahol imádkozni kell.“</verse>
				<verse number="21">Mondta neki Jézus: „Asszony, hidd el nekem, hogy eljön az óra, amikor sem ezen a hegyen, sem Jeruzsálemben imádjátok az Atyát.</verse>
				<verse number="22">Ti azt imádjátok, amit nem ismertek, mi azt imádjuk, amit ismerünk: mert az üdvösség a zsidók közül támadt.</verse>
				<verse number="23">De eljön az óra, és az most van, amikor az igazi imádók lélekben és igazságban imádják az Atyát: mert az Atya is ilyen imádókat keres magának.</verse>
				<verse number="24">Az Isten Lélek: és akik őt imádják, szükséges, hogy lélekben és igazságban imádják.“</verse>
				<verse number="25">Mondta neki az asszony: „Tudom, hogy Messiás jön, akit Krisztusnak mondanak, és amikor eljön, megjelent nekünk mindent.“</verse>
				<verse number="26">Mondta neki Jézus: „Én vagyok az, aki veled beszélek.“</verse>
				<verse number="27">Eközben megjöttek a tanítványai, és csodálkoztak, hogy asszonnyal beszélt, de egyik sem mondta: „Mit keresel, vagy mit beszélsz vele?“</verse>
				<verse number="28">Az asszony pedig otthagyta a vedrét, és elment a városba, és ezt mondta az embereknek:</verse>
				<verse number="29">„Gyertek, lássatok egy embert, aki megmondott nekem mindent, amit cselekedtem. Nem ez-e a Krisztus?“</verse>
				<verse number="30">Kimentek tehát a városból, és odamentek hozzá.</verse>
				<verse number="31">Eközben pedig kérték őt a tanítványok, ezt mondva: „Mester, egyél!“</verse>
				<verse number="32">Ő pedig mondta nekik: „Van nekem eledelem, amit egyek, amiről ti nem tudtok.“</verse>
				<verse number="33">A tanítványok ezt mondták egymásnak: „Hozott neki valaki enni?“</verse>
				<verse number="34">Jézus ezt mondta nekik: „Az én eledelem az, hogy annak akaratát cselekedjem, aki elküldött engem, és az ő munkáját bevégezzem.</verse>
				<verse number="35">Ti nem azt mondjátok-e, hogy még négy hónap, és eljön az aratás? Íme, mondom néktek: Emeljétek fel szemeiteket, és nézzétek meg a tájakat, már fehérek az aratásra.</verse>
				<verse number="36">Aki arat, jutalmat nyer, és az örök életre gyümölcsöt gyűjt, hogy mind a vető, mind az arató együtt örvendezzen.</verse>
				<verse number="37">Mert ebben az a mondás igaz, hogy más a vető, más az arató.</verse>
				<verse number="38">Én annak az aratására küldtelek titeket, amit nem ti munkáltatok, mások munkálták, és ti a mások munkájába álltatok.“</verse>
				<verse number="39">Abból a városból pedig sokan hittek benne a samáriaiak közül annak az asszonynak beszédéért, aki bizonyságot tett: „Mindent megmondott nekem, amit cselekedtem.“</verse>
				<verse number="40">Amint azért odamentek hozzá a samáriaiak, kérték őt, hogy maradjon náluk, és ott maradt két napig.</verse>
				<verse number="41">Még sokkal többen hittek az ő beszédéért,</verse>
				<verse number="42">és azt mondták az asszonynak: „Nem a te beszédedért hiszünk immár, hanem magunk hallottuk, és tudjuk, hogy bizonnyal ő a világ üdvözítője, a Krisztus.“</verse>
				<verse number="43">Két nap múlva pedig kiment onnan, és elment Galileába.</verse>
				<verse number="44">Mert Jézus maga tett bizonyságot arról, hogy a prófétának nincs tisztessége a maga hazájában.</verse>
				<verse number="45">Mikor azért bement Galileába, befogadták őt a galileabeliek, mert látták mindazt, amit Jeruzsálemben cselekedett az ünnepen, mert ők is elmentek az ünnepre.</verse>
				<verse number="46">Ismét a galileai Kánába ment Jézus, ahol a vizet borrá változtatta. És volt Kapernaumban egy királyi ember, akinek a fia beteg volt.</verse>
				<verse number="47">Mikor meghallotta, hogy Jézus Júdeából Galileába érkezett, odament hozzá, és arra kérte, hogy menjen el, és gyógyítsa meg az ő fiát, mert halálán volt.</verse>
				<verse number="48">Jézus ez mondta neki: „Ha jeleket és csodákat nem láttok, nem hisztek.“</verse>
				<verse number="49">A királyi ember ezt mondta neki: „Uram, jöjj, mielőtt a gyermekem meghal.“</verse>
				<verse number="50">Jézus ezt mondta neki: „Menj el, a te fiad él.“ És hitt az ember a szónak, amit Jézus mondott neki, és elment.</verse>
				<verse number="51">Amint pedig már ment, elébe jöttek az ő szolgái, és hírt hoztak, mondván: „A te fiad él.“</verse>
				<verse number="52">Megtudakozta azért tőlük az órát, amelyben jobban lett, és mondták neki: „Tegnap hét órakor hagyta el őt a láz.“</verse>
				<verse number="53">Megértette ekkor az atya, hogy abban az órában, amelyben azt mondta neki Jézus: „A te fiad él.“ És hitt ő, és az ő egész háza népe.</verse>
				<verse number="54">Ezt pedig második jel gyanánt tette Jézus, mikor Júdeából Galileába ment.</verse>
			</chapter>
			<chapter number="5">
				<verse number="1">Ezek után ünnepük volt a zsidóknak, és felment Jézus Jeruzsálembe.</verse>
				<verse number="2">Van pedig Jeruzsálemben a Juh-kapunál egy tó, amelyet héberül Betesdának neveznek. Öt tornáca van.</verse>
				<verse number="3">Ezekben feküdtek a betegek, vakok, sánták, sorvadásosak nagy sokasága, várva a víznek megmozdulását.</verse>
				<verse number="4">Mert időnként angyal szállt a tóra, és felkavarta a vizet: aki pedig először lépett bele a víz felkavarása után, meggyógyult, akármilyen betegségben volt.</verse>
				<verse number="5">Volt pedig ott egy ember, aki harmincnyolc esztendőt töltött betegségében.</verse>
				<verse number="6">Amint látta Jézus, hogy ott fekszik, és megtudta, hogy már sok idő óta úgy van, ezt mondta neki: „Akarsz-e meggyógyulni?“</verse>
				<verse number="7">A beteg ezt felelte: „Uram, nincs emberem, hogy amikor a víz felkavarodik, bevigyen engem a tóba, és mire én odaérek, más lép be előttem.“</verse>
				<verse number="8">Mondta neki Jézus: „Kelj fel, vedd fel az ágyadat, és járj!“</verse>
				<verse number="9">És azonnal meggyógyult az ember, és felvette ágyát, és járt. Aznap pedig szombat volt.</verse>
				<verse number="10">A zsidók pedig ezt mondták a meggyógyultnak: „Szombat van, nem szabad neked az ágyadat hordanod!“</verse>
				<verse number="11">Ő ezt felelte nekik: „Aki meggyógyított engem, az mondta nekem: Vedd fel az ágyadat, és járj!“</verse>
				<verse number="12">Megkérdezték tőle: „Ki az az ember, aki ezt mondta neked: Vedd fel az ágyadat, és járj?“</verse>
				<verse number="13">A meggyógyult pedig nem tudta, hogy ki az, mert Jézus félrevonult, mert sokaság volt azon a helyen.</verse>
				<verse number="14">Ezek után Jézus találkozott vele a templomban, és mondta neki: „Íme, meggyógyultál, többé ne vétkezzél, hogy rosszabbul ne legyen dolgod!“</verse>
				<verse number="15">Elment az az ember, és hírül adta a zsidóknak, hogy Jézus az, aki őt meggyógyította.</verse>
				<verse number="16">Emiatt üldözőbe vették a zsidók Jézust, és meg akarták őt ölni, hogy ezeket művelte szombaton.</verse>
				<verse number="17">Jézus pedig felelte nekik: „Az én Atyám mind ez ideig munkálkodik, én is munkálkodom.“</verse>
				<verse number="18">Emiatt aztán még inkább meg akarták őt ölni a zsidók, mivel nemcsak a szombatot törte meg, hanem az Istent is saját Atyjának mondta, egyenlővé téve magát az Istennel.</verse>
				<verse number="19">Jézus ezt felelte nekik: „Bizony, bizony mondom néktek: a Fiú semmit sem tehet önmagától, csak ha látja cselekedni az Atyát, mert amiket ő cselekszik, ugyanazokat hasonlatosképpen a Fiú is cselekszi.</verse>
				<verse number="20">Mert az Atya szereti a Fiút, és mindent megmutat neki, amiket ő maga cselekszik, és ezeknél nagyobb dolgokat is mutat majd neki, hogy ti csodálkozzatok.</verse>
				<verse number="21">Mert amint az Atya feltámasztja a halottakat és megeleveníti, úgy a Fiú is akiket akar, megelevenít.</verse>
				<verse number="22">Mert az Atya nem ítél senkit, hanem az ítéletet egészen a Fiúnak adta,</verse>
				<verse number="23">hogy mindenki úgy tisztelje a Fiút, miként tisztelik az Atyát. Aki nem tiszteli a Fiút, nem tiszteli az Atyát, aki elküldte őt.</verse>
				<verse number="24">Bizony, bizony mondom néktek, hogy aki az én beszédemet hallja, és hisz annak, aki engem elküldött, örök élete van, és nem megy a kárhozatra, hanem átment a halálból az életre.</verse>
				<verse number="25">Bizony, bizony mondom néktek, hogy eljön az idő, és az most van, amikor a halottak hallják az Isten Fiának szavát, és akik hallják, élnek.</verse>
				<verse number="26">Mert amiként az Atyának élete van önmagában, akként adta a Fiúnak is, hogy élete legyen önmagában:</verse>
				<verse number="27">És hatalmat adott neki az ítélettételre is, mert ő az Emberfia.</verse>
				<verse number="28">Ne csodálkozzatok ezen: mert eljön az óra, amelyben mindazok, akik a koporsókban vannak, meghallják az ő szavát,</verse>
				<verse number="29">és kijönnek. Akik a jót cselekedték, az életre támadnak fel, akik pedig a gonoszt művelték, a kárhozatra támadnak fel.</verse>
				<verse number="30">Én semmit sem cselekedhetem magamtól, amint hallok, úgy ítélek, és az én ítéletem igazságos, mert nem a magam akaratát keresem, hanem annak akaratát, aki elküldött engem, az Atyáét.</verse>
				<verse number="31">„Ha én teszek bizonyságot magamról, az én bizonyságtételem nem igaz.</verse>
				<verse number="32">Más az, aki bizonyságot tesz rólam, és tudom, hogy igaz az a bizonyságtétel, amellyel bizonyságot tesz rólam.</verse>
				<verse number="33">Ti elküldtetek Jánoshoz, és bizonyságot tett az igazságról.</verse>
				<verse number="34">De én nem embertől nyerem a bizonyságtételt, hanem ezeket azért mondom, hogy ti megtartassatok.</verse>
				<verse number="35">Ő az égő és fénylő szövétnek volt, ti pedig csak egy ideig akartatok örvendezni az ő világosságában.</verse>
				<verse number="36">De nekem nagyobb bizonyságom van Jánosénál: mert azok a dolgok, amelyeket rám bízott az Atya, hogy elvégezzem azokat, azok a dolgok, amelyeket én cselekszem, azok tesznek bizonyságot rólam, hogy az Atya küldött engem.</verse>
				<verse number="37">Aki elküldött engem, maga az Atya is bizonyságot tett rólam. Sem hangját nem hallottátok soha, sem ábrázatát nem láttátok.</verse>
				<verse number="38">Az ő igéje sincs maradandóan bennetek: mert akit ő elküldött, ti annak nem hisztek.</verse>
				<verse number="39">Tudakozzátok az Írásokat, mert azt hiszitek, hogy azokban van a ti örök életetek, és ezek azok, amelyek bizonyságot tesznek rólam,</verse>
				<verse number="40">és nem akartok hozzám jönni, hogy életetek legyen!</verse>
				<verse number="41">Dicsőséget emberektől nem nyerek.</verse>
				<verse number="42">De ismerlek benneteket, hogy az Istennek szeretete nincs meg bennetek:</verse>
				<verse number="43">Én az én Atyám nevében jöttem, és nem fogadtatok be engem, ha más jönne a maga nevében, azt befogadnátok.</verse>
				<verse number="44">Mi módon hihettek ti, akik egymástól nyertek dicsőséget, és azt a dicsőséget nem keresitek, amely az egy Istentől van?</verse>
				<verse number="45">Ne állítsátok, hogy én vádollak majd benneteket az Atyánál, van, aki vádol titeket, Mózes, akiben ti reménykedtetek.</verse>
				<verse number="46">Mert ha hinnétek Mózesnek, nekem is hinnétek, mert rólam írt ő.</verse>
				<verse number="47">Ha pedig az ő Írásainak nem hisztek, mi módon hisztek az én beszédeimnek?“</verse>
			</chapter>
			<chapter number="6">
				<verse number="1">Ezek után elment Jézus a Galileai-tengeren, a Tiberiáson túl.</verse>
				<verse number="2">És nagy sokaság követte őt, mert látták az ő csodatételeit, amelyeket cselekedett a betegeken.</verse>
				<verse number="3">Felment pedig Jézus a hegyre, és leült ott a tanítványaival.</verse>
				<verse number="4">Közel volt pedig húsvét, a zsidók ünnepe.</verse>
				<verse number="5">Mikor azért felemelte Jézus a szemeit, és látta, hogy nagy sokaság jön hozzá, mondta Fülöpnek: „Honnan vegyünk kenyeret, hogy ehessenek ezek?“</verse>
				<verse number="6">Ezt pedig azért mondta, hogy próbára tegye őt, mert ő maga tudta, mit akar cselekedni.</verse>
				<verse number="7">Felelt neki Fülöp: „Kétszáz dénár árú kenyér nem elég nekik, hogy mindegyikük kapjon valami keveset.“</verse>
				<verse number="8">Egyik az ő tanítványai közül, András, Simon Péter testvére ezt mondta neki:</verse>
				<verse number="9">„Van itt egy gyermek, akinek van öt árpakenyere és két hala, de mi az ennyinek?“</verse>
				<verse number="10">Jézus pedig mondta: „Ültessétek le az embereket.“ És nagy fű volt azon a helyen. Leültek azért a férfiak, szám szerint mintegy ötezren.</verse>
				<verse number="11">Jézus pedig vette a kenyereket, és hálát adva adta a tanítványoknak, a tanítványok pedig azoknak, akik ültek, hasonlóképpen a halakból is, amennyit akartak.</verse>
				<verse number="12">Amint pedig jóllaktak, mondta a tanítványainak: „Szedjétek össze a megmaradt darabokat, hogy semmi el ne vesszen.“</verse>
				<verse number="13">Összeszedtek azért és megtöltöttek tizenkét kosarat az öt árpakenyérből való darabokkal, amelyek megmaradtak azok után, akik ettek.</verse>
				<verse number="14">Az emberek azért látva a jelt, amelyet Jézus tett, ezt mondták: „Bizonnyal ez az a próféta, aki eljövendő volt a világra.“</verse>
				<verse number="15">Jézus pedig, amint észrevette, hogy érte akarnak jönni, és el akarják ragadni, hogy királlyá tegyék, ismét elvonult egymaga a hegyre.</verse>
				<verse number="16">Mikor pedig beesteledett, lementek az ő tanítványai a tengerhez,</verse>
				<verse number="17">és beszállva a hajóba, elmentek a tengeren túlra Kapernaumba. Már sötétség volt, és még mindig nem ment oda hozzájuk Jézus.</verse>
				<verse number="18">A tenger a nagy szél fúvása miatt háborgott.</verse>
				<verse number="19">Mikor azért huszonöt, vagy harminc futamnyira beeveztek, meglátták Jézust, amint jár a tengeren, és a hajóhoz közeledik, megrémültek.</verse>
				<verse number="20">Ő pedig mondta nekik: „Én vagyok, ne féljetek!“</verse>
				<verse number="21">Be akarták azért őt venni a hajóba, de a hajó azonnal annál a földnél volt, amelyre mentek.</verse>
				<verse number="22">Másnap a sokaság, amely a tengeren túl állott, látták, hogy nem volt ott más hajó, csak az az egy, amelybe Jézus tanítványai szálltak, és hogy Jézus nem ment be az ő tanítványaival a hajóba, hanem csak az ő tanítványai mentek el.</verse>
				<verse number="23">De jöttek más hajók Tiberiásból közel ahhoz a helyhez, ahol a kenyeret ették, miután hálákat adott az Úr:</verse>
				<verse number="24">Mikor azért látta a sokaság, hogy sem Jézus, sem a tanítványai nincsenek ott, beszálltak ők is a hajókba, és elmentek Kapernaumba, keresve Jézust.</verse>
				<verse number="25">És megtalálva őt a tengeren túl, mondták neki: „Mester, mikor jöttél ide?“</verse>
				<verse number="26">Jézus így felelt nekik: „Bizony, bizony mondom néktek: nem azért kerestek engem, mert jeleket láttatok, hanem azért, mert ettetek abból a kenyerekből, és jóllaktatok.</verse>
				<verse number="27">Ne azért az eledelért munkálkodjatok, amely elvész, hanem azért az eledelért, amely megmarad az örök életre, amelyet az Emberfia ad majd nektek, mert őt pecsétjével igazolta az Isten.“</verse>
				<verse number="28">Ők pedig ezt mondták neki: „Mit csináljunk, hogy az Isten dolgait cselekedjük?“</verse>
				<verse number="29">Jézus így felelt nekik: „Az az Isten dolga, hogy higgyetek abban, akit ő küldött.“</verse>
				<verse number="30">Erre megkérdezték: „Micsoda jelt mutatsz tehát te, hogy miután láttuk, higgyünk neked? Mit cselekszel?</verse>
				<verse number="31">Atyáink a mannát ették a pusztában, amint meg van írva: »Mennyei kenyeret adott enniük.«“</verse>
				<verse number="32">Mondta azért nekik Jézus: „Bizony, bizony mondom néktek: nem Mózes adta néktek a mennyei kenyeret, hanem az én Atyám adja majd néktek az igazi mennyei kenyeret.</verse>
				<verse number="33">Mert az az Istennek kenyere, amely mennyből száll alá, és életet ad a világnak.“</verse>
				<verse number="34">Erre ezt mondták neki: „Uram, mindenkor add nékünk ezt a kenyeret!“</verse>
				<verse number="35">Jézus pedig azt mondta nekik: „Én vagyok az életnek kenyere, aki énhozzám jön, semmiképpen meg nem éhezik, és aki hisz énbennem, meg nem szomjazik soha.</verse>
				<verse number="36">De mondtam néktek, hogy noha láttatok engem, még sem hisztek.</verse>
				<verse number="37">Mindenki, akit nekem ad az Atya, énhozzám jön, és azt, aki hozzám jön, semmiképpen ki nem vetem.</verse>
				<verse number="38">Mert azért szálltam le a mennyből, hogy ne a magam akaratát cselekedjem, hanem annak akaratát, aki elküldött engem.</verse>
				<verse number="39">Annak, aki elküldött engem, az az akarata, hogy amit nekem adott, abból semmit el ne veszítsek, hanem feltámasszam azt az utolsó napon.</verse>
				<verse number="40">Az Atyának az az akarata, hogy mindaz, aki látja a Fiút, és hisz ő benne, örök élete legyen, és én feltámasszam azt az utolsó napon.“</verse>
				<verse number="41">Zúgolódtak azért a zsidók őellene, mert azt mondta: „Én vagyok az a kenyér, amely a mennyből szállott alá.“</verse>
				<verse number="42">És mondták: „Nem Jézus ez, a József fia, akinek mi ismerjük atyját és anyját? Akkor hogyan mondhatja: A mennyből szálltam alá?“</verse>
				<verse number="43">Jézus ezt felelte nekik: „Ne zúgolódjatok egymás között!</verse>
				<verse number="44">Senki sem jöhet én hozzám, hacsak nem az Atya vonzza, aki elküldött engem, én pedig feltámasztom azt az utolsó napon.</verse>
				<verse number="45">Meg van írva a prófétáknál: »És mindnyájan Istentől tanítottak lesznek.« Aki azért az Atyától hallott és tanult, én hozzám jön.</verse>
				<verse number="46">Nem mintha az Atyát valaki látta volna, csak az, aki Istentől van, az látta az Atyát.</verse>
				<verse number="47">Bizony, bizony mondom néktek: Aki énbennem hisz, örök élete van annak.</verse>
				<verse number="48">Én vagyok az életnek kenyere.</verse>
				<verse number="49">A ti atyáitok a mannát ették a pusztában, és meghaltak.</verse>
				<verse number="50">Ez az a kenyér, amely a mennyből szállt alá, hogy ki-ki egyen belőle, és meg ne haljon.</verse>
				<verse number="51">Én vagyok az élő kenyér, amely a mennyből szállt alá: ha valaki eszik ebből a kenyérből, él örökké. És az a kenyér pedig, amelyet én adok, az én testem, amelyet én adok a világ életéért.“</verse>
				<verse number="52">Tusakodtak azért a zsidók egymás között, mondván: „Hogyan adhatja ez nékünk a testét, hogy azt együk?“</verse>
				<verse number="53">Jézus ezt mondta nekik: „Bizony, bizony mondom néktek: ha nem eszitek az Emberfiának testét, és nem isszátok az ő vérét, nincs élet bennetek.</verse>
				<verse number="54">Aki eszi az én testemet, és issza az én véremet, örök élete van annak, és én feltámasztom azt az utolsó napon.</verse>
				<verse number="55">Mert az én testem bizony étel, és az én vérem bizony ital.</verse>
				<verse number="56">Aki eszi az én testemet, és issza az én véremet, az énbennem lakik és én is abban.</verse>
				<verse number="57">Ahogyan elküldött engem az élő Atya, és én az Atya által élek: úgy az is, aki engem eszik, él énáltalam.</verse>
				<verse number="58">Ez az a kenyér, amely a mennyből szállt alá, nem úgy, amint a ti atyáitok ették a mannát, és meghaltak: aki ezt a kenyeret eszi, él örökké.“</verse>
				<verse number="59">Ezeket mondta a zsinagógában, amikor tanított Kapernaumban.</verse>
				<verse number="60">Sokan azért, akik hallották ezeket az ő tanítványai közül, ezt mondták: „Kemény beszéd ez, ki hallgathatja őt?“</verse>
				<verse number="61">Jézus pedig magában tudta, hogy emiatt zúgolódnak az ő tanítványai, ezt mondta nekik: „Titeket ez megbotránkoztat?</verse>
				<verse number="62">Hát ha meglátjátok az Emberfiát felszállni oda, ahol előbb volt?!</verse>
				<verse number="63">A lélek az, ami megelevenít, a test nem használ semmit: a beszédek, amelyeket én szólok nektek, lélek és élet.</verse>
				<verse number="64">De vannak némelyek közöttetek, akik nem hisznek.“ Mert kezdettől fogva tudta Jézus, kik azok, akik nem hisznek, és ki az, aki elárulja őt.</verse>
				<verse number="65">És ezt mondta: „Azért mondtam néktek, hogy senki sem jöhet énhozzám, hacsak nem az én Atyámtól van megadva neki.“</verse>
				<verse number="66">Ettől fogva sokan visszavonultak az ő tanítványai közül, és nem jártak többé ővele.</verse>
				<verse number="67">Mondta azért Jézus a tizenkettőnek: „Vajon ti is el akartok menni?“</verse>
				<verse number="68">Simon Péter így felelt: „Uram, kihez mehetnénk? Örök életnek beszéde van tenálad.</verse>
				<verse number="69">És mi elhittük és megismertük, hogy te vagy a Krisztus, az élő Istennek Fia.“</verse>
				<verse number="70">Jézus így felelt nekik: „Nem én választottalak ki titeket, a tizenkettőt? És egy közületek ördög.“</verse>
				<verse number="71">Ezen pedig Júdás Iskáriótest értette, Simon fiát, mert ez akarta őt elárulni, noha egy volt a tizenkettő közül.</verse>
			</chapter>
			<chapter number="7">
				<verse number="1">És ezek után Galileát járta Jézus, mert nem akart Júdeában tartózkodni, mivel azon voltak a júdeabeliek, hogy őt megöljék.</verse>
				<verse number="2">Közel volt pedig a zsidók ünnepe, a sátoros ünnep.</verse>
				<verse number="3">Testvérei ekkor azt mondták neki: „Menj el innen, és térj Júdeába, hogy a tanítványaid is lássák azokat, amiket cselekszel.</verse>
				<verse number="4">Mert senki sem cselekszik titokban semmit, aki maga ismeretté akar lenni. Ha ilyeneket cselekszel, mutasd meg magadat a világnak.“</verse>
				<verse number="5">Mert az ő testvérei sem hittek benne.</verse>
				<verse number="6">Ekkor azt mondta nekik Jézus: „Az én időm még nincs itt, a ti időtök pedig mindig készen van.</verse>
				<verse number="7">Titeket nem gyűlölhet a világ, de engem gyűlöl, mert én bizonyságot teszek arról, hogy az ő cselekedetei gonoszak.</verse>
				<verse number="8">Ti menjetek fel erre az ünnepre: én még nem megyek fel erre az ünnepre, mert az én időm még nem jött el.“</verse>
				<verse number="9">Ezeket mondva nekik, ott maradt Galileában.</verse>
				<verse number="10">Amint azonban felmentek az ő testvérei, akkor ő is felment az ünnepre, nem nyilvánosan, hanem mintegy titokban.</verse>
				<verse number="11">A zsidók azért keresték őt az ünnepen, és ezt mondták: „Hol van ő?“</verse>
				<verse number="12">És a sokaságban nagy zúgás volt őmiatta. Némelyek azt mondták, hogy jó ember, mások pedig azt mondták: „Nem, hanem a népnek hitetője.“</verse>
				<verse number="13">Mindamellett senki sem beszélt nyíltan őróla a zsidóktól való félelem miatt.</verse>
				<verse number="14">Már-már az ünnep közepén azonban felment Jézus a templomba, és tanított.</verse>
				<verse number="15">És csodálkoztak a zsidók, ezt mondva: „Honnan tudja ez az Írásokat, holott nem tanulta?!“</verse>
				<verse number="16">Jézus erre így felelt nekik: „Az én tudományom nem az enyém, hanem azé, aki elküldött engem.</verse>
				<verse number="17">Ha valaki cselekedni akarja az ő akaratát, megismerheti e tudományról, vajon Istentől van-e, vagy én magamtól szólok?</verse>
				<verse number="18">Aki magától szól, a maga dicsőségét keresi, aki pedig annak dicsőségét keresi, aki küldte őt, igaz az, és nincs abban hamisság.</verse>
				<verse number="19">Nem Mózes adta-e néktek a törvényt? Ám senki sem teljesíti közületek a törvényt. Miért akartok engem megölni?“</verse>
				<verse number="20">A sokaság felelt, és ezt mondta: „Ördög van benned. Ki akar téged megölni?“</verse>
				<verse number="21">Jézus válaszolt, és ezt mondta nekik: „Egy dolgot tettem, és mindnyájan csodálkoztok.</verse>
				<verse number="22">Mózes adta néktek a körülmetélkedést (nem mintha Mózestől való volna, hanem az atyáktól): és szombaton körülmetélitek az embert.</verse>
				<verse number="23">Ha körülmetélhető az ember szombaton, hogy Mózes törvényét meg ne szegjék, akkor rám miért haragusztok, hogy egy embert teljesen meggyógyítottam szombaton?</verse>
				<verse number="24">Ne ítéljetek a látszat után, hanem igaz ítélettel ítéljetek!“</verse>
				<verse number="25">Ekkor némelyek a jeruzsálemiek közül ezt mondták: „Nem ez-e az, akit meg akarnak ölni?</verse>
				<verse number="26">És íme, nyíltan szól, és semmit sem szólnak neki. Talán bizony megismerték a főemberek, hogy bizony ez a Krisztus?</verse>
				<verse number="27">De róla jól tudjuk, honnan való, amikor pedig eljön a Krisztus, senki sem tudja, honnan való.“</verse>
				<verse number="28">Jézus a templomban tanított, és kiáltva ezt mondta: „Ti ismertek engem, azt is tudjátok, honnan való vagyok, és én nem magamtól jöttem, de igaz az, aki engem elküldött, akit ti nem ismertek.</verse>
				<verse number="29">Én azonban ismerem őt, mert őtőle vagyok, és ő küldött engem.“</verse>
				<verse number="30">El akarták ezért őt fogni, de senki sem vetette rá a kezét, mert nem jött még el az ő órája.</verse>
				<verse number="31">A sokaságból pedig sokan hittek benne, és ezt mondták: „A Krisztus, amikor eljön, tehet-e majd több csodát azoknál, amelyeket ez tett?“</verse>
				<verse number="32">Meghallották a farizeusok, amint a sokaság ezeket suttogta róla, és szolgákat küldtek a farizeusok és a főpapok, hogy fogják el őt.</verse>
				<verse number="33">Ekkor azt mondta nekik Jézus: „Egy kevés ideig még veletek vagyok, és majd elmegyek ahhoz, aki elküldött engem.</verse>
				<verse number="34">Kerestek majd engem, és nem találtok meg, ahol én vagyok, ti nem jöhettek oda.“</verse>
				<verse number="35">A zsidók maguk között ezt mondták: „Hová akar ez menni, hogy mi majd nem találjuk meg őt? Vajon a görögök közé szétszórtakhoz akar menni, és a görögöket tanítani?</verse>
				<verse number="36">Micsoda beszéd ez, amelyet mondott: Kerestek majd engem, és nem találtok meg, ahol én vagyok, ti nem jöhettek oda?“</verse>
				<verse number="37">Az ünnep utolsó nagy napján pedig felállt Jézus, és kiáltva ezt mondta: „Ha valaki szomjazik, jöjjön énhozzám, és igyon.</verse>
				<verse number="38">Aki hisz énbennem, amint az Írás mondta, annak belsejéből élő víznek folyamai ömlenek.“</verse>
				<verse number="39">Ezt pedig a Lélekről mondta, akit a benne hívők fognak venni: mert még nem volt Szentlélek, mivelhogy Jézus még nem dicsőíttetett meg.</verse>
				<verse number="40">Sokan azért a sokaság közül, amint hallották e beszédet, ezt mondták: „Bizonnyal ez a Próféta.“</verse>
				<verse number="41">Némelyek ezt mondták: „Ez a Krisztus.“ Mások pedig azt mondták: „Csak nem Galileából jön el a Krisztus?</verse>
				<verse number="42">Nem az Írás mondta-e, hogy a Dávid magvából és Betlehemből, abból a városból jön el a Krisztus, ahol Dávid volt?“</verse>
				<verse number="43">Ellentét támadt azért őmiatta a sokaságban.</verse>
				<verse number="44">Némelyek pedig közülük el akarták őt fogni, de senki sem vettette reá a kezét.</verse>
				<verse number="45">Elmentek azért a szolgák a főpapokhoz és farizeusokhoz, és mondták azok nekik: „Miért nem hoztátok el őt?“</verse>
				<verse number="46">A szolgák így feleltek: „Soha ember úgy nem szólott, mint ez az ember!“</verse>
				<verse number="47">A farizeusok így feleltek nekik: „Vajon ti is meg vagytok tévesztve?</verse>
				<verse number="48">Vajon a főemberek vagy a farizeusok közül hitt-e benne valaki?</verse>
				<verse number="49">De ez a sokaság, amely nem ismeri a törvényt, átkozott!“</verse>
				<verse number="50">Ezt mondta nekik Nikodémus, aki éjjel ment őhozzá, és aki egy volt közülük:</verse>
				<verse number="51">„Vajon a mi törvényünk elítéli-e az embert, ha előbb ki nem hallgatja, és nem tudja, hogy mit cselekszik?“</verse>
				<verse number="52">Azok így feleltek neki: „Vajon te is galileai vagy-e? Nézz utána, és lásd meg, hogy Galileából nem támadt próféta.“</verse>
				<verse number="53">És mindnyájan hazamentek.</verse>
			</chapter>
			<chapter number="8">
				<verse number="1">Jézus pedig elment az Olajfák hegyére.</verse>
				<verse number="2">Korán reggel azonban ismét ott volt a templomban, az egész nép hozzáment, és leülve tanította őket.</verse>
				<verse number="3">Az Írástudók és a farizeusok pedig egy asszonyt vittek hozzá, akit házasságtörésen kaptak, és a középre állítva azt,</verse>
				<verse number="4">mondták neki: „Mester, ezt az asszonyt tetten érték, mint házasságtörő.</verse>
				<verse number="5">A törvényben pedig megparancsolta nékünk Mózes, hogy az ilyeneket kövezzék meg: te azért mit mondasz?“</verse>
				<verse number="6">Ezt pedig azért mondták, hogy megkísértsék őt, hogy legyen mivel vádolniuk. Jézus pedig lehajolva, az ujjával írt a földre.</verse>
				<verse number="7">De mikor ismételten kérdezték őt, felegyenesedve mondta nekik: „Aki közületek nem bűnös, az vesse rá először a követ.“</verse>
				<verse number="8">És újra lehajolva, írt a földre.</verse>
				<verse number="9">Azok pedig ezt hallva és a lelkiismeret által vádolva, egymás után kimentek a vénektől kezdve mind az utolsóig, és egyedül Jézus maradt, és az asszony középen állva.</verse>
				<verse number="10">Mikor pedig Jézus felegyenesedett, és senkit sem látott az asszonyon kívül, azt mondta neki: „Asszony, hol vannak a te vádlóid? Senki sem kárhoztat téged?“</verse>
				<verse number="11">Ő pedig ezt mondta: „Senki, Uram!“ Jézus pedig mondta neki: „Én sem kárhoztatlak, eredj el, és többé ne vétkezzél!“</verse>
				<verse number="12">Ismét szólt hozzájuk Jézus, és ezt mondta: „Én vagyok a világ világossága: aki engem követ, nem járhat a sötétségben, hanem övé lesz az életnek világossága.“</verse>
				<verse number="13">A farizeusok pedig ezt mondták neki: „Te magadról teszel bizonyságot, a te bizonyságtételed nem igaz.“</verse>
				<verse number="14">Jézus felelt, és ezt mondta nekik: „Ha magam teszek is bizonyságot magamról, az én bizonyságtételem igaz, mert tudom honnan jöttem, és hová megyek, ti pedig nem tudjátok, honnan jövök, és hová megyek.</verse>
				<verse number="15">Ti test szerint ítéltek, én nem ítélek senkit.</verse>
				<verse number="16">De ha ítélek is, az én ítéletem igaz, mert én nem egyedül vagyok, hanem én és az Atya, aki küldött engem.</verse>
				<verse number="17">Márpedig a ti törvényetekben is meg van írva, hogy két ember bizonyságtétele igaz.</verse>
				<verse number="18">Én vagyok, aki bizonyságot teszek magamról, és bizonyságot tesz rólam az Atya, aki küldött engem.“</verse>
				<verse number="19">Ekkor azt mondták neki: „Hol van a te Atyád?“ Jézus így felelt: „Sem engem nem ismertek, sem az én Atyámat, ha engem ismernétek, az én Atyámat is ismernétek.“</verse>
				<verse number="20">Ezeket a beszédeket mondta Jézus a kincstartó helyen, amikor tanított a templomban, és senki sem fogta el őt, mert még nem jött el az ő órája.</verse>
				<verse number="21">Ismét mondta nekik Jézus: „Én elmegyek, és kerestek majd engem, de ti a bűneitekben fogtok meghalni: ahová én megyek, ti nem jöhettek oda.“</verse>
				<verse number="22">A zsidók pedig ezt mondták: „Talán megöli magát, hogy azt mondja: Ahova én megyek, ti nem jöhettek oda?“</verse>
				<verse number="23">És mondta nekik: „Ti innen lentről valók vagytok, én onnan fentről való vagyok, ti e világból valók vagytok, én nem e világból való vagyok.</verse>
				<verse number="24">Azért mondtam néktek, hogy a bűneitekben haltok meg: mert ha nem hiszitek, hogy én vagyok, meghaltok a bűneitekben.“</verse>
				<verse number="25">Mondták azért neki: „Ki vagy te?“ És mondta nekik Jézus: „Amit eleitől fogva mondok is nektek.</verse>
				<verse number="26">Sok beszélni és ítélni valóm van felőletek: de igaz az, aki küldött engem, és én azokat beszélem a világnak, amiket tőle hallottam.“</verse>
				<verse number="27">Nem vették észre, hogy az Atyáról szólt nekik.</verse>
				<verse number="28">Mondta azért nekik Jézus: „Amikor felemelitek az Emberfiát, akkor megismeritek, hogy én vagyok, és semmit sem cselekszem magamtól, hanem amint az Atya tanított engem, úgy szólok.</verse>
				<verse number="29">És aki küldött engem, velem van. Nem hagyott engem az Atya egyedül, mert én mindenkor azokat cselekszem, amelyek neki kedvesek.“</verse>
				<verse number="30">Amikor ezeket mondta, sokan hittek őbenne.</verse>
				<verse number="31">Mondta azért Jézus a benne hívő zsidóknak: „Ha ti megmaradtok az én beszédemben, bizonnyal az én tanítványaim vagytok,</verse>
				<verse number="32">megismeritek az igazságot, és az igazság szabaddá tesz titeket.“</verse>
				<verse number="33">Így feleltek neki: „Ábrahám magva vagyunk, és nem szolgáltunk soha senkinek: hogyan mondhatod hát, hogy szabaddá lesztek?“</verse>
				<verse number="34">Jézus így felelt nekik: „Bizony, bizony mondom néktek, hogy aki bűnt cselekszik, szolgája a bűnnek.</verse>
				<verse number="35">A szolga pedig nem marad mindörökké a házban: a Fiú marad ott mindörökké.</verse>
				<verse number="36">Azért, ha a Fiú megszabadít titeket, valósággal szabadok lesztek.“</verse>
				<verse number="37">„Tudom, hogy Ábrahám utódai vagytok, de meg akartok engem ölni, mert az én beszédemnek nincs helye nálatok.</verse>
				<verse number="38">Én azt beszélem, amit az én Atyámnál láttam, de ti is azt cselekszitek, amit a ti atyátoknál láttatok.“</verse>
				<verse number="39">Ezt mondták neki: „A mi atyánk Ábrahám.“ Jézus ezt mondta nekik: „Ha Ábrahám gyermekei volnátok, Ábrahám dolgait cselekednétek.</verse>
				<verse number="40">Ámde meg akartok engem ölni, olyan embert, aki az igazságot beszéltem nektek, amelyet az Istentől hallottam. Ábrahám ezt nem cselekedte.</verse>
				<verse number="41">Ti az atyátok dolgait cselekszitek.“ Ők pedig ezt mondták neki: „Mi nem paráznaságból születtünk, egy Atyánk van, az Isten.“</verse>
				<verse number="42">Jézus pedig ezt mondta nekik: „Ha az Isten volna a ti Atyátok, szeretnétek engem: mert én az Istentől származtam és jöttem, mert nem magamtól jöttem, hanem ő küldött engem.</verse>
				<verse number="43">Miért nem értitek az én beszédemet? Mert nem hallgatjátok az én szavamat.</verse>
				<verse number="44">A ti atyátok az ördög, és a ti atyátok kívánságait akarjátok teljesíteni. Ő emberölő volt kezdettől fogva, és nem állt meg az igazságban, mert nincsen ő benne igazság. Mikor hazugságot szól, a sajátjából szól, mert hazug, és hazugság atyja.</verse>
				<verse number="45">Mivel pedig én igazságot szólok, nem hisztek nekem.</verse>
				<verse number="46">Ki vádol engem közületek bűnnel? Ha pedig igazságot szólok: miért nem hisztek nekem?</verse>
				<verse number="47">Aki az Istentől van, hallgatja az Isten beszédeit, azért nem hallgatjátok ti, mert nem vagytok az Istentől valók.“</verse>
				<verse number="48">A zsidók így feleltek neki: „Nem jól mondjuk-e mi, hogy te samáriai vagy, és ördög van benned?“</verse>
				<verse number="49">Jézus így felelt: „Nincs énbennem ördög, hanem tisztelem az én Atyámat, és ti gyaláztok engem.</verse>
				<verse number="50">Pedig én nem keresem a dicsőségemet: van, aki keresi, és megítéli.</verse>
				<verse number="51">Bizony, bizony mondom néktek, ha valaki megtartja az én beszédemet, nem lát halált soha.“</verse>
				<verse number="52">A zsidók pedig ezt mondták neki: „Most értettük meg, hogy ördög van benned. Ábrahám meghalt, a próféták is, és te azt mondod: ha valaki megtartja az én beszédemet, nem kóstol halált soha.</verse>
				<verse number="53">Vagy pedig nagyobb vagy te atyánknál, Ábrahámnál, aki meghalt? A próféták is meghaltak: kinek állítod magadat?“</verse>
				<verse number="54">Jézus így felelt: „Ha én dicsőítem magamat, az én dicsőségem semmi: az én Atyám az, aki dicsőít engem, akiről ti azt mondjátok, hogy a ti Istenetek,</verse>
				<verse number="55">és nem ismeritek őt: de én ismerem, és ha azt mondom, hogy nem ismerem őt, hozzátok hasonlóvá, hazuggá leszek: de ismerem őt, és az ő beszédét megtartom.</verse>
				<verse number="56">Ábrahám a ti atyátok örvendezett, hogy meglátja az én napomat, látta is, és örült.“</verse>
				<verse number="57">A zsidók pedig ezt mondták neki: „Még ötvenesztendős sem vagy, és Ábrahámot láttad?“</verse>
				<verse number="58">Mondta nekik Jézus: „Bizony, bizony mondom néktek: mielőtt Ábrahám lett volna: én vagyok.“</verse>
				<verse number="59">Erre köveket ragadtak, hogy reáhajigálják. Jézus pedig elrejtőzködött, és kiment a templomból, átmenve közöttük, és ilyen módon eltávozott.</verse>
			</chapter>
			<chapter number="9">
				<verse number="1">És amint eltávozott, látott egy embert, aki születésétől fogva vak volt.</verse>
				<verse number="2">És kérdezték őt a tanítványai, ezt mondva: „Mester, ki vétkezett, ez vagy ennek szülei, hogy vakon született?“</verse>
				<verse number="3">Jézus így felelt: „Nem ő vétkezett, nem is a szülei, hanem azért van ez így, hogy nyilvánvalókká legyenek benne az Isten dolgai.</verse>
				<verse number="4">Nekem cselekednem kell annak dolgait, aki elküldött engem, amíg nappal van: eljön az éjszaka, amikor senki sem munkálkodhat.</verse>
				<verse number="5">Míg e világon vagyok, e világ világossága vagyok.“</verse>
				<verse number="6">Ezeket mondva, a földre köpött, és a nyálából sarat csinált, és rákente a sarat a vak szemeire,</verse>
				<verse number="7">és mondta neki: „Menj el, mosakodj meg a Siloám-tavában“ — ami azt jelenti: küldött. Elment tehát és megmosakodott, és mire megjött, látott.</verse>
				<verse number="8">A szomszédok, és akik korábban látták azt, hogy vak volt, ezt mondták: „Nem ő-e az, aki itt szokott ülni és koldulni?“</verse>
				<verse number="9">Némelyek azt mondák, hogy ez az, mások pedig azt, hogy hasonlít hozzá. De ő kijelentette: „Én vagyok az.“</verse>
				<verse number="10">Ekkor ezt mondták neki: „Hogyan nyíltak meg a te szemeid?“</verse>
				<verse number="11">Ő így felelt, és ezt mondta: „Egy ember, akit Jézusnak hívnak, sarat készített, és rákente a szemeimre, és ezt mondta nekem: Menj el a Siloám-tavára, és mosakodjál meg. Miután pedig elmentem és megmosakodtam, megjött a látásom.“</verse>
				<verse number="12">Ekkor ezt mondták neki: „Hol van ő?“ Ő pedig mondta: „Nem tudom.“</verse>
				<verse number="13">Ekkor elvitték őt, aki előbb még vak volt, a farizeusokhoz.</verse>
				<verse number="14">Mikor pedig Jézus a sarat csinálta, és felnyitotta a szemeit, szombat volt.</verse>
				<verse number="15">A farizeusok szintén megkérdezték, hogyan jött meg a látása? Ő pedig ezt mondta nekik: „Sarat tett a szemeimre, megmosakodtam, és látok.“</verse>
				<verse number="16">Mondták azért némelyek a farizeusok közül: „Ez az ember nincsen Istentől, mert nem tartja meg a szombatot.“ Mások ezt mondták: „Hogyan tehet bűnös ember ilyen jeleket?“ És meghasonlás támadt köztük.</verse>
				<verse number="17">Újra mondták a vaknak: „Te mit mondasz róla, hogy megnyitotta a szemeidet?“ Ő pedig mondta: „Hogy próféta.“</verse>
				<verse number="18">A zsidók pedig nem hitték róla, hogy vak volt, és megjött a látása, mígnem előhívták annak szüleit, akinek megjött a látása.</verse>
				<verse number="19">És megkérdezték őket, ezt mondva: „Ez a ti fiatok, akiről azt mondjátok, hogy vakon született? Mi módon lát hát most?“</verse>
				<verse number="20">A szülei ezt felelték, és mondták nekik: „Tudjuk, hogy ez a mi fiunk, és hogy vakon született:</verse>
				<verse number="21">de miképpen lát most, nem tudjuk, vagy ki nyitotta meg a szemeit, mi nem tudjuk. Elég idős már, őt kérdezzétek, ő beszéljen magáról.“</verse>
				<verse number="22">Ezeket mondták az ő szülei, mivel féltek a zsidóktól, mert megegyeztek már a zsidók, hogy ha valaki Krisztusnak vallja őt, ki kell rekeszteni a gyülekezetből.</verse>
				<verse number="23">Ezért mondták a szülei, hogy elég idős, őt kérdezzétek.</verse>
				<verse number="24">Másodszor is odahívták az embert, aki vak volt, és mondták neki: „Dicsőítsd az Istent: mi tudjuk, hogy ez az ember bűnös.“</verse>
				<verse number="25">Ő pedig így válaszolt: „Hogy bűnös-e, nem tudom: egyet tudok, hogy noha vak voltam, most látok.“</verse>
				<verse number="26">Ekkor újra megkérdezték tőle: „Mit csinált veled? Hogyan nyitotta meg a szemeidet?“</verse>
				<verse number="27">Ő így felelt: „Már mondtam nektek, és nem hallottátok meg: miért akarjátok újra hallani? Vagy ti is az ő tanítványai akartok lenni?“</verse>
				<verse number="28">Szidalmazták őt, és ezt mondták: „Te vagy az ő tanítványa, mi pedig Mózes tanítványai vagyunk.</verse>
				<verse number="29">Mi tudjuk, hogy Mózessel beszélt az Isten: erről pedig azt sem tudjuk, honnan való.“</verse>
				<verse number="30">Az az ember így válaszolt nekik: „Bizony az a csodálatos, hogy ti nem tudjátok honnan való, pedig az én szemeimet megnyitotta.</verse>
				<verse number="31">Pedig tudjuk, hogy az Isten nem hallgatja meg a bűnösöket, hanem ha valaki istenfélő, és az ő akaratát cselekszi, azt hallgatja meg.</verse>
				<verse number="32">Örök időktől fogva nem hallotta senki, hogy vakon szülöttnek szemeit valaki megnyitotta volna.</verse>
				<verse number="33">Ha ő nem Istentől volna, semmit sem tudott volna cselekedni.“</verse>
				<verse number="34">Ekkor ezt mondták neki: „Te mindenestől bűnben születtél, és te tanítasz minket?“ És kiközösítették őt.</verse>
				<verse number="35">Meghallotta Jézus, hogy kiközösítették őt, és amikor találkozott vele, ezt mondta neki: „Hiszel-e az Isten Fiában?“</verse>
				<verse number="36">Az így válaszolt: „Ki az, Uram, hogy higgyek benne?“</verse>
				<verse number="37">Jézus pedig ezt mondta neki: „Láttad őt, és aki beszél veled, ő az.“</verse>
				<verse number="38">Erre azt mondta: „Hiszek, Uram.“ És imádta őt.</verse>
				<verse number="39">Jézus pedig azt mondta: „Ítélet végett jöttem én e világra, hogy akik nem látnak, lássanak, és akik látnak, vakok legyenek.“</verse>
				<verse number="40">Némely farizeus meghallotta ezt, akik vele voltak, és mondták neki: „Talán mi is vakok vagyunk?“</verse>
				<verse number="41">Jézus azt mondta nekik: „Ha vakok volnátok, nem volna bűnötök, ámde azt mondjátok, hogy látunk: ezért a ti bűnötök megmarad.“</verse>
			</chapter>
			<chapter number="10">
				<verse number="1">„Bizony, bizony mondom néktek: Aki nem az ajtón megy be a juhok aklába, hanem máshonnan hatol be, tolvaj az és rabló.</verse>
				<verse number="2">Aki pedig az ajtón megy be, az a juhok pásztora.</verse>
				<verse number="3">Ennek az őr ajtót nyit, és a juhok hallgatnak szavára, és a maga juhait nevükön szólítja, és kivezeti őket.</verse>
				<verse number="4">És mikor kiereszti a juhait, előttük megy, és a juhok követik őt, mert ismerik az ő hangját.</verse>
				<verse number="5">Idegent pedig nem követnek, hanem elfutnak attól: mert nem ismerik az idegenek hangját.“</verse>
				<verse number="6">Ezt a példázatot mondta nekik Jézus, de ők nem értették, mi az, amit mondott nekik.</verse>
				<verse number="7">Újra mondta azért nekik Jézus: „Bizony, bizony mondom néktek, hogy én vagyok a juhoknak ajtaja.</verse>
				<verse number="8">Mindazok, akik előttem jöttek, tolvajok és rablók: de nem hallgattak rájuk a juhok.</verse>
				<verse number="9">Én vagyok az ajtó: ha valaki énrajtam megy be, megtartatik, bejár és kijár majd, és legelőt talál.</verse>
				<verse number="10">A tolvaj nem egyébért jön, hanem hogy lopjon, öljön és pusztítson, én azért jöttem, hogy életük legyen, és bővölködjenek.</verse>
				<verse number="11">Én vagyok a jó pásztor: a jó pásztor életét adja a juhokért.</verse>
				<verse number="12">A béres pedig nem igazi pásztor, neki a juhok nem tulajdonai. Amikor látja a farkast jönni, elhagyja a juhokat, és elfut: a farkas elragadja azokat, és elszéleszti a juhokat.</verse>
				<verse number="13">A béres pedig azért fut el, mert béres, és nincs gondja a juhokra.</verse>
				<verse number="14">Én vagyok a jó pásztor, ismerem az enyéimet, és engem is ismernek az enyéim.</verse>
				<verse number="15">Ahogyan ismer engem az Atya, én is ismerem az Atyát, és életemet adom a juhokért.</verse>
				<verse number="16">Más juhaim is vannak nekem, amelyek nem ebből az akolból valók: azokat is elő kell vezetnem, hallgatnak majd az én szavamra, és lesz egy akol és egy pásztor.</verse>
				<verse number="17">Azért szeret engem az Atya, mert én leteszem az én életemet, hogy újra felvegyem azt.</verse>
				<verse number="18">Senki sem veszi azt el éntőlem, hanem én adom oda azt magamtól. Van hatalmam odaadni, és van hatalmam ismét visszavenni azt. Ezt a parancsolatot kaptam az én Atyámtól.“</verse>
				<verse number="19">Újra meghasonlás támadt a zsidók között e beszédek miatt.</verse>
				<verse number="20">Sokan mondták közülük: „Ördög van benne, és bolondozik, mit hallgattok reá?“</verse>
				<verse number="21">Mások azt mondták: „Ezek nem megszállott ember beszédei. Vajon az ördög megnyithatja-e a vakok szemeit?“</verse>
				<verse number="22">Jeruzsálemben pedig a templomszentelés ünnepe és tél volt.</verse>
				<verse number="23">Jézus a templomban, Salamon tornácában járt.</verse>
				<verse number="24">Körülvették azért a zsidók, és mondták neki: „Meddig tartasz még bizonytalanságban bennünket? Ha te vagy a Krisztus, mondd meg nékünk nyíltan!“</verse>
				<verse number="25">Jézus így felelt: „Megmondtam néktek, és nem hiszitek: a cselekedetek, amelyeket én cselekszem az én Atyám nevében, azok tesznek bizonyságot rólam.</verse>
				<verse number="26">De ti nem hisztek, mert ti nem az én juhaim közül vagytok, amint megmondtam néktek.</verse>
				<verse number="27">Az én juhaim hallják az én szavamat, én ismerem őket, és követnek engem.</verse>
				<verse number="28">Örök életet adok nekik, soha el nem vesznek, és senki ki nem ragadja őket az én kezemből.</verse>
				<verse number="29">Az én Atyám, aki őket adta nekem, nagyobb mindennél, senki sem ragadhatja ki őket az Atyámnak kezéből.</verse>
				<verse number="30">Én és az Atya egy vagyunk.“</verse>
				<verse number="31">Ekkor ismét köveket ragadtak a zsidók, hogy megkövezzék őt.</verse>
				<verse number="32">Jézus így felelt nekik: „Sok jó dolgot mutattam nektek az én Atyámtól, azok közül melyikért köveztek meg engem?“</verse>
				<verse number="33">A zsidók így feleltek neki: „Jó dologért nem kövezünk meg téged, hanem káromlásért, tudniillik, hogy te ember létedre Istenné teszed magadat.“</verse>
				<verse number="34">Jézus így felelt nekik: „Nincs-e megírva a ti törvényetekben: »én mondtam: istenek vagytok«?</verse>
				<verse number="35">Ha azokat isteneknek mondta, akikhez az Isten beszéde szólt, márpedig az Írást nem lehet érvénytelenné tenni,</verse>
				<verse number="36">akkor arról ti azt mondjátok, akit az Atya megszentelt és elküldött e világra: Káromlást szólsz, mivelhogy azt mondtam: az Isten Fia vagyok?!</verse>
				<verse number="37">Ha az én Atyám dolgait nem cselekszem, ne higgyetek nekem,</verse>
				<verse number="38">ha pedig azokat cselekszem, ha nekem nem hisztek is, higgyetek a cselekedeteknek: hogy megtudjátok és elhiggyétek, hogy az Atya énbennem van, és én őbenne vagyok.“</verse>
				<verse number="39">Ismét meg akarták azért őt fogni, de kiment a kezük közül.</verse>
				<verse number="40">Jézus újra elment, túl a Jordánon, arra a helyre, ahol János először keresztelt, és ott maradt.</verse>
				<verse number="41">És sokan mentek oda hozzá, és mondták, hogy János nem tett ugyan semmi csodát, de mindaz, amit János felőle mondott, igaz volt.</verse>
				<verse number="42">És sokan hittek ott ő benne.</verse>
			</chapter>
			<chapter number="11">
				<verse number="1">Volt pedig egy beteg ember, Lázár, Bethániából, Máriának és az ő testvérének, Mártának falujából.</verse>
				<verse number="2">Az a Mária volt az, aki megkente az Urat kenettel, és a hajával törölte meg annak lábait: az ő testvére, Lázár volt beteg.</verse>
				<verse number="3">Testvérei tehát hozzá küldtek, s ezt üzenték: „Uram, íme, akit szeretsz, beteg.“</verse>
				<verse number="4">Jézus pedig, amikor ezt meghallotta, ezt mondta: „Ez a betegség nem halálos, hanem az Isten dicsőségére való, hogy dicsőíttessék általa az Istennek Fia.“</verse>
				<verse number="5">Jézus pedig szerette Mártát és annak nővérét és Lázárt.</verse>
				<verse number="6">Mikor tehát meghallotta, hogy beteg, akkor két napig maradt azon a helyen, ahol volt,</verse>
				<verse number="7">de azután ezt mondta tanítványainak: „Menjünk ismét Júdeába.“</verse>
				<verse number="8">A tanítványok ezt mondták neki: „Mester, most akartak téged megkövezni a júdabeliek, és újra odamégy?“</verse>
				<verse number="9">Jézus így felelt: „Vagy nem tizenkét órája van-e a napnak? Ha valaki nappal jár, nem botlik meg, mert látja a világnak világosságát.</verse>
				<verse number="10">De aki éjjel jár, megbotlik, mert nincsen abban világosság.“</verse>
				<verse number="11">Ezeket mondta nekik, és hozzátette: „Lázár, a mi barátunk, elaludt, de elmegyek, hogy felköltsem őt.“</verse>
				<verse number="12">A tanítványai azt mondták erre: „Uram, ha elaludt, meggyógyul.“</verse>
				<verse number="13">Pedig Jézus a haláláról beszélt, de ők azt hitték, hogy álomba merülésről szól.</verse>
				<verse number="14">Ekkor aztán Jézus nyíltan megmondta nekik: „Lázár meghalt,</verse>
				<verse number="15">és örülök, hogy nem voltam ott, tiértetek, hogy higgyetek. De menjünk el őhozzá!“</verse>
				<verse number="16">Tamás, akit Ikernek hívtak, azt mondta tanítványtársainak: „Menjünk el mi is, hogy meghaljunk vele.“</verse>
				<verse number="17">Jézus pedig elment, és úgy találta, hogy Lázár már négy napja van a sírban.</verse>
				<verse number="18">Betánia pedig közel volt Jeruzsálemhez, mintegy tizenöt futamnyira,</verse>
				<verse number="19">ezért a zsidók közül sokan mentek Mártához és Máriához, hogy vigasztalják őket az ő testvérük miatt.</verse>
				<verse number="20">Márta, amint meghallotta, hogy Jézus jön, elébe ment, Mária pedig otthon ült.</verse>
				<verse number="21">Márta ekkor ezt mondta Jézusnak: „Uram, ha itt lettél volna, nem halt volna meg a testvérem.</verse>
				<verse number="22">De most is tudom, hogy amit csak kérsz az Istentől, megadja neked az Isten.“</verse>
				<verse number="23">Jézus ezt mondta neki: „Feltámad a testvéred.“</verse>
				<verse number="24">Márta ezt mondta neki: „Tudom, hogy feltámad a feltámadáskor, az utolsó napon.“</verse>
				<verse number="25">Jézus ezt mondta neki: „Én vagyok a feltámadás és az élet: aki hisz énbennem, ha meghal is, él,</verse>
				<verse number="26">és aki él és hisz énbennem, soha meg nem hal. Hiszed-e ezt?“</verse>
				<verse number="27">Márta így felelt: „Igen, Uram, én hiszem, hogy te vagy a Krisztus, az Istennek Fia, aki e világra jövendő.“</verse>
				<verse number="28">Amint ezeket mondta, elment, és titkon szólította az ő testvérét, Máriát, mondván: „A Mester itt van, és hív téged.“</verse>
				<verse number="29">Mihelyt ez meghallotta, felkelt hamar, és hozzáment.</verse>
				<verse number="30">Jézus pedig nem ment még be a faluba, hanem azon a helyen volt, ahová Márta elébe ment.</verse>
				<verse number="31">A zsidók azért, akik ővele otthon voltak, és vigasztalták őt, látva, hogy Mária hamar felkelt és kiment, utánamentek, ezt mondva: „A sírhoz megy, hogy ott sírjon.“</verse>
				<verse number="32">Mária pedig, amint odaért, ahol Jézus volt, meglátva őt, a lábaihoz esett, ezt mondva neki: „Uram, ha itt lettél volna, nem halt volna meg az én testvérem.“</verse>
				<verse number="33">Jézus pedig, amint látta, hogy sír, és sírnak a vele jött zsidók is, elbúsult lelkében, és igen megrendült.</verse>
				<verse number="34">És mondta: „Hová helyeztétek őt?“ Mondták neki: „Uram, gyere, és lásd meg!“</verse>
				<verse number="35">Könnyekre fakadt Jézus.</verse>
				<verse number="36">Mondták azért a zsidók: „Íme, mennyire szerette őt!“</verse>
				<verse number="37">Némelyek pedig ezt mondták közülük: „Ő, aki a vaknak szemét felnyitotta, nem tehette volna-e meg, hogy ez ne haljon meg?“</verse>
				<verse number="38">Jézus pedig újra felindulva magában, odament a sírhoz. Az pedig egy üreg volt, és kő feküdt rajta.</verse>
				<verse number="39">Jézus ezt mondta: „Vegyétek el a követ.“ A megholtnak nőtestvére, Márta ezt mondta neki: „Uram, immár szaga van, hiszen negyednapos.“</verse>
				<verse number="40">Jézus ezt mondta neki: „Nem mondtam neked, hogy ha hiszel, meglátod majd az Istennek dicsőségét?“</verse>
				<verse number="41">Elvették azért a követ onnan, ahol a megholt feküdt. Jézus pedig felemelte szemeit az égre, és mondta: „Atyám, hálát adok neked, hogy meghallgattál engem.</verse>
				<verse number="42">Tudtam is, hogy te mindenkor meghallgatsz engem, csak a körülálló sokaság miatt mondtam, hogy elhiggyék, hogy te küldtél engem.“</verse>
				<verse number="43">És mikor ezeket mondta, fennhangon kiáltott: „Lázár, jöjj ki!“</verse>
				<verse number="44">És kijött a megholt, lábain és kezein kötelékekkel megkötözve, és az orcája kendővel volt leborítva. Mondta nekik Jézus: „Oldozzátok el, és hagyjátok elmenni.“</verse>
				<verse number="45">Sokan hittek őbenne azok közül a zsidók közül, akik Máriához mentek, és látták, amiket cselekedett.</verse>
				<verse number="46">De némelyek azok közül elmentek a farizeusokhoz, és elbeszélték nekik, amiket Jézus cselekedett.</verse>
				<verse number="47">Egybegyűjtötték azért a papi fejedelmek és a farizeusok a főtanácsot, és mondták: „Mit cselekedjünk? Mert ez az ember sok csodát művel.</verse>
				<verse number="48">Ha ekképpen hagyjuk őt, mindenki hinni fog ő benne: és eljönnek majd a rómaiak, és elveszik tőlünk mind a helyet is, mind a népet is.“</verse>
				<verse number="49">Egy pedig közülük, Kajafás, aki főpap volt abban az esztendőben, mondta nekik: „Ti semmit sem tudtok.</verse>
				<verse number="50">Még arra sem gondoltok, hogy jobb nékünk, hogy egy ember haljon meg a népért, és ne az egész nép vesszen el.“</verse>
				<verse number="51">Ezt pedig nem magától mondta: hanem mivel abban az esztendőben főpap volt, jövendőt mondott, hogy Jézus meg fog halni a népért,</verse>
				<verse number="52">és nemcsak a népért, hanem azért is, hogy az Istennek elszéledt gyermekeit egybegyűjtse.</verse>
				<verse number="53">Ama naptól azért azon tanakodtak, hogy őt megöljék.</verse>
				<verse number="54">Jézus tehát nem járt többé nyilvánosan a zsidók között, hanem elment onnan a vidékre, a pusztához közel, egy Efraim nevű városba, és ott tartózkodott az ő tanítványaival.</verse>
				<verse number="55">Közel volt pedig a zsidók húsvétja: vidékről sokan mentek fel Jeruzsálembe húsvét előtt, hogy megtisztuljanak.</verse>
				<verse number="56">A templomban állva keresték Jézust, és így szóltak egymáshoz: „Mit gondoltok, hogy nem jön-e fel az ünnepre?“</verse>
				<verse number="57">A papi fejedelmek pedig és a farizeusok is parancsot adtak, hogy ha valaki megtudja, hogy hol van, jelentse, hogy megfogják.</verse>
			</chapter>
			<chapter number="12">
				<verse number="1">Jézus azért hat nappal a húsvét előtt elment Betániába, ahol a meghalt Lázár volt, akit feltámasztott a halálból.</verse>
				<verse number="2">Vacsorát készítettek ott neki, Márta szolgált fel, Lázár pedig egy volt azok közül, akik együtt ültek ővele.</verse>
				<verse number="3">Mária ekkor elővett egy font igazi, drága nárdusból való kenetet, megkente Jézus lábait, és megtörölte saját hajával, a ház pedig megtelt a kenet illatával.</verse>
				<verse number="4">Egy az ő tanítványai közül, Iskáriótes Júdás, Simonnak fia, aki őt majd elárulja, ezt mondta:</verse>
				<verse number="5">„Miért nem adták el ezt a kenetet háromszáz dénárért, és miért nem adták a szegényeknek?“</verse>
				<verse number="6">Ezt pedig nem azért mondta, mintha neki a szegényekre volna gondja, hanem mivel tolvaj volt, nála volt az erszény, és amit abba tettek, elcsente.</verse>
				<verse number="7">Jézus erre ezt mondta: „Hagyj békét neki, az én temetésem idejére tartogatta ezt.</verse>
				<verse number="8">Mert szegények mindenkor vannak veletek, én pedig nem mindenkor vagyok.“</verse>
				<verse number="9">A zsidók közül nagy sokaság értesült arról, hogy ő ott van, és odamentek, nemcsak Jézus miatt, hanem hogy Lázárt is lássák, akit feltámasztott a halálból.</verse>
				<verse number="10">A papi fejedelmek pedig tanácskoztak, hogy Lázárt is megöljék,</verse>
				<verse number="11">mivel a zsidók közül sokan miatta mentek oda, és hittek Jézusban.</verse>
				<verse number="12">Másnap a nagy sokaság, amely az ünnepre jött, hallván, hogy Jézus Jeruzsálembe jön,</verse>
				<verse number="13">pálmaágakat vett, kiment elé, és így kiáltott: „Hozsánna: áldott, aki jön az Úrnak nevében, az Izraelnek Királya!“</verse>
				<verse number="14">Jézus pedig talált egy szamarat, felült rá, amint meg van írva:</verse>
				<verse number="15">Ne félj, Sionnak leánya, Íme, királyod jön, szamárcsikón ülve.</verse>
				<verse number="16">Ezeket pedig nem értették eleinte az ő tanítványai: hanem amikor Jézus megdicsőült, akkor emlékeztek vissza, hogy azokat művelték vele, amik róla meg vannak írva.</verse>
				<verse number="17">A sokaság pedig, amely vele volt, amikor kihívta Lázárt a koporsóból, és feltámasztotta őt a halálból, bizonyságot tett.</verse>
				<verse number="18">Azért is ment elébe a sokaság, mivel hallotta, hogy ezt a csodát művelte.</verse>
				<verse number="19">A farizeusok egymás között ezt mondták: „Látjátok-e, hogy semmit sem értek? Íme, a világ őutána megy.“</verse>
				<verse number="20">Néhány görög is volt azok között, akik felmentek, hogy imádkozzanak az ünnepen.</verse>
				<verse number="21">Ezek a galileai Bétsaidából való Fülöphöz mentek, és kérték őt, ezt mondván: „Uram, látni akarjuk Jézust.“</verse>
				<verse number="22">Fülöp elment, és szólt Andrásnak, András és Fülöp pedig szólt Jézusnak.</verse>
				<verse number="23">Jézus pedig ezt felelte nekik: „Eljött az óra, hogy megdicsőüljön az Emberfia.</verse>
				<verse number="24">Bizony, bizony mondom néktek: ha a földbe esett gabonamag el nem hal, csak egymaga marad, ha pedig elhal, sok gyümölcsöt terem.</verse>
				<verse number="25">Aki szereti a maga életét, elveszti azt, és aki gyűlöli a maga életét e világon, örök életre tartja meg azt.</verse>
				<verse number="26">Aki nekem szolgál, engem kövessen, és ahol én vagyok, ott lesz az én szolgám is: és aki nekem szolgál, megbecsüli azt az Atya.</verse>
				<verse number="27">Most háborog az én lelkem, és mit mondjak: Atyám, ments meg engem ettől az órától? De hiszen éppen ezért jutottam erre az órára.</verse>
				<verse number="28">Atyám, dicsőítsd meg a te nevedet!“ Szózat jött azért az égből: „Meg is dicsőítettem, és újra megdicsőítem.“</verse>
				<verse number="29">A sokaság azért, amely ott állt, és hallotta, azt mondta, hogy mennydörgött, mások mondták: „Angyal szólt neki.“</verse>
				<verse number="30">Jézus ezt mondta: „Nem énértem szólt ez a hang, hanem tiértetek.</verse>
				<verse number="31">Most van e világ kárhoztatása, most vettetik ki e világ fejedelme:</verse>
				<verse number="32">Én pedig, ha felemeltetem e földről, mindeneket magamhoz vonzok.“</verse>
				<verse number="33">Ezt pedig azért mondta, hogy megjelentse, milyen halállal kell meghalnia.</verse>
				<verse number="34">A sokaság ezt felelte neki: „Mi azt hallottuk a törvényből, hogy a Krisztus örökké megmarad: hogyan mondhatod hát te, hogy az Emberfiának fel kell emeltetnie? Kicsoda ez az Emberfia?“</verse>
				<verse number="35">Jézus azt mondta nekik: „Még egy kevés ideig veletek van a világosság. Járjatok, amíg világosságotok van, hogy sötétség ne lepjen meg titeket: mert aki a sötétségben jár, nem tudja, hová megy.</verse>
				<verse number="36">Míg a világosságotok megvan, higgyetek a világosságban, hogy a világosság fiai legyetek.“ Ezeket mondta Jézus, és elmenve, elrejtőzködött előlük.</verse>
				<verse number="37">És noha ő ennyi jelt tett előttük, mégsem hittek őbenne,</verse>
				<verse number="38">hogy beteljesedjék Ézsaiás próféta beszéde, amelyet mondott: „Uram, ki hitt a mi tanításunknak, és az Úr karja kinek jelentetett meg?“</verse>
				<verse number="39">Azért nem hihettek, mert Ézsaiás ezt is mondta:</verse>
				<verse number="40">„Megvakította a szemeiket, és megkeményítette a szívüket, hogy szemeikkel ne lássanak, és szívükkel ne értsenek, meg ne térjenek, és meg ne gyógyítsam őket.“</verse>
				<verse number="41">Ezeket mondta Ézsaiás, amikor látta az ő dicsőségét, és őróla beszélt.</verse>
				<verse number="42">Mindazáltal a főemberek közül is sokan hittek őbenne, de a farizeusok miatt nem vallották be, hogy ki ne rekesszék őket a gyülekezetből,</verse>
				<verse number="43">mert inkább szerették az emberek dicséretét, mintsem az Istennek dicséretét.</verse>
				<verse number="44">Jézus pedig kiáltva ezt mondta: „Aki hisz énbennem, nem énbennem hisz, hanem abban, aki elküldött engem;</verse>
				<verse number="45">és aki engem lát, azt látja, aki küldött engem.</verse>
				<verse number="46">Én világosságul jöttem e világba, hogy senki ne maradjon a sötétségben, aki énbennem hisz.</verse>
				<verse number="47">Ha valaki hallja az én beszédeimet, és nem hisz, én nem kárhoztatom azt; mert nem azért jöttem, hogy kárhoztassam a világot, hanem hogy megtartsam a világot.</verse>
				<verse number="48">Aki megvet engem, és nem fogadja el az én beszédeimet, annak van, aki őt elítélje: a beszéd, amelyet szólottam, az ítéli el őt az utolsó napon.</verse>
				<verse number="49">Mert én nem magamtól szóltam, hanem az Atya, aki küldött engem, ő parancsolta nekem, hogy mit mondjak, és mit beszéljek.</verse>
				<verse number="50">És tudom, hogy az ő parancsolata örök élet. Amiket azért én beszélek, úgy beszélem, amint az Atya mondta nekem.“</verse>
			</chapter>
			<chapter number="13">
				<verse number="1">A húsvét ünnepe előtt tudta Jézus, hogy eljött az ő órája, hogy átmenjen e világból az Atyához, pedig szerette az övéit e világon, mindvégig szerette őket.</verse>
				<verse number="2">És vacsora közben, amikor az ördög belesugallta már Iskáriótes Júdásnak, Simon fiának szívébe, hogy árulja el őt,</verse>
				<verse number="3">tudta Jézus, hogy az Atya mindent hatalmába adott neki, és hogy ő az Istentől jött, és az Istenhez megy,</verse>
				<verse number="4">felkelt a vacsorától, levette a felsőruháját, és egy kendőt véve, körülkötötte magát.</verse>
				<verse number="5">Azután vizet töltött a medencébe, és mosni kezdte a tanítványok lábait és megtörölni a kendővel, amellyel körül van kötve.</verse>
				<verse number="6">Mikor pedig Simon Péterhez ment oda, az azt mondta neki: „Uram, te mosod meg az én lábaimat?“</verse>
				<verse number="7">Jézus válaszolt neki, és ezt mondta: „Amit én cselekszem, te azt most nem érted, de később majd megérted.“</verse>
				<verse number="8">Péter ezt mondta neki: „Az én lábaimat nem mosod meg soha!“ Jézus így felelt: „Ha meg nem moslak téged, semmi közöd sincs énhozzám.“</verse>
				<verse number="9">Simon Péter ezt mondta: „Uram, ne csak lábaimat, hanem a kezeimet és a fejemet is!“</verse>
				<verse number="10">Jézus ezt mondta neki: „Aki megfürdött, nincs másra szüksége, mint a lábait megmosni, különben egészen tiszta, ti is tiszták vagytok, de nem mindnyájan.“</verse>
				<verse number="11">Tudta ugyanis, hogy ki árulja el őt, azért mondta: „Nem vagytok mindnyájan tiszták!“</verse>
				<verse number="12">Mikor azért megmosta lábukat, és a felsőruháját felvette, újra leülve, mondta nekik: „Értitek-e, hogy mit cselekedtem veletek?</verse>
				<verse number="13">Ti engem így hívtok: Mester és Uram. És jól mondjátok, mert az vagyok.</verse>
				<verse number="14">Azért, ha én az Úr és a Mester megmostam a ti lábaitokat, néktek is meg kell mosnotok egymás lábait.</verse>
				<verse number="15">Mert példát adtam néktek, hogy amiképpen én cselekedtem veletek, ti is akképpen cselekedjetek.</verse>
				<verse number="16">Bizony, bizony mondom néktek: a szolga nem nagyobb az ő Uránál, sem a követ nem nagyobb annál, aki azt küldte.</verse>
				<verse number="17">Ha tudjátok ezeket, boldogok lesztek, ha így cselekszetek.</verse>
				<verse number="18">Nem mindnyájatokról szólok, én tudom, kiket választottam ki, hanem hogy beteljesedjék az Írás: »aki velem ette a kenyeret, a sarkát emelte fel ellenem.«</verse>
				<verse number="19">Most mondom meg nektek, mielőtt megtörténne, hogy mikor meglesz, higgyétek majd, hogy én vagyok.</verse>
				<verse number="20">Bizony, bizony mondom néktek: aki befogadja, ha valakit elküldök, engem fogad be, aki pedig engem befogad, azt fogadja be, aki engem küldött.“</verse>
				<verse number="21">Mikor ezeket mondta Jézus, igen nyugtalankodott lelkében, s bizonyságot tett, és mondta: „Bizony, bizony mondom néktek, hogy egy közületek elárul engem.“</verse>
				<verse number="22">A tanítványok ekkor bizonytalankodva egymásra tekintettek, hogy kiről szól.</verse>
				<verse number="23">Egy pedig az ő tanítványai közül Jézus keblén nyugodott, akit Jézus szeretett.</verse>
				<verse number="24">Intett neki Simon Péter, hogy tudakozza meg, ki az, akiről szól.</verse>
				<verse number="25">Az pedig Jézus kebelére hajolva, mondta neki: „Uram, ki az?“</verse>
				<verse number="26">Jézus így felelt: „Az, akinek én a bemártott falatot adom.“ És bemártva a falatot, adta Iskáriótes Júdásnak, Simon fiának.</verse>
				<verse number="27">És akkor a falat után belement a Sátán. Jézus pedig ezt mondta neki: „Amit cselekszel, hamar cselekedd.“</verse>
				<verse number="28">Azt pedig senki sem értette az ott ülők közül, hogy miért mondta neki.</verse>
				<verse number="29">Némelyek ugyanis azt állították, mivel az erszény Júdásnál volt, hogy azt mondta neki Jézus: „Vedd meg, amire szükségünk van az ünnepre“, vagy azt, hogy adjon valamit a szegényeknek.</verse>
				<verse number="30">Az pedig, mihelyt a falatot elfogadta, kiment. Ekkor éjszaka volt.</verse>
				<verse number="31">Mikor pedig kiment, ezt mondta Jézus: „Most dicsőült meg az Emberfia, az Isten dicsőült meg őbenne;</verse>
				<verse number="32">ha pedig az Isten dicsőült meg őbenne, az Isten is megdicsőíti őt önmagában, és azonnal megdicsőíti őt.</verse>
				<verse number="33">Fiaim, egy kevés ideig még veletek vagyok. Kerestek majd engem, de amiként a zsidóknak megmondtam, hogy ahová én megyek, ti nem jöhettek, most néktek is mondom.</verse>
				<verse number="34">Új parancsolatot adok néktek, hogy egymást szeressétek, amint én szerettelek titeket, úgy szeressétek ti is egymást.</verse>
				<verse number="35">Erről ismeri meg mindenki, hogy az én tanítványaim vagytok, ha egymást szeretni fogjátok.“</verse>
				<verse number="36">Simon Péter megkérdezte tőle: „Uram, hová mégy?“ Jézus így felelt: „Ahová én megyek, most énutánam nem jöhetsz, de később utánam fogsz jönni.“</verse>
				<verse number="37">Péter ezt mondta neki: „Uram, miért nem mehetek most utánad? Az életemet adom érted!“</verse>
				<verse number="38">Jézus így felelt: „Az életedet adod értem? Bizony, bizony mondom neked, nem szólal meg addig a kakas, amíg háromszor meg nem tagadsz engem.“</verse>
			</chapter>
			<chapter number="14">
				<verse number="1">„Ne nyugtalankodjék a ti szívetek: higgyetek Istenben, és higgyetek énbennem.</verse>
				<verse number="2">Az én Atyámnak házában sok lakóhely van, ha pedig nem volna, megmondtam volna néktek. Elmegyek, hogy helyet készítsek néktek.</verse>
				<verse number="3">És ha majd elmegyek, és helyet készítek néktek, ismét eljövök, és magamhoz veszlek titeket, hogy ahol én vagyok, ti is ott legyetek.</verse>
				<verse number="4">Tudjátok, hogy hová megyek, és az utat is tudjátok.“</verse>
				<verse number="5">Mondta neki Tamás: „Uram, nem tudjuk, hová mégy, mi módon tudhatjuk akkor az utat?“</verse>
				<verse number="6">Mondta neki Jézus: „Én vagyok az út, az igazság és az élet, senki sem mehet az Atyához, csakis énáltalam.</verse>
				<verse number="7">Ha megismertetek volna engem, megismertétek volna az én Atyámat is, és mostantól fogva ismeritek őt, és látjátok őt.“</verse>
				<verse number="8">Mondta neki Fülöp: „Uram, mutasd meg nékünk az Atyát, és az elég nékünk!“</verse>
				<verse number="9">Jézus erre azt mondta: „Annyi idő óta veletek vagyok, és mégsem ismertél meg engem, Fülöp? Aki engem látott, látta az Atyát, mi módon mondod azért te: Mutasd meg nekünk az Atyát?</verse>
				<verse number="10">Nem hiszed-e, hogy én az Atyában vagyok, és az Atya énbennem van? A beszédeket, amelyeket én mondok néktek, nem magamtól mondom, hanem az Atya, aki énbennem lakik, ő cselekszi ezeket a dolgokat.</verse>
				<verse number="11">Higgyetek nekem, hogy én az Atyában vagyok, és az Atya énbennem van, ha pedig másért nem, magukért a cselekedetekért higgyetek nekem.</verse>
				<verse number="12">„Bizony, bizony mondom néktek: Aki hisz énbennem, az cselekszi is majd azokat a cselekedeteket, amelyeket én cselekszem, és nagyobbakat is cselekszik azoknál, mert én az én Atyámhoz megyek.</verse>
				<verse number="13">Akármit kértek majd az én nevemben, megcselekszem azt, hogy dicsőíttessék az Atya a Fiúban.</verse>
				<verse number="14">Ha valamit kértek az én nevemben, én megcselekszem azt.</verse>
				<verse number="15">Ha szerettek engem, az én parancsolataimat tartsátok meg.</verse>
				<verse number="16">És én kérem az Atyát, és más Vigasztalót ad néktek, hogy veletek maradjon mindörökké.</verse>
				<verse number="17">Az igazságnak ama Lelkét: akit a világ be nem fogadhat, mert nem látja őt, és nem ismeri őt, de ti ismeritek őt, mert nálatok lakik, és bennetek marad.</verse>
				<verse number="18">Nem hagylak titeket árvákul, eljövök tihozzátok.</verse>
				<verse number="19">Még egy kevés idő, és a világ nem lát engem többé, de ti megláttok engem: mert én élek, és ti is élni fogtok.</verse>
				<verse number="20">Azon a napon megtudjátok majd ti, hogy én az én Atyámban vagyok, és ti énbennem, és én tibennetek.</verse>
				<verse number="21">Aki ismeri az én parancsolataimat, és megtartja azokat, az szeret engem, aki pedig engem szeret, azt szereti az én Atyám, én is szeretem azt, és kijelentem magamat annak.“</verse>
				<verse number="22">Mondta neki Júdás (nem az Iskáriótes): „Uram, miért van az, hogy nékünk jelented ki magadat, és nem a világnak?“</verse>
				<verse number="23">Jézus így felelt: „Ha valaki szeret engem, megtartja az én beszédemet: és az én Atyám szereti azt, és elmegyünk hozzá, és nála lakunk.</verse>
				<verse number="24">Aki nem szeret engem, nem tartja meg az én beszédeimet: és az a beszéd, amelyet hallotok, nem az enyém, hanem az Atyáé, aki küldött engem.</verse>
				<verse number="25">Ezeket beszéltem nektek, amíg veletek voltam.</verse>
				<verse number="26">A Vigasztaló pedig a Szentlélek, akit az én nevemben küld az Atya, mindenre megtanít majd titeket, és eszetekbe juttatja mindazokat, amiket mondtam nektek.</verse>
				<verse number="27">Békességet hagyok nektek, az én békességemet adom nektek: nem úgy adom nektek, amint a világ adja. Ne nyugtalankodjék a ti szívetek, se ne féljen!</verse>
				<verse number="28">Hallottátok, hogy én azt mondtam nektek: Elmegyek, és eljövök hozzátok. Ha szeretnétek engem, örvendeznétek, hogy azt mondtam: Elmegyek az Atyához, mert az én Atyám nagyobb nálam.</verse>
				<verse number="29">Most mondom ezt nektek, mielőtt megtörténik, hogy amikor majd megtörténik, higgyetek.</verse>
				<verse number="30">Nem sokat beszélek már veletek, mert jön a világ fejedelme, de énbennem nincsen semmije.</verse>
				<verse number="31">De hogy megtudja a világ, hogy szeretem az Atyát, és úgy cselekszem, amint az én Atyám parancsolta nekem: keljetek fel, menjünk el innen.“</verse>
			</chapter>
			<chapter number="15">
				<verse number="1">„Én vagyok az igazi szőlőtő, és az én Atyám a szőlőműves.</verse>
				<verse number="2">Minden szőlővesszőt, amely énbennem gyümölcsöt nem terem, lemetsz, mindazt pedig, amely gyümölcsöt terem, megtisztítja, hogy több gyümölcsöt teremjen.</verse>
				<verse number="3">Ti már tiszták vagytok az által a beszéd által, amelyet szóltam néktek.</verse>
				<verse number="4">Maradjatok énbennem és én is tibennetek. Miképpen a szőlővessző nem teremhet gyümölcsöt magától, ha nem marad a szőlőtőkén, akképpen ti sem, ha nem maradtok énbennem.</verse>
				<verse number="5">Én vagyok a szőlőtő, ti a szőlővesszők: Aki énbennem marad, én pedig őbenne, az terem sok gyümölcsöt: mert nélkülem semmit sem cselekedhettek.</verse>
				<verse number="6">Ha valaki nem marad énbennem, kivettetik, mint a szőlővessző, és megszárad, és egybegyűjtik ezeket, és a tűzre vetik, és megégnek.</verse>
				<verse number="7">Ha énbennem maradtok, és az én beszédeim bennetek maradnak, kérjetek, amit csak akartok, és megadatik néktek.</verse>
				<verse number="8">Abban dicsőül meg az én Atyám, hogy sok gyümölcsöt teremtek, és tanítványaim lesztek.</verse>
				<verse number="9">„Amiképpen az Atya szeretett engem, én is úgy szerettelek titeket: maradjatok meg ebben az én szeretetemben.</verse>
				<verse number="10">Ha az én parancsolataimat megtartjátok, megmaradtok az én szeretetemben, amiképpen én megtartottam az én Atyámnak parancsolatait, és megmaradok az ő szeretetében.</verse>
				<verse number="11">Ezeket beszéltem néktek, hogy megmaradjon bennetek az én örömöm, és a ti örömötök teljessé legyen.</verse>
				<verse number="12">Az az én parancsolatom, hogy úgy szeressétek egymást, amiképpen én szerettelek titeket.</verse>
				<verse number="13">Nincsen senkiben nagyobb szeretet annál, mint ha valaki életét adja az ő barátaiért.</verse>
				<verse number="14">Ti az én barátaim vagytok, ha azokat cselekszitek, amiket én parancsolok nektek.</verse>
				<verse number="15">Nem mondtalak többé titeket szolgáknak, mert a szolga nem tudja, mit cselekszik az ő ura, titeket pedig barátaimnak mondtalak, mert mindazt, amit az én Atyámtól hallottam, tudtul adtam nektek.</verse>
				<verse number="16">Nem ti választottatok engem, hanem én választottalak titeket, és én rendeltelek titeket, hogy ti elmenjetek, és gyümölcsöt teremjetek, és a ti gyümölcsötök megmaradjon, hogy akármit kértek az Atyától az én nevemben, megadja nektek.</verse>
				<verse number="17">Ezeket parancsolom nektek, hogy egymást szeressétek.</verse>
				<verse number="18">„Ha gyűlöl titeket a világ, tudjátok meg, hogy engem előbb gyűlölt, mint titeket.</verse>
				<verse number="19">Ha e világból volnátok, a világ szeretné azt, ami az övé, de mivel nem vagytok e világból, hanem én választottalak ki magamnak titeket e világból, azért gyűlöl titeket a világ.</verse>
				<verse number="20">Emlékezzetek meg arról a beszédről, amelyet én mondtam nektek: Nem nagyobb a szolga az ő uránál. Ha engem üldöztek, titeket is üldöznek majd, ha az én beszédemet megtartották, a tiéteket is megtartják majd.</verse>
				<verse number="21">De mindezt az én nevemért cselekszik veletek, mivel nem ismerik azt, aki küldött engem.</verse>
				<verse number="22">Ha nem jöttem volna, és nem beszéltem volna nekik, nem volna bűnük: de most nincs mivel menteniük bűnüket.</verse>
				<verse number="23">Aki engem gyűlöl, gyűlöli az én Atyámat is.</verse>
				<verse number="24">Ha azokat a cselekedeteket nem cselekedtem volna közöttük, amelyeket senki más nem cselekedett, nem volna bűnük, de most láttak is, gyűlöltek is, mind engem, mind az én Atyámat.</verse>
				<verse number="25">De azért lett így, hogy beteljesedjék a mondás, amely megíratott az ő törvényükben: »Ok nélkül gyűlöltek engem.«</verse>
				<verse number="26">Mikor pedig eljön majd a Vigasztaló, akit én küldök néktek az Atyától, az igazságnak Lelke, aki az Atyától származik, az tesz majd énrólam bizonyságot.</verse>
				<verse number="27">De ti is bizonyságot tesztek, mert kezdettől fogva énvelem vagytok.</verse>
			</chapter>
			<chapter number="16">
				<verse number="1">Ezeket azért mondtam nektek, hogy meg ne botránkozzatok.</verse>
				<verse number="2">A gyülekezetekből kirekesztenek titeket, sőt eljön idő, hogy aki megöl titeket, mind azt hiszi, hogy Istennek tetsző dolgot cselekszik.</verse>
				<verse number="3">És ezeket azért cselekszik veletek, mert nem ismerték meg az Atyát, sem engem.</verse>
				<verse number="4">Ezeket pedig azért mondom nektek, hogy amikor eljön az az idő, megemlékezzetek rá: én megmondtam nektek.“ „De ezeket kezdetben nem mondtam nektek, mivel veletek voltam.</verse>
				<verse number="5">Most pedig elmegyek ahhoz, aki elküldött engem, és senki sem kérdezi tőlem közületek: Hová mégy?</verse>
				<verse number="6">Hanem mivel ezeket mondom nektek, szomorúság töltötte el a szíveteket.</verse>
				<verse number="7">De én az igazat mondom nektek: Jobb nektek, ha én elmegyek; mert ha nem megyek el, nem jön el hozzátok a Vigasztaló: ha pedig elmegyek, elküldöm őt hozzátok.</verse>
				<verse number="8">És amikor eljön, megfeddi a világot a bűn, az igazság és az ítélet tekintetében:</verse>
				<verse number="9">a bűn az, hogy nem hisznek énbennem;</verse>
				<verse number="10">az igazság az, hogy én az én Atyámhoz megyek, és többé nem láttok engem;</verse>
				<verse number="11">az ítélet pedig az, hogy e világ fejedelme megítéltetett.</verse>
				<verse number="12">Még sok mondanivalóm van hozzátok, de most nem tudjátok elhordozni.</verse>
				<verse number="13">De mikor eljön ő, az igazság Lelke, elvezérel majd titeket minden igazságra. Mert nem önmagától szól, hanem azokat mondja, amiket hall, és az eljövendőket jelenti ki nektek.</verse>
				<verse number="14">Ő engem dicsőít majd, mert az enyémből vesz, és azt jelenti ki nektek.</verse>
				<verse number="15">Mindaz, ami az Atyáé, az mind az enyém; ezért mondtam, hogy az enyémből vesz, és azt jelenti ki nektek.</verse>
				<verse number="16">„Egy kevés idő, és nem láttok engem, és ismét egy kevés idő, és megláttok majd engem: mert én az Atyához megyek.“</verse>
				<verse number="17">A tanítványai közül ezt mondták egymásnak: „Mi az, amit nekünk mond: Egy kevés idő, és nem láttok engem, és ismét egy kevés idő, és megláttok majd engem, és ez: Mert én az Atyához megyek?“</verse>
				<verse number="18">Ezért ezt mondták: „Mi az a kevés idő, amiről szól? Nem tudjuk, mit mond.“</verse>
				<verse number="19">Megértette azért Jézus, hogy őt akarják megkérdezni, és ezt mondta nekik: „Arról kérdezősködtök-e egymás között, hogy azt mondtam: Egy kevés idő, és nem láttok engem, és ismét egy kevés idő, és megláttok majd engem?</verse>
				<verse number="20">Bizony, bizony mondom néktek, hogy ti sírni és jajgatni fogtok, a világ pedig örül; ti szomorkodtok, de szomorúságotok örömre fordul.</verse>
				<verse number="21">Az asszony, amikor szül, szomorúságban van, mert eljött az ő órája: de mikor megszüli az ő gyermekét, nem emlékezik többé a kínra az öröm miatt, hogy ember született e világra.</verse>
				<verse number="22">Ti is azért most ugyan szomorúságban vagytok, de ismét meglátlak majd titeket, és örülni fog a ti szívetek, és senki el nem veszi tőletek a ti örömötöket.</verse>
				<verse number="23">És azon a napon nem kérdeztek majd engem semmiről.“ „Bizony, bizony mondom néktek, hogy amit csak kérni fogtok az Atyától az én nevemben, megadja néktek.</verse>
				<verse number="24">Mostanáig semmit sem kértetek az Atyától az én nevemben: kérjetek és megkapjátok, hogy a ti örömötök teljes legyen.</verse>
				<verse number="25">Ezeket példázatokban mondtam nektek, de eljön az idő, mikor nem példázatokban beszélek majd nektek, hanem nyíltan beszélek nektek az Atyáról.</verse>
				<verse number="26">Azon a napon az én nevemben kértek majd: és nem azt mondom nektek, hogy én fogom kérni az Atyát érettetek,</verse>
				<verse number="27">mert maga az Atya szeret titeket, mivel ti szerettetek engem, és elhittétek, hogy én az Istentől jöttem.</verse>
				<verse number="28">Én az Atyától jöttem, és eljöttem a világba; de most elhagyom e világot, és elmegyek az Atyához.“</verse>
				<verse number="29">Tanítványai ekkor ezt mondták neki: „Íme, most nyíltan beszélsz, és nem példázatot mondasz.</verse>
				<verse number="30">Most tudjuk, hogy te mindent tudsz, és nincs szükséged arra, hogy valaki téged megkérdezzen: ezért hisszük, hogy az Istentől jöttél.“</verse>
				<verse number="31">Jézus így felelt: „Most hiszitek?</verse>
				<verse number="32">Íme, eljön az óra, és immár el is jött, hogy elszéledjetek, ki-ki az övéihez, és engem egyedül hagyjatok, de nem vagyok egyedül, mert az Atya velem van.</verse>
				<verse number="33">Ezeket azért mondom néktek, hogy békességetek legyen énbennem. E világon nyomorúságotok lesz, de bízzatok: én legyőztem a világot.“</verse>
			</chapter>
			<chapter number="17">
				<verse number="1">Ezeket beszélte Jézus, és felemelte szemeit az égre, és ezt mondta: „Atyám, eljött az óra, dicsőítsd meg a te Fiadat, hogy a te Fiad is dicsőítsen téged,</verse>
				<verse number="2">mivel hatalmat adtál neki minden test felett, hogy örök életet adjon mindazoknak, akiket neki adtál.</verse>
				<verse number="3">Az örök élet pedig az, hogy megismerjenek téged, az egyedül igaz Istent, és akit elküldtél, a Jézus Krisztust.</verse>
				<verse number="4">Én dicsőítettelek téged e földön: elvégeztem a munkát, amelyet reám bíztál, hogy elvégezzem.</verse>
				<verse number="5">És most te dicsőíts meg engem, Atyám, önmagadnál azzal a dicsőséggel, amely enyém volt tenálad, mielőtt a világ lett.</verse>
				<verse number="6">Kijelentettem a te nevedet az embereknek, akiket e világból nekem adtál. Tieid voltak, és nekem adtad őket, és a te beszédedet megtartották.</verse>
				<verse number="7">Most tudták meg, hogy mindaz, amit nekem adtál, tőled van;</verse>
				<verse number="8">mert azokat a beszédeket, amelyeket nekem adtál, őnekik adtam, ők befogadták, és igazán megismerték, hogy én tőled jöttem, és elhitték, hogy te küldtél engem.</verse>
				<verse number="9">Én őértük könyörgök: nem a világért könyörgök, hanem azokért, akiket nekem adtál, mert a tieid.</verse>
				<verse number="10">Az enyémek mind a tieid, és a tieid az enyémek: és megdicsőíttetem őbennük.</verse>
				<verse number="11">Én nem vagyok többé e világban, de ők a világban vannak, én pedig tehozzád megyek. Szent Atyám, tartsd meg őket a te nevedben, akiket nekem adtál, hogy egyek legyenek, mint mi!</verse>
				<verse number="12">Amikor velük voltam a világon, én megtartottam őket a te nevedben, akiket nekem adtál, megőriztem őket, és senki el nem veszett közülük, csak a veszedelemnek fia, hogy az Írás beteljesüljön.</verse>
				<verse number="13">Most pedig tehozzád megyek, és ezeket beszélem a világban, hogy az én örömöm teljes legyen bennük.</verse>
				<verse number="14">A te igédet adtam nekik, és a világ gyűlölte őket, mivelhogy nem e világból valók, amint én sem vagyok e világból való.</verse>
				<verse number="15">Nem azt kérem, hogy vedd ki őket e világból, hanem hogy őrizd meg őket a gonosztól.</verse>
				<verse number="16">Nem e világból valók, amint én sem e világból vagyok.</verse>
				<verse number="17">Szenteld meg őket a te igazságoddal: A te igéd igazság.</verse>
				<verse number="18">Amiképpen te küldtél engem e világba, úgy küldtem én is őket e világba:</verse>
				<verse number="19">én őérettük odaszentelem magamat, hogy ők is megszenteltekké legyenek az igazságban.</verse>
				<verse number="20">De nemcsak őérettük könyörgök, hanem azokért is, akik az ő szavukra hisznek majd énbennem,</verse>
				<verse number="21">hogy mindnyájan egyek legyenek, amint te énbennem, Atyám, és én tebenned, hogy ők is egyek legyenek mibennünk: hogy elhiggye a világ, hogy te küldtél engem.</verse>
				<verse number="22">Én azt a dicsőséget, amelyet nekem adtál, őnekik adtam, hogy egyek legyenek, amiképpen mi egyek vagyunk:</verse>
				<verse number="23">én őbennük és te énbennem: hogy tökéletesen eggyé legyenek, és hogy megismerje a világ, hogy te küldtél engem, és szeretted őket, amiként engem szerettél.</verse>
				<verse number="24">Atyám, akiket nekem adtál, akarom, hogy ahol én vagyok, azok is velem legyenek, hogy megláthassák az én dicsőségemet, amelyet nekem adtál: mert szerettél engem e világ kezdete előtt.</verse>
				<verse number="25">Igazságos Atyám! A világ nem ismert téged, de én ismertelek téged, és ezek megismerik, hogy te küldtél engem,</verse>
				<verse number="26">És megismertettem ővelük a te nevedet, és megismertetem, hogy az a szeretet legyen őbennük, amellyel engem szerettél, és én is őbennük legyek.“</verse>
			</chapter>
			<chapter number="18">
				<verse number="1">Mikor ezeket mondta Jézus, kiment az ő tanítványaival együtt túl a Kedron-patakon, ahol egy kert volt, ahova bementek, ő és az ő tanítványai.</verse>
				<verse number="2">Azt a helyet Júdás is ismerte, aki elárulta őt, mivel gyakran ott gyűltek össze Jézus és a tanítványai.</verse>
				<verse number="3">Júdás tehát maga mellé vette a katonai csapatot, a papi fejedelmektől és a farizeusoktól a szolgákat, odament fáklyákkal, lámpásokkal és fegyverekkel.</verse>
				<verse number="4">Jézus pedig tudva mindazt, ami reá következik, előrement, és mondta nekik: „Kit kerestek?“</verse>
				<verse number="5">Ők így feleltek neki: „A názáreti Jézust.“ Jézus ezt mondta nekik: „Én vagyok.“ Ott állt pedig ővelük Júdás is, aki elárulta őt.</verse>
				<verse number="6">Amikor pedig azt mondta nekik: „Én vagyok“ — hátratántorodtak, és földre estek.</verse>
				<verse number="7">Ismét megkérdezte őket: „Kit kerestek?“ És azok ezt mondták: „A názáreti Jézust.“</verse>
				<verse number="8">Jézus így felelt: „Mondtam néktek, hogy én vagyok az. Azért, ha engem kerestek, ezeket bocsássátok el.“</verse>
				<verse number="9">Hogy beteljesedjen a beszéd, amelyet mondott: „Azok közül, akiket nekem adtál, senkit sem vesztettem el.“</verse>
				<verse number="10">Simon Péter pedig, akinek szablyája volt, kirántotta azt, és megütötte a főpap szolgáját, és levágta annak jobb fülét. A szolga neve pedig Málkus volt.</verse>
				<verse number="11">Jézus erre ezt mondta Péternek: „Tedd hüvelyébe a szablyádat! Vagy nem kell-e kiinnom a poharat, amelyet az Atya adott nekem?“</verse>
				<verse number="12">A csapat pedig, az ezredes és a zsidók szolgái megfogták Jézust, és megkötözték őt,</verse>
				<verse number="13">és először Annáshoz vitték, mert ő apósa volt Kajafásnak, aki abban az esztendőben főpap volt.</verse>
				<verse number="14">Kajafás volt az, aki azt tanácsolta a zsidóknak, hogy jobb, hogy egy ember vesszen el a népért.</verse>
				<verse number="15">Simon Péter és egy másik tanítvány követte Jézust. Ez a tanítvány ismerőse volt a főpapnak, és bement Jézussal együtt a főpap udvarába;</verse>
				<verse number="16">Péter pedig kívül állt az ajtónál. Kiment tehát az a másik tanítvány, aki a főpapnak ismerőse volt, és szólt az ajtóőrzőnek, és bevitte Pétert.</verse>
				<verse number="17">Az ajtóőrző leány így szólt Péterhez: „Nemde te is ennek az embernek tanítványai közül való vagy?“ De ő így válaszolt: „Nem vagyok.“</verse>
				<verse number="18">A szolgák és a poroszlók ott álltak, szították a tüzet, mivel hűvös volt, és melegedtek. Ott állt Péter is ővelük együtt, és melegedett.</verse>
				<verse number="19">A főpap pedig tanítványai és tanítása felől kérdezte Jézust.</verse>
				<verse number="20">Jézus így felelt: „Én nyilvánosan szóltam a világhoz: mindenkor a zsinagógában és a templomban tanítottam, ahol a zsidók mindenünnen összegyülekeznek, és titkon semmit sem szóltam.</verse>
				<verse number="21">Miért kérdezel engem? Kérdezd azokat, akik hallották, mit beszéltem nekik: íme, ők tudják, amiket nekik mondtam.“</verse>
				<verse number="22">Amikor pedig ezeket mondta, egy a poroszlók közül, aki ott állt, arcul ütötte Jézust, és ezt mondta: „Így felelsz a főpapnak?“</verse>
				<verse number="23">Jézus így felelt neki: „Ha gonoszul szóltam, tégy bizonyságot a gonoszságról, ha pedig jól, miért versz engem?“</verse>
				<verse number="24">Annás ezután elküldte őt megkötözve Kajafáshoz, a főpaphoz.</verse>
				<verse number="25">Simon Péter pedig ott állt, és melegedett. Ekkor ezt mondták neki: „Nemde te is ennek a tanítványai közül való vagy?“ Ő tagadta, és azt mondta: „Nem vagyok.“</verse>
				<verse number="26">A főpap szolgái közül az egyik, annak rokona, akinek a fülét Péter levágta, ezt mondta: „Nem láttalak-e én téged vele együtt a kertben?“</verse>
				<verse number="27">Péter ismét tagadta, és akkor azonnal megszólalt a kakas.</verse>
				<verse number="28">Jézust pedig Kajafástól a törvényházba vitték. Kora reggel volt. Ők nem mentek be a törvényházba, hogy ne legyenek tisztátalanná, és megehessék a húsvéti bárányt.</verse>
				<verse number="29">Pilátus ekkor kiment hozzájuk, és mondta: „Milyen vádat hoztok fel ez ellen az ember ellen?“</verse>
				<verse number="30">Ezt felelték neki: „Ha ez nem volna gonosztevő, nem adtuk volna őt a te kezedbe.“</verse>
				<verse number="31">Pilátus erre azt mondta nekik: „Vigyétek el őt ti, és ítéljétek el a ti törvényeitek szerint.“ A zsidók így feleltek: „Nékünk senkit sem szabad megölnünk.“</verse>
				<verse number="32">Hogy beteljesedjék Jézus szava, amelyet mondott, amikor jelezte, hogy milyen halállal kell majd meghalnia.</verse>
				<verse number="33">Ismét bement Pilátus a törvényházba, szólította Jézust, és mondta neki: „Te vagy a zsidók királya?“</verse>
				<verse number="34">Jézus így felelt: „Magadtól mondod-e ezt, vagy mások beszélték neked rólam?“</verse>
				<verse number="35">Pilátus így felelt: „Talán zsidó vagyok én? A te néped és a papi fejedelmek adtak téged az én kezembe: mit cselekedtél?“</verse>
				<verse number="36">Jézus ezt felelte: „Az én országom nem e világból való. Ha e világból való volna az én országom, az én szolgáim harcolnának, hogy át ne adjanak a zsidóknak. De az én országom nem innen való.“</verse>
				<verse number="37">Pilátus ezt mondta neki: „Király vagy-e hát te csakugyan?“ Jézus így felelt: „Te mondod, hogy én király vagyok. Én azért születtem, és azért jöttem e világra, hogy bizonyságot tegyek az igazságról. Mindenki, aki az igazságból való, hallgat az én szavamra.“</verse>
				<verse number="38">Pilátus ezt mondta neki: „Mi az igazság?“ És amint ezt mondta, újra kiment a zsidókhoz, és mondta nekik: „Én nem találok benne semmi bűnt.</verse>
				<verse number="39">Szokás pedig nálatok, hogy szabadon bocsássak nektek valakit a húsvét ünnepén: akarjátok-e azért, hogy elbocsássam nektek a zsidók királyát?“</verse>
				<verse number="40">Ekkor ismét mindnyájan kiáltozni kezdtek: „Nem ezt, hanem Barabbást.“ Ez a Barabbás pedig tolvaj volt.</verse>
			</chapter>
			<chapter number="19">
				<verse number="1">Akkor Pilátus elvitette Jézust, és megostoroztatta.</verse>
				<verse number="2">A vitézek tövisből koronát fontak, a fejére tették, bíbor köntöst adtak reá,</verse>
				<verse number="3">és ezt mondták: „Üdvözlégy, zsidók királya!“ És arcul csapdosták őt.</verse>
				<verse number="4">Majd ismét kiment Pilátus, és mondta nekik: „Íme, kihozom őt nektek, hogy értsétek meg, hogy nem találok benne semmi bűnt.“</verse>
				<verse number="5">Kiment azért Jézus a töviskoronát és a bíborköntöst viselve. És mondta nekik Pilátus: „Íme, az ember!“</verse>
				<verse number="6">Mikor meglátták őt a papi fejedelmek és a szolgák, így kiáltoztak: „Feszítsd meg, feszítsd meg!!“ Pilátus ezt mondta nekik: „Vigyétek el őt ti, és feszítsétek meg, mert én nem találok bűnt őbenne.“</verse>
				<verse number="7">A zsidók így feleltek neki: „Nekünk törvényünk van, és ami törvényünk szerint meg kell halnia, mivel Isten Fiává tette magát.“</verse>
				<verse number="8">Mikor pedig ezt a beszédet hallotta Pilátus, még inkább megrémült,</verse>
				<verse number="9">ismét bement a törvényházba, és szólt Jézusnak: „Honnan való vagy te?“ De Jézus nem felelt neki.</verse>
				<verse number="10">Pilátus ekkor ezt mondta neki: „Nekem nem felelsz? Nem tudod, hogy hatalmam van arra, hogy megfeszíttesselek, és hatalmam van arra, hogy szabadon bocsássalak?“</verse>
				<verse number="11">Jézus így felelt: „Semmi hatalmad sem volna rajtam, ha felülről nem adatott volna neked: nagyobb bűne van azért annak, aki a te kezedbe adott engem.“</verse>
				<verse number="12">Ettől fogva igyekezett Pilátus őt szabadon bocsátani, de a zsidók így kiáltoztak: „Ha ezt szabadon bocsátod, nem vagy a császár barátja: aki magát királlyá teszi, az ellene szegül a császárnak!“</verse>
				<verse number="13">Amikor pedig Pilátus meghallotta ezeket a szavakat, kihozta Jézust, és leült a bírói székbe azon a helyen, amelyet Márványkövezetnek hívtak, héberül pedig Gabbatának.</verse>
				<verse number="14">Akkor a húsvét péntekje volt, és mintegy hat óra. És mondta a zsidóknak: „Íme, a ti királyotok!“</verse>
				<verse number="15">Azok pedig kiáltoztak: „Vidd el, vidd el, feszítsd meg őt!“ Mondta nekik Pilátus: „A ti királyotokat feszítsem meg?“ A papi fejedelmek így feleltek: „Nem királyunk van, hanem császárunk!“</verse>
				<verse number="16">Akkor átadta őt nekik, hogy megfeszítsék. Átvették tehát Jézust, és elvitték.</verse>
				<verse number="17">És felemelve a keresztfáját, elment az úgynevezett Koponya-hegyre, amelyet héberül Golgotának hívnak,</verse>
				<verse number="18">ahol megfeszítették őt, és ővele másik kettőt, egyfelől és másfelől, középen pedig Jézust.</verse>
				<verse number="19">Pilátus pedig feliratot is készíttetett, és feltétette a keresztfára. Az írás pedig ez volt: a názáreti Jézus, a zsidók királya.</verse>
				<verse number="20">Sokan olvasták ezt a feliratot a zsidók közül, mivel közel volt a városhoz az a hely, ahol Jézust megfeszítették, héberül, görögül és latinul volt írva.</verse>
				<verse number="21">A zsidók papi fejedelmei akkor azt mondták Pilátusnak: „Ne azt írd: A zsidók királya! — hanem ahogy ő mondta: A zsidók királya vagyok.“</verse>
				<verse number="22">Pilátus így felelt: „Amit megírtam, megírtam.“</verse>
				<verse number="23">A vitézek pedig, amikor megfeszítették Jézust, elvették felsőruháit, és négy részre osztották, egy-egy részt mindegyik vitéznek. A köntös pedig varratlan volt, felülről végig egybeszőve.</verse>
				<verse number="24">Ekkor azt mondták egymásnak: „Ezt ne hasítsuk el, hanem vessünk sorsot rá, kié legyen.“ Hogy beteljesedjen az Írás, amely ezt mondja: „Megosztoztak ruháimon, és a köntösömre sorsot vetettek.“ A vitézek tehát ezeket tették.</verse>
				<verse number="25">Jézus keresztje alatt pedig ott állt anyja, és anyjának nőtestvére, Mária, a Klópás felesége és a magdalai Mária.</verse>
				<verse number="26">Amikor Jézus meglátta, hogy ott áll az ő anyja és az a tanítvány, akit szeretett, ezt mondta az anyjának: „Asszony, íme, a te fiad!“</verse>
				<verse number="27">Azután ezt mondta a tanítványnak: „Íme, a te anyád!“ És ettől az órától magához fogadta őt az a tanítvány.</verse>
				<verse number="28">Jézus ezek után tudva, hogy immár minden elvégeztetett, hogy beteljesedjék az Írás, ezt mondta: „Szomjazom.“</verse>
				<verse number="29">Volt pedig ott egy ecettel, teli edény. Egy szivacsot megtöltve ecettel izsópra téve, odavitték a szájához.</verse>
				<verse number="30">Mikor pedig elvette Jézus az ecetet, ezt mondta: „Elvégeztetett!“ És lehajtva fejét, kibocsátotta lelkét.</verse>
				<verse number="31">A zsidók pedig, hogy a testek szombaton át ne maradjanak a keresztfán, mivel péntek volt (mert annak a szombatnak napja nagy nap volt), kérték Pilátust, hogy törjék el azoknak lábszárait, és vegyék le őket.</verse>
				<verse number="32">Eljöttek ekkor a vitézek, és eltörték az elsőnek lábszárait és a másikét is, akit vele együtt feszítettek meg.</verse>
				<verse number="33">Amikor pedig Jézushoz értek, és látták, hogy ő már halott, nem törték el a lábszárait,</verse>
				<verse number="34">hanem egy a vitézek közül dárdával döfte át az oldalát, és azonnal vér és víz jött ki abból.</verse>
				<verse number="35">És aki látta, bizonyságot tett, és igaz az ő tanúbizonysága, és ő tudja, hogy igazat mond, hogy ti is higgyetek.</verse>
				<verse number="36">Mert azért történtek ezek, hogy beteljesedjen az Írás: „Csontja ne töressék meg.“</verse>
				<verse number="37">Másutt ismét így szól az Írás: „Néznek majd arra, akit átszegeztek.“</verse>
				<verse number="38">Ezek után az arimatiai József (aki Jézus tanítványa volt, de csak titokban, a zsidóktól való félelem miatt), megkérte Pilátust hogy levehesse Jézus testét. Pilátus megengedte. Elment tehát, és levette Jézus testét.</verse>
				<verse number="39">Eljött Nikodémus is (aki éjszaka ment Jézushoz először), hozva mirhából és aloéból való kenetet, mintegy százfontnyit.</verse>
				<verse number="40">Fogták tehát Jézus testét, lepedőkbe göngyölték illatos szerekkel együtt, amint a zsidóknál szokás temetni.</verse>
				<verse number="41">Azon a helyen pedig, ahol megfeszítették, volt egy kert, és a kertben egy új sír, amelybe még senkit sem helyeztek.</verse>
				<verse number="42">A zsidók péntekje miatt, mivel az a sír közel volt, abban helyezték el Jézust.</verse>
			</chapter>
			<chapter number="20">
				<verse number="1">A hétnek első napján pedig korán reggel, amikor még sötét volt, odament a magdalai Mária a sírhoz, és látta, hogy a kő el van véve a sírról.</verse>
				<verse number="2">Elfutott tehát, és elment Simon Péterhez és a másik tanítványhoz, akit Jézus szeretett, és mondta nekik: „Elvitték az Urat a sírból, és nem tudjuk, hová tették őt!“</verse>
				<verse number="3">Elment tehát Péter és a másik tanítvány, és elmentek a sírhoz.</verse>
				<verse number="4">Együtt futottak mindketten: de a másik tanítvány hamar megelőzte Pétert, és előbb jutott a sírhoz,</verse>
				<verse number="5">és lehajolva látta, hogy ott vannak a lepedők, de mégsem ment be.</verse>
				<verse number="6">Nyomban utána megjött Simon Péter is, bement a sírba, és látta, hogy a lepedők ott vannak.</verse>
				<verse number="7">És a keszkenő, amely a fején volt, nem együtt van a lepedőkkel, hanem külön összegöngyölítve egy helyen.</verse>
				<verse number="8">Akkor aztán bement a másik tanítvány is, aki először jutott a sírhoz, és látott és hitt.</verse>
				<verse number="9">Mert nem értették még az Írást, hogy fel kell támadnia a halálból.</verse>
				<verse number="10">A tanítványok ezután visszamentek az övéikhez.</verse>
				<verse number="11">Mária pedig kinn állt a sírnál és sírt. Amíg azonban siránkozott, behajolt a sírba,</verse>
				<verse number="12">és látott két angyalt fehér ruhában ülni, egyiket fejtől, másikat lábtól, ahol Jézus teste feküdt.</verse>
				<verse number="13">Azok ezt mondták neki: „Asszony, miért sírsz?“ Azt mondta nekik: „Mert elvitték az én Uramat, és nem tudom, hova tették őt.“</verse>
				<verse number="14">És mikor ezeket mondta, hátrafordult, és látta, hogy Jézus ott áll, de nem tudta, hogy Jézus az.</verse>
				<verse number="15">Mondta neki Jézus: „Asszony, miért sírsz? Kit keresel?“ Ő pedig azt gondolva, hogy a kertész az, ezért azt mondta neki: „Uram, ha te vitted el őt, mondd meg nekem, hová tetted, és én elviszem.“</verse>
				<verse number="16">Jézus ezt mondta neki: „Mária!“ Az megfordult, és ezt mondta neki: „Rabbuni!“ — ami azt jelenti: Mester!</verse>
				<verse number="17">Jézus azt mondta neki: „Ne érints engem, mert nem mentem még fel az én Atyámhoz, hanem menj az én atyámfiaihoz, és mondd meg nekik: Felmegyek az én Atyámhoz és a ti Atyátokhoz, és az én Istenemhez és a ti Istenetekhez.“</verse>
				<verse number="18">Elment a magdalai Mária, hírül adva a tanítványoknak, hogy látta az Urat, és hogy ezeket mondta neki.</verse>
				<verse number="19">Mikor azért este lett, azon a napon, a hétnek első napján és mikor az ajtók a zsidóktól való félelem miatt zárva voltak ott, ahol egybegyűltek a tanítványok, eljött Jézus, megállt középen, és ezt mondta nekik: „Békesség néktek!“</verse>
				<verse number="20">És ezt mondva megmutatta nekik a kezeit és az oldalát. Örvendeztek azért a tanítványok, hogy látják az Urat.</verse>
				<verse number="21">Ismét mondta nekik Jézus: „Békesség néktek! Amiképpen engem küldött az Atya, én is küldelek titeket.“</verse>
				<verse number="22">És mikor ezt mondta, rájuk lehelt, és mondta nekik: „Vegyetek Szent Lelket.</verse>
				<verse number="23">Akiknek bűneit megbocsátjátok, megbocsáttatnak azoknak, akikéit megtartjátok, megtartatnak.“</verse>
				<verse number="24">Tamás pedig, egy a tizenkettő közül, akit Ikernek hívtak, nem volt ővelük, amikor eljött Jézus.</verse>
				<verse number="25">A többi tanítvány ezt mondta neki: „Láttuk az Urat.“ Ő pedig azt mondta nekik: „Ha nem látom a kezein a szegek helyeit, és be nem teszem ujjaimat a szegek helyébe, és kezemet be nem teszem az oldalára, semmiképpen el nem hiszem.“</verse>
				<verse number="26">És nyolc nap múlva ismét benn voltak a tanítványai, Tamás is ő velük volt. Noha az ajtó zárva volt, bement Jézus, és megállt középen, és mondta: „Békesség néktek!“</verse>
				<verse number="27">Azután mondta Tamásnak: „Hozd ide az ujjadat, és nézd meg a kezeimet, és hozd ide a kezedet, és tedd az én oldalamra, és ne légy hitetlen, hanem hívő.“</verse>
				<verse number="28">Tamás pedig így felelt: „Én Uram és én Istenem!“</verse>
				<verse number="29">Jézus ezt mondta neki: „Mivel láttál engem, Tamás, hittél: boldogok, akik nem látnak és hisznek.“</verse>
				<verse number="30">Sok más jelt is tett ugyan Jézus az ő tanítványai előtt, amelyek nincsenek megírva ebben a könyvben.</verse>
				<verse number="31">Ezek pedig azért vannak megírva, hogy higgyétek, hogy Jézus a Krisztus, az Istennek Fia, és hogy ezt híve, életetek legyen az ő nevében.</verse>
			</chapter>
			<chapter number="21">
				<verse number="1">Ezek után ismét megjelentette magát Jézus a tanítványoknak a Tibériás-tengernél. Így jelent meg:</verse>
				<verse number="2">Együtt voltak Simon Péter és Tamás, akit Ikernek hívtak, Nátánael, a galileai Kánából és Zebedeus fiai és másik kettő is az ő tanítványai közül.</verse>
				<verse number="3">Mondta nekik Simon Péter: „Elmegyek halászni.“ Ők erre ezt mondták neki: „Elmegyünk mi is veled.“ Elmentek, és azonnal hajóra szálltak, de azon az éjszakán nem fogtak semmit.</verse>
				<verse number="4">Mikor pedig immár reggel lett, megállt Jézus a parton, a tanítványok azonban nem ismerték meg, hogy Jézus van ott.</verse>
				<verse number="5">Jézus pedig ezt mondta: „Fiaim! Van-e valami ennivalótok?“ Így feleltek neki: „Nincsen!“</verse>
				<verse number="6">Ő pedig ezt mondta nekik: „Vessétek ki a hálót a hajónak jobb oldala felől, és találtok.“ Oda vetették ki tehát, de kivonni már nem bírták a rengeteg hal miatt.</verse>
				<verse number="7">Az a tanítvány pedig, akit Jézus szeretett, így szólt Péternek: „Az Úr van ott!“ Simon Péter pedig, amikor meghallotta, hogy ott van az Úr, magára vette az ingét (mert mezítelen volt), és bevetette magát a tengerbe.</verse>
				<verse number="8">A többi tanítvány pedig a hajón ment (mert nem messze voltak a parttól, hanem mintegy kétszáz könyöknyire), és kivonták a hálót a halakkal.</verse>
				<verse number="9">Amint azért a partra kiszálltak, látják, hogy parázs van ott, rajta hal és kenyér.</verse>
				<verse number="10">Jézus ezt mondta nekik: „Hozzatok a halakból, amelyeket most fogtatok.“</verse>
				<verse number="11">Simon Péter beszállt, és kivonta a hálót a partra, amely tele volt nagy halakkal, százötvenhárommal, és noha ennyi volt, nem szakadozott a háló.</verse>
				<verse number="12">Jézus erre azt mondta nekik: „Gyertek, ebédeljetek.“ A tanítványok közül pedig senki sem merte tőle megkérdezni: „Ki vagy te?“ Mivelhogy tudták, hogy az Úr ő.</verse>
				<verse number="13">Odament tehát Jézus, vette a kenyeret, és adta nekik; és hasonlóképpen a halat is.</verse>
				<verse number="14">Ekkor már harmadszor jelent meg Jézus a tanítványainak, miután feltámadt a halálból.</verse>
				<verse number="15">Mikor aztán megebédeltek, Jézus ezt mondta Simon Péternek: „Simon, Jóna fia, jobban szeretsz-e engem ezeknél?“ Mondta neki: „Igen, Uram, te tudod, hogy szeretlek téged!“ Jézus azt mondta neki: „Legeltesd az én bárányaimat!“</verse>
				<verse number="16">Másodszor is mondta neki: „Simon, Jóna fia, szeretsz-e engem?“ Mondta neki: „Igen, Uram, te tudod, hogy én szeretlek téged.“ Jézus ezt mondta neki: „Őrizd az én juhaimat!“</verse>
				<verse number="17">Harmadszor is mondta neki: „Simon, Jóna fia, szeretsz-e engem?“ Megszomorodott Péter, hogy harmadszor is mondta neki: „Szeretsz-e engem?“ És mondta neki: „Uram, te mindent tudsz, te tudod, hogy én szeretlek téged.“ Jézus azt mondta neki: „Legeltesd az én juhaimat!</verse>
				<verse number="18">Bizony, bizony mondom néked, amikor ifjabb voltál, felövezted magadat, és oda mentél, ahova akartál, mikor pedig megöregszel, kinyújtod a kezedet, más övez fel téged, és oda visz, ahova nem akarod.“</verse>
				<verse number="19">Ezt pedig azért mondta, hogy jelezze, milyen halállal dicsőíti majd meg az Istent. És ezt mondva, így szólt hozzá: „Kövess engem!“</verse>
				<verse number="20">Péter pedig megfordulva, látja, hogy követi az a tanítvány, akit szeretett Jézus, aki a vacsora közben is az ő keblén nyugodott, és mondta: „Uram! Ki az, aki elárul téged?“</verse>
				<verse number="21">Őt látva Péter, mondta Jézusnak: „Uram, ezzel pedig mi lesz?“</verse>
				<verse number="22">Jézus ezt mondta neki: „Ha akarom, hogy ő megmaradjon, amíg eljövök, mi közöd hozzá? Te kövess engem!“</verse>
				<verse number="23">Elterjedt tehát e beszéd az atyafiak között, hogy az a tanítvány nem hal meg. Pedig Jézus nem azt mondta neki, hogy nem hal meg, hanem ezt: „Ha akarom, hogy megmaradjon, amíg eljövök, mi közöd hozzá?“</verse>
				<verse number="24">Ez az a tanítvány, aki bizonyságot tesz ezekről, és aki megírta ezeket, és tudjuk, hogy az ő bizonyságtétele igaz.</verse>
				<verse number="25">De van sok egyéb is, amiket Jézus cselekedett, amelyeket, ha egyenként megírnák, úgy vélem, hogy maga a világ sem fogadhatná be a könyveket, amelyeket megírtak. Ámen.</verse>
			</chapter>
		</book>
		<book number="44">
			<chapter number="1">
				<verse number="1">Első könyvemet, Teofilus, azokról írtam, amiket Jézus elkezdett cselekedni és tanítani,</verse>
				<verse number="2">egészen addig a napig, melyen fölvitetett, miután parancsolatokat adott a Szentlélek által az apostoloknak, akiket magának választott.</verse>
				<verse number="3">Nekik az ő szenvedése után sok jel által megmutatta, hogy él, negyven napon át megjelent nekik, és szólt az Isten országára tartozó dolgokról.</verse>
				<verse number="4">Velük összejött és meghagyta nékik, hogy ne menjenek el Jeruzsálemből, hanem várják be az Atyának ígéretét, melyet úgymond, „hallottatok tőlem:</verse>
				<verse number="5">hogy János ugyan vízzel keresztelt, ti azonban Szentlélekkel fogtok megkereszteltetni nem sok nap múlva.“</verse>
				<verse number="6">Mikor azért ők egybegyűltek, megkérdezték tőle: „Uram, nem most állítod helyre Izraelnek országát?“</verse>
				<verse number="7">Ezt felelte nekik: „Nem a ti dolgotok tudni az időket vagy alkalmakat, amelyeket az Atya a maga hatalmába helyezett.</verse>
				<verse number="8">Hanem, miután a Szentlélek eljön hozzátok, erőt kaptok: és tanúim lesztek nekem úgy Jeruzsálemben, mint egész Júdeában, és Samáriában és a földnek mind a végső határáig.“</verse>
				<verse number="9">És miután ezeket mondta, szemük láttára felemeltetett, és felhő takarta el őt szemeik elől.</verse>
				<verse number="10">Amint szemeiket az égre függesztették, amikor ő elment, íme két férfiú állott meg mellettük fehér ruhában,</verse>
				<verse number="11">És így szóltak: „Galileabeli férfiak, miért álltok itt felnézve a mennybe? Ez a Jézus, aki felvitetett tőletek a mennybe, úgy jön el, amikképpen láttátok őt felmenni a mennybe.“</verse>
				<verse number="12">Ezután visszatértek Jeruzsálembe a hegyről, melyet Olajfák hegyének hívnak, mely Jeruzsálem mellett van, egy szombatnapi járóföldre.</verse>
				<verse number="13">Amikor megérkeztek, felmentek a felsőházba, ahol megszálltak: Péter és Jakab, János és András, Fülöp és Tamás, Bertalan és Máté, Jakab, az Alfeus fia, és Simon, a zelóta és Júdás, a Jakab fia.</verse>
				<verse number="14">Mindnyájan egy szívvel-lélekkel, az imádkozással és a könyörgéssel voltak elfoglalva, az asszonyokkal és Máriával, Jézusnak anyjával, és az ő testvéreivel együtt.</verse>
				<verse number="15">Azokban a napokban felkelve Péter a tanítványok között — volt ott együtt mintegy százhúsz főnyi sokaság —, ezt mondta:</verse>
				<verse number="16">„Atyámfiai, férfiak, szükséges volt, hogy beteljesedjen az Írás, melyet megjövendölt a Szentlélek Dávid szája által Júdásról, aki vezetőjük lett azoknak, akik megfogták Jézust.</verse>
				<verse number="17">Mert közénk tartozott, és elnyerte ennek a szolgálatnak az osztályrészét.</verse>
				<verse number="18">(Mezőt szerzett hamisságának béréből, és lezuhanva, elhasadt középen, és minden belső része kiomlott.</verse>
				<verse number="19">És ezt megtudták mindazok, akik Jeruzsálemben laknak, úgyhogy azt a mezőt tulajdon nyelvükön Akeldamának, azaz Vérmezőnek nevezték el.)</verse>
				<verse number="20">Mert meg van írva a Zsoltárok könyvében: »Legyen az ő lakóhelye puszta és ne legyen lakó abban.« És: »Az ő püspökségét más vegye át.«</verse>
				<verse number="21">Szükséges azért, hogy azok közül a férfiak közül, akik velünk együtt jártak minden időben, míg az Úr Jézus közöttünk járt-kelt,</verse>
				<verse number="22">a János keresztségétől kezdve mind addig a napig, melyen fölvitetett a mennybe tőlünk, azok közül még valaki az ő feltámadásának tanúja legyen velünk együtt.“</verse>
				<verse number="23">Ezért előállítottak kettőt, Józsefet, akit Barsabbásnak hívnak, akinek mellékneve Jusztusz volt, és Mátyást,</verse>
				<verse number="24">és így imádkoztak: „Te, Uram, ki mindenkinek szívét ismered, mutasd meg a kettő közül azt, akit kiválasztottál,</verse>
				<verse number="25">hogy elnyerje az osztályrészét e szolgálatnak és apostolságnak, melytől eltévelyedett Júdás, hogy az ő helyére jusson.“</verse>
				<verse number="26">Sorsot vetettek azért közülük, és a sors Mátyásra esett, és így a tizenegy apostol közé számlálták.</verse>
			</chapter>
			<chapter number="2">
				<verse number="1">Amikor a pünkösd napja eljött, mindnyájan egy akarattal együtt voltak.</verse>
				<verse number="2">És nagy hirtelenséggel az égből mintegy sebesen zúgó szélnek zendülése keletkezett, és eltöltötte az egész házat, ahol ültek.</verse>
				<verse number="3">Kettős tüzes nyelvek jelentek meg előttük, és mindegyikükre ráereszkedtek.</verse>
				<verse number="4">Megteltek mindnyájan Szentlélekkel, és kezdtek más nyelveken szólni, amint a Lélek adta nékik, hogy szóljanak.</verse>
				<verse number="5">Ekkor Jeruzsálemben laktak zsidók, istenfélő férfiak, minden nép közül valók, melyek az ég alatt vannak.</verse>
				<verse number="6">Miután pedig ez a zúgás keletkezett, egybegyűlt a sokaság, és megzavarodott, mivelhogy mindegyik a maga nyelvén hallotta őket szólni.</verse>
				<verse number="7">Mindnyájan elálmélkodtak, és csodálkozva mondták egymásnak: „Nem Galileából valók-e ezek mindnyájan, akik beszélnek?</verse>
				<verse number="8">Hogyan halljuk hát őket, ki-ki közülünk a saját nyelvén, amelyben születtünk?</verse>
				<verse number="9">Pártusok, médek és elámiták, és akik Mezopotámiában, Júdeában és Kappadóciában, Pontuszban és Ázsiában,</verse>
				<verse number="10">Frígiában és Pamfíliában, Egyiptomban és Líbiának tartományaiban lakunk, mely Ciréné mellett van, és a Rómából jöttek, akár zsidók, akár prozeliták,</verse>
				<verse number="11">krétaiak és arabok, halljuk, amint a mi nyelvünkön hirdetik az Istennek felséges dolgait.“</verse>
				<verse number="12">Elálmélkodtak mindnyájan, és zavarban voltak, és egymásnak ezt mondták: „Vajon mi akar ez lenni?“</verse>
				<verse number="13">Mások pedig csúfolódva ezt mondták: „Édes bortól részegedtek meg.“</verse>
				<verse number="14">Péter azonban előállt a tizeneggyel, felemelte hangját, és így szólt hozzájuk: „Zsidó férfiak, és mindnyájan, akik Jeruzsálemben laktok, vegyétek tudomásul, és hallgassátok meg beszédemet!</verse>
				<verse number="15">Mert nem részegek ezek, amint ti állítjátok, hiszen a napnak harmadik órája van,</verse>
				<verse number="16">hanem ez az, amit megmondott Jóel próféta:</verse>
				<verse number="17">»És az utolsó napokban, — ezt mondja az Isten —, kitöltöm az én Lelkemet minden testre: és fiaitok és leányaitok prófétálnak, ifjaitok látomásokat látnak, és a vének álmokat álmodnak.</verse>
				<verse number="18">Az én szolgáimra és szolgálóleányaimra is kitöltöm Lelkemet azokban a napokban, és prófétálni fognak.</verse>
				<verse number="19">És csodákat teszek az égben odafenn, jeleket a földön idelenn: vért, tüzet és füstnek gőzölgését.</verse>
				<verse number="20">A nap sötétséggé változik, a hold vérré, mielőtt eljön az Úrnak nagy és fényes napja.</verse>
				<verse number="21">És mindenki, aki az Úrnak nevét segítségül hívja, megtartatik.«</verse>
				<verse number="22">Izraelita férfiak, halljátok meg ezeket a beszédeket: A Názáreti Jézust, azt a férfiút, aki Istentől bizonyságot nyert előttetek erők, csodatételek és jelek által, melyeket általa cselekedett Isten közöttetek, amint magatok is tudjátok,</verse>
				<verse number="23">azt, aki Istennek elhatározásából és rendeléséből adatott halálra, megragadva, gonosz kezeitekkel keresztfára feszítve megöltétek.</verse>
				<verse number="24">De az Isten feltámasztotta, a halál fájdalmait megoldva, mert lehetetlen volt, hogy az őt fogva tartsa.</verse>
				<verse number="25">Mert Dávid ezt mondja róla: »Magam előtt láttam az Urat mindenkor, mert ő nékem jobb kezem felől van, hogy meg ne tántorodjam.</verse>
				<verse number="26">Ezért örvendezett a szívem, és vígadott a nyelvem; sőt még az én testem is reménységben nyugszik.</verse>
				<verse number="27">Mert nem hagyod a lelkemet a sírban, és nem engeded, hogy szented rothadást lásson.</verse>
				<verse number="28">Megjelentetted nékem az életnek útjait; betöltesz engem örömmel a te orcád előtt.«</verse>
				<verse number="29">Atyámfiai férfiak! Szabad nyíltan szólnom előttetek Dávid pátriárkáról, hogy ő meghalt és eltemették, és az ő sírja mind a mai napig nálunk van.</verse>
				<verse number="30">Mivel próféta volt, és tudta, hogy az Isten neki esküvéssel megesküdött, hogy majd az ő magvának gyümölcséből támasztja a Krisztust test szerint, hogy helyezze az ő királyi székibe,</verse>
				<verse number="31">előre látva ezt, szólt a Krisztus feltámadásáról, hogy az ő lelkét nem hagyta a sírban, sem a teste rothadást nem látott.</verse>
				<verse number="32">Ezt a Jézust feltámasztotta az Isten, aminek mi mindnyájan tanúi vagyunk.</verse>
				<verse number="33">Ezért az Istennek jobbja által felmagasztaltatva, és a megígért Szentlelket megnyerve az Atyától, kitöltötte ezt, amit ti most láttok és hallotok.</verse>
				<verse number="34">Mert nem Dávid ment fel a mennyországba, hiszen ő maga mondja: »Mondta az Úr az én Uramnak: Ülj az én jobb kezem felől,</verse>
				<verse number="35">míg a te ellenségeidet lábaid alá zsámolyul vetem.«</verse>
				<verse number="36">Bizony tudja meg azért Izraelnek egész háza, hogy Úrrá és Krisztussá tette őt az Isten, azt a Jézust, akit ti megfeszítettetek.“</verse>
				<verse number="37">Amikor pedig ezeket hallották, szívükben megkeseredtek, és ezt mondták Péternek és a többi apostoloknak: „Mit cselekedjünk, atyámfiai, férfiak?“</verse>
				<verse number="38">Péter pedig ezt mondta nekik: „Térjetek meg, és keresztelkedjetek meg mindnyájan a Jézus Krisztusnak nevében, a bűnöknek bocsánatára, és megkapjátok a Szentlélek ajándékát.</verse>
				<verse number="39">Mert nektek szól az ígéret, és a gyermekeiteknek és mindazoknak, akik messze vannak, akiket csak elhív magának az Úr, a mi Istenünk.“</verse>
				<verse number="40">Sok egyéb beszéddel is buzgón kérte, és intette őket: „Szakítsátok el magatokat ettől a gonosz nemzetségtől!“</verse>
				<verse number="41">Akik pedig örömmel vették az ő beszédét, megkeresztelkedtek, és hozzájuk csatlakozott azon a napon mintegy háromezer lélek.</verse>
				<verse number="42">És foglalatoskodtak az apostolok tudományában és a közösségben, a kenyérnek megtörésében és az imádságban.</verse>
				<verse number="43">Minden lélekben pedig félelem támadt, és az apostolok sok csodát és jelt tettek.</verse>
				<verse number="44">Mindnyájan pedig, akik hittek, együtt voltak, és mindenük közös volt.</verse>
				<verse number="45">Jószágukat és marháikat eladogatták, és szétosztogatták azokat mindenkinek, kinek-kinek amint szüksége volt rá.</verse>
				<verse number="46">És minden nap egy akarattal kitartva a templomban, és megtörve házanként a kenyeret, részesedtek az eledelben örömmel és tiszta szívvel.</verse>
				<verse number="47">Dicsérték az Istent, és az egész nép kedvelte őket. Az Úr pedig minden napon gyarapította a gyülekezetet az üdvözülőkkel.</verse>
			</chapter>
			<chapter number="3">
				<verse number="1">Péter és János egyszer együtt mentek fel a templomba, a kilenc órai imádkozásra.</verse>
				<verse number="2">Ekkor odahoztak egy embert, aki születésétől fogva sánta volt, és akit minden nap le szoktak tenni a templom kapujánál, melyet Ékesnek neveznek, hogy alamizsnát kérjen azoktól, akik bemennek a templomba.</verse>
				<verse number="3">Amikor meglátta, hogy Péter és János a templomba akarnak bemenni, alamizsnát kért tőlük.</verse>
				<verse number="4">Péter pedig rátekintett Jánossal együtt, és ezt mondta: „Nézz reánk!“</verse>
				<verse number="5">Ő pedig rájuk figyelt, remélve, hogy valamit kap tőlük.</verse>
				<verse number="6">Péter pedig ezt mondta: „Ezüstöm és aranyam nincsen nekem, hanem amim van, azt adom neked: a Názáreti Jézus Krisztus nevében, kelj fel és járj!“</verse>
				<verse number="7">És jobb kezénél fogva felemelte őt, és azonnal megerősödtek a lábai és bokái,</verse>
				<verse number="8">és felugorva megállt, és járt. Bement velük a templomba is, járkálva, és szökdelve, és dicsérte az Istent.</verse>
				<verse number="9">És látta az egész nép, hogy jár, és dicséri az Istent.</verse>
				<verse number="10">Megismerték, hogy ő volt az, aki alamizsnáért ült a templomnak Ékes kapujában, és megteltek csodálkozással, és álmélkodtak, hogy mi történt vele.</verse>
				<verse number="11">Amikor pedig a sánta, aki meggyógyult ragaszkodott Péterhez és Jánoshoz, az egész nép álmélkodva futott hozzájuk a csarnokba, melyet Salamonénak neveztek.</verse>
				<verse number="12">Amikor pedig ezt látta Péter, ezt mondta a népnek: „Izrael férfiai, miért csodálkoztok ezen, vagy miért néztek reánk, mintha tulajdon erőnkkel vagy jámborságunkkal műveltük volna azt, hogy járjon?</verse>
				<verse number="13">Ábrahámnak, Izsáknak és Jákobnak Istene, a mi atyáinknak Istene megdicsőítette az ő Fiát, Jézust, akit ti elárultatok, és megtagadtatok Pilátus előtt, noha ő úgy ítélt, hogy elbocsátja.</verse>
				<verse number="14">Ti pedig azt a szentet és igazat megtagadtátok, és azt kívántátok, hogy a gyilkos embert bocsássa szabadon nektek,</verse>
				<verse number="15">az életnek fejedelmét pedig megöltétek, akit az Isten feltámasztott a halálból, aminek mi vagyunk tanúi.</verse>
				<verse number="16">Az ő nevébe vetett hit, az ő neve erősítette meg ezt, akit láttok és ismertek, és a hit, mely ő általa van, adta neki ezt az ép egészséget mindannyiótok szeme láttára.</verse>
				<verse number="17">De most, atyámfiai, tudom, hogy tudatlanságból cselekedtetek, amikképpen a ti elöljáróitok is.</verse>
				<verse number="18">Az Isten pedig, ekképpen töltötte be, amit előre megmondott prófétái által, hogy a Krisztus szenvedi fog.</verse>
				<verse number="19">Bánjátok meg azért, és térjetek meg, hogy eltöröltessenek a ti bűneitek, hogy így eljöjjön az Úrtól a felüdülés ideje,</verse>
				<verse number="20">és elküldje a Jézus Krisztust, akit nektek előre hirdetett.</verse>
				<verse number="21">Akit az égnek kell magába fogadnia mind addig az időkig, míg újjá teremtetnek mindazok, amelyekről az Isten kezdettől fogva szólott szent prófétái által.</verse>
				<verse number="22">Mert Mózes ezt mondta az atyáknak: »Prófétát támaszt nektek az Úr, a ti Istenetek, atyátokfiai közül, mint engem: őt hallgassátok mindenben, amit csak szól nektek.</verse>
				<verse number="23">Mindazokat pedig, akik nem hallgatnak arra a prófétára, ki fogják irtatni a nép közül.«</verse>
				<verse number="24">De a próféták is mindnyájan Sámueltől, és a következőktől fogva, akik csak szóltak, ezekről a napokról jövendöltek.</verse>
				<verse number="25">Ti vagytok a prófétáknak és a szövetségnek fiai, melyet Isten szerzett a mi atyáinkkal, Ábrahámnak ígérve: A te magodban áldást nyer a földnek valamennyi nemzetsége.</verse>
				<verse number="26">Az Isten az ő Fiát, Jézust első sorban nektek támasztotta fel, elküldte őt, hogy megáldjon titeket, mindegyikőtöket megtérítve bűneitekből.“</verse>
			</chapter>
			<chapter number="4">
				<verse number="1">Amíg ők a néphez szóltak, odaléptek hozzájuk a papok, a templom felügyelője és a szadduceusok.</verse>
				<verse number="2">Nehezteltek amiatt, hogy ők a népet tanítják, és hirdetik a halálból való feltámadást Jézusban.</verse>
				<verse number="3">Rájuk vetették kezüket, és őrizetbe vették őket másnapig, mert már este volt.</verse>
				<verse number="4">Sokan pedig azok közül, akik hallgatták az igét, hittek, szám szerint mintegy ötezer férfi.</verse>
				<verse number="5">Történt pedig, hogy másnapra egybegyűltek a vének és az írástudók fejei Jeruzsálembe.</verse>
				<verse number="6">És Annás, a főpap, Kajafás és János, Sándor és akik csak főpapi nemzetségből származtak.</verse>
				<verse number="7">Amikor pedig őket középre állították, faggatták őket: „Micsoda hatalommal, vagy kinek a nevében cselekedtétek ezt?“</verse>
				<verse number="8">Akkor Péter, Szentlélekkel megtelve, ezt mondta nekik: „Népnek fejedelmei és Izraelnek vénei!</verse>
				<verse number="9">Ha minket a mai napon egy nyomorék emberrel való jótett miatt hallgattok ki, hogy mitől gyógyult meg,</verse>
				<verse number="10">mindnyájan tudjátok meg, Izrael egész népével együtt, hogy a Názáreti Jézus Krisztusnak neve által, akit ti megfeszítettetek, akit Isten feltámasztott halottaiból: őáltala áll ez előttetek épségben.</verse>
				<verse number="11">»Ez az a kő, amelyet ti építők megvetettetek, mégis szegletkő lett.«</verse>
				<verse number="12">Nincsen senki másban üdvösség, mert nem is adatott más név az emberek között az ég alatt, amely által üdvözülhetnénk.“</verse>
				<verse number="13">Amikor pedig látták, hogy Péter és János milyen bátran szólnak, és megtudták, hogy írástudatlan és közönséges emberek, elcsodálkoztak. Föl is ismerték őket, hogy a Jézussal voltak.</verse>
				<verse number="14">Amikor azonban látták, hogy az az ember, amelyik meggyógyult, velük együtt ott áll, semmit nem bírtak ellenük szólni.</verse>
				<verse number="15">Miután kiküldték őket a gyűlésből, maguk közt tanácskoztak, s ezt mondták:</verse>
				<verse number="16">„Mit cselekedjünk ezekkel az emberekkel? Mert nyilvánvaló, hogy csoda történt általuk, mindenki, aki Jeruzsálemben lakik tudja, és le nem tagadhatjuk.</verse>
				<verse number="17">De hogy tovább ne terjedjen a nép között, fenyegessük meg őket, hogy többé egy emberhez se szóljanak az ő nevében.“</verse>
				<verse number="18">Ezért beszólították őket, és megparancsolták nekik, hogy egyáltalán ne szóljanak, és ne tanítsanak a Jézus nevében.</verse>
				<verse number="19">Péter és János pedig ezt felelte: „Vajon igaz dolog-e Isten előtt, hogy rátok hallgassunk inkább, mintsem Istenre, ítéljétek meg magatok!</verse>
				<verse number="20">Mert nem tehetjük, hogy amiket láttunk és hallottunk, azokról ne beszéljünk.“</verse>
				<verse number="21">Ők pedig nem találtak semmi módot arra, hogy megbüntessék őket, megfenyegették, és elbocsátották őket a nép miatt, mert mindnyájan dicsőítették az Istent azért, ami történt,</verse>
				<verse number="22">mert több mint negyven esztendős volt az az ember, akivel a gyógyításnak ez a csodája történt.</verse>
				<verse number="23">Amikor pedig elbocsátották őket, elmentek az övéikhez, és elbeszélték, amiket a főpapok és a vének mondtak nékik.</verse>
				<verse number="24">Ők pedig mikor ezt hallották, egy szívvel-lélekkel felemelték szavukat az Istenhez, és ezt mondták: „Urunk, te vagy az Isten, aki teremtetted a mennyet és a földet, a tengert és minden azokban levő dolgot,</verse>
				<verse number="25">aki, a te szolgádnak Dávidnak szája által ezt mondtad: »Miért zúgolódtak a pogányok, és gondoltak a népek hiábavalóságot?</verse>
				<verse number="26">Fölkeltek a földnek királyai, és a fejedelmek egybegyűltek az Úr ellen, és az ő Krisztusa ellen.«</verse>
				<verse number="27">Mert bizony a te szent Fiad, Jézus ellen, akit felkentél, megegyezett Heródes és Poncius Pilátus a pogányokkal és Izrael népével,</verse>
				<verse number="28">hogy véghezvigyék, amiről a te kezed és a te tanácsod előre elhatározott, hogy megtörténjenek.</verse>
				<verse number="29">Most azért, Urunk, tekints a fenyegetéseikre, és add meg a te szolgáidnak, hogy teljes bátorsággal szólják a te beszédedet;</verse>
				<verse number="30">nyújtsd ki kezedet gyógyításra, hogy jelek és csodák történjenek a te szent Fiad, Jézusnak neve által.“</verse>
				<verse number="31">Miután könyörögtek, megmozdult a hely, ahol egybegyűltek, és beteltek mindnyájan Szentlélekkel, és az Isten beszédét bátorsággal szólták.</verse>
				<verse number="32">A hívők sokaságának pedig szíve-lelke egy volt. Senki semmi jószágát nem mondta magáénak, hanem mindenük közös volt.</verse>
				<verse number="33">Az apostolok pedig nagy erővel tettek bizonyságot az Úr Jézus feltámadásáról, és nagy kegyelem volt mindnyájukon.</verse>
				<verse number="34">Mert szűkölködő sem volt közöttük senki, mert akik földek vagy házak birtokosai voltak, eladták azokat, elhozták az eladott javak árát,</verse>
				<verse number="35">és letették az apostolok lábai elé, azután elosztották egymás között, amint kinek-kinek szüksége volt rá.</verse>
				<verse number="36">József is, akit az apostolok Barnabásnak neveztek el (ami azt jelenti, hogy Vigasztalás fia), Lévita, származása szerint ciprusi,</verse>
				<verse number="37">neki mezője volt, eladta azt, a pénzt elhozta, és az apostolok lábai elé letette.</verse>
			</chapter>
			<chapter number="5">
				<verse number="1">Egy ember azonban, név szerint Anániás, Szafirával, az ő feleségével együtt, eladta birtokát.</verse>
				<verse number="2">És félre tett az árából, feleségének is tudtával, és egy részét elvitték, az apostoloknak lábai elé letették.</verse>
				<verse number="3">Péter pedig ezt mondta: „Anániás, miért foglalta el a Sátán a te szívedet, hogy megcsald a Szentlelket, és a mezőnek árából félre tégy?</verse>
				<verse number="4">Ha megmaradt volna, neked maradt volna meg, és miután eladtad, nem te rendelkeztél-e vele? Miért cselekedted ezt a dolgot szívedben? Nem embereknek hazudtál, hanem Istennek.“</verse>
				<verse number="5">Amint Anániás meghallotta ezeket a szavakat, lerogyott és meghalt. Erre mindenkiben nagy félelem támadt, akik ezeket hallották.</verse>
				<verse number="6">Az ifjak pedig felkeltek, begöngyölték őt, kivitték, és eltemették.</verse>
				<verse number="7">Történt aztán mintegy három óra múlva, hogy az ő felesége, nem tudva mi történt, bement.</verse>
				<verse number="8">Péter pedig ezt mondta neki: „Mondd meg nekem, vajon ennyiért adtátok-e el a földet?“ Ő pedig ezt mondta: „Igen, ennyiért.“</verse>
				<verse number="9">Péter pedig ezt mondta néki: „Miért egyeztetek meg, hogy az Úrnak lelkét megkísértsétek? Íme, a küszöbön vannak azoknak lábai, akik eltemették férjedet, és kivisznek téged.“</verse>
				<verse number="10">És azonnal összerogyott lábainál, és meghalt. Az ifjak pedig bementek, és halva találták, kivitték, és eltemették férje mellé.</verse>
				<verse number="11">Erre nagy félelem támadt az egész gyülekezetben és mindazokban, akik ezeket hallották.</verse>
				<verse number="12">Az apostolok kezei által pedig sok jel és csoda történt a nép között. Egy akarattal mindnyájan a Salamon csarnokában tartózkodtak.</verse>
				<verse number="13">Mások közül senki sem mert közéjük elegyedni. A nép azonban magasztalta őket.</verse>
				<verse number="14">Hívők pedig egyre többen csatlakoztak az Úrhoz, férfiak és asszonyok sokasága.</verse>
				<verse number="15">Az utcákra hozták ki a betegeket, letették ágyakon és nyoszolyákon, hogy az arra menő Péternek csak árnyéka is érje valamelyiket közülük.</verse>
				<verse number="16">A szomszéd városok sokasága is Jeruzsálembe gyűlt, betegeket és tisztátalan lelkektől gyötörteket hoztak, akik mind meggyógyultak.</verse>
				<verse number="17">Ekkor felkelt a főpap és mind, akik vele voltak, azaz a szadduceusok felekezete, megteltek irigységgel,</verse>
				<verse number="18">Elfogták az apostolokat, és közönséges tömlöcbe tették őket.</verse>
				<verse number="19">Azonban az Úr angyala éjszaka megnyitotta a tömlöc ajtaját, és kihozta őket, s ezt mondta:</verse>
				<verse number="20">„Menjetek el, és álljatok ki, a templomban a nép elé, és hirdessétek ez életnek minden beszédét!“</verse>
				<verse number="21">Ők pedig ezt hallva, bementek korán reggel a templomba, és tanítottak. Amikor pedig főpap megérkezett és a vele levők, összehívták a gyűlést és Izrael fiainak egész tanácsát, és elküldtek a tömlöcbe, hogy hozzák elő őket.</verse>
				<verse number="22">Amikor azonban a poroszlók oda mentek, nem találták őket a tömlöcben; visszatérve tehát, jelentették:</verse>
				<verse number="23">„A tömlöcöt ugyan nagyon erősen bezárva találtuk, és az őrök kívül az ajtó előtt álltak; azonban mikor kinyitottuk, ott benn senkit sem találtunk.“</verse>
				<verse number="24">Amint pedig hallották ezeket a szavakat a pap, és a templom felügyelője és a főpapok, zavarba estek ezek miatt, hogy mi lehet ez?</verse>
				<verse number="25">Valaki pedig eljött, s hírül adta nekik: „Íme, azok a férfiak, akiket a tömlöcbe vetettetek, a templomban állnak, és tanítják a népet.“</verse>
				<verse number="26">Akkor elment a felügyelő a poroszlókkal, elővezette őket erőszak nélkül, ugyanis féltek a néptől, hogy megkövezi őket.</verse>
				<verse number="27">Elővezették hát, és a tanács elé állították őket, a főpap pedig megkérdezte tőlük:</verse>
				<verse number="28">„Nem parancsoltuk-e meg nektek szigorúan, hogy ne tanítsatok annak nevében? És íme, betöltöttétek Jeruzsálemet tanításotokkal, és mi reánk akarjátok hárítani annak az embernek vérét.“</verse>
				<verse number="29">Péter és az apostolok pedig ezt felelték: „Istennek kell inkább engedni, mintsem az embereknek.</verse>
				<verse number="30">A mi atyáinknak Istene feltámasztotta Jézust, akit ti fára függesztve megöltetek.</verse>
				<verse number="31">Az Isten fejedelemmé és megtartóvá emelte jobbjával, hogy Izraelnek bűnbánatot, és bűnöknek bocsánatát adja.</verse>
				<verse number="32">Mi vagyunk tanúi, e beszédek felől, és a Szentlélek is, akit Isten azoknak adott, akik neki engedelmeskednek.“</verse>
				<verse number="33">Amikor pedig azok ezeket hallva fogukat csikorgatták, arról tanácskoztak, hogy megölik őket.</verse>
				<verse number="34">Azonban a tanácsban egy farizeus felállt, név szerint Gamáliél, aki az egész nép előtt tisztelt törvénytudó volt, és megparancsolta, hogy egy kis időre vezessék ki az apostolokat.</verse>
				<verse number="35">És ezt mondta a többieknek: „Izrael férfiai, fontoljátok meg, hogy mit akartok ezekkel az emberekkel tenni!</verse>
				<verse number="36">Mert ezelőtt felkelt Teudás, és azt mondta, hogy ő valaki, és mintegy négyszáz embernyi tömeg csatlakozott hozzá, de megölték, és mindnyájan, akik csak követték őt szétszéledtek, és semmivé lettek.</verse>
				<verse number="37">Ezután felkelt az a bizonyos galileai Júdás az összeírás idején, és sok embert maga után csábított: ez is elveszett, és mindazok, akik őt követték, szétszóródtak.</verse>
				<verse number="38">Mostanra nézve is azt mondom nektek, engedjétek el ezeket az embereket, és hagyjátok őket békén, mert ha emberektől van ez a szándék, vagy ez a dolog, akkor megsemmisül,</verse>
				<verse number="39">ha pedig Istentől van, ti meg nem szüntethetitek azt, és esetleg Isten ellen harcolóknak is találnak titeket.“</verse>
				<verse number="40">Azok engedtek neki, majd beszólították az apostolokat, megverték őket, megparancsolták, hogy a Jézus nevében ne szóljanak, és elbocsátották őket.</verse>
				<verse number="41">Ők pedig örömmel mentek el a tanács elől, hogy méltók voltak arra, hogy az ő nevéért gyalázatot szenvedjenek.</verse>
				<verse number="42">És mindennap a templomban és házanként nem szűntek meg tanítani, és hirdetni Jézust, a Krisztust.</verse>
			</chapter>
			<chapter number="6">
				<verse number="1">Azokban a napokban pedig, amikor a tanítványok száma szaporodott, a görög zsidók közt panaszkodás támadt a héberek ellen, hogy a közülük való özvegyasszonyokat mellőzik a mindennapi szolgálatban.</verse>
				<verse number="2">Ezért a tizenkettő egybegyűjtve a tanítványok sokaságát, ezt mondták: „Nem helyes, hogy mi az Isten igéjét elhanyagoljuk, és az asztalok körül szolgálunk.</verse>
				<verse number="3">Válasszatok ezért, atyámfiai, magatok közül hét férfit, akiknek jó hírük van, akik Szentlélekkel és bölcsességgel vannak megtelve, hogy őket erre az elfoglaltságra beállítsuk.</verse>
				<verse number="4">Mi pedig foglalatosok maradunk az imádkozásban, és az igehirdetés szolgálatában.“</verse>
				<verse number="5">Tetszett ez a beszéd az egész gyülekezetnek, és kiválasztották Istvánt, aki hittel és Szentlélekkel telt férfi volt, Fülöpöt, Prokhoroszt, Nikánórt, Timónt, Parmenászt és Nikoláoszt, aki Antiókhiából való prozelita volt;</verse>
				<verse number="6">Őket az apostolok elé állították, és miután imádkoztak, kezeiket rájuk tették.</verse>
				<verse number="7">És az Isten igéje növekedett, és sokasodott a tanítványok száma Jeruzsálemben, és a papok közül is nagyon sokan követték a hitet.</verse>
				<verse number="8">István pedig — hittel és erővel telve —, nagy csodákat és jeleket cselekedett az emberek között.</verse>
				<verse number="9">Néhányan azonban eljöttek, akik ahhoz a zsinagógához tartoztak, amelyet a szabadosok, a ciréneiek, az alexandriaiak, a Ciliciából és Ázsiából valókénak neveztek, és Istvánnal vitatkoztak.</verse>
				<verse number="10">De nem tudtak ellenállni annak a bölcsességnek és a Léleknek, amellyel szólt.</verse>
				<verse number="11">Ekkor felbujtottak néhány embert, akik ezt mondták: „Hallottuk őt káromló beszédeket szólni Mózes ellen és az Isten ellen.“</verse>
				<verse number="12">És fellázították a népet, a véneket és az írástudókat; és reá rohanva, magukkal ragadták őt, és elvitték a tanács elé.</verse>
				<verse number="13">Hamis tanúkat állítottak, akik azt mondták: „Ez az ember nem szűnik meg káromló beszédeket szólni e szent hely ellen és a törvény ellen.</verse>
				<verse number="14">Hallottuk, amint azt mondta, hogy az a Názáreti Jézus ezt a helyet lerombolja, és megváltoztatja a szertartásokat, amelyeket Mózes adott nékünk.“</verse>
				<verse number="15">A tanácsban ülők mindnyájan tekintetüket reá vetették, és olyannak látták az arcát, mint egy angyalé.</verse>
			</chapter>
			<chapter number="7">
				<verse number="1">A főpap pedig megkérdezte: „Vajon tényleg így vannak-e ezek a dolgok?“</verse>
				<verse number="2">Ő pedig ezt mondta: „Férfiak, atyámfiai és atyák, halljátok meg! A dicsőségnek Istene megjelent a mi atyánknak, Ábrahámnak, amikor Mezopotámiában volt, mielőtt Háránban lakott,</verse>
				<verse number="3">és mondta neki: »Eredj ki a földedből és a te nemzetséged közül, és gyere arra a földre, amelyet mutatok neked.«</verse>
				<verse number="4">Akkor kiment a káldeusok földjéből, és Háránban lakott. Miután pedig meghalt az atyja, kihozta onnan erre a földre, amelyen ti most laktok.</verse>
				<verse number="5">Nem adott neki abban örökséget, még egy talpalatnyi földet sem, de azt ígérte, hogy neki adja azt birtokul, és utódainak, holott nem is volt neki gyermeke.</verse>
				<verse number="6">Az Isten pedig azt mondta neki, hogy az utódai zsellérek lesznek idegen földön, és szolgaság alá vetik, és nyomorgatják négyszáz esztendeig őket.</verse>
				<verse number="7">De azt a népet, amelynek szolgálnak, megítélem, mondta az Isten, ők pedig ezek után kijönnek, és szolgálnak nekem ezen a helyen.</verse>
				<verse number="8">És a körülmetélés szövetségét adta neki: és így nemzette Izsákot, és körülmetélte őt a nyolcadik napon, és Izsák Jákobot, és Jákob a tizenkét pátriárkát.</verse>
				<verse number="9">A pátriárkák pedig irigységből eladták Józsefet Egyiptomba, de Isten vele volt,</verse>
				<verse number="10">megszabadította őt minden nyomorúságából, kedvességet és bölcsességet adott neki a fáraó, Egyiptom királya előtt, aki őt Egyiptom fölé és az ő egész háza fölé kormányzóul állította.</verse>
				<verse number="11">Egyiptom és Kánaán egész földjére pedig éhínség következett, és nagy nyomorúság, és a mi atyáink nem találtak eledelt.</verse>
				<verse number="12">Amikor pedig meghallotta Jákob, hogy Egyiptomban van gabona, elküldte először a mi atyáinkat.</verse>
				<verse number="13">Második alkalommal fölismerték Józsefet testvérei, és a fáraó megtudta József származását.</verse>
				<verse number="14">József elküldve, magához hívatta atyját, Jákobot és az egész hetvenöt lélekből álló rokonságát.</verse>
				<verse number="15">Elment tehát Jákob Egyiptomba, és meghalt ő és a mi atyáink is.</verse>
				<verse number="16">Elvitték őket Sikembe, és abba a sírba helyezték el, melyet Ábrahám vett ezüstpénzen, Emórnak, a Sikem atyjának fiaitól.</verse>
				<verse number="17">Amikor pedig közeledett az ígéret ideje, melyet Isten esküvel ígért Ábrahámnak, megnövekedett a nép, és megsokasodott Egyiptomban.</verse>
				<verse number="18">Egészen addig, míg egy másik király nem lett, aki nem ismerte Józsefet.</verse>
				<verse number="19">Ez a mi nemzetségünkkel álnokul bánt, nyomorgatta atyáinkat, hogy csecsemőiket tegyék ki, hogy életben ne maradjanak.</verse>
				<verse number="20">Ekkor született Mózes, aki ékes volt az Isten előtt. Három hónapig atyja házában tartották.</verse>
				<verse number="21">Amikor pedig kitették, a fáraó leánya vette fel, és nevelte fel őt a saját fia gyanánt.</verse>
				<verse number="22">Mózest az egyiptomiak minden bölcsességére megtanították, és hatalmas volt beszédben és cselekedetben.</verse>
				<verse number="23">Amikor pedig a negyvenedik évét betöltötte, eszébe jutott, hogy meglátogassa atyjafiait, az Izrael fiait.</verse>
				<verse number="24">Amikor látta, hogy egyiket bántalmazzák, oltalmába vette, és az egyiptomi embert megölve, bosszút állt azért, akit bántottak.</verse>
				<verse number="25">Azt gondolta, hogy atyjafiai megértik, hogy az Isten az ő keze által ad nekik szabadulást, de azok nem értették meg.</verse>
				<verse number="26">Másnap meg olyankor jelent meg köztük, mikor összevesztek, és békességre intette őket: Férfiak, ti testvérek vagytok, miért bosszantjátok egymást?</verse>
				<verse number="27">De az, aki felebarátját bántalmazta, elutasította őt magától, ezt mondva: »Kicsoda tett téged fejedelemmé és bíróvá mi rajtunk?</verse>
				<verse number="28">Csak nem akarsz engem is megölni, ahogyan megölted tegnap az egyiptomit?«</verse>
				<verse number="29">Erre a beszédre azután Mózes elmenekült, és jövevény lett Midján földjén, ahol két fia született.</verse>
				<verse number="30">Negyven esztendő elteltével az Úr angyala megjelent neki a Sínai hegy pusztájában csipkebokornak tüzes lángjában.</verse>
				<verse number="31">Mózes pedig mikor meglátta, elcsodálkozott azon, amit látott. Amikor pedig oda ment, hogy megszemlélje, az Úr szava szólt hozzá:</verse>
				<verse number="32">»Én vagyok a te atyáidnak Istene, Ábrahámnak Istene, Izsáknak Istene, és Jákobnak Istene.« Mózes pedig megrémült, és nem mert odanézni.</verse>
				<verse number="33">Az Úr pedig ezt mondta neki: »Oldozd le sarudat lábaidról, mert a hely, amelyen állsz, szent föld.</verse>
				<verse number="34">Megláttam népemnek nyomorúságát, mely Egyiptomban van, és fohászkodásukat meghallgattam, és azért szálltam le, hogy őket megszabadítsam. Most azért jöjj, elküldelek téged Egyiptomba.«</verse>
				<verse number="35">Ezt a Mózest, akit megtagadtak ezt mondva: Ki tett téged fejedelemmé és bíróvá? — ezt az Isten fejedelmül és szabadítóul küldte el angyala által, aki megjelent neki a csipkebokorban.</verse>
				<verse number="36">Ez hozta ki őket, csodákat és jeleket téve Egyiptom földjén, és a Vörös tengeren és a pusztában negyven esztendeig.</verse>
				<verse number="37">Ez az a Mózes, aki Izrael fiainak ezt mondta: »Prófétát támaszt nektek az Úr, a ti Istenetek, testvéreitek közül, mint engem: őt hallgassátok.«</verse>
				<verse number="38">Ez az, aki ott volt a gyülekezetben, a pusztában a Sínai hegyen vele beszélő angyallal és atyáinkkal, aki az élő igéket vette át, hogy nekünk adja.</verse>
				<verse number="39">Neki nem akartak engedni atyáink, hanem eltaszították maguktól, és szívükben Egyiptom felé fordultak,</verse>
				<verse number="40">és ezt mondták Áronnak: »Csinálj nekünk isteneket, akik előttünk járjanak, mert ezzel a Mózessel, aki minket Egyiptom földjéről kihozott, nem tudjuk, mi történt.«</verse>
				<verse number="41">És borjút csináltak azokban a napokban, és áldozatot vittek a bálványnak, és gyönyörködtek kezeik alkotásában.</verse>
				<verse number="42">Az Isten pedig elfordult tőlük, és hagyta, hogy az ég seregének szolgáljanak, amint meg van írva a próféták könyvében: »Vajon áldozati állatokat És áldozatokat hoztatok-e nékem negyven esztendeig a pusztában, Izraelnek háza?</verse>
				<verse number="43">Ellenkezőleg, inkább hordoztátok a Molok sátrát, és a ti isteneteknek, Romfának csillagát, a képeket, melyeket csináltatok, hogy azokat imádjátok: elviszlek azért titeket Babilonon túlra.«</verse>
				<verse number="44">A Szövetség sátra a mi atyáinknál volt a pusztában, amint parancsolta az, aki azt mondta Mózesnek, hogy azt arra a mintára csinálja, amelyet látott.</verse>
				<verse number="45">Amelyet atyáink átvéve, be is hoztak Józsuéval, mikor birtokba vették a pogányok földjét, akiket kiűzött az Isten atyáink színe elől, egészen Dávid idejéig.</verse>
				<verse number="46">Ő kegyelmet talált az Isten előtt, és könyörgött, hogy hajlékot találhasson Jákób Istenének,</verse>
				<verse number="47">de a házat Salamon építette neki.</verse>
				<verse number="48">A Magasságos azonban nem kézzel épített templomokban lakik, amint a próféta mondja:</verse>
				<verse number="49">»A menny nékem a trónom, a föld pedig az én lábaimnak zsámolya. Milyen házat építhettek nékem? — azt mondja az Úr, vagy melyik az én nyugodalmamnak helye?</verse>
				<verse number="50">Nem az én kezem alkotta-e mindezeket?«</verse>
				<verse number="51">Kemény nyakú és körülmetéletlen szívű és fülű emberek, ti mindenkor ellenálltok a Szentléleknek, ugyan úgy, mint atyáitok.</verse>
				<verse number="52">A próféták közül kit nem üldöztek atyáitok? Megölték azokat, akik eleve hirdették annak az Igaznak eljövetelét, akinek most árulóivá és gyilkosaivá lettetek.</verse>
				<verse number="53">A törvényt angyalok közvetítésével vettétek, de nem tartottátok meg.“</verse>
				<verse number="54">Amikor pedig ezeket hallották, szívüket elöntötte a düh, és fogaikat vicsorgatták ellene.</verse>
				<verse number="55">Mivel pedig eltelt Szentlélekkel, föltekintett a mennybe, és látta Isten dicsőségét, és Jézust az Istennek jobbja felől állni,</verse>
				<verse number="56">és ezt mondta: „Íme, látom az egeket megnyílni, és az Emberfiát az Isten jobbja felől állni.“</verse>
				<verse number="57">Ekkor hangosan felkiáltottak, füleiket bedugták, és egy akarattal rárohantak,</verse>
				<verse number="58">kiűzték a városon kívül, és megkövezték. A tanúk pedig felsőruháikat egy Saul nevezetű ifjú lábaihoz rakták le.</verse>
				<verse number="59">Megkövezték tehát Istvánt, aki így imádkozott: „Uram Jézus, vedd magadhoz az én lelkemet!“</verse>
				<verse number="60">Térdre esett, és hangosan felkiáltott: „Uram, ne tulajdonítsd nekik ezt a bűnt! És ezt mondva, elaludt.“</verse>
			</chapter>
			<chapter number="8">
				<verse number="1">Saul pedig szintén javasolta megölését. Azon a napon nagy üldözés támadt a jeruzsálemi gyülekezet ellen, és mindnyájan szétszéledtek Júdeának és Samáriának tájaira, az apostolokat kivéve.</verse>
				<verse number="2">Istvánt pedig eltemették kegyes férfiak, és nagyon megsiratták.</verse>
				<verse number="3">Saul pedig pusztította az anyaszentegyházat: házról-házra járva férfiakat és asszonyokat elhurcolt, és tömlöcbe vetett.</verse>
				<verse number="4">Ők azonban szétszéledve, ahol csak jártak, hirdették az igét.</verse>
				<verse number="5">Fülöp lement Samária városába, és prédikálta nekik a Krisztust.</verse>
				<verse number="6">A sokaság pedig egy szívvel-lélekkel figyelt azokra, amiket Fülöp mondott, hallva és látva a jeleket, amelyeket cselekedett.</verse>
				<verse number="7">Mert sokakból, akikben tisztátalan lelkek voltak, nagy hangon kiáltva kimentek, sok gutaütött és sánta pedig meggyógyult,</verse>
				<verse number="8">és nagy öröm lett abban a városban.</verse>
				<verse number="9">Egy Simon nevű ember pedig már korábban gyakorolta abban a városban az ördögi tudományt, és elámította Samária népét, magát valami nagynak állítva.</verse>
				<verse number="10">Mindnyájan figyeltek rá, kicsinytől nagyig, és ezt mondták: „Ez az Istennek a nagy ereje!“</verse>
				<verse number="11">Azért figyeltek fel rá, mert hosszú időn át az ördögi mesterkedésekkel elámította őket.</verse>
				<verse number="12">De miután hittek Fülöpnek, aki az Isten országára és a Jézus Krisztus nevére vonatkozó örvendetes dolgokat hirdette, megkeresztelkedtek, férfiak és asszonyok is.</verse>
				<verse number="13">Simon maga is hitt, és megkeresztelkedve Fülöppel tartott, és látva, hogy jelek és nagy csodák történnek, elálmélkodott.</verse>
				<verse number="14">Amikor pedig meghallották a jeruzsálemi apostolok, hogy Samária elfogadta az Isten igéjét, elküldték hozzájuk Pétert és Jánost.</verse>
				<verse number="15">Ők amikor lementek, könyörögtek értük, hogy vegyenek Szentlelket,</verse>
				<verse number="16">mert még senkire közülük nem szállt rá, csak meg voltak keresztelve az Úr Jézus nevére.</verse>
				<verse number="17">Akkor kezeiket reájuk tették, és Szentlelket vettek.</verse>
				<verse number="18">Amikor pedig látta Simon, hogy az apostolok kézrátétele által adatik a Szentlélek, pénzt kínált nekik,</verse>
				<verse number="19">és ezt mondta: „Adjátok nekem is ezt a hatalmat, hogy akire ráteszem kezeimet, az vegye a Szentlelket.“</verse>
				<verse number="20">De Péter ezt mondta neki: „A pénzed veled együtt vesszen el, mivel azt gondoltad, hogy az Istennek ajándéka pénzen megvehető.</verse>
				<verse number="21">Nincs neked részed, sem örökséged ebben a dologban, mert a szíved nem igaz az Isten előtt.</verse>
				<verse number="22">Térj meg azért ebből a gonoszságodból, és kérjed az Istent, talán megbocsátja neked szívednek gondolatát.</verse>
				<verse number="23">Mert látom, hogy keserű méregben és álnokság fogságában vagy.“</verse>
				<verse number="24">Simon pedig így felelt: „Könyörögjetek érettem az Úrhoz, hogy semmi azokból, amiket mondtatok, rám ne jöjjön.“</verse>
				<verse number="25">Ők pedig, miután bizonyságot tettek, és hirdették az Úrnak igéjét, visszatértek Jeruzsálembe, és sok samáriai faluban prédikálták az evangéliumot.</verse>
				<verse number="26">Az Úr angyala pedig így szólt Fülöphöz: „Kelj fel, és menj el dél felé, arra a járatlan útra, amely Jeruzsálemből Gázába megy alá.“</verse>
				<verse number="27">És elment. És íme, egy szerecsen férfi, Kandakénak, a szerecsenek királyasszonyának hatalmas komornyikja, aki az egész kincstárának felügyelője volt, és feljött imádkozni Jeruzsálembe;</verse>
				<verse number="28">visszatérőben a szekerén ült, és olvasta Ézsaiás prófétát.</verse>
				<verse number="29">A Lélek pedig ezt mondta Fülöpnek: „Menj oda, és csatlakozzál ehhez a szekérhez!“</verse>
				<verse number="30">Amikor Fülöp odafutott, hallotta, amint Ézsaiás prófétát olvassa, és megkérdezte tőle: „Vajon érted-e, amit olvasol?“</verse>
				<verse number="31">Ő pedig így felelt: „Hogyan érthetném, hacsak valaki meg nem magyarázza nekem?“ És kérte Fülöpöt, hogy szálljon fel, és üljön mellé.</verse>
				<verse number="32">Az Írás helye pedig, melyet olvasott, ez volt: Mint juhot vitték mészárszékre, és mint a bárány néma a nyírója előtt, úgy nem nyitotta meg a száját.</verse>
				<verse number="33">A megaláztatásában az ítélet elvétetett róla, az ő nemzetségét pedig kicsoda sorolja fel? Mert elvétetik a földről az ő élete.</verse>
				<verse number="34">A komornyik pedig ezt mondta Fülöpnek: „Kérlek téged, kiről mondja ezt a próféta? Magáról-e, vagy más valakiről?“</verse>
				<verse number="35">Fülöp pedig megnyitotta száját, és kiindulva ebből az Írásból, hirdette neki Jézust.</verse>
				<verse number="36">Amikor pedig az úton mentek, egy vízhez jutottak, és ezt mondta a komornyik: „Íme, itt a víz! Mi akadálya van, hogy megkeresztelkedjem?“</verse>
				<verse number="37">Fülöp pedig ezt mondta: „Ha teljes szívből hiszel, akkor lehet.“ Ő pedig így felelt: „Hiszem, hogy Jézus Krisztus az Isten Fia.“</verse>
				<verse number="38">És megállította a szekeret, és leszálltak mindketten a vízbe, Fülöp és a komornyik, és megkeresztelte őt.</verse>
				<verse number="39">Amikor pedig a vízből feljöttek, az Úrnak Lelke elragadta Fülöpöt, és többé nem látta őt a komornyik, de örömmel ment tovább az útján.</verse>
				<verse number="40">Fülöp pedig Azótoszba találta magát, és szertejárva hirdette az evangéliumot minden városnak, amíg Cézáreába nem jutott.</verse>
			</chapter>
			<chapter number="9">
				<verse number="1">Saul pedig még fenyegetéstől és öldökléstől lihegve az Úrnak tanítványai ellen, elment a főpaphoz,</verse>
				<verse number="2">leveleket kért tőle Damaszkuszba a zsinagógákhoz, hogy ha talál olyanokat, akik ennek az útnak követői, akár férfiakat, akár asszonyokat, elfogva Jeruzsálembe vigye őket.</verse>
				<verse number="3">És amint ment, és közeledett Damaszkuszhoz, nagy hirtelenséggel fény sugározta őt körül a mennyből,</verse>
				<verse number="4">leesett a földre, szózatot hallott, mely ezt mondta neki: „Saul, Saul, miért üldözöl engem?“</verse>
				<verse number="5">Ő pedig megkérdezte: „Kicsoda vagy, Uram?“ Az Úr pedig ezt mondta: „Én vagyok Jézus, akit te üldözöl. Nehéz neked az ösztöke ellen rugódoznod.“</verse>
				<verse number="6">Erre remegve és ámulva kérdezte: „Uram, mit akarsz, hogy cselekedjem?“ Az Úr pedig ezt mondta neki: „Kelj fel, és menj be a városba, és majd megmondják neked, mit kell cselekedned.“</verse>
				<verse number="7">A vele utazó férfiak pedig némán álltak, hallották ugyan a hangot, de senkit sem láttak.</verse>
				<verse number="8">Saul pedig felkelt a földről, de mikor kinyitotta szemeit, senkit sem látott, ezért kézen fogva vezették be őt Damaszkuszba.</verse>
				<verse number="9">Három napig nem látott, nem evett és nem ivott.</verse>
				<verse number="10">Volt pedig egy tanítvány Damaszkuszban, név szerint Anániás. Látomásban ezt mondta neki az Úr: „Anániás!“ Ő pedig ezt mondta: „Ímhol vagyok Uram!“</verse>
				<verse number="11">Az Úr pedig ezt mondta neki: „Kelj fel, menj el az úgynevezett Egyenes utcába, és keress föl a Júdás házában egy Saul nevű tarzuszi embert, mert imádkozik.“</verse>
				<verse number="12">És látta Saul látomásban, hogy egy Anániás nevű férfiú bemegy hozzá, és kezét reá teszi, hogy lásson.</verse>
				<verse number="13">Anániás pedig így felelt: „Uram, sok embertől hallottam e férfiú felől, milyen sok bosszúsággal illette szentjeidet Jeruzsálemben,</verse>
				<verse number="14">és itt is hatalma van a főpapoktól, hogy mindazokat megkötözze, akik a te nevedet segítségül hívják.“</verse>
				<verse number="15">Az Úr pedig ezt mondta neki: „Eredj el, mert ő nekem választott eszközöm, hogy hordozza az én nevemet a pogányok, királyok és Izrael fiai előtt.</verse>
				<verse number="16">Mert én megmutatom neki, mennyit kell az én nevemért szenvednie.“</verse>
				<verse number="17">Elment tehát Anániás, bement a házba, és kezeit reá tette, és ezt mondta: „Saul atyámfia, az Úr küldött engem, Jézus, aki megjelent neked az úton, amelyen jöttél, hogy szemeid megnyíljanak, és megteljél Szentlélekkel.“</verse>
				<verse number="18">És azonnal mintha pikkelyek estek volna le szemeiről, mindjárt visszanyerte látását; és felkelt és megkeresztelkedett,</verse>
				<verse number="19">majd miután evett, megerősödött. Saul pedig néhány napig együtt volt a damaszkuszi tanítványokkal,</verse>
				<verse number="20">és azonnal prédikálni kezdte a zsinagógákban a Krisztust, hogy ő az Isten Fia.</verse>
				<verse number="21">Mindnyájan elálmélkodtak, akik hallották és ezt mondták: „Nem ő az, aki pusztította Jeruzsálemben azokat, akik ezt a nevet hívják segítségül, és ide is azért jött, hogy őket elfogja, és a főpapokhoz vigye őket?“</verse>
				<verse number="22">Saul pedig annál inkább bátrabb lett, és zavarba hozta a Damaszkuszban lakó zsidókat, bebizonyítva nekik, hogy Jézus a Krisztus.</verse>
				<verse number="23">Több nap elteltével azonban a zsidók tanácsot tartottak, hogy megöljék őt.</verse>
				<verse number="24">Saulnak azonban tudomására jutott leselkedésük. Még a kapukat is őrizték nappal és éjjel, hogy megöljék őt.</verse>
				<verse number="25">A tanítványok pedig őt éjjel a kőfalon lebocsátották, leeresztve egy kosárban.</verse>
				<verse number="26">Mikor pedig Saul Jeruzsálembe ment, próbált a tanítványokhoz csatlakozni, de mindnyájan féltek tőle, mert nem hitték, hogy tanítvány.</verse>
				<verse number="27">Barnabás azonban maga mellé vette őt, elvitte az apostolokhoz, és elbeszélte nekik, amint látta az úton az Urat, és hogy beszélt vele, és mint tanított Damaszkuszban nagy bátorsággal a Jézus nevében.</verse>
				<verse number="28">Ki- és bejáratos lett köztük Jeruzsálemben, és nagy bátorsággal tanított az Úr Jézusnak nevében,</verse>
				<verse number="29">beszélt, sőt vitatkozott a görög zsidókkal, azok pedig igyekeztek megölni őt.</verse>
				<verse number="30">Amikor ezt azonban megtudták az atyafiak, levitték őt Cézáreába, és elküldték Tarzuszba.</verse>
				<verse number="31">Az egyháznak tehát egész Júdeában, Galileában és Samáriában békessége volt, épültek és sokasodtak az Úrnak félelmében, és a Szentlélek vigasztalásában jártak.</verse>
				<verse number="32">Történt pedig, hogy Péter, amikor mindnyájukat körbejárta, lement a Liddában lakó szentekhez is.</verse>
				<verse number="33">Talált ott egy Éneász nevű embert, aki nyolc esztendeje ágyban feküdt, gutaütött volt.</verse>
				<verse number="34">És mondta néki Péter: „Éneász, gyógyítson meg téged a Jézus Krisztus: kelj föl, magad vesd be az ágyadat!“ És azonnal felkelt.</verse>
				<verse number="35">És látták őt mindnyájan, akik Liddában és Sáronban laktak, és megtértek az Úrhoz.</verse>
				<verse number="36">Joppéban pedig volt egy nőtanítvány, név szerint Tábita, amely megmagyarázva Dorkász, azaz zerge: gazdag volt jó cselekedetekben és alamizsnákban, melyeket osztogatott.</verse>
				<verse number="37">Történt pedig azokban a napokban, hogy megbetegedett, és meghalt. Miután megmosták, kiterítették a felső házban.</verse>
				<verse number="38">Mivel pedig Lidda Joppéhoz közel volt, a tanítványok meghallották, hogy Péter ott van, két férfiút küldtek hozzá, s kérték, hogy késedelem nélkül menjen át hozzájuk.</verse>
				<verse number="39">Péter felkelt, és elment azokkal. Mihelyt oda ért, felvezették a felső házba, az özvegyasszonyok mind elébe álltak, sírtak és mutogatták a ruhákat és öltözeteket, amelyeket Dorkász csinált, míg velük együtt volt.</verse>
				<verse number="40">Péter pedig mindenkit kiküldött, térdre esve imádkozott; azután a holttesthez fordulva mondta: „Tábita, kelj fel!“ Ő pedig felnyitotta szemeit, és meglátva Pétert, felült.</verse>
				<verse number="41">Ő kezét nyújtva neki felemelte őt; majd beszólította a szenteket és az özvegyasszonyokat, eléjük állította őt elevenen.</verse>
				<verse number="42">És megtudták egész Joppéban, és sokan hittek az Úrban.</verse>
				<verse number="43">Ő pedig több napig Joppéban maradt egy Simon nevű tímárnál.</verse>
			</chapter>
			<chapter number="10">
				<verse number="1">Volt pedig Cézáreában egy Kornéliusz nevű férfi, százados, az úgynevezett itáliai seregből.</verse>
				<verse number="2">Jámbor és istenfélő volt egész házanépével együtt, sok alamizsnát osztogatott a népnek, és szüntelen könyörgött Istenhez.</verse>
				<verse number="3">Látomásban világosan látta, a napnak kilencedik órája körül, hogy az Istennek angyala bement hozzá, és ezt mondta néki: „Kornéliusz!“</verse>
				<verse number="4">Ő pedig szemeit reá függesztette, és megrémülve mondta: „Mi az, Uram?“ Ő pedig ezt mondta neki: „Könyörgéseid és alamizsnáid felmentek Isten elé, és ő emlékszik rájuk.</verse>
				<verse number="5">Most azért küldj Joppéba embereket, és hivasd magadhoz Simont, akit Péternek neveznek.</verse>
				<verse number="6">Ő egy Simon nevű tímárnál van megszállva, akinek háza a tenger mellett van. Ő megmondja neked, mit kell cselekedned.“</verse>
				<verse number="7">Amint pedig elment az angyal, aki Kornéliusszal beszélt, szólított a szolgái közül kettőt, és egy kegyes vitézt azok közül, akik rendelkezésére álltak.</verse>
				<verse number="8">Elmondott nekik mindent, és elküldte őket Joppéba.</verse>
				<verse number="9">Másnap pedig, miközben ők az úton mentek, és a városhoz közeledtek, felment Péter a háznak felső részére imádkozni hat óra tájban.</verse>
				<verse number="10">Azonban megéhezett, és enni akart. Amíg pedig azok ételt készítettek, elragadtatás szállt reá,</verse>
				<verse number="11">és látta, hogy az ég megnyílt, és leszállt hozzá valami edény, mint egy nagy lepedő, négy sarkánál fogva felkötve és leeresztve a földre.</verse>
				<verse number="12">Mindenféle földi négylábú állat volt benne, vadak, csúszómászó állatok és égi madarak.</verse>
				<verse number="13">És szózat szólt hozzá: „Kelj fel Péter, öld és egyél!“</verse>
				<verse number="14">Péter pedig ezt mondta: „Semmiképpen sem, Uram, mert sohasem ettem semmi közönségest, vagy tisztátalant.“</verse>
				<verse number="15">Ismét szózat szólt hozzá, másodszor is: „Amiket az Isten megtisztított, te ne mondd tisztátalanoknak.“</verse>
				<verse number="16">Ez pedig három ízben történt, és ismét felvitetett az edény az égbe.</verse>
				<verse number="17">Amint pedig Péter magában tűnődött, hogy mi lehet az a látomás, amelyet látott, íme, azok a férfiak, akiket Kornéliusz küldött, kérdezősködtek Simon háza után, odaérkeztek a kapuhoz,</verse>
				<verse number="18">bekiáltottak, és megkérdezték, vajon Simon, akit Péternek neveznek, ott van-e szálláson?</verse>
				<verse number="19">És amíg Péter a látomás felől gondolkodott, ezt mondta neki a Lélek: „Íme három férfiú keres téged:</verse>
				<verse number="20">nosza kelj fel, eredj le, és minden kételkedés nélkül menj el velük, mert én küldtem őket.“</verse>
				<verse number="21">Lement tehát Péter a férfiakhoz, akiket Kornéliusz küldött hozzá, és ezt mondta: „Íme, én vagyok, akit kerestek. Mi az, amiért jöttetek?“</verse>
				<verse number="22">Ők pedig ezt mondták: „Kornéliusz századost, aki igaz és istenfélő férfiú, aki mellett a zsidók egész népe jó bizonyságot tesz, szent angyal megintette, hogy hívasson téged házához, és halljon tőled bizonyos dolgokról.“</verse>
				<verse number="23">Erre behívta őket, és szállására fogadta. Másnap pedig elment Péter velük, és a joppébeli testvérek közül is néhányan elmentek vele együtt.</verse>
				<verse number="24">Másnap eljutottak Cézáreába. Kornéliusz pedig várta őket, összegyűjtötte rokonait és jó barátait.</verse>
				<verse number="25">Amint Péter bement, Kornéliusz elébe ment, lábaihoz borult, és imádni akarta.</verse>
				<verse number="26">Péter azonban felemelte, s ezt mondta: „Kelj fel, én magam is ember vagyok!“</verse>
				<verse number="27">És beszélgetve, bement vele, és sokakat talált ott összegyűlve.</verse>
				<verse number="28">És ezt mondta nekik: „Ti tudjátok, hogy tilos zsidó embernek más nemzetbelivel barátkozni, vagy hozzámenni. De nékem az Isten megmutatta, hogy senkit se mondjak közönséges, vagy tisztátalan embernek.</verse>
				<verse number="29">Ezért ellenkezés nélkül el is jöttem, miután meghívtak. Azt kérdezem tehát, mi okból hivattatok engem?“</verse>
				<verse number="30">Kornéliusz ekkor ezt mondta: „Négy napja ebben az órában, kilenc órakor böjtöltem, és imádkoztam a házamban, és íme, egy férfiú állt meg előttem fényes ruhában,</verse>
				<verse number="31">és ezt mondta: Kornéliusz, a te imádságod meghallgatásra talált, és a te alamizsnáidra emlékezett az Isten.</verse>
				<verse number="32">Küldj el azért Joppéba, és hívasd magadhoz Simont, akit Péternek neveznek. Ő Simon tímár házában van szálláson a tenger mellett, s miután eljön, szólni fog neked.</verse>
				<verse number="33">Ezért azonnal elküldtem hozzád, és te jól tetted, hogy eljöttél. Most azért mi mindnyájan az Isten előtt állunk, hogy meghallgassuk mindazokat, amiket Isten neked parancsolt.“</verse>
				<verse number="34">Péter pedig megnyitotta száját, és ezt mondta: „Bizony látom, hogy nem személyválogató az Isten,</verse>
				<verse number="35">hanem minden nemzetben kedves előtte, aki őt féli, és igazságot cselekszik.</verse>
				<verse number="36">Ezt az igét, küldte Izrael fiainak, békességet hirdetve a Jézus Krisztus által. Ő a mindenség Ura!</verse>
				<verse number="37">Ti ismeritek azt a dolgot, mely az egész Júdeában történt, Galileától kezdve, azután a keresztség után, melyet János prédikált,</verse>
				<verse number="38">a Názáreti Jézust, hogyan kente fel őt az Isten Szentlélekkel és hatalommal, aki szertejárt jót téve, és meggyógyítva mindenkit, akik az ördög hatalma alatt voltak, mert az Isten volt ő vele.</verse>
				<verse number="39">És mi vagyunk bizonyságai mindazoknak, amiket mind a zsidók tartományában, mind Jeruzsálemben cselekedett. Őt azonban megölték, keresztfára feszítve,</verse>
				<verse number="40">de az Isten feltámasztotta harmadnapon, és megadta neki, hogy nyilvánosan megjelenjen;</verse>
				<verse number="41">de nem az egész népnek, hanem az Istentől eleve választott tanúknak: nekünk, akik együtt ettünk, és együtt ittunk vele, miután feltámadott halottaiból.</verse>
				<verse number="42">És megparancsolta nekünk, hogy hirdessük a népnek, és tegyünk bizonyságot, hogy ő az Istentől rendelt bírája élőknek és holtaknak.</verse>
				<verse number="43">Róla tesznek bizonyságot a próféták mind, hogy az ő neve által bűneinek bocsánatát veszi mindenki, aki hisz ő benne.“</verse>
				<verse number="44">Mikor még ezeket az igéket mondta Péter, leszállt a Szentlélek mindazokra, akik hallgatták e beszédet.</verse>
				<verse number="45">Elálmélkodtak a zsidóságból való hívek, mindazok, akik Péterrel együtt mentek, hogy a pogányokra is kitöltetett a Szentlélek ajándéka.</verse>
				<verse number="46">Mert hallották, hogy ők nyelveken szólnak, és magasztalják az Istent. Akkor ezt mondta Péter:</verse>
				<verse number="47">„Vajon megtagadhatja-e valaki a vizet ezektől, hogy megkeresztelkedjenek, akik ugyanúgy vették a Szentlelket, mint mi is?“</verse>
				<verse number="48">És megparancsolta, hogy keresztelkedjenek meg az Úrnak nevében. Akkor kérték őt, hogy maradjon náluk néhány napig.</verse>
			</chapter>
			<chapter number="11">
				<verse number="1">Meghallották azonban az apostolok és a Júdeában élő atyafiak, hogy a pogányok is elfogadták az Istennek beszédét.</verse>
				<verse number="2">Amikor azért felment Péter Jeruzsálembe, vitatkoztak vele a zsidóságból valók, ezt mondva:</verse>
				<verse number="3">„Körülmetéletlen emberekhez mentél be, és együtt ettél velük.“</verse>
				<verse number="4">Péter ekkor elkezdte megmagyarázni nekik:</verse>
				<verse number="5">„Én Joppé városában imádkoztam, és elragadtatásban egy látomást láttam, valami leszálló edényt, mint egy nagy lepedőt, négy sarkánál fogva leeresztve az égből, és egészen énhozzám szállt.</verse>
				<verse number="6">Szememet rávetve megnéztem, és láttam a földi négylábú állatokat, a vadakat, a csúszómászókat és az égi madarakat.</verse>
				<verse number="7">Hangot is hallottam, amely ezt mondta nekem: Kelj fel Péter, öld és egyél!</verse>
				<verse number="8">Azonban én ezt mondtam: Semmiképpen sem, Uram, mert soha semmi közönséges vagy tisztátalan nem ment be az én számba.</verse>
				<verse number="9">A szózat pedig másodszor is felelt nekem az égből: Amiket az Isten megtisztított, te ne mondd tisztátalanoknak.</verse>
				<verse number="10">Ez pedig három ízben történt, és ismét felemelkedett az egész az égbe.</verse>
				<verse number="11">És íme, azonnal három férfiú érkezett a házhoz, amelyben voltam, akiket Cézáreából küldtek énhozzám.</verse>
				<verse number="12">A Lélek pedig azt mondta nekem, hogy menjek el velük minden kételkedés nélkül. Eljött azonban velem ez a hat atyafi is, és bementünk annak az embernek a házába.</verse>
				<verse number="13">És ő elbeszélte nekünk, hogyan látta, amint az angyal megállt az ő házában, és ezt mondta neki: Küldj embereket Joppéba, és hívasd magadhoz Simont, akit Péternek neveznek.</verse>
				<verse number="14">Ő olyan igéket fog hirdetni neked, melyek által megtartatsz mind te, és mind az egész házad népe.</verse>
				<verse number="15">Mikor pedig elkezdtem beszélni, leszállt a Szentlélek rájuk, miképpen reánk is kezdetben.</verse>
				<verse number="16">Eszembe jutott akkor az Úrnak mondása, amint mondta: János ugyan vízzel keresztelt, ti azonban Szentlélekkel fogtok megkereszteltetni.</verse>
				<verse number="17">Ha tehát az Isten hasonló ajándékát adta nekik is, mint nekünk is, akik hittünk az Úr Jézus Krisztusban, kicsoda voltam én, hogy az Istent eltilthattam volna?“</verse>
				<verse number="18">Mindezek hallatára aztán megnyugodtak, és dicsőítették az Istent ezt mondva: „Eszerint hát a pogányoknak is adott az Isten megtérést az életre!“</verse>
				<verse number="19">Azok tehát, akik szétszóródtak az üldözés miatt, amely István miatt támadott, eljutottak Föníciáig, Ciprusig és Antiókhiáig, senkinek nem prédikálták az igét, hanem csak a zsidóknak.</verse>
				<verse number="20">Volt azonban közöttük néhány ciprusi és cirénei férfi, akik amikor Antiókhiába bementek, szóltak a görögöknek, hirdetve az Úr Jézust.</verse>
				<verse number="21">És az Úr keze volt velük, úgyhogy nagy sokaság tért meg az Úrhoz, s hívőkké lettek.</verse>
				<verse number="22">Eljutott ennek a híre a jeruzsálemi gyülekezet fülébe, ezért kiküldték Barnabást, hogy menjen el egészen Antiókhiáig.</verse>
				<verse number="23">Amikor oda jutott, és látta az Isten kegyelmét, örvendezett, és arra intette mindnyájukat, hogy állhatatos szívvel maradjanak meg az Úrban.</verse>
				<verse number="24">Mert jámbor, Szentlélekkel és hittel teljes férfiú volt ő. És nagy sokaság csatlakozott az Úrhoz.</verse>
				<verse number="25">Elment azután Barnabás Tarzuszba, hogy felkeresse Sault, és amikor rátalált elvitte őt Antiókhiába.</verse>
				<verse number="26">Így történt, hogy egy egész esztendeig forgolódtak a gyülekezetben, és tanítottak nagy sokaságot. A tanítványokat először Antiókhiában nevezték keresztyéneknek.</verse>
				<verse number="27">Ez időtájt pedig próféták mentek Jeruzsálemből Antiókhiába.</verse>
				<verse number="28">Felkelt pedig egy közülük, név szerint Agabosz, megjelentette a Lélek által, hogy az egész földkerekségen nagy éhínség lesz; amely be is következett Klaudiusz császár idejében.</verse>
				<verse number="29">A tanítványok pedig elhatározták, hogy aszerint, amint kinek-kinek közülük módjában áll, küldenek valami segítséget a Júdeában lakó testvéreknek.</verse>
				<verse number="30">Ezt meg is tették, és Barnabással és Saullal elküldték a vénekhez.</verse>
			</chapter>
			<chapter number="12">
				<verse number="1">Abban az időben pedig Heródes király kegyetlenkedni kezdett némelyekkel, a gyülekezetből valók közül.</verse>
				<verse number="2">Fegyverrel ölette meg Jakabot, Jánosnak testvérét.</verse>
				<verse number="3">Amikor látta, hogy ez tetszik a zsidóknak, elhatározta magában, hogy elfogatja Pétert is. (Akkor pedig a kovásztalan kenyerek napjai voltak.)</verse>
				<verse number="4">El is fogatta, tömlöcbe vettette, átadta négy négyes katonai szakasznak, hogy őrizzék, mert húsvét után akarta a nép elé vezettetni.</verse>
				<verse number="5">Pétert tehát a börtönben őrizték, a gyülekezet pedig szüntelen könyörgött az Istennek ő érte.</verse>
				<verse number="6">Amikor pedig Heródes elő akarta vezettetni, azon az éjszakán Péter két vitéz között aludt, megkötözve két lánccal, és őrök őrizték az ajtó előtt a tömlöcöt.</verse>
				<verse number="7">És íme, az Úrnak angyala eljött, és világosság fénylett a tömlöcben: meglökte Péter oldalát, felkeltette őt, és ezt mondta: „Kelj föl hamar!“ És leestek a láncok a kezeiről.</verse>
				<verse number="8">Ezt mondta neki az angyal: „Övezd fel magadat, és kösd fel saruidat.“ És úgy cselekedett. Azután pedig ezt mondta neki: „Vedd fel felsőruhádat, és kövess engem!“</verse>
				<verse number="9">Ekkor kiment, és követte őt, de nem tudta, hogy valóság-e az, ami történik az angyallal, hanem azt hitte, hogy látomása van.</verse>
				<verse number="10">Amikor pedig átmentek az első őrsön és a másodikon, a vaskapuhoz jutottak, amely a városba visz, az magától megnyílt előttük. Kimentek rajta, és egy utcán előrementek, és az angyal hirtelen eltávozott tőle.</verse>
				<verse number="11">Péter pedig magához térve ezt mondta: „Most tudom igazán, hogy az Úr elküldte az ő angyalát, és megszabadított engem Heródes kezéből, és attól, amit az egész zsidó népnek várt.“</verse>
				<verse number="12">Miután ezt megértette, elment Máriának, János, más néven Márk anyjának házához, ahol sokan voltak összegyűlve, és imádkoztak.</verse>
				<verse number="13">Mikor Péter zörgetett a tornác ajtaján, egy Rodé nevű szolgálóleány ment oda, hogy hallgatózzék.</verse>
				<verse number="14">Megismerte Péter hangját, és örömében nem nyitotta ki a kaput, hanem befutott, és hírül adta, hogy Péter áll a kapu előtt.</verse>
				<verse number="15">Azok pedig azt mondták neki: „Elment az eszed.“ Ő azonban erősítgette, hogy úgy van. Azok pedig azt mondták: „Az ő angyala az.“</verse>
				<verse number="16">Péter pedig szüntelen zörgetett. Amikor aztán kinyitották, meglátták őt, és elálmélkodtak.</verse>
				<verse number="17">Miután pedig kezével intett nekik, hogy hallgassanak, elbeszélte nekik, hogyan hozta ki őt az Úr a tömlöcből. És ezt mondta: „Adjátok tudtára ezeket Jakabnak és az atyafiaknak.“ És kiment, és elment egy más helyre.</verse>
				<verse number="18">Amikor megvirradt, nem csekély háborúság támadt a vitézek között, hogy mi történt Péterrel.</verse>
				<verse number="19">Heródes pedig mikor előhívatta őt, és nem találta, kivallatta az őröket, és megparancsolta, hogy végezzék ki őket. Azután lement Júdeából Cézáreába, és ott időzött.</verse>
				<verse number="20">Heródes pedig ellenséges indulattal volt a tírusziak és szidóniak iránt. De azok egy akarattal eljöttek hozzá, és Blásztuszt, a király kamarását megnyerték, és békességet kértek, mivel az ő tartományukat a királyéból élelmezték.</verse>
				<verse number="21">Egy kitűzött napon pedig Heródes királyi ruhájába felöltözött, és székében ülve nyilvánosan szólt hozzájuk.</verse>
				<verse number="22">A nép pedig felkiáltott: „Isten szava ez és nem emberé.“</verse>
				<verse number="23">És azonnal megverte őt az Úrnak angyala, azért, hogy nem az Istennek adta a dicsőséget. Férgek emésztették meg, és meghalt.</verse>
				<verse number="24">Az Istennek igéje pedig növekedett és terjedt.</verse>
				<verse number="25">Barnabás és Saul pedig betöltve szolgálatukat visszatértek Jeruzsálemből, maguk mellé vették Jánost is, akinek másik neve Márk volt.</verse>
			</chapter>
			<chapter number="13">
				<verse number="1">Antiókhiában az ott levő gyülekezetben volt néhány próféta és tanító: Barnabás és Simeon, akit Nigernek hívtak, és a cirénei Lucius és Manaén, akit Heródessel, a negyedes fejedelemmel együtt neveltek, és Saul.</verse>
				<verse number="2">Amikor pedig ők szolgáltak az Úrnak és böjtöltek, ezt mondta a Szentlélek: „Válasszátok ki nekem Barnabást és Sault arra a munkára, amelyre őket elhívtam.“</verse>
				<verse number="3">Akkor, miután böjtöltek és imádkoztak, kezeiket rájuk tették, és elbocsátották őket.</verse>
				<verse number="4">Ők pedig, miután elküldte őket a Szentlélek, lementek Szeleukiába, és onnan eleveztek Ciprusba.</verse>
				<verse number="5">Mikor Szalamiszba jutottak, hirdették az Isten igéjét a zsidók zsinagógáiban. János is velük volt, mint segítőtárs.</verse>
				<verse number="6">Miután bejárták a szigetet egészen Páfoszig, találkoztak egy ördöngös hamispróféta zsidóval, akinek neve Barjézus volt,</verse>
				<verse number="7">aki együtt volt Szergiusz Paulusz tiszttartóval, ezzel az okos emberrel. Magához hívatta Barnabást és Sault, és hallani akarta az Isten igéjét.</verse>
				<verse number="8">Elimás, az ördöngös (mert az ő neve ugyanis ezt jelenti) azonban ellenkezett velük, igyekezve a tiszttartót elfordítani a hittől.</verse>
				<verse number="9">De Saul, aki Pál is, megtelve Szentlélekkel, szemeit reá vetette,</verse>
				<verse number="10">és ezt mondta: „Ó minden álnoksággal és minden gonoszsággal teljes ördögfajzat, minden igazságnak ellensége, nem szűnsz meg az Úrnak igaz útjait elferdíteni?</verse>
				<verse number="11">Most azért íme, az Úrnak keze van rajtad, és vak leszel, és nem látod a napot egy ideig!“ És azonnal homály és sötétség szállt reá, és botorkálva keresett vezetőket magának.</verse>
				<verse number="12">A tiszttartó, amikor látta, hogy mi történt, elálmélkodott az Úrnak tudományán, és hitt.</verse>
				<verse number="13">Pál és kísérői elhajóztak Páfoszból, Pergébe, és Pamfiliának városába mentek. János azonban elvált tőlük, és visszatért Jeruzsálembe.</verse>
				<verse number="14">Ők Pergéből tovább mentek, és eljutottak Antiókhiába, Pizidiának városába, és bementek szombatnapon a zsinagógába és leültek.</verse>
				<verse number="15">A törvény és a próféták felolvasása után a zsinagóga elöljárói odaküldtek hozzájuk, és ezt mondták: „Atyánkfiai, férfiak, ha van valami intő beszédetek a néphez, szóljatok.“</verse>
				<verse number="16">Pál akkor felkelt, kezével intett, és ezt mondta: „Izrael férfiai és ti, akik félitek az Istent, halljátok meg!</verse>
				<verse number="17">Ennek a népnek, Izraelnek Istene kiválasztotta a mi atyáinkat, és e népet fölemelte, amikor Egyiptom földjén jövevények voltak, és onnan kihozta őket hatalmas karja által.</verse>
				<verse number="18">Azután közel negyven esztendeig tűrte az ő erkölcsüket a pusztában.</verse>
				<verse number="19">És miután eltörölt hét népet a Kánaán földjén, azoknak földjét sorsvetéssel elosztotta közöttük.</verse>
				<verse number="20">Azután mintegy négyszázötven esztendeig adott bírákat egészen Sámuel prófétáig.</verse>
				<verse number="21">Azután pedig királyt kértek maguknak, és az Isten Sault adta nekik, a Kis fiát, a Benjámin nemzetségéből való férfiút negyven esztendeig.</verse>
				<verse number="22">És amikor őt elvetette, Dávidot emelte nekik királyul; akiről bizonyságot is tett, és ezt mondta: »Szívem szerint való férfiút találtam, Dávidot, Isai fiát, aki minden akaratomat véghez viszi.«</verse>
				<verse number="23">Az ő utódából támasztott Isten, ígérete szerint, Izraelnek szabadítót, Jézust,</verse>
				<verse number="24">miután János az ő eljövetele előtt a megtérésnek keresztségét prédikálta Izrael egész népének.</verse>
				<verse number="25">Amikor pedig be akarta fejezni János az ő tisztét, ezt mondta: Akinek ti gondoltok engem, nem az vagyok, hanem íme, utánam jön, akinek nem vagyok méltó megoldani lábainak saruját sem.</verse>
				<verse number="26">Atyámfiai, férfiak, Ábrahám nemzetének fiai, és akik köztetek félik az Istent, az üdvösségnek ez az igéje nektek küldetett.</verse>
				<verse number="27">De akik Jeruzsálemben laknak, és azoknak vezetői, nem ismerték fel őt, és a prófétáknak szavait, melyeket minden szombaton felolvasnak, ítéletükkel betöltötték.</verse>
				<verse number="28">És bár semmi halálra való okot nem találtak, kérték Pilátustól, hogy ölesse meg.</verse>
				<verse number="29">Amikor mindazokat elvégezték, ami róla meg van írva, a fáról levéve sírba helyezték.</verse>
				<verse number="30">De az Isten feltámasztotta őt halottaiból,</verse>
				<verse number="31">és megjelent több napon át azoknak, akik együtt jöttek fel vele Galileából Jeruzsálembe, akik az ő tanúi a nép előtt.</verse>
				<verse number="32">Mi is hirdetjük nektek az atyáknak tett ígéretet, hogy azt az Isten betöltötte nekünk, az ő fiainak feltámasztotta Jézust.</verse>
				<verse number="33">Amint a második zsoltárban is meg van írva: »Fiam vagy te, ma nemzettelek téged.«</verse>
				<verse number="34">Azt pedig, hogy feltámasztotta őt halottaiból, úgy hogy nem is fog többé az enyészetbe visszatérni, így mondta: »Nektek váltom be a Dávidnak szóló biztos, szent ígéreteket.«</verse>
				<verse number="35">Azért mondja másutt is: »Nem engeded, hogy a te Szentedet rothadás érje.«</verse>
				<verse number="36">Mert Dávid, miután a saját idejében szolgált az Isten akaratának, meghalt, és eltemették az ő atyái mellé, és utolérte a rothadás.</verse>
				<verse number="37">De akit Isten feltámasztott, azt nem érte rothadás.</verse>
				<verse number="38">Tudjátok meg hát, atyámfiai, férfiak, hogy őáltala hirdetjük nektek a bűnök bocsánatát,</verse>
				<verse number="39">és mindazokból, amikből a Mózes törvénye által nem nyerhettek megigazulást, őáltala mindenki megigazul, aki hisz.</verse>
				<verse number="40">Vigyázzatok tehát, hogy rajtatok ne teljesedjen be, amit a próféták megmondtak:</verse>
				<verse number="41">»Lássátok meg, ti megvetők, és csodálkozzatok, és semmisüljetek meg, mert én olyan dolgot cselekszem napjaitokban, olyan dolgot, amelyet nem hinnétek, ha valaki elmondaná nektek.«“</verse>
				<verse number="42">Amikor pedig mentek ki a zsinagógából, kérték a pogányok, hogy a következő szombaton is prédikálják nekik ezeket a beszédeket.</verse>
				<verse number="43">Amikor pedig szétoszlott a gyülekezet, sokan a zsidók közül, és az istenfélő prozeliták közül követték Pált és Barnabást, akik beszéltek velük, és biztatták őket, hogy maradjanak meg az Isten kegyelmében.</verse>
				<verse number="44">A következő szombaton aztán majdnem az egész város összegyűlt az Isten igéjének hallgatására.</verse>
				<verse number="45">Amikor pedig látták a zsidók a sokaságot, elteltek irigységgel, és ellenkezve és káromlást szólva ellene mondtak azoknak, amiket Pál mondott.</verse>
				<verse number="46">Akkor Pál és Barnabás nagy bátorsággal ezt mondták: „Először nektek kellett hirdetnünk az Isten igéjét, de mivel ti megvetitek azt, és nem tartjátok méltóknak magatokat az örök életre, íme, a pogányokhoz fordulunk.</verse>
				<verse number="47">Mert így parancsolta nekünk az Úr: »Pogányok világosságául rendeltelek téged, hogy üdvösségükre légy a földnek széléig.«“</verse>
				<verse number="48">A pogányok pedig mikor ezeket hallották, örvendeztek és magasztalták az Úr igéjét, és mindazok, akik örök életre választattak, hittek.</verse>
				<verse number="49">Az Úrnak igéje pedig elterjedt az egész tartományban.</verse>
				<verse number="50">A zsidók azonban felbujtották az istenfélő és tisztességes asszonyokat, a városnak vezetőit, és üldözést szítottak Pál és Barnabás ellen, és kiűzték őket határukból.</verse>
				<verse number="51">Azok pedig lábuknak porát lerázva ellenük, elmentek Ikóniumba.</verse>
				<verse number="52">A tanítványok pedig beteltek örömmel és Szentlélekkel.</verse>
			</chapter>
			<chapter number="14">
				<verse number="1">Történt pedig Ikóniumban, hogy együtt mentek be a zsidók zsinagógájába, és úgy prédikáltak, hogy mind a zsidókból, mind a görögökből is nagyon sokan lettek hívővé.</verse>
				<verse number="2">Akik azonban a zsidók közül nem hittek, felingerelték, és megharagították a pogányok lelkét az atyafiak ellen.</verse>
				<verse number="3">Mégis sok időt töltöttek ott, bátran prédikálva az Úrban, aki bizonyságot tett az ő kegyelmének beszéde mellett, és megadta, hogy jelek és csodák történjenek a kezeik által.</verse>
				<verse number="4">De a város sokasága meghasonlott, és némelyek a zsidók mellett, mások pedig az apostolok mellett voltak.</verse>
				<verse number="5">Akkor a pogányok és zsidók a főembereikkel együtt támadást indítottak, hogy bosszút álljanak, és megkövezzék őket.</verse>
				<verse number="6">Ők ezt megtudták, és elmenekültek Likaóniának városaiba, Lisztrába, Derbébe és a körülötte lévő tartományba,</verse>
				<verse number="7">és ott hirdették az evangéliumot.</verse>
				<verse number="8">Lisztrában élt egy béna lábú ember, aki születésétől fogva sánta volt, és soha nem tudott járni.</verse>
				<verse number="9">Ő hallotta Pált beszélni, aki rátekintett, és látta, hogy van hite, hogy meggyógyuljon,</verse>
				<verse number="10">és hangosan ezt mondta neki: „Állj fel lábaidra egyenesen!“ És az felszökött, és járt.</verse>
				<verse number="11">A sokaság pedig, amikor látta, amit Pál cselekedett, így kiáltott likaóniai nyelven: „Az istenek jöttek le hozzánk ember képében!“</verse>
				<verse number="12">Barnabást Jupiternek, Pált pedig Merkúriusnak mondták, mert ő volt a szóvivő.</verse>
				<verse number="13">Jupiter papja pedig, akinek az ő városuk előtt volt temploma, felkoszorúzott bikákat hajtott a kapukhoz, és a sokasággal együtt áldozatot akart bemutatni.</verse>
				<verse number="14">Amikor azonban ezt meghallották az apostolok, Barnabás és Pál, köntösüket megszaggatták, a sokaság közé futottak és ezt kiáltották:</verse>
				<verse number="15">„Férfiak, miért művelitek ezeket? Mi is hozzátok hasonló természetű emberek vagyunk, és azt az örvendetes üzenetet hirdetjük nektek, hogy ezektől a hiábavaló dolgoktól az élő Istenhez térjetek, aki teremtette a mennyet, a földet, a tengert, és mindent, ami azokban van.</verse>
				<verse number="16">Ő az elmúlt időkben hagyta, hogy a pogányok mind a maguk útján haladjanak,</verse>
				<verse number="17">bár nem hagyta magát tanúbizonyság nélkül, mert jótevőnk volt, a mennyből esőt és termő időt adott nekünk, és betöltötte eledellel és örömmel a szívünket.“</verse>
				<verse number="18">Ezeket mondva, nagy nehezen lecsendesítették a sokaságot, hogy nekik ne áldozzanak.</verse>
				<verse number="19">Azonban Antiókhiából és Ikóniumból zsidók jöttek oda, és a sokaságot úgy fellázították, hogy megkövezték Pált, kivonszolták a városból, és azt gondolták, hogy meghalt.</verse>
				<verse number="20">De amikor a tanítványok körülvették őt, felkelt, bement a városba, és másnap Barnabással elment Derbébe.</verse>
				<verse number="21">Miután annak a városnak hirdették az evangéliumot, sokakat tanítvánnyá tettek, visszatértek Lisztrába, Ikóniumba és Antiókhiába.</verse>
				<verse number="22">Erősítették a tanítványok lelkét, intve őket, hogy maradjanak meg a hitben, mivel sok háborúságon keresztül kell nekünk az Isten országába bemennünk.</verse>
				<verse number="23">Miután pedig gyülekezetenként elöljárókat választottak nekik, imádkozva és böjtölve az Úrnak ajánlották őket, akiben hittek.</verse>
				<verse number="24">És Pizidián átmenve elmentek Pamfiliába,</verse>
				<verse number="25">majd miután Pergében hirdették az igét, lementek Attáliába.</verse>
				<verse number="26">Onnan elhajóztak Antiókhiába, ahonnan az Isten kegyelmére bízták őket, arra a munkára, melyet el is végeztek.</verse>
				<verse number="27">Amikor pedig megérkeztek, és a gyülekezetet egybehívták, elbeszélték milyen nagy dolgokat cselekedett az Isten ő velük, és hogy a pogányoknak kaput nyitott a hitre.</verse>
				<verse number="28">Ott aztán nem kevés időt töltöttek a tanítványokkal.</verse>
			</chapter>
			<chapter number="15">
				<verse number="1">Némelyek pedig, akik Júdeából jöttek le, így tanították az atyafiakat: „Ha körül nem metélkedtek Mózes rendelése szerint, nem üdvözülhettek.“</verse>
				<verse number="2">Amikor pedig Pálnak és Barnabásnak nagy viszálya és vitája lett velük, azt határozták el, hogy Pál és Barnabás, és néhányan mások közülük, menjenek fel az apostolokhoz és a vénekhez Jeruzsálembe, e kérdés ügyében.</verse>
				<verse number="3">Kikísérte tehát őket a gyülekezet, és átmentek Fönícián és Samárián, elmondták a pogányok megtérését, és nagy örömet szereztek az összes atyafiaknak.</verse>
				<verse number="4">Amikor pedig megérkeztek Jeruzsálembe, a gyülekezet, az apostolok és a vének fogadták őket, és ők elbeszélték, milyen nagy dolgokat cselekedett az Isten velük.</verse>
				<verse number="5">Előállt azonban néhány hivő, akik a farizeusok szerzetéből valók voltak, és azt mondták, hogy körül kell metélni őket, és meg kell parancsolni, hogy Mózes törvényét megtartsák.</verse>
				<verse number="6">Az apostolok és a vének ezért egybegyűltek, hogy e felől a dolog felöl határozzanak.</verse>
				<verse number="7">Amikor nagy vita támadt, felkelt Péter, és ezt mondta nekik: „Atyámfiai, férfiak, ti tudjátok, hogy az Isten régóta kiválasztott engem közülünk, hogy a pogányok az én számból hallják az evangélium beszédét, és higgyenek.</verse>
				<verse number="8">A szíveket ismerő Isten pedig bizonyságot tett mellettük, mert Szentlelket adott nekik, amint nekünk is.</verse>
				<verse number="9">Semmi különbséget nem tett közöttünk és ő közöttük, a hit által tisztította meg szívüket.</verse>
				<verse number="10">Most azért mit kísértitek az Istent, hogy a tanítványok nyakába olyan igát tegyetek, amelyet sem a mi atyáink, sem mi el nem hordozhattunk?</verse>
				<verse number="11">Sőt inkább az Úr Jézus Krisztus kegyelme által hisszük, hogy megtartatunk, miképpen ők is.“</verse>
				<verse number="12">Erre elhallgatott az egész sokaság, és hallgatták Barnabást és Pált, amint elbeszélték, mennyi jelt és csodát tett az Isten általuk a pogányok között.</verse>
				<verse number="13">Miután pedig elhallgattak, Jakab ezt mondta: „Atyámfiai, férfiak, hallgassatok meg engem!</verse>
				<verse number="14">Simon elmondta, hogyan gondoskodott az Isten arról, hogy a pogányok közül vegyen népet az ő nevének.</verse>
				<verse number="15">És ezzel egyeznek a próféták mondásai, amint meg van írva:</verse>
				<verse number="16">»Ezek után megtérek és felépítem Dávidnak leomlott sátrát; Omladékait helyreállítom, és ismét felépítem,</verse>
				<verse number="17">hogy megkeresse az emberek többi része az Urat, és a pogányok mindnyájan, akik az én nevemről neveztetnek. Ezt mondja az Úr, ki mindezeket megcselekszi.</verse>
				<verse number="18">Tudja az Isten öröktől fogva minden cselekedetét.«</verse>
				<verse number="19">Ezért én azt mondom, hogy nem kell háborgatni azokat, akik a pogányok közül térnek meg az Istenhez.</verse>
				<verse number="20">Hanem írjuk meg nekik azt, hogy tartózkodjanak a bálványok tisztátalanságától, a paráznaságtól, a megfojtott állattól és a vértől.</verse>
				<verse number="21">Mert Mózesnek régi nemzedékek óta minden városban megvannak a hirdetői, hiszen a zsinagógákban minden szombaton olvassák őt.“</verse>
				<verse number="22">Akkor az apostoloknak és a véneknek az egész gyülekezettel együtt úgy tetszett, hogy férfiakat válasszanak ki maguk közül, és elküldjék Antiókhiába Pállal és Barnabással: Júdást, akinek mellék neve Barsabbás és Szilászt, akik az atyafiak között vezető emberek voltak.</verse>
				<verse number="23">Ezt az írást küldték velük: „Az apostolok, a vének, és az atyafiak az Antiókhiában, Szíriában és Ciliciában élő, pogányok közül való atyafiaknak üdvözletüket küldik!</verse>
				<verse number="24">Mivel meghallottuk, hogy némelyek közülünk, akiknek mi parancsot nem adtunk erre, kimentek és megzavartak titeket beszédeikkel, feldúlták lelketeket, azt mondva, hogy metélkedjetek körül, és a törvényt tartsátok meg,</verse>
				<verse number="25">úgy gondoltuk, miután egyetértésre jutottunk, hogy kiválasztunk férfiakat, és elküldjük hozzátok a mi szeretteinkkel, Barnabással és Pállal,</verse>
				<verse number="26">olyan emberekkel, akik életüket tették kockára a mi Urunk Jézus Krisztus nevéért.</verse>
				<verse number="27">Elküldtük azért Júdást és Szilászt, akik élőszóval szintén tudtotokra adják ugyanezeket.</verse>
				<verse number="28">Mert tetszett a Szentléleknek és nekünk, hogy semmi több terhet ne tegyünk reátok ezeken a szükséges dolgokon kívül:</verse>
				<verse number="29">hogy tartózkodjatok a bálványoknak áldozott dolgoktól, a vértől, a megfojtott állattól és a paráznaságtól, amelyektől ha megóvjátok magatokat, jól dolgotok lesz. Legyetek egészségben!“</verse>
				<verse number="30">Ők tehát, miután elbocsátották őket, elmentek Antiókhiába, egybegyűjtötték a sokaságot, átadták a levelet.</verse>
				<verse number="31">Amikor elolvasták, örültek az intésnek.</verse>
				<verse number="32">Júdás és Szilász pedig mivel maguk is próféták voltak, sok beszéddel intették és erősítették az atyafiakat.</verse>
				<verse number="33">Miután pedig egy bizonyos időt eltöltöttek ott, az atyafiak elbocsátották őket békességgel az apostolokhoz. (</verse>
				<verse number="34">De Szilásznak tetszett ott maradni.)</verse>
				<verse number="35">Pál és Barnabás is Antiókhiában időztek, tanították és prédikálták a többiekkel az Úrnak igéjét.</verse>
				<verse number="36">Néhány nap múlva pedig Pál ezt mondta Barnabásnak: „Most, hogy visszatértünk, látogassuk meg atyánkfiait minden városban, amelyben hirdettük az Úrnak igéjét, lássuk: hogy vannak.“</verse>
				<verse number="37">Barnabás azt tanácsolta, hogy vegyék maguk mellé Jánost, akit Márknak hívnak.</verse>
				<verse number="38">Pál azonban azt tartotta méltónak, hogy aki elszakadt tőlük Pamfiliától fogva, és nem ment velük a munkára, ne vegyék maguk mellé.</verse>
				<verse number="39">Meghasonlás támadt közöttük, úgyhogy elszakadtak egymástól, és Barnabás maga mellé vette Márkot, elhajózott Ciprusba.</verse>
				<verse number="40">Pál pedig Szilászt választotta maga mellé, és az atyafiaktól az Isten kegyelmére bízva útra kelt.</verse>
				<verse number="41">Bejárta Szíriát és Ciliciát, és erősítette a gyülekezeteket.</verse>
			</chapter>
			<chapter number="16">
				<verse number="1">Eljutott Derbébe és Lisztrába is. És íme volt ott egy Timóteus nevű tanítvány, egy hívő zsidó asszonynak, de görög atyának fia,</verse>
				<verse number="2">akiről jó bizonyságot tettek a Lisztrában és Ikóniumban élő atyafiak.</verse>
				<verse number="3">Őt Pál magával akarta vinni, és körülmetélte őt a zsidókra való tekintettel, akik azokon a helyeken voltak: mert mindnyájan ismerték atyját, hogy görög volt.</verse>
				<verse number="4">Amint átmentek a városokon, meghagyták nekik, hogy tartsák meg azokat a rendeleteket, amelyeket a Jeruzsálemben levő apostolok és vének hoztak.</verse>
				<verse number="5">A gyülekezetek pedig erősödtek a hitben, és számuk naponként gyarapodott.</verse>
				<verse number="6">Mivel a Szentlélek megtiltotta, hogy az igét Ázsiában hirdessék, körbejárták Frígiát és Galácia tartományát.</verse>
				<verse number="7">Mízia felé mentek, és igyekeztek Bitíniába jutni, de nem eresztette őket a Lélek.</verse>
				<verse number="8">Áthaladtak azért Mízián, lementek Tróászba.</verse>
				<verse number="9">Azon az éjszakán látomás jelent meg Pálnak: egy macedón férfiú állt előtte, kérve őt: „Gyere át Macedóniába, és légy segítségül nekünk!“</verse>
				<verse number="10">Mihelyt pedig a látomást látta, azonnal igyekezett elmenni Macedóniába, megértve, hogy oda hívott minket az Úr, hogy azoknak prédikáljuk az evangéliumot.</verse>
				<verse number="11">Elhajózva Tróászból, egyenesen Szamothrákéba mentünk, másnap meg Neápoliszba.</verse>
				<verse number="12">Onnét pedig Filippibe, amely Macedónia azon részének első gyarmatvárosa. Ebben a városban töltöttünk néhány napot.</verse>
				<verse number="13">Szombatnapon kimentünk a városon kívül egy folyóvíz mellé, ahol az imádkozás szokott lenni, és leülve beszélgettünk az egybegyűlt asszonyokkal.</verse>
				<verse number="14">Egy Lídia nevű, Thiatíra városbeli bíborárus asszony, aki félte az Istent, hallgatott ránk. Az Úr megnyitotta szívét, hogy figyeljenek azokra, amiket Pál mondott.</verse>
				<verse number="15">Amikor pedig megkeresztelkedett egész házanépével együtt, kért minket: „Ha az Úr hívének ítéltetek engem, gyertek az én házamhoz, és maradjatok ott. És unszolt minket.“</verse>
				<verse number="16">Történt pedig, hogy amikor a könyörgésre mentünk, egy szolgálóleányka jött elénk, akiben jövendőmondásnak lelke volt, és az ő urainak nagy hasznot hajtott jövendőmondásával.</verse>
				<verse number="17">Követte Pált és minket, és így kiáltott: „Ezek az emberek a magasságos Istennek szolgái, akik nektek az üdvösségnek útját hirdetik.“</verse>
				<verse number="18">És ezt több napon át művelte. Pál azonban megharagudott és hátrafordulva, ezt mondta a léleknek: „Parancsolom neked a Jézus Krisztus nevében, hogy menj ki belőle.“ És kiment abban az órában.</verse>
				<verse number="19">Amikor látták urai, hogy keresetüknek a reménysége elveszett, megfogták Pált és Szilászt, a piacra vonszolták őket a hatóságok elé.</verse>
				<verse number="20">Odavezették őket a bírákhoz és ezt mondták: „Ezek az emberek zsidó létükre megháborítják a mi városunkat.</verse>
				<verse number="21">Olyan szertartásokat hirdetnek, amelyeket nem szabad elfogadnunk, sem cselekednünk, mivel rómaiak vagyunk.“</verse>
				<verse number="22">És velük együtt támadt a sokaság ellenük. A bírák pedig letépették ruháikat, megvesszőztették őket.</verse>
				<verse number="23">Miután sok ütést mértek rájuk, börtönbe vetették őket, megparancsolva a börtönőrnek, hogy gondosan őrizze őket.</verse>
				<verse number="24">Ezt a parancsot megfogadva, a belső tömlöcbe vetette őket, és lábaikat kalodába szorította.</verse>
				<verse number="25">Éjféltájban pedig Pál és Szilász imádkozott, és énekkel dicsőítették az Istent. A foglyok pedig hallgatták őket.</verse>
				<verse number="26">Hirtelen nagy földindulás lett, annyira, hogy megrendültek a börtön alapjai, és azonnal megnyílt az összes ajtó, és mindnyájuknak lehulltak bilincsei.</verse>
				<verse number="27">A börtönőr pedig fölserkent, és látta, hogy nyitva vannak a börtönajtók, kivonta kardját, és meg akarta magát ölni, mert azt gondolta, hogy elszöktek a foglyok.</verse>
				<verse number="28">Pál azonban hangosan kiáltott: „Semmi kárt ne tégy magadban, mert mindnyájan itt vagyunk!“</verse>
				<verse number="29">Ő pedig világosságot kérve beugrott, és remegve borult Pál és Szilász elé;</verse>
				<verse number="30">majd kihozta őket, ezt és mondta: „Uraim, mit kell cselekednem, hogy üdvözüljek??“</verse>
				<verse number="31">Azok pedig ezt mondták: „Higgy az Úr Jézus Krisztusban, és üdvözülsz mind te, mind a te házad népe!“</verse>
				<verse number="32">És hirdették az Úr igéjét neki és mindazoknak, akik a házánál voltak.</verse>
				<verse number="33">Ekkor magához vette őket az éjszakának abban az órájában, megmosta sebeiket, és azonnal megkeresztelkedett egész háza népével együtt.</verse>
				<verse number="34">Azután bevitte őket házába, asztalt terített nekik, és egész háznépével együtt örvendezett, hogy hitt az Istennek.</verse>
				<verse number="35">Amikor pedig megvirradt, a bírák elküldték a szolgákat ezt üzenve: „Bocsásd el azokat az embereket.“</verse>
				<verse number="36">A börtönőr pedig tudtatta ezeket Pállal: „A bírák ide küldtek, hogy bocsássalak el titeket: most azért távozzatok, menjetek el békességgel!“</verse>
				<verse number="37">Pál pedig ezt mondta nekik: „Megvesszőztek minket nyilvánosan, ítélet nélkül, holott római emberek vagyunk, és börtönbe vetettek: és most alattomban akarnak bennünket elküldeni? Nem úgy, hanem jöjjenek ők maguk, és vezessenek ki minket.“</verse>
				<verse number="38">A szolgák pedig megmondták a bíráknak ezeket a beszédeket. Azok pedig megijedtek, amikor meghallották, hogy rómaiak,</verse>
				<verse number="39">odamentek, megkövették és kivezették őket, kérték, hogy menjenek el a városból.</verse>
				<verse number="40">Amint kijöttek a börtönből, bementek Lídiához. Amikor meglátták az atyafiakat, vigasztalták őket, és eltávoztak.</verse>
			</chapter>
			<chapter number="17">
				<verse number="1">Miután pedig átmentek Amfipoliszon és Apollónián, Thesszalonikába érkeztek, ahol a zsidóknak zsinagógájuk volt.</verse>
				<verse number="2">Pál pedig, amint szokása volt, bement hozzájuk, és három szombaton át vitatkozott velük az Írásokról.</verse>
				<verse number="3">Megmagyarázta és kimutatta, hogy Krisztusnak szenvednie kellett, és fel kellett támadnia a halálból; és hogy ez a Jézus a Krisztus, akit én hirdetek nektek.</verse>
				<verse number="4">Némelyek közülük hittek, és csatlakoztak Pálhoz és Szilászhoz, úgyszintén az istenfélő görögök közül is igen sokan, valamint az előkelő asszonyok közül is nem kevesen.</verse>
				<verse number="5">De a zsidók, akik nem hittek, irigységtől felindulva maguk mellé vettek a piaci népségből néhány gonosz férfit, csődületet támasztottak és felizgatták a várost. Jázon házát megostromolták, s igyekeztek őket kihozni a nép elé.</verse>
				<verse number="6">Mikor pedig nem találták őket, Jázont és néhány atyafit a város elöljárói elé vonszoltak, azt kiáltozva, hogy ezek a felforgatók itt is megjelentek.</verse>
				<verse number="7">Akiket pedig Jázon házába fogadott, mindnyájan a császár parancsolatai ellen cselekszenek, mivelhogy mást tartanak királynak, Jézust.</verse>
				<verse number="8">Fel is indították a sokaságot és a város elöljáróit, akik hallották ezeket.</verse>
				<verse number="9">De amikor Jázon és a többiek kezességet vállaltak értük, elbocsátották őket.</verse>
				<verse number="10">Az atyafiak pedig azonnal, azon az éjszakán elküldték Pált Szilásszal együtt Béreába. Amikor odaérkeztek, elmentek a zsidók zsinagógájába.</verse>
				<verse number="11">Ezek pedig nemesebb lelkűek voltak a thesszalonikaiaknál, mert az igét teljes készséggel fogadták, naponként tudakozva az Írásokat, hogy úgy vannak-e.</verse>
				<verse number="12">Sokan pedig hittek közülük, sőt az előkelő görög asszonyok és férfiak közül is nem kevesen.</verse>
				<verse number="13">Mikor azonban tudtára jutott a Thesszalonikából való zsidóknak, hogy Béreában is prédikálta Pál az Istennek igéjét, elmentek, és a sokaságot ott is felháborították.</verse>
				<verse number="14">De akkor mindjárt elbocsátották az atyafiak Pált, hogy utazzon a tenger felé. Szilász és Timóteus azonban ott maradtak.</verse>
				<verse number="15">Ők pedig elkísérték Pált, egész Athénig, és parancsát Szilászhoz és Timóteushoz vitték, hogy minél hamarább menjenek hozzá.</verse>
				<verse number="16">Athénben pedig, amikor Pál várta őket, háborogott a lelke, látva, hogy a város bálványokkal van tele.</verse>
				<verse number="17">Vitatkozott a zsinagógában a zsidókkal, az istenfélő emberekkel, és a piacon minden nap, azokkal, akikkel találkozott.</verse>
				<verse number="18">Némelyek pedig az epikureus és sztoikus filozófusok közül összeakadtak vele. Néhányan azt mondták: „Mit akarhat ez a csacsogó mondani?“ Mások meg: „Idegen istenségek hirdetőjének látszik“, mivel Jézust és a feltámadást hirdette.</verse>
				<verse number="19">Megragadták őt, az Areopágoszra vitték, s ezt mondták: „Vajon megérthetjük-e mi az az új tudomány, melyet te hirdetsz?</verse>
				<verse number="20">Mert füleinknek idegen dolgokat mondasz: meg akarjuk érteni, miről is van szó.“</verse>
				<verse number="21">Az athéniek pedig és az ott lakó jövevények semmi mással nem voltak elfoglalva, mint újságok megbeszélésével és hallgatásával.</verse>
				<verse number="22">Pál pedig kiállt az Areopágosz közepére, és ezt mondta: „Athéni férfiak, minden tekintetben nagyon istenfélőknek látlak titeket.</verse>
				<verse number="23">Mert amikor bejártam és megszemléltem szentélyeiteket, találkoztam egy oltárral is, amelyre ez volt ráírva: Ismeretlen Istennek. Akit azért ti nem ismerve tiszteltek, azt hirdetem én nektek.</verse>
				<verse number="24">Az Isten, aki teremtette a világot és mindazt, ami abban van, mivelhogy ő mennynek és földnek ura, nem lakik kézzel készített templomokban.</verse>
				<verse number="25">Nem szorul emberi kéz segítségére, mintha szüksége volna valamire, mert ő ad mindenkinek életet, leheletet és mindent.</verse>
				<verse number="26">Az egész emberi nemzetséget egy vérből teremtette, hogy a földnek egész színén lakjanak, meghatározva eleve rendelt idejüket és itt lakásuknak határait,</verse>
				<verse number="27">hogy keressék az Urat, hátha kitapinthatják és megtalálhatják, mert bizony nincs messze egyikünktől sem;</verse>
				<verse number="28">mert őbenne élünk, mozgunk és vagyunk, amiképpen a költőitek közül is némelyek mondták: Mert az ő nemzetsége is vagyunk.</verse>
				<verse number="29">Mivel azért az Istennek nemzetsége vagyunk, nem kell azt gondolnunk, hogy aranyhoz, vagy ezüsthöz, vagy kőhöz, emberi mesterséghez vagy elképzeléshez hasonlatos az istenség.</verse>
				<verse number="30">E tudatlanságnak idejét eddig elnézte az Isten, most megparancsolja az embereknek, mindenkinek mindenütt, hogy térjenek meg,</verse>
				<verse number="31">mert rendelt egy napot, amelyen megítéli majd a föld kerekségét igazságban egy férfiú által, akit erre kiválasztott, bizonyságot téve róla mindenkinek azzal, hogy feltámasztotta őt halálból.“</verse>
				<verse number="32">Amikor pedig a halottak feltámadásáról hallottak, némelyek gúnyolódtak, mások pedig ezt mondták: „Majd még meghallgatunk téged e felől.“</verse>
				<verse number="33">Így aztán Pál elment közülük.</verse>
				<verse number="34">Néhány férfi azonban csatlakozott hozzá és hittek, ezek között az areopágita Dioniziosz is, és egy Damarisz nevű asszony, és mások is.</verse>
			</chapter>
			<chapter number="18">
				<verse number="1">Ezek után Pál Athénből eltávozva, elment Korinthusba.</verse>
				<verse number="2">Amikor pedig egy Akvila nevű, pontuszi származású zsidóra talált — aki nem régen jött Itáliából —, és feleségére Priszcillára (mivel Klaudiusz megparancsolta, hogy a zsidók mind távozzanak Rómából): hozzájuk csatlakozott.</verse>
				<verse number="3">Mivel ugyanolyan mestersége volt, náluk maradt, és dolgozott, ugyanis sátorkészítők voltak.</verse>
				<verse number="4">Minden szombaton pedig a zsinagógában vitatkozott, és igyekezett mind zsidókat, mind görögöket meggyőzni.</verse>
				<verse number="5">Amikor pedig megérkezett Macedóniából Szilász és Timótheus, a lélek szorongatta Pált, és bizonyságot tett a zsidóknak, hogy Jézus a Krisztus.</verse>
				<verse number="6">Amikor pedig azok ellene szegültek és káromlásokat szóltak, ruháiról lerázva a port, ezt mondta nekik: „Véretek szálljon fejetekre, én tiszta vagyok! Mostantól fogva a pogányokhoz megyek.“</verse>
				<verse number="7">És elmenve onnan, elment egy Jusztusz nevű, istenfélő ember házához, akinek háza szomszédos volt a zsinagógával.</verse>
				<verse number="8">Kriszpusz pedig, a zsinagógának feje hitt az Úrban egész háza népével együtt. A korinthusiak közül is sokan, akik hallgatták őt, hittek és megkeresztelkedtek.</verse>
				<verse number="9">Az Úr pedig éjszaka látomásban Pálnak ezt mondta: „Ne félj, hanem szólj, és ne hallgass:</verse>
				<verse number="10">mert én veled vagyok, és senki sem támad reád, hogy neked ártson, mert nekem sok népem van ebben a városban.“</verse>
				<verse number="11">És ott lakott egy esztendeig és hat hónapig, tanítva közöttük az Isten igéjét.</verse>
				<verse number="12">Amikor pedig Gallió volt Akhája tiszttartója, a zsidók egy akarattal Pálra támadtak, a törvényszék elé vitték,</verse>
				<verse number="13">és ezt mondták: „A törvény ellen való istentiszteletre csábítja az embereket.“</verse>
				<verse number="14">Amikor pedig Pál szólásra akarta nyitni száját, Gallió a zsidóknak ezt mondta: „Ha valóban valami bosszútételről, vagy gonosz cselekedetről volna szó, zsidók, igazság szerint meghallgatnálak benneteket.</verse>
				<verse number="15">De ha tanításról, nevekről és a törvényetekről van vita, ti magatok intézzétek el, mert én ezekben bíró nem akarok lenni.“</verse>
				<verse number="16">És elűzte őket a törvényszék elől.</verse>
				<verse number="17">A görögök pedig mindnyájan megragadták Szószthenészt, a zsinagóga fejét, és verték a törvényszék előtt, de Gallió semmit sem törődött velük.</verse>
				<verse number="18">Pál pedig, miután még több napig ott maradt, elbúcsúzott az atyafiaktól, Szíriába hajózott, és vele együtt Priszcilla és Akvila, miután fejét Kenkreában megnyírta, mert fogadalmat tett.</verse>
				<verse number="19">Mikor pedig Efezusba jutott, őket ott hagyta, bement a zsinagógába, s vitatkozott a zsidókkal.</verse>
				<verse number="20">Amikor pedig azok kérték, hogy hosszabb ideig maradjon náluk, nem állt rá,</verse>
				<verse number="21">hanem búcsút vett tőlük, s ezt mondta: „Nekem mindenesetre Jeruzsálemben kell a következő ünnepet töltenem, de ismét eljövök hozzátok, ha Isten akarja.“ És elhajózott Efezusból.</verse>
				<verse number="22">Miután Cézáreába érkezett, felment Jeruzsálembe, köszöntötte a gyülekezetet, majd lement Antiókhiába.</verse>
				<verse number="23">Miután ott bizonyos időt eltöltött, elment, sorra végigjárta Galácia tartományát és Frígiát, erősítve a tanítványokat mind.</verse>
				<verse number="24">Efezusba pedig egy Apollós nevű, alexandriai származású zsidó érkezett, ékesen szóló férfiú, aki az írásokban tudós volt.</verse>
				<verse number="25">Őt már megtanították az Úr útjára, és mivel lélekben buzgó volt, nagyon szorgalmasan hirdette, és tanította az Úrról szóló dolgokat, bár csak János keresztségéről tudott.</verse>
				<verse number="26">Nagy bátorsággal kezdett beszélni a zsinagógában. Mikor pedig meghallgatta őt Akvila és Priszcilla, maguk mellé vették, és világosan kifejtették előtte az Istennek útját.</verse>
				<verse number="27">Amikor pedig Akhájába akart átmenni, buzdították őt az atyafiak, írtak a tanítványoknak, hogy fogadják be őt. Amikor megérkezett, sokat segített azoknak, akik a kegyelem által hittek.</verse>
				<verse number="28">Mert hatalmasan meggyőzte a zsidókat, a nyilvánosság előtt bebizonyítva az Írásokból, hogy Jézus a Krisztus.</verse>
			</chapter>
			<chapter number="19">
				<verse number="1">Történt pedig aközben, amíg Apollós Korinthusban volt, hogy Pál, bejárva a felsőbb tartományokat, Efezusba érkezett. Amikor néhány tanítványra talált,</verse>
				<verse number="2">ezt mondta nekik: „Vajon vettetek-e Szentlelket, miután hivőkké lettetek?“ Azok pedig ezt mondták neki: „Még azt sem hallottuk, hogy van Szentlélek.“</verse>
				<verse number="3">Ekkor megkérdezte tőlük: „Mire keresztelkedtetek meg tehát?“ Azok pedig azt mondták: „A János keresztségére.“</verse>
				<verse number="4">Pál pedig ezt mondta: „János megtérésnek keresztségével keresztelt, azt mondva a népnek, hogy aki ő utána jön, abban higgyenek, tudniillik a Krisztus Jézusban.“</verse>
				<verse number="5">Amikor pedig ezt hallották, megkeresztelkedtek az Úr Jézus nevére.</verse>
				<verse number="6">És mikor Pál reájuk tette kezét, a Szentlélek szállt reájuk, nyelveken szóltak és prófétáltak.</verse>
				<verse number="7">A férfiak pedig összesen mintegy tizenketten voltak.</verse>
				<verse number="8">Bement a zsinagógába, három hónapon át vitatkozva bátorsággal szólt, és igyekezett meggyőzni őket az Isten országára tartozó dolgokról.</verse>
				<verse number="9">Amikor pedig néhányan megkeményítették magukat és nem hittek, sőt gonoszul beszéltek az Úr útjáról a sokaság előtt, otthagyta őket, elszakította a tanítványokat tőlük, s mindennap egy bizonyos Tirannus iskolájában prédikált.</verse>
				<verse number="10">Ez pedig két esztendeig tartott, úgy, hogy mindazok, akik Ázsiában laktak, mind zsidók, mind görögök, hallgatták az Úr Jézusnak igéjét.</verse>
				<verse number="11">Isten pedig nem mindennapi csodákat cselekedett Pál keze által,</verse>
				<verse number="12">úgyhogy még a testéről is elvitték a kendőket vagy kötényeket a betegekhez, és eltávoztak tőlük a betegségek, és a gonosz lelkek kimentek belőlük.</verse>
				<verse number="13">Néhányan pedig a lézengő zsidó ördögűzők közül elkezdték az Úr Jézus nevét hívni azokra, akikben gonosz lelkek voltak, és ezt mondták: „Kényszerítünk titeket arra a Jézusra, akit Pál prédikál.“</verse>
				<verse number="14">Közöttük voltak pedig Szkévának, egy zsidó főpapnak fiai heten, akik ezt művelték.</verse>
				<verse number="15">A gonosz lélek pedig ezt mondta: „A Jézust ismerem, Pálról is tudok, de ti kicsodák vagytok?“</verse>
				<verse number="16">És rájuk ugrott az az ember, akiben a gonosz lélek volt, és leteperte őket, hatalmat vett rajtuk annyira, hogy meztelenül és megsebesülve szaladtak ki abból a házból.</verse>
				<verse number="17">Ezt pedig megtudták mindannyian, zsidók és görögök, akik Efezusban laktak, félelem szállta meg mindnyájukat, és magasztalták az Úr Jézusnak nevét.</verse>
				<verse number="18">Sokan a hívők közül is eljöttek, bevallották és föltárták mesterkedéseiket.</verse>
				<verse number="19">Sokan pedig azok közül, akik ördögi mesterségeket űztek, könyveiket összehordták, és mindenki szeme láttára megégették. Összeszámlálták a könyvek árát, és azok ötvenezer ezüstpénzt tettek ki.</verse>
				<verse number="20">Így az Úrnak igéje erősen növekedett és hatalmas lett.</verse>
				<verse number="21">Amikor pedig ezek megtörténtek, Pál eldöntötte magában, hogy elmegy Macedóniába és Akhájába, majd Jeruzsálembe, és ezt mondta: „Ottlétem után Rómát is meg kell látnom.“</verse>
				<verse number="22">Macedóniába pedig elküldött kettőt azok közül, akik neki szolgáltak, Timóteust és Erásztoszt, ő maga pedig még egy ideig Ázsiában maradt.</verse>
				<verse number="23">Az időtájt azonban nem csekély háborúság támadt az Úr útja miatt.</verse>
				<verse number="24">Mert egy Demeter nevű ötvös, ezüstből Artemisz-templomokat készített, és a mesterembereknek nem csekély nyereséget juttatott.</verse>
				<verse number="25">Összegyűjtötte őket, és az ilyenfélékkel foglalkozó műveseket, s ezt mondta: „Férfiak, tudjátok, hogy ebből a mesterségből van a mi jólétünk.</verse>
				<verse number="26">Látjátok és halljátok, hogy ez a Pál nemcsak Efezusnak, hanem közel az egész Ázsiának sok népét eláltatta és félrevezette, mivel azt mondja, hogy nem istenek azok, amelyeket kézzel csinálunk.</verse>
				<verse number="27">Nemcsak az a veszély fenyeget bennünket, hogy ez a mesterség tönkre megy, hanem hogy a nagy istenasszonynak, Artemisznek templomát is semmibe veszik, elvész az ő nagysága is, akit egész Ázsia és a világ tisztel.“</verse>
				<verse number="28">Amikor pedig ezeket hallották, elteltek haraggal és ezt kiáltották: „Nagy az efezusi Artemisz!“</verse>
				<verse number="29">Az egész város háborúsággal telt meg, és egy akarattal a színházba rohantak, megfogták Gájuszt és Arisztarkhoszt, akik Macedóniából valók, és Pálnak útitársai voltak.</verse>
				<verse number="30">Pál pedig amikor a nép közé akart menni, nem eresztették a tanítványok.</verse>
				<verse number="31">Az ázsiai főpapok közül is néhányan, akik barátai voltak neki, hozzá küldtek és kérték, hogy ne menjen a színházba.</verse>
				<verse number="32">Ott pedig az egyik ezt, a másik azt kiáltozta, mert a népgyűlés összezavarodott és a többség nem tudta, miért gyűltek össze.</verse>
				<verse number="33">A sokaság közül pedig előállították Sándort, akit a zsidók előretuszkoltak. Sándor pedig intett a kezével, hogy védekezni akar a nép előtt.</verse>
				<verse number="34">Azonban felismerték, hogy zsidó, kiáltozás tört ki mindnyájukból, mintegy két óra hosszáig kiabálva: „Nagy az efezusi Artemisz!“</verse>
				<verse number="35">Miután pedig a városi jegyző lecsendesítette a sokaságot, ezt mondta: „Efezusbeli férfiak, ugyan ki az az ember, aki ne tudná, hogy Efezus városa a nagy Artemisz istenasszonynak, és a Jupitertől leszállt képének templomőrzője?</verse>
				<verse number="36">Mivel ezek ellen senki nem szólhat, szükséges, hogy elcsendesedjetek, és semmi vakmerő dolgot ne kövessetek el.</verse>
				<verse number="37">Mert idehoztátok ezeket az embereket, akik sem nem szentségrontók, sem a ti istenasszonyotok ellen káromlást nem szóltak.</verse>
				<verse number="38">Ha tehát Demeternek és a hozzátartozó mesterembereknek valaki ellen panaszuk van, vannak törvényszékek, és vannak helytartók, pereljenek ott egymással.</verse>
				<verse number="39">Ha pedig egyéb dolog miatt van valami panaszotok, a törvényes népgyűlésen majd elintézitek.</verse>
				<verse number="40">Mert félő, hogy lázadással vádolnak meg a mai nap miatt; ugyanis semmi ok nincs, amellyel számot tudnánk adni ezért a csődületért.“</verse>
				<verse number="41">Ezeket mondva, feloszlatta a gyűlést.</verse>
			</chapter>
			<chapter number="20">
				<verse number="1">Miután pedig megszűnt a háborúság, magához hívta Pál a tanítványokat, és tőlük búcsút véve elindult, hogy Macedóniába menjen.</verse>
				<verse number="2">Miután pedig azokat a tartományokat bejárta, és intette őket számos beszéddel, Görögországba ment.</verse>
				<verse number="3">Ott töltött három hónapot, és mivel a zsidók cselt szőttek ellene, amint Szíriába készült hajózni, úgy döntött, hogy Macedónián át tér vissza.</verse>
				<verse number="4">Ázsiáig pedig elkísérte őt a béreai Szópatér, a thesszalonikaiak közül pedig Arisztarkhosz, Szekundusz és a derbei Gájus, Timóteus és az ázsiaiak közül Tükhikosz és Trofimosz.</verse>
				<verse number="5">Ezek előrementek, és megvártak minket Tróászban.</verse>
				<verse number="6">Mi pedig a kovásztalan kenyerek napjai után kieveztünk Filippiből, és elmentünk hozzájuk Tróászba öt nap alatt, ahol hét napot töltöttünk.</verse>
				<verse number="7">A hét első napján pedig a tanítványok összegyűltek a kenyér megszegésére, Pál prédikált nekik, és mivel másnap el akart menni, a tanítást megnyújtotta egészen éjfélig.</verse>
				<verse number="8">Abban a házban pedig elegendő lámpás volt, ahol összegyűltek.</verse>
				<verse number="9">Egy Eutikhosz nevű ifjú pedig az ablakban ült, mély álomba merült, mivel Pál hosszú ideig prédikált, elnyomta az álom, és leesett a harmadik emeletről, és holtan szedték föl.</verse>
				<verse number="10">Pál pedig lement, ráborult és magához ölelve ezt mondta: „Ne háborogjatok, mert a lelke benne van.“</verse>
				<verse number="11">Azután fölment, megszegte a kenyeret, evett, és sokáig, egészen virradatig beszélgettek, s úgy indult el.</verse>
				<verse number="12">Az ifjat pedig élve hozták fel, és nagyon megvigasztalódtak.</verse>
				<verse number="13">Mi pedig előrementünk a hajóra, Asszoszba eveztünk, s ott akartuk fölvenni Pált, mert így rendelkezett, mert ő maga gyalog akart jönni.</verse>
				<verse number="14">Mikor pedig Asszoszban összetalálkozott velünk, felvettük, és elmentünk Mitilénébe.</verse>
				<verse number="15">Onnan elhajózva, másnap eljutottunk Khiosz elé, a következő nap pedig áthajóztunk Számoszba. Trogilliumban megszálltunk, s másnap mentünk Milétoszba.</verse>
				<verse number="16">Mert elhatározta Pál, hogy Efezus mellett elhajózik, hogy ne kelljen időt töltenie Ázsiában, mert sietett, hogy ha lehetséges, pünkösd napjára Jeruzsálemben legyen.</verse>
				<verse number="17">Milétoszból azonban elküldött Efezusba, magához hívatta a gyülekezet véneit.</verse>
				<verse number="18">Amikor pedig odamentek hozzá, ezt mondta nekik: „Ti tudjátok, hogy az első naptól fogva, melyen Ázsiába jöttem, hogyan viselkedtem közöttetek az egész idő alatt,</verse>
				<verse number="19">szolgálva az Úrnak teljes alázatossággal, sok könnyhullatás és zaklatások között, melyeket a zsidók cselszövései miatt szenvedtem.</verse>
				<verse number="20">Semmitől sem vonakodtam, ami hasznos, hogy prédikáljak nektek, és tanítsalak titeket nyilvánosan és házanként,</verse>
				<verse number="21">bizonyságot téve mind zsidóknak, mind görögöknek az Istenhez való megtérés, és a mi Urunk Jézus Krisztusban való hit felől.</verse>
				<verse number="22">És most, íme, a Lélektől kényszerítve megyek Jeruzsálembe, nem tudva, mi vár ott énreám.</verse>
				<verse number="23">Csak azt tudom, hogy a Szentlélek városonként bizonyságot tesz, hogy reám fogság és nyomorúság vár.</verse>
				<verse number="24">De semmivel sem törődök, még az életem sem drága nékem, csakhogy elvégezhessem futásomat örömmel, és azt a szolgálatot, melyet vettem az Úr Jézustól, hogy bizonyságot tegyek az Isten kegyelmének evangéliumáról.</verse>
				<verse number="25">És most, íme, tudom, nem látjátok többé az én orcámat, egyikőtök sem, akik között jártam, prédikálva az Istennek országát.</verse>
				<verse number="26">Azért bizonyságot teszek előttetek a mai napon, hogy én mindenkinek vérétől tiszta vagyok.</verse>
				<verse number="27">Mert nem vonakodtam, hogy hirdessem nektek az Istennek teljes akaratát.</verse>
				<verse number="28">Viseljetek gondot azért magatokra és az egész nyájra, amelyben a Szentlélek titeket vigyázókká tett, az Isten anyaszentegyházának legeltetésére, melyet tulajdon vérével szerzett.</verse>
				<verse number="29">Mert én tudom azt, hogy távozásom után közétek gonosz farkasok jönnek, akik nem kedveznek a nyájnak.</verse>
				<verse number="30">Sőt magatok közül is támadnak férfiak, akik fonák dolgokat beszélnek, hogy a tanítványokat magukhoz vonzzák.</verse>
				<verse number="31">Azért vigyázzatok, emlékezve arra, hogy én három esztendeig éjjel és nappal meg nem szűntem könnyhullatással inteni mindenkit.</verse>
				<verse number="32">Most pedig, atyámfiai, ajánlak titeket az Istennek és az ő kegyelme igéjének, aki felépíthet benneteket, és örökséget adhat nektek minden megszenteltek között.</verse>
				<verse number="33">Senkinek ezüstjét, vagy aranyát, vagy ruháját nem kívántam,</verse>
				<verse number="34">sőt magatok tudjátok, hogy magam szükségleteiről, és a velem lévőkéről kezeim gondoskodtak.</verse>
				<verse number="35">Minden tekintetben megmutattam nektek, hogy ily módon munkálkodva kell az erőtlenekről gondot viselni, és megemlékezni az Úr Jézus szavairól, mert ő mondta: Jobb adni, mint kapni.“</verse>
				<verse number="36">Mikor ezeket elmondta, térdre esve imádkozott velük együtt.</verse>
				<verse number="37">Mindnyájan pedig nagy sírásra fakadtak, Pálnak nyakába borultak és csókolgatták őt.</verse>
				<verse number="38">Kiváltképpen azon a szaván keseredtek el, amelyet mondott, hogy többé az ő orcáját nem fogják látni. Aztán elkísérték őt a hajóra.</verse>
			</chapter>
			<chapter number="21">
				<verse number="1">Amint pedig, tőlük elszakadva, elindultunk, egyenesen haladva Kószba érkeztünk, másnap pedig Rodoszba, és onnan Patarába.</verse>
				<verse number="2">Amikor pedig találtunk egy hajót, mely Föníciába ment át, abba beültünk, és elhajóztunk.</verse>
				<verse number="3">Miután megláttuk Ciprust, és elhagytuk balkéz felől, Szíriába eveztünk, és Tíruszban kötöttünk ki, mert a hajó ott rakta ki a terhét.</verse>
				<verse number="4">Ott maradtunk hét napig, miután megtaláltuk a tanítványokat, akik a Lélek által mondták Pálnak, hogy ne menjen fel Jeruzsálembe.</verse>
				<verse number="5">Mikor pedig eltöltöttük azokat a napokat, és elindultunk, hogy elutazzunk, mindnyájan feleségestől, gyermekestől egészen a városon kívülre kísértek bennünket, és a tenger partján térdre esve imádkoztunk.</verse>
				<verse number="6">Ezután egymástól elbúcsúztunk, beültünk a hajóba, ők pedig visszatértek övéikhez.</verse>
				<verse number="7">Mi pedig a hajózást befejezve, Tíruszból eljutottunk Ptolemaiszba. Köszöntöttük az atyafiakat, és náluk maradtunk egy napig.</verse>
				<verse number="8">Másnap pedig elment Pál és mi, akik vele voltunk, s Cezáreába érkeztünk, és bementünk Fülöp evangélista házába, aki ama hét közül való volt, és nála maradtunk.</verse>
				<verse number="9">Neki pedig volt négy szűz leánya, akik prófétáltak.</verse>
				<verse number="10">Mialatt pedig mi több napig ott maradtunk, eljött egy Júdeából való próféta, név szerint Agabosz.</verse>
				<verse number="11">Mikor odajött hozzánk, elvette Pálnak az övét, megkötözte kezeit és lábait, s ezt mondta: „Ezt mondja a Szentlélek: A férfiút, akié ez az öv, ekképpen kötözik meg a zsidók Jeruzsálemben, és adják a pogányok kezébe.“</verse>
				<verse number="12">Amikor pedig ezeket hallottuk, kértük, mind mi, mind az odavalósiak, hogy ne menjen fel Jeruzsálembe.</verse>
				<verse number="13">De Pál így felelt: „Miért sírtok, és keserítitek a szívemet? Mert én nemcsak megkötöztetni, hanem meghalni is kész vagyok Jeruzsálemben az Úr Jézusnak nevéért.“</verse>
				<verse number="14">Mikor pedig nem engedett, megnyugodtunk és azt mondtuk: „Legyen meg az Úr akarata!“</verse>
				<verse number="15">Ezek után a napok után pedig felkészültünk, és felmentünk Jeruzsálembe.</verse>
				<verse number="16">A tanítványok közül is jöttek velünk együtt Cézáreából, akik elvezettek egy bizonyos ciprusi Mnázónhoz, egy régi tanítványhoz, hogy nála szálljunk meg.</verse>
				<verse number="17">Mikor azután megérkeztünk Jeruzsálembe, örömmel fogadtak minket az atyafiak.</verse>
				<verse number="18">Másnap pedig Pál velünk együtt bement Jakabhoz, ahol a vének is mindnyájan ott voltak.</verse>
				<verse number="19">Köszöntötte őket, majd sorjában elbeszélte, amiket az Isten a pogányok között az ő szolgálata által cselekedett.</verse>
				<verse number="20">Azok pedig ezt hallgatva, dicsőítették az Urat, és ezt mondták neki: „Látod, atyámfia, milyen sok ezren vannak zsidók, akik hívőkké lettek, pedig mindnyájan buzgón tartják a törvényt.</verse>
				<verse number="21">Felőled pedig azt hallották, hogy te mindazokat a zsidókat, akik a pogányok között vannak, Mózestől való elszakadásra tanítod, azt mondva, hogy ne metéljék körül fiaikat, se a zsidó szokások szerint ne járjanak.</verse>
				<verse number="22">Mit tegyünk tehát? Mindenesetre sokan összegyűlnek, ha meghallják, hogy ide jöttél.</verse>
				<verse number="23">Azt tedd tehát, amit mondunk neked: Van köztünk négy férfiú, akik fogadalmat tettek.</verse>
				<verse number="24">Ezeket magad mellé véve, tisztulj meg velük, költs rájuk, hogy megnyírják fejüket, hogy mindannyian megtudják, hogy semmi sincs azokban, amiket felőled hallottak, hanem te magad is úgy jársz, hogy a törvényt megtartod.</verse>
				<verse number="25">A pogányokból lett hívők felől pedig mi írtunk, azt határozva, hogy ők semmi ilyenfélét ne tartsanak meg, hanem csak tartsák távol magukat mind a bálványoknak áldozott hústól, mind a vértől, mind a megfulladt állattól, és a paráznaságtól.“</verse>
				<verse number="26">Akkor Pál maga mellé vette azokat a férfiakat, másnap velük megtisztult, bement a templomba, és bejelentette a tisztulás napjainak elteltét, amikor mindegyikükért bemutatják az áldozatot.</verse>
				<verse number="27">Amikor pedig a hét nap már eltelőben volt, az Ázsiából való zsidók, meglátták őt a templomban, fellázították az egész sokaságot és rávetették kezüket,</verse>
				<verse number="28">ezt kiáltva: „Izraelita férfiak, segítsetek! Ez az az ember, aki a nép ellen, a törvény ellen és e hely ellen tanít mindenkit mindenütt; ezen felül még görögöket is hozott be a templomba, és megfertőztette ezt a szent helyet.“</verse>
				<verse number="29">Mert látták vele korábban az efezusi Trofimoszt a városban, akiről azt vélték, hogy Pál bevitte a templomba.</verse>
				<verse number="30">Az egész város megmozdult, és a nép összecsődült, Pált megragadták, kivonszolták a templomból, és azonnal bezárták az ajtókat.</verse>
				<verse number="31">Amikor pedig meg akarták ölni, eljutott a hír a sereg ezredeséhez, hogy az egész Jeruzsálem felzendült.</verse>
				<verse number="32">Ő azonnal vitézeket és századosokat vett maga mellé, lefutott hozzájuk. Amikor pedig meglátták az ezredest és a vitézeket, abbahagyták Pál verését.</verse>
				<verse number="33">Akkor odaért az ezredes, elfogatta őt, és megparancsolta, hogy kötözzék meg két lánccal, majd kérdezősködött, hogy kicsoda ez, és mit követett el.</verse>
				<verse number="34">De ki ezt, ki azt kiáltotta a sokaságból, és miután nem érthette meg a bizonyos valóságot a zajongás miatt, megparancsolta, hogy vigyék el a várba.</verse>
				<verse number="35">Amikor pedig a lépcsőkhöz jutott, a vitézeknek vinniük kellett őt a nép erőszakossága miatt,</verse>
				<verse number="36">mert az egész sokaság követte őket, és kiáltozott: „Öld meg őt!“</verse>
				<verse number="37">Amikor pedig már a várba akarták bevinni Pált, ezt mondta az ezredesnek: „Szabad-e valamit mondanom neked?“ Az pedig ezt mondta: „Tudsz görögül?</verse>
				<verse number="38">Hát nem te vagy az az egyiptomi, aki néhány nappal ezelőtt fellázította, és kivitte a pusztába azt a négyezer orgyilkos férfiút?“</verse>
				<verse number="39">Pál pedig ezt mondta: „Én ugyan tarzuszi zsidó ember vagyok, Cilicia nem ismeretlen városának polgára, de kérlek téged, engedd meg nekem, hogy szóljak a néphez.“</verse>
				<verse number="40">Amikor aztán megengedte, Pál a lépcsőkön állva intett kezével a népnek, és mikor nagy csend lett, megszólalt zsidó nyelven:</verse>
			</chapter>
			<chapter number="22">
				<verse number="1">„Atyámfiai, férfiak és atyák, hallgassátok meg beszédemet, amellyel most magamat előttetek mentem.“</verse>
				<verse number="2">Mikor pedig hallották, hogy zsidó nyelven szól hozzájuk, még inkább nyugalmat tanúsítottak. És ezt mondta:</verse>
				<verse number="3">„Én zsidó ember vagyok, a ciliciai Tarzuszban születtem, éspedig ebben a városban nevelkedtem, s Gamáliel lábainál tanítottak az atyák törvényének pontossága szerint, buzgó voltam az Istenhez, miként ti mindnyájan vagytok ma.</verse>
				<verse number="4">Ezt a tanítást üldöztem mindhalálig, megkötöztem és börtönbe vetettem mind férfiakat, mind nőket.</verse>
				<verse number="5">A főpap is bizonyságom nekem, és a vének egész tanácsa, akiktől leveleket is kaptam a testvérekhez mikor Damaszkuszba mentem, hogy az odavalósiakat is elfogva Jeruzsálembe hozzam, hogy bűnhődjenek.</verse>
				<verse number="6">Történt pedig, hogy amint mentünk, és közeledtünk Damaszkuszhoz, déltájban nagy hirtelenséggel az égből nagy világosság sugárzott körül engem.</verse>
				<verse number="7">Leestem a földre, és hangot hallottam, amely azt mondta nekem: Saul, Saul, miért üldözöl engem?</verse>
				<verse number="8">Én pedig megkérdeztem: Kicsoda vagy, Uram? És ő ezt mondta nekem: Én vagyok a Názáreti Jézus, akit te kergetsz.</verse>
				<verse number="9">Akik pedig velem voltak, a világosságot ugyan látták és megrémültek, de annak hangját, aki nekem szólt, nem hallották.</verse>
				<verse number="10">Én pedig ezt mondtam: Mit tegyek, Uram? Az Úr pedig ezt mondta nekem: Kelj fel és menj el Damaszkuszba, ott megmondják neked mindazt, amit Isten elrendelt, hogy véghez vigyed.</verse>
				<verse number="11">Mivel pedig nem láttam annak a világosságnak a ragyogása miatt, akik velem voltak kézen fogva vezettek, és elmentem Damaszkuszba.</verse>
				<verse number="12">Egy bizonyos Anániás pedig, aki a törvény szerint istenfélő férfiú, aki mellett az ott lakó zsidók mind jó bizonyságot tesznek,</verse>
				<verse number="13">eljött hozzám, mellém állt, és ezt mondta nekem: Saul atyámfia, nyerd vissza szemed világát. És én abban a szempillantásban reá tekintettem.</verse>
				<verse number="14">Ő pedig ezt mondta: A mi atyáinknak Istene választott ki téged, hogy megismerd az ő akaratát, és meglásd az Igazat, és hangot hallj az ő szájából.</verse>
				<verse number="15">Mert tanúbizonysága leszel neki minden embernél arról, amiket láttál és hallottál.</verse>
				<verse number="16">Most azért miért késlekedsz? Kelj fel, keresztelkedj meg, és mosd le bűneidet, segítségül hívva az Úrnak nevét.</verse>
				<verse number="17">Történt pedig, hogy mikor Jeruzsálembe visszatértem, és imádkoztam a templomban, elragadtattam lélekben,</verse>
				<verse number="18">és láttam őt, aki ezt mondta nekem: Siess és menj ki hamar Jeruzsálemből, mert nem fogadják el a rólam szóló tanúbizonyságtételedet.</verse>
				<verse number="19">Én pedig ezt mondtam erre: Uram, ők maguk tudják, hogy én börtönbe vetettem, és zsinagógáról zsinagógára járva megverettem azokat, akik hittek benned.</verse>
				<verse number="20">És amikor a te mártírodnak, Istvánnak vérét kiontották, én is ott álltam, és helyeseltem az ő megölését, és azoknak köntösét őriztem, akik őt megölték.</verse>
				<verse number="21">De ő azt mondta nekem: Eredj el, mert én messze küldelek téged a pogányok közé.“</verse>
				<verse number="22">Eddig a szóig hallgatták őt, de most felemelték szavukat: „Töröld el a föld színéről az ilyet, mert nem illik neki élnie.“</verse>
				<verse number="23">Amikor pedig azok kiabáltak, köntösüket elhányták és port szórtak a levegőbe,</verse>
				<verse number="24">megparancsolta az ezredes, hogy vigyék a várba, s korbácsütésekkel vallassák ki, hogy megtudhassa, miért kiabáltak úgy reá.</verse>
				<verse number="25">Amint azonban lekötötték őt a szíjakkal, Pál az ott álló századosnak ezt mondta: „Vajon szabad-e nektek római embert, akit el nem ítéltek, megostorozni?“</verse>
				<verse number="26">Miután pedig ezt meghallotta a százados, elment és jelentette az ezredesnek ezt mondva: „Vigyázz, hogy mit akarsz tenni, mert ez az ember római.“</verse>
				<verse number="27">Erre odament hozzá az ezredes, és ezt mondta neki: „Mondd meg nekem, te római vagy-e?“ Ő pedig mondta: „Az vagyok.“</verse>
				<verse number="28">Az ezredes erre így felelt: „Én nagy összegért vettem meg ezt a polgárjogot.“ Pál pedig mondta: „Én pedig benne is születtem.“</verse>
				<verse number="29">Ekkor azonnal félreálltak tőle azok, akik vallatni akarták. Sőt az ezredes is megijedt, amikor megértette, hogy római, és megkötöztette őt.</verse>
				<verse number="30">Másnap aztán meg akarta tudni a valóságot, hogy mivel vádolják a zsidók, feloldatta bilincseiből, és megparancsolta, hogy a főpapok az egész tanácsukkal együtt menjenek hozzá. Pált pedig levezettette és eléjük állította.</verse>
			</chapter>
			<chapter number="23">
				<verse number="1">Mikor pedig Pál a nagytanácsra emelte szemét, ezt mondta: „Atyámfiai, férfiak, én teljesen jó lelkiismerettel szolgáltam az Istennek mind e mai napig.“</verse>
				<verse number="2">Anániás főpap pedig megparancsolta azoknak, akik mellette álltak, hogy üssék szájon.</verse>
				<verse number="3">Akkor Pál azt mondta neki: „Megver az Isten téged, te kimeszelt fal! Te leülsz a törvény szerint engem megítélni, és törvényellenesen cselekedve parancsolod, hogy engem verjenek?“</verse>
				<verse number="4">Az ott állók pedig ezt mondták: „Az Istennek főpapját szidalmazod?“</verse>
				<verse number="5">Pál pedig azt mondta: „Nem tudtam, atyámfiai, hogy főpap, mert meg van írva: »A te néped fejedelmét ne átkozd!«“</verse>
				<verse number="6">Amikor pedig Pálnak eszébe jutott, hogy az egyik részük a szadduceusok, a másik pedig a farizeusok közül való, felkiáltott a tanács előtt: „Atyámfiai, férfiak, én farizeus vagyok, farizeus fia: A halottak reménysége és feltámadása miatt vádolnak engem.“</verse>
				<verse number="7">Amikor pedig ezt mondta, meghasonlás támadt a farizeusok és a szadduceusok között, és a sokaság megoszlott.</verse>
				<verse number="8">Mert a szadduceusok azt mondják, hogy nincs feltámadás, sem angyal, sem lélek, a farizeusok pedig mind a kettőt vallják.</verse>
				<verse number="9">Erre nagy kiáltozás támadt, és a farizeusok pártjából néhány írástudó felállt, és tusakodott, és ezt mondták: „Semmi rosszat nem találunk ebben az emberben. Ha pedig Lélek szólt neki, vagy angyal, ne tusakodjunk Isten ellen.“</verse>
				<verse number="10">Mikor pedig nagy meghasonlás támadt közöttük, félt az ezredes, hogy Pált szétszaggatják, és megparancsolta, hogy a sereg jöjjön le, és ragadja ki őt közülük, és vigye el a várba.</verse>
				<verse number="11">A következő éjszakán pedig mellé állt az Úr, és ezt mondta: „Bízzál, Pál! Mert amiképpen bizonyságot tettél az én rólam szóló dolgokról Jeruzsálemben, úgy kell néked Rómában is bizonyságot tenned.“</verse>
				<verse number="12">Amikor pedig reggel lett, a zsidók közül néhányan összeszövetkeztek, és átok alatt kötelezték magukat, hogy sem nem esznek, sem nem isznak addig, amíg meg nem ölik Pált.</verse>
				<verse number="13">Negyvennél is többen voltak azok, akik ezt az összeesküvést szőtték.</verse>
				<verse number="14">Ezek elmentek a főpapokhoz és a vénekhez, és ezt mondták: „Átok alatt megesküdtünk, hogy semmit nem ízlelünk addig, amíg meg nem öljük Pált.</verse>
				<verse number="15">Most azért ti jelentsétek be az ezredesnek a tanáccsal együtt, hogy holnap hozza le őt hozzátok, mintha az ő dolgának tüzetesebben végére akarnátok járni. Mi pedig, mielőtt ide érne, készek vagyunk megölni őt.“</verse>
				<verse number="16">Azonban Pál nővérének fia meghallotta ezt a cselszövést, megjelent, bement a várba és tudtára adta Pálnak.</verse>
				<verse number="17">Pál pedig a századosok közül magához hívatott egyet, és ezt mondta: „Vezesd ezt az ifjat az ezredeshez, mert valamit jelenteni akar neki.“</verse>
				<verse number="18">Ezért maga mellé vette őt, és elvitte az ezredeshez, és ezt mondta: „A fogoly Pál magához hivatott engem, és kért, hogy ezt az ifjat vezessem hozzád, mert valamit mondani akar neked.“</verse>
				<verse number="19">Az ezredes pedig kézen fogta, és félrevonulva megkérdezte tőle: „Mi az, amit jelenteni akarsz nekem?“</verse>
				<verse number="20">Ő pedig ezt mondta: „A zsidók eldöntötték, hogy megkérnek téged, hogy Pált holnap vidd le a tanács elé, mintha valamit tüzetesebben meg akarnának tudni tőle.</verse>
				<verse number="21">De te ne engedj nekik, mert közülük negyvennél több férfiú leselkedik rá, akik átok alatt kötelezték el magukat, hogy sem nem esznek, sem nem isznak addig, amíg meg nem ölik őt. Már készen is vannak, a te üzenetedre várakoznak.“</verse>
				<verse number="22">Az ezredes ekkor elbocsátotta az ifjút, meghagyva neki: „Ne mondd el senkinek, hogy ezeket jelentetted nekem.“</verse>
				<verse number="23">Ezután magához hívatott kettőt a századosok közül, és ezt mondta: „Készítsetek föl kétszáz vitézt, hogy induljanak Cézáreába, hetven lovast és kétszáz parittyást, az éjszakának harmadik órájától fogva.</verse>
				<verse number="24">Adjatok hátas állatokat is melléjük, hogy Pált felültetve békességben vigyék Félix tiszttartóhoz.“</verse>
				<verse number="25">Levelet is írt, melynek tartalma ez volt:</verse>
				<verse number="26">„Klaudiusz Liziász, a nemes Félix tiszttartónak üdvözletét küldi!</verse>
				<verse number="27">Ezt a férfiút, a zsidók elfogták, és meg akarták ölni, odamenve a sereggel, kiszabadítottam, megértve, hogy római.</verse>
				<verse number="28">Meg akartam tudni az okát, miért vádolják őt, levittem a tanácsuk elé.</verse>
				<verse number="29">És úgy találtam, hogy az ő törvényüknek kérdései miatt vádolják, de semmi halálra vagy fogságra méltó vétke nincs.</verse>
				<verse number="30">Mivel pedig nekem megjelentették, hogy a zsidók ezután a férfiú után ólálkodni akarnak, azonnal hozzád küldtem, s meghagytam vádlóinak is, hogy ami dolguk ellene van, előtted mondják meg. Légy jó egészségben!“</verse>
				<verse number="31">A vitézek tehát, amint nekik megparancsolták, Pált felvették, és elvitték azon az éjszakán Antipatriszba.</verse>
				<verse number="32">Másnap pedig hagyták a lovasokat tovább menni vele, és visszatértek a várba.</verse>
				<verse number="33">Ők pedig eljutottak Cézáreába, és átadták a levelet a tiszttartónak, és Pált is eléállították.</verse>
				<verse number="34">Amikor pedig elolvasta a tiszttartó, és megkérdezte, melyik tartományból való, és megértette, hogy Ciliciából,</verse>
				<verse number="35">ezt mondta: „Majd kihallgatlak, amikor vádlóid is eljönnek.“ És megparancsolta, hogy Heródes palotájában őrizzék őt.</verse>
			</chapter>
			<chapter number="24">
				<verse number="1">Öt nap múlva aztán elment Anániás főpap a vénekkel és egy Tertullusz nevű prókátorral, akik panaszt tettek a tiszttartónál Pál ellen.</verse>
				<verse number="2">Amikor pedig előszólították, Tertullusz vádolni kezdte:</verse>
				<verse number="3">„Nagyságos Félix, teljes hálával ismerjük el, hogy általad nagy békességet nyerünk, és gondoskodásod folytán igen jó intézkedések történnek erre a népre nézve, minden tekintetben és mindenütt.</verse>
				<verse number="4">De hogy téged sok ideig ne tartóztassalak, kérlek hallgass meg minket röviden kegyelmességed szerint.</verse>
				<verse number="5">Mi ugyanis úgy találtuk, hogy ez veszedelmes ember, és meghasonlást támaszt a föld kerekségén levő valamennyi zsidó között, és a názáretiek felekezetének feje,</verse>
				<verse number="6">aki a templomot is meg akarta szentségteleníteni, de elfogtuk őt, és a mi törvényünk szerint akartuk elítélni.</verse>
				<verse number="7">Liziász ezredes azonban, nagy karhatalommal oda jött, és kivette őt kezünkből,</verse>
				<verse number="8">és azt parancsolta, hogy az ő vádlói hozzád jöjjenek. Tőle te magad, ha kihallgatod, értesülhetsz mindezekről, melyekkel mi őt vádoljuk.“</verse>
				<verse number="9">A zsidók is helybenhagyták ezt, és bizonygatták, hogy mindez valóban így van.</verse>
				<verse number="10">Miután intett neki a tiszttartó, hogy szóljon, Pál így felelt: „Mivel tudom, hogy te sok esztendő óta vagy ennek a népnek bírája, bátrabban védekezem a magam ügyében,</verse>
				<verse number="11">mert megtudhatod, hogy nincs tizenkét napnál több, mióta feljöttem imádkozni Jeruzsálembe.</verse>
				<verse number="12">De a templomban sem láttak úgy, hogy valakivel vitatkoztam volna, vagy hogy a népet egybecsődítettem volna, sem a zsinagógákban, sem a városban.</verse>
				<verse number="13">Rám sem bizonyíthatják azokat, amikkel most engem vádolnak.</verse>
				<verse number="14">Azt pedig vallom, hogy én aszerint az út szerint — amelyet eretnekségnek mondanak —, úgy szolgálok az atyáim Istenének, mint aki hiszek mindabban, ami a törvényben és a próféták könyvében meg van írva.</verse>
				<verse number="15">Reménységem van az Istenben, hogy amit ők maguk is várnak, lesz feltámadásuk a halottaknak, mind az igazaknak, mind a hamisaknak.</verse>
				<verse number="16">Ebben gyakorlom magamat, hogy botránkozás nélkül való lelkiismeretem legyen az Isten és emberek előtt mindenkor.</verse>
				<verse number="17">Sok esztendő múltán pedig eljöttem, hogy népemnek alamizsnát hozzak és áldozatokat.</verse>
				<verse number="18">Eközben találtak rám a templomban megtisztulva, néhány Ázsiából való zsidó, nem csődületben, sem pedig háborúság támasztása közben.</verse>
				<verse number="19">Nekik kellett volna eléd jönni, és vádolni engem, ha valami panaszuk volna ellenem.</verse>
				<verse number="20">Vagy ők maguk mondják meg, vajon találtak-e bennem valami hamis cselekedetet, amikor a tanács előtt álltam,</verse>
				<verse number="21">ha csak nem annak az egy mondatnak tekintetében, amelyet közöttük állva kiáltottam, hogy: A halottak feltámadása miatt vádoltok a mai napon.“</verse>
				<verse number="22">Amikor pedig Félix ezeket hallotta, elhalasztotta az ügyet, mivel tüzetesebb tudomása volt ennek a szerzetnek a tanítása felől, és ezt mondta: „Amikor Liziasz ezredes eljön, dönteni fogok ügyetekben.“</verse>
				<verse number="23">Megparancsolta a századosnak, hogy őrizzék Pált, de enyhébb fogságban legyen, és senkit ne tiltsanak el az övéi közül attól, hogy szolgálatára legyen, vagy bemenjen hozzá.</verse>
				<verse number="24">Néhány nap múlva pedig Félix megjelent feleségével Druzillával együtt, aki zsidó asszony volt, és maga elé hívatta Pált, és meghallgatta a Krisztusban való hit felől.</verse>
				<verse number="25">Amikor pedig az igazságról, önmegtartóztatásról és az eljövendő ítéletről beszélt, megrémülve, ezt mondta Félix: „Most eredj el, de mikor alkalmam lesz, ismét magamhoz hívatlak“.</verse>
				<verse number="26">Ugyanakkor azt is remélte, hogy Pál pénzt ad neki, hogy szabadon bocsássa, ezért is gyakrabban hívatta magához, és beszélgetett vele.</verse>
				<verse number="27">Két esztendő elmúltával, Félix utóda Porciusz Fesztusz lett. A zsidóknak kedveskedni akart Félix, és Pált fogságban hagyta.</verse>
			</chapter>
			<chapter number="25">
				<verse number="1">Fesztusz tehát, miután bement a tartományba, három nap múlva felment Jeruzsálembe Cézáreából.</verse>
				<verse number="2">A főpap és a zsidók főemberei pedig panaszt tettek neki Pál ellen, és kérték</verse>
				<verse number="3">jóindulatát, hogy Pált hozassa át Jeruzsálembe, hogy lest vetve megölhessék őt az úton.</verse>
				<verse number="4">Fesztusz azonban azt felelte, hogy Pált Cézáreában őrzik, ő maga pedig hamarosan el fog menni.</verse>
				<verse number="5">„Akik pedig köztetek, úgymond, főemberek, jöjjenek velem, és ha valami gonoszság van abban a férfiban, emeljenek vádat ellene.“</verse>
				<verse number="6">Miután pedig tíz napnál tovább időzött közöttük, lement Cézáreába. Másnap beült a bírói székbe, és előhozatta Pált.</verse>
				<verse number="7">Amikor pedig megjelent, körülállták a zsidók, akik lementek Jeruzsálemből, és sok súlyos vádat hoztak fel Pál ellen, melyeket nem bírtak bebizonyítani.</verse>
				<verse number="8">Pál a maga mentségére ezt felelte: „Sem a zsidók törvénye ellen, sem a templom ellen, sem a császár ellen, nem vétettem semmit.“</verse>
				<verse number="9">Fesztusz azonban a zsidóknak kedveskedni akart, és ezt mondta Pálnak: „Akarsz-e Jeruzsálembe felmenni, hogy ott ítélkezzem ezekről ebben az ügyben?“</verse>
				<verse number="10">Pál azonban ezt mondta: „A császár ítélőszéke előtt állok, itt ítéljenek meg. A zsidóknak semmit sem vétettem, miként te is jól tudod.</verse>
				<verse number="11">Mert ha vétkes vagyok, és valami halálra méltót cselekedtem, nem vonakodom a haláltól, ha azonban semmi sincs azokban, amikkel ezek vádolnak engem, senki sem szolgáltathat ki engem nekik. A császárhoz föllebbezek!“</verse>
				<verse number="12">Akkor Fesztusz tanácsával értekezett, és ezt felelte: „A császárhoz föllebbeztél, a császár elé fogsz menni!“</verse>
				<verse number="13">Néhány nap múlva pedig Agrippa király és Berniké érkezett Cézáreába, hogy köszöntsék Fesztuszt.</verse>
				<verse number="14">Amikor pedig több napig ott időztek, Fesztusz előadta a királynak Pál ügyét: „Van itt egy fogoly, akit Félix hagyott itt.</verse>
				<verse number="15">Amikor Jeruzsálembe mentem, jelentést tettek róla a főpapok és a zsidók vénei, kérve ellene ítéletet.</verse>
				<verse number="16">Nekik azt feleltem, hogy nem szokásuk a rómaiaknak, hogy egy embert halálra adjanak, mielőtt a vádlottat nem szembesítenék vádlóival, és alkalmat nem kap a vád felől való védekezésre.</verse>
				<verse number="17">Amikor aztán ide gyűltek, késedelem nélkül másnap az ítélőszékbe ültem, előhozattam azt a férfit,</verse>
				<verse number="18">aki ellen — amikor vádlói előálltak —, semmi bűnt nem hoztak fel azok közül, amiket én sejtettem,</verse>
				<verse number="19">hanem valamilyen vitás kérdéseik voltak vele a tulajdon vallásuk felől, és egy bizonyos meghalt Jézus felől, akiről Pál azt állította, hogy él.</verse>
				<verse number="20">Én pedig bizonytalanságban voltam erre a vitára nézve, s megkérdeztem, vajon nem akar-e Jeruzsálembe menni, hogy ott mondjanak ítéletet ezek felől.</verse>
				<verse number="21">Pál azonban föllebbezett, hogy őt tartsák fenn Augustus döntése számára, én pedig megparancsoltam, hogy tartsák fogva őt, amíg a császárhoz nem küldhetem.“</verse>
				<verse number="22">Agrippa erre ezt mondta Fesztusznak: „Szeretném magam is azt az embert hallani.“ Ő pedig ezt felelte: „Holnap hallani fogod őt.“</verse>
				<verse number="23">Másnap tehát eljött Agrippa és Berniké nagy pompával, bementek a kihallgatási terembe az ezredesekkel, és a város előkelőségeivel együtt. Fesztusz parancsára elővezették Pált.</verse>
				<verse number="24">Fesztusz pedig ezt mondta: „Agrippa király és ti férfiak mindnyájan, akik velünk együtt itt vagytok! Látjátok őt, aki miatt a zsidóknak egész sokasága keresett meg engem, mind Jeruzsálemben, mind itt, azt kiáltva, hogy nem szabad neki életben maradni.</verse>
				<verse number="25">Én pedig, ámbár megértettem, hogy semmi halálra méltó dolgot sem cselekedett, de mivel éppen ő maga föllebbezett Augustushoz, úgy határoztam, hogy elküldöm hozzá.</verse>
				<verse number="26">Mivel nem tudok semmi bizonyosat írni róla az én uramnak, ezért hoztam elétek, és kiváltképpen te eléd, Agrippa király, hogy a kihallgatás megtörténtével tudjak mit írni.</verse>
				<verse number="27">Mert esztelen dolognak tartom, hogy aki foglyot küld, ne jelentse az ellene való vádakat is.“</verse>
			</chapter>
			<chapter number="26">
				<verse number="1">Agrippa erre ezt mondta Pálnak: „Megengedjük neked, hogy szólj a magad mentségére.“ Akkor Pál kinyújtotta a kezét, és védőbeszédet tartott:</verse>
				<verse number="2">„Agrippa király! Boldognak tartom magam, hogy mindazok felől, amikkel a zsidók vádolnak, előtted fogok védekezni e mai napon,</verse>
				<verse number="3">mivel te nagyon jól ismered a zsidók minden szokását és vitás kérdését. Azért kérlek, hallgass meg engem türelmesen!</verse>
				<verse number="4">Életemet, amely kezdettől fogva az én népem között Jeruzsálemben folyt le, ifjúságomtól fogva ismerik a zsidók mindnyájan.</verse>
				<verse number="5">Ők tudják rólam kezdettől fogva, tanúsítani is tudnák, hogy én a mi vallásunk legszigorúbb felekezete szerint éltem, mint farizeus.</verse>
				<verse number="6">Most is az Istentől a mi atyáinknak tett ígéret reménysége miatt állok itt vád alatt.</verse>
				<verse number="7">Éjjel és nappal buzgón szolgálva, a mi tizenkét nemzetségünk is reméli, hogy ez beteljesül. E miatt a reménység miatt vádolnak a zsidók, Agrippa király.</verse>
				<verse number="8">Miért tűnik nektek hihetetlen dolognak, hogy Isten halottakat támaszt fel?</verse>
				<verse number="9">Én is elhatároztam magamban, hogy sok ellenséges dolgot kell cselekednem a Názáreti Jézus neve ellen.</verse>
				<verse number="10">Ezt meg is tettem Jeruzsálemben, és a szentek közül sokat börtönbe vettettem, melyre a főpapoktól felhatalmazást kaptam. Sőt amikor megölték őket, szavazatommal hozzájárultam.</verse>
				<verse number="11">A zsinagógákban mindenfelé gyakran büntettem, káromlásra kényszerítettem, és féktelen dühömben egészen az idegen városokig kergettem őket.</verse>
				<verse number="12">Amikor egyszer éppen ilyen ügyben útban voltam Damaszkusz felé, a főpapok felhatalmazásával és engedélyével,</verse>
				<verse number="13">délben az úton azt láttam, király, hogy a mennyből a napnak fényességét is meghaladó világosság sugárzott körül engem és azokat, akik velem együtt haladtak.</verse>
				<verse number="14">Amikor pedig mindnyájan leestünk a földre, szózatot hallottam, mely hozzám szólt, és ezt mondta zsidó nyelven: Saul, Saul, mit kergetsz engem? Nehéz neked az ösztöke ellen rugódoznod.</verse>
				<verse number="15">Erre én ezt kérdeztem: Kicsoda vagy, Uram? Az Úr ezt felelte: Én vagyok Jézus, akit te kergetsz.</verse>
				<verse number="16">De kelj fel, és állj lábaidra, mert azért jelentem meg neked, hogy téged szolgává és bizonysággá rendeljelek azokban, amiket láttál, és azokban, amelyekben meg fogok neked jelenni.</verse>
				<verse number="17">Megoltalmazlak téged e néptől és a pogányoktól, akik közé most küldelek,</verse>
				<verse number="18">hogy nyisd meg a szemeiket, hogy sötétségből világosságra, és a Sátán hatalmából az Istenhez térjenek, hogy bűneiknek bocsánatát, és a megszenteltek között osztályrészt nyerjenek az én bennem való hit által.</verse>
				<verse number="19">Ezért, Agrippa király, nem lettem engedetlen a mennyei látás iránt,</verse>
				<verse number="20">hanem először a damaszkusziaknak és jeruzsálemiaknak, majd Júdea egész tartományában és a pogányoknak hirdettem, hogy bánják meg bűneiket, és térjenek meg az Istenhez, megtéréshez méltó cselekedeteket cselekedve.</verse>
				<verse number="21">Ezekért akartak engem megölni a zsidók, amikor megfogtak a templomban.</verse>
				<verse number="22">De Istentől segítséget kaptam, s mind e mai napig itt állok, és bizonyságot teszek mind kicsinynek, mind nagynak, és semmit nem mondok azokon kívül, amikről a próféták és Mózes megmondták, hogy be fognak teljesedni,</verse>
				<verse number="23">hogy a Krisztusnak szenvednie kell, hogy elsőnek támad fel a halottak közül, és világosságot fog hirdetni ennek a népnek és a pogányoknak.“</verse>
				<verse number="24">Mikor pedig ezeket hozta fel a maga mentségére, Fesztusz hangosan mondta: „Bolond vagy te, Pál! A sok tudomány téged őrültségbe visz.“</verse>
				<verse number="25">Pál azonban ezt mondta: „Nem vagyok bolond, nemes Fesztusz, hanem igaz és józan beszédeket szólok.</verse>
				<verse number="26">Mert tud ezekről a király, akihez bátran is szólok: mert éppen nem gondolom, hogy ezek közül előtte bármi is ismeretlen volna, mert nem valami zugban történt dolog ez.</verse>
				<verse number="27">Hiszel-e, Agrippa király, a prófétáknak? Tudom, hogy hiszel.“</verse>
				<verse number="28">Agrippa pedig ezt mondta Pálnak: „Majdnem ráveszel engem, hogy keresztyénné legyek.“</verse>
				<verse number="29">Pál pedig mondta: „Kívánnám Istentől, hogy ne csak majdnem, hanem nagyon is, és ne csak te, hanem mindazok, akik ma engem hallgatnak, lennétek olyanok, amilyen én is vagyok, de e bilincsek nélkül.“</verse>
				<verse number="30">Mikor ezeket mondta, felkelt a király, a tiszttartó, Berniké és akik velük együtt ültek.</verse>
				<verse number="31">Visszavonultak, beszélgettek egymással és ezt mondták: „Semmi halálra, vagy fogságra méltó dolgot nem tett ez az ember.“</verse>
				<verse number="32">Agrippa pedig ezt mondta Fesztusznak: „Ezt az embert szabadon lehetett volna bocsátani, ha a császárhoz nem föllebbezett volna.“</verse>
			</chapter>
			<chapter number="27">
				<verse number="1">Amikor pedig eldöntötték, hogy mi Itáliába hajózzunk, átadták mind Pált, mind néhány más foglyot egy Juliusz nevű századosnak a császári seregből.</verse>
				<verse number="2">Beszálltunk hát egy Adramittiumból való hajóba, és az Ázsia mentén fekvő helyeket akarva behajózni, elindultunk. Velünk tartott a macedóniai Arisztárkhosz, aki Thesszalonikából való.</verse>
				<verse number="3">Másnap megérkeztünk Szidónba. Juliusz emberséggel bánt Pállal, megengedte, hogy barátaihoz elmenjen, és azok gondoskodjanak róla.</verse>
				<verse number="4">Onnan elindulva Ciprus alatt eveztünk el, mivel ellenszél volt.</verse>
				<verse number="5">A Cilicia és Pamfília mellett levő tengeren átevezve eljutottunk a líciai Mirába.</verse>
				<verse number="6">Mivel ott a százados egy Itáliába menő alexandriai hajót talált, abba szállított be minket.</verse>
				<verse number="7">Több napon át azonban lassan hajóztunk, és nehezen érkeztünk el Knidosz elé. Mivel nem engedett bennünket odajutni a szél, elhajóztunk Kréta alatt, Szalmóné mellett,</verse>
				<verse number="8">és nagy üggyel-bajjal elhajózva mellette, eljutottunk egy helyre, melyet Szépkikötőknek neveznek, melyhez közel volt Lázea városa.</verse>
				<verse number="9">Mivel pedig sok idő múlt el és a hajózás már veszedelmes volt, mivel a böjt is elmúlt már, Pál intette őket:</verse>
				<verse number="10">„Férfiak, látom, hogy nemcsak a teherre és a hajóra, hanem a mi életünkre nézve is veszélyes lesz ez a hajózás.“</verse>
				<verse number="11">De a százados inkább hitt a kormányosnak és a hajótulajdonosnak, mint annak, amit Pál mondott.</verse>
				<verse number="12">Mivel pedig az a kikötő telelésre nem volt alkalmas, a többség azt határozta, hogy hajózzanak el onnan is, hátha valami módon eljutnak Főnixbe, Kréta kikötőjébe, mely délnyugat és északnyugat felé néz, ahol áttelelhetnének.</verse>
				<verse number="13">Mivel pedig déli szél kezdett lassan fújni, azt gondolták, hogy feltett szándékuknak uraivá lettek, elindultak s Kréta közelében hajóztak el.</verse>
				<verse number="14">Nem sokára azonban viharos szélvész csapott le oda, amelyet észak-keleti szélnek neveznek.</verse>
				<verse number="15">Mikor pedig az a hajót magával ragadta, és nem bírt a széllel szembe menni, nekieresztve sodortattunk tovább.</verse>
				<verse number="16">Mikor pedig egy kis sziget alá futottunk, melyet Klaudának hívnak, alig bírtuk hatalmunkba keríteni a csónakot.</verse>
				<verse number="17">Miután ezt felvonták, védőintézkedéseket tettek: alul átkötözték a hajót, és mivel féltek, hogy zátonyra bukkannak, leeresztették a vitorlát, és úgy sodródtak tovább.</verse>
				<verse number="18">Amikor pedig a szélvész nagyon hányt-vetett bennünket, másnap a hajóterhet kidobálták.</verse>
				<verse number="19">Harmadnap tulajdon kezeinkkel szórtuk ki a hajó felszerelését.</verse>
				<verse number="20">Amikor pedig több napon át sem nap, sem csillagok nem látszottak, és nem kis vihar szorongatott, életben maradásunk minden reménysége elveszett.</verse>
				<verse number="21">Amikor pedig már hosszú ideje nem ettek, akkor Pál felállt közöttük, és ezt mondta: „Az lett volna a jó, ó férfiak, hogy engedelmeskedve nekem, nem indultunk volna el Krétából, és elkerültük volna ezt a bajt és kárt.</verse>
				<verse number="22">Én azonban mostanra nézve is intelek benneteket, hogy jó reménységben legyetek, mert egy lélek sem vész el közületek, csak a hajó.</verse>
				<verse number="23">Mert ma éjjel mellém állt az Istennek az angyala, akié vagyok, akinek szolgálok is,</verse>
				<verse number="24">és ezt mondta: Ne félj Pál, neked a császár elé kell állnod. És íme az Isten ajándékba adta neked mindazokat, akik veled hajóznak.</verse>
				<verse number="25">Ezért jó reménységben legyetek, férfiak! Mert hiszek az Istennek, hogy úgy lesz, amint nekem megmondta.</verse>
				<verse number="26">Egy szigetre kell kivetődnünk.“</verse>
				<verse number="27">Amikor pedig eljött a tizennegyedik éjszaka, amióta az Adrián hányódtunk, éjféltájban észrevették a hajósok, hogy valami szárazföldhöz közeledünk.</verse>
				<verse number="28">Lebocsátották a vízmérő ónt, és húsz ölnyinek találták. Majd egy kissé tovább menve ismét lebocsátották a vízmérő ónt, és tizenöt ölnyinek találták.</verse>
				<verse number="29">Mivel féltek, hogy szirtes helyekre vetődhetnek, a hajónak hátulsó részéből négy vasmacskát vetettek ki, s alig várták, hogy nappal legyen.</verse>
				<verse number="30">A hajósok pedig amikor el akartak menekülni a hajóból, a csónakot lebocsátották a tengerre, színlelve, mintha a hajó orrából vasmacskákat akarnának leereszteni.</verse>
				<verse number="31">Pál azonban ezt mondta a századosnak és a vitézeknek: „Ha ezek nem maradnak a hajóban, akkor ti sem menekülhettek meg.“</verse>
				<verse number="32">Ekkor a katonák elvágták a csónak köteleit, és hagyták hogy kiessen.</verse>
				<verse number="33">Addig pedig, amíg nappal nem lett, Pál bíztatta mindnyájukat, hogy egyenek, és ezt mondva: „Ma tizennegyedik napja, amióta étlen várakoztok, és semmit sem vettetek magatokhoz.</verse>
				<verse number="34">Ezért intelek benneteket, hogy egyetek, mert ez a ti javatokra szolgál. Mert közületek senkinek sem esik le egyetlen hajszál sem a fejéről.“</verse>
				<verse number="35">Mikor pedig ezeket mondta, kezébe vette a kenyeret, hálát adott Istennek mindnyájuk előtt és megtörve, enni kezdett.</verse>
				<verse number="36">Erre felbátorodtak mindnyájan, és szintén vettek magukhoz táplálékot.</verse>
				<verse number="37">A hajóban lélekszám szerint összesen kétszázhetvenhatan voltak.</verse>
				<verse number="38">Miután pedig megelégedtek az eledellel, a hajót megkönnyebbítették, a gabonát kiszórták a tengerbe.</verse>
				<verse number="39">Amikor pedig megvirradt, a szárazföldet nem ismerték fel, hanem egy öblöt vettek észre, amelynek sima partja volt, és elhatározták, hogy kihajtják rá a hajót, ha bírják.</verse>
				<verse number="40">A vasmacskákat körös-körül elvagdalták, és a tengerben hagyták, egyszersmind eloldották a kormányrudak köteleit, és felvonva a nagy vitorlát a szélfúvás felé, igyekeztek a part felé haladni.</verse>
				<verse number="41">Amikor azonban egy zátonyos helyre találtak, ráhajtották a hajót. Az első része ugyan megakadt és mozdíthatatlanul maradt, a hátulsó része azonban szakadozott a hullámok ereje miatt.</verse>
				<verse number="42">A katonáknak pedig az volt a szándékuk, hogy a foglyokat vágják le, hogy senki el ne szaladhasson, miután kiúszott.</verse>
				<verse number="43">De a százados meg akarta tartani Pált, megtiltotta nekik e szándékot és megparancsolta, hogy akik úszni tudnak, először azok ugorjanak a tengerbe, és meneküljenek ki a szárazföldre,</verse>
				<verse number="44">a többiek pedig ki deszkákon, ki a hajó egyéb darabjain. Így történt, hogy mindnyájan szerencsésen kimenekültek a szárazföldre.</verse>
			</chapter>
			<chapter number="28">
				<verse number="1">Miután szerencsésen megmenekültek, megtudták, hogy Máltának nevezik azt a szigetet.</verse>
				<verse number="2">A barbárok pedig nem mindennapi emberséget tanúsítottak irántuk, mert tüzet raktak, és befogadtak mindnyájunkat, a bennünket ért zápor és hideg miatt.</verse>
				<verse number="3">Amikor pedig Pál sok venyigét szedett, és a tűzre tette, egy vipera a melegből kimászva, a kezére ragadt.</verse>
				<verse number="4">Amikor pedig látták a barbárok a kezéről függeni a mérges kígyót, azt mondták egymásnak: „Nyilván gyilkos ez az ember, akit nem hagyott élni a bosszúállás, noha a tengerből megszabadult.“</verse>
				<verse number="5">De neki, miután a kígyót lerázta a tűzbe, semmi baja sem lett.</verse>
				<verse number="6">Azok pedig azt várták, hogy meg fog dagadni, vagy nagy hirtelenséggel halva rogyik le. Mikor azonban sok ideig várták, és látták, hogy semmi baja nem lesz, megváltoztatták véleményüket, és istennek mondták őt.</verse>
				<verse number="7">Annak a helynek a környékén voltak a sziget főemberének, név szerit Publiusznak mezei jószágai, aki befogadott minket és három napig nagy emberségesen vendégül látott.</verse>
				<verse number="8">Történt pedig, hogy Publiusz atyja hideglelésben és vérhasban betegen feküdt. Pál bement hozzá, és miután könyörgött, kezeit rátéve meggyógyította őt.</verse>
				<verse number="9">Miután ez megtörtént, mások is, akik betegek voltak a szigeten, odajöttek hozzá, és meggyógyultak.</verse>
				<verse number="10">Így nagy tisztességben álltunk, és amikor elindultunk, elláttak minden szükséges dologgal.</verse>
				<verse number="11">Három hónap múlva azután egy alexandriai hajón elindultunk, amely a szigeten telelt, és amelynek címere Kásztor és Pollux volt.</verse>
				<verse number="12">Szirakuzába eljutva, ott maradtunk három napig.</verse>
				<verse number="13">Onnan körülkerülve, eljutottunk Régiumba és mivel egy nap múlva déli szél támadt, másnap megérkeztünk Puteoliba.</verse>
				<verse number="14">Ahol amikor atyafiakat találtunk, kértek minket, hogy maradjunk náluk hét napig, és úgy mentünk Rómába.</verse>
				<verse number="15">Onnan is az atyafiak, amikor a dolgainkat meghallották, elénk jöttek Appii Forumig és Tres Tabernaeig. Mikor Pál meglátta őket, hálát adott az Istennek, és eltelt bizalommal.</verse>
				<verse number="16">Amikor pedig Rómába érkeztünk, a százados átadta a foglyokat a testőrség parancsnokának, Pálnak azonban megengedték, hogy külön lakjon az őt őriző vitézzel.</verse>
				<verse number="17">Történt pedig, hogy három nap múlva magához hívatta Pál a zsidók ottani vezetőit. Mikor pedig összegyűltek, ezt mondta nekik: „Atyámfiai, férfiak, én jóllehet semmit sem vétkeztem a nép ellen, vagy az ősi szokások ellen, mégis foglyul adtak át Jeruzsálemből a rómaiak kezébe.</verse>
				<verse number="18">Miután ezek kihallgattak, el akartak bocsátani, mert semmi halálra méltó vétek nincs bennem.</verse>
				<verse number="19">De mivel a zsidók tiltakoztak ez ellen, kénytelen voltam a császárhoz föllebbezni, nem mintha a népem ellen volna valami vádam.</verse>
				<verse number="20">Ezért hívattalak tehát titeket, hogy lássalak benneteket, és beszéljek veletek, mert Izrael reménységéért vettek körül ezzel a lánccal.“</verse>
				<verse number="21">Azok pedig ezt mondták neki: „Mi felőled sem levelet nem kaptunk Júdeából, sem pedig az atyafiak közül nem jött ide senki, és nem jelentett, vagy mondott rólad semmi rosszat.</verse>
				<verse number="22">Szeretnénk azért tőled hallani, milyen véleményen vagy. Mert e felekezet felől tudjuk, hogy mindenütt ellene beszélnek.“</verse>
				<verse number="23">Kitűztek tehát neki egy napot, és sokan eljöttek hozzá a szállására, akiknek nagy bizonyságtétellel szólt az Isten országa felől, reggeltől estig igyekezve meggyőzni őket a Jézus felől való dolgokról, úgy a Mózes törvénye, mint a próféták alapján.</verse>
				<verse number="24">Némelyek hittek az ő beszédének, mások nem hittek.</verse>
				<verse number="25">Mivel pedig nem egyeztek meg egymással, szétoszlottak, miután Pál ezt a mondatot mondta nekik: „Jól szólott a Szentlélek Ézsaiás próféta által a mi atyáinknak ezt mondva:</verse>
				<verse number="26">»Eredj el a néphez és mondd: Hallván halljatok, és ne értsetek; és nézvén nézzetek, és ne lássatok!</verse>
				<verse number="27">Mert megkövéredett e népnek szíve, és füleikkel nehezen hallanak, és szemeiket behunyják, hogy szemeikkel ne lássanak, füleikkel ne halljanak, szívükkel ne értsenek, és meg ne térjenek, és meg ne gyógyítsam őket.«</verse>
				<verse number="28">Tudjátok hát meg, hogy a pogányoknak küldetett az Istennek ez üdvössége, és ők meg is hallgatják.“</verse>
				<verse number="29">Mikor ezeket mondta, a zsidók maguk között sokat vitatkozva elmentek.</verse>
				<verse number="30">Pál pedig két egész esztendeig maradt az ő saját bérelt szállásán, és fogadta mindazokat, akik odamentek hozzá.</verse>
				<verse number="31">Hirdette az Isten országát, és teljes bátorsággal, minden akadály nélkül tanított az Úr Jézus Krisztusról.</verse>
			</chapter>
		</book>
		<book number="45">
			<chapter number="1">
				<verse number="1">Pál, Jézus Krisztusnak szolgája, elhívott apostol, kiválasztva Isten evangéliumának hirdetésére,</verse>
				<verse number="2">amelyet eleve megígért az ő prófétái által a szent írásokban,</verse>
				<verse number="3">az ő Fia felől, aki Dávid utóda volt test szerint,</verse>
				<verse number="4">de aki a szentség Lelke szerint, a halálból való feltámadása által, Isten hatalmas Fiának bizonyult, a mi Urunk Jézus Krisztus felől,</verse>
				<verse number="5">aki által kegyelmet és apostolságot kaptunk az ő nevéért, hogy hitre és engedelmességre hívjuk a pogányokat.</verse>
				<verse number="6">Ezek közé tartoztok ti is, Jézus Krisztus elhívottai.</verse>
				<verse number="7">Mindenkinek, akik Rómában vagytok, Isten szeretteinek, az elhívott szenteknek: Kegyelem néktek és békesség Istentől, a mi Atyánktól, és az Úr Jézus Krisztustól.</verse>
				<verse number="8">Először is hálát adok az én Istenemnek, a Jézus Krisztus által, mindnyájatokért, hogy a ti hiteteknek az egész világon híre van,</verse>
				<verse number="9">mert tanúm az Isten, akinek lelkem szerint szolgálok az ő Fiának evangéliumával, hogy imádságomban szüntelenül megemlékezem rólatok,</verse>
				<verse number="10">könyörögve, hogy egyszer, Isten akaratából, jó szerencsés út adódna nekem, hogy hozzátok mehessek.</verse>
				<verse number="11">Mert látni kívánlak titeket, hogy valamilyen lelki ajándékot adjak nektek megerősödéstekre,</verse>
				<verse number="12">hogy megvigasztalódjunk nálatok egymás hite által, a tiétek, meg az enyém által.</verse>
				<verse number="13">Nem akarom pedig, atyámfiai, hogy ne tudjátok, hogy sokszor feltettem magamban, hogy elmegyek hozzátok, (de mindeddig megakadályoztattam), hogy közöttetek is nyerjek valami lelki gyümölcsöt, mint más pogány népek között.</verse>
				<verse number="14">Mind a görögöknek, mind a barbároknak, mind a bölcseknek, mind a tudatlanoknak adósa vagyok.</verse>
				<verse number="15">Azért, ami rajtam áll, kész vagyok nektek is, akik Rómában vagytok, az evangéliumot hirdetni.</verse>
				<verse number="16">Mert nem szégyellem a Krisztus evangéliumát, mert Istennek hatalma az, minden hívő üdvösségére, első sorban zsidóknak, de görögöknek is.</verse>
				<verse number="17">Mert Isten igazsága nyilvánul meg abban hitből hitbe, amiképpen meg van írva: „Az igaz ember hitből él“.</verse>
				<verse number="18">Mert Isten kinyilvánítja haragját a mennyből az emberek minden hitetlensége és hamissága ellen, akik az igazságot hamissággal feltartóztatják.</verse>
				<verse number="19">Mert ami Isten felől tudható, az nyilvánvaló előttük, mert Isten nyilvánvalóvá tette számukra.</verse>
				<verse number="20">Mert ami Istenben láthatatlan, tudniillik az ő örökkévaló hatalma és istensége, a világ teremtése óta alkotásaiból megérthető és látható. Ezért menthetetlenek.</verse>
				<verse number="21">Mert bár Istent megismerték, mégsem mint Istent dicsőítették, hálát sem adtak neki, hanem okoskodásaikban hiábavalóságokra jutottak, és balgatag szívük elsötétedett.</verse>
				<verse number="22">Magukat bölcsnek vallva, balgává lettek.</verse>
				<verse number="23">Az örökkévaló Isten dicsőségét felcserélték mulandó embereknek, madaraknak, négylábú állatoknak és csúszó-mászó állatoknak képmásával.</verse>
				<verse number="24">Ezért Isten kiszolgáltatta őket szívük kívánságai szerint a tisztátalanságnak, hogy egymás testét megbecstelenítsék.</verse>
				<verse number="25">Mint akik Isten igazságát hazugsággá változtatták, és a teremtett dolgokat tisztelték és szolgálták a Teremtő helyett, aki mindörökké áldott! Ámen.</verse>
				<verse number="26">Ezért Isten kiszolgáltatta őket tisztátalan indulatoknak. Asszonyaik a természet rendjét természetellenesre cserélték fel.</verse>
				<verse number="27">Hasonlóképen a férfiak is elhagyták az asszonyokkal való természetes érintkezést, egymás iránt gerjedtek fel bujaságukban, férfiak férfiakkal fajtalankodtak. El is vették önmagukban tévelygésük méltó büntetését.</verse>
				<verse number="28">Ahogyan Istent nem méltatták arra, hogy ismeretükben megtartsák, úgy Isten is kiszolgáltatta őket romlott gondolkodásuknak, hogy alávaló dolgokat cselekedjenek.</verse>
				<verse number="29">Ezért tele is vannak mindenféle hamissággal, paráznasággal, gonoszsággal, kapzsisággal, rosszasággal, irigységgel, gyilkos indulattal, versengéssel, álnoksággal, rossz erkölccsel.</verse>
				<verse number="30">Besúgók, rágalmazók, istengyűlölők, dölyfösek, kevélyek, dicsekedők, rosszban mesterkedők, szüleiknek engedetlenek,</verse>
				<verse number="31">balgatagok, összeférhetetlenek, szeretet nélkül valók, engesztelhetetlenek, irgalmatlanok.</verse>
				<verse number="32">Noha ismerik Isten végzését, hogy akik ilyeneket cselekesznek méltók a halálra, mégis megteszik mindezt, sőt egyet is értenek azokkal, akik ugyancsak így cselekszenek.</verse>
			</chapter>
			<chapter number="2">
				<verse number="1">Ezért menthetetlen vagy, ó, ember, bárki légy, aki ítélsz, mert amiben mást megítélsz, abban önmagadat is kárhoztatod, mert ugyanúgy cselekszel te is, aki ítélsz.</verse>
				<verse number="2">Tudjuk pedig, hogy Isten igazságosan ítéli meg azokat, akik ilyeneket cselekszenek.</verse>
				<verse number="3">Vagy azt gondolod, ó, ember, aki megítéled azokat, akik ilyeneket cselekszenek, és te is azokat cselekszed, hogy te elkerülöd Isten ítéletét?</verse>
				<verse number="4">Vagy megveted Isten jóságának, elnézésnek, hosszútűrésének gazdagságát, nem tudva, hogy Isten jósága téged megtérésre indít?</verse>
				<verse number="5">De te, meg nem tért szíved keménysége szerint haragot gyűjtesz magadnak a haragnak napjára, amikor Isten igazságos ítélete nyilvánvalóvá lesz.</verse>
				<verse number="6">Isten mindenkinek cselekedete szerint fizet meg.</verse>
				<verse number="7">Örök élettel azoknak, akik állhatatosan jót cselekedve dicsőséget, tisztességet és halhatatlanságot keresnek.</verse>
				<verse number="8">Azoknak pedig, akik viszálykodók és nem engednek az igazságnak, hanem engednek a hamisságnak, megfizet majd ítéletének haragjával.</verse>
				<verse number="9">Nyomorúság és szorongattatás lesz része mindenkinek, aki gonoszságot cselekszik, első sorban zsidónak, de görögnek is.</verse>
				<verse number="10">Dicsőség, tisztesség és békesség mindenkinek, aki jót cselekszik, elsősorban zsidónak, de görögnek is.</verse>
				<verse number="11">Isten nem személyválogató.</verse>
				<verse number="12">Akik a törvény ismerete nélkül vétkeztek, azok a törvény nélkül vesznek el. Akik pedig a törvény ismeretében vétkeztek, a törvény által ítéltetnek meg.</verse>
				<verse number="13">Mert nem azok igazak Isten előtt, akik a törvényt hallgatják, hanem azok fognak megigazulni, akik a törvényt betöltik.</verse>
				<verse number="14">Mert amikor a pogányok, akiknek törvényük nincsen, akik nem ismerik a törvényt, mégis természetszerűleg teszik azt, amit a törvény követel, akkor ők, bár törvényük nincsen, önmaguknak lettek a törvénye.</verse>
				<verse number="15">Ezzel megmutatják, hogy a törvény által követelt cselekedet a szívükbe van írva. Erről tesz bizonyságot lelkiismeretük. Egymást kölcsönösen vádoló vagy felmentő gondolataik is erről tanúskodnak majd</verse>
				<verse number="16">azon a napon, amelyen Isten megítéli az emberek gondolatait, az én evangéliumom szerint Jézus Krisztus által.</verse>
				<verse number="17">De te zsidónak mondod magad, és Isten törvényére támaszkodsz, és Istennel dicsekszel,</verse>
				<verse number="18">hogy ismered az ő akaratát, és választást tudsz tenni jó és rossz között, mert ismered Isten akaratát, mert törvényéből ezt megtanultad.</verse>
				<verse number="19">Azt gondolod magadról, hogy te vakok vezetője, a sötétségben lévőknek világossága,</verse>
				<verse number="20">a balgatagok tanítója, a kiskorúak mestere vagy, mert tied a törvény ismerete és igazsága.</verse>
				<verse number="21">Ha mást tanítasz, magadat nem tanítod-e? Aki azt hirdeted, hogy ne lopj, nem lopsz-e?</verse>
				<verse number="22">Aki azt mondod, ne paráználkodj, nem paráználkodol-e? Aki utálod a bálványokat, nem vagy-e szentségtörő?</verse>
				<verse number="23">Aki a törvény ismeretével dicsekedsz, nem gyalázod-e Istent a törvény megszegésével?</verse>
				<verse number="24">Amint meg van írva: „Miattatok káromolják Isten nevét a pogányok között.“</verse>
				<verse number="25">A körülmetélkedés használ, ha a törvényt megtartod. De ha a törvényt áthágod, a te körlülmetélkedésed körülmetéletlenséggé lett.</verse>
				<verse number="26">Ha tehát a körülmetéletlen pogány megtartja a törvény parancsait, az ő körülmetéletlensége nem számít-e körülmetéltségnek?</verse>
				<verse number="27">A körülmetéletlen ember, aki a törvényt megtartja, megítél téged, aki a törvény betűjének ismerete és a körülmetélkedés ellenére is a törvény megrontója vagy.</verse>
				<verse number="28">Mert nem az a zsidó, aki külsőképpen az. Nem az a körülmetélés, ami a testen külsőképpen látszik.</verse>
				<verse number="29">Az a zsidó, aki belsőképpen az. A szívnek lélekben, nem betű szerint való körülmetélése az igazi körülmetélkedés. Ennek dicsérete nem embertől, hanem Istentől van.</verse>
			</chapter>
			<chapter number="3">
				<verse number="1">Mennyiben különb hát a zsidó? Vagy micsoda haszna van a körülmetélkedésnek?</verse>
				<verse number="2">Minden tekintetben sok. Mindenek előtt az, hogy Isten rájuk bízta beszédét.</verse>
				<verse number="3">De hát, ha némelyek nem hittek? Vajon azoknak hitetlensége nem teszi-e hiábavalóvá Isten hűségét?</verse>
				<verse number="4">Semmiképpen! Sőt, Isten az igaz, minden ember pedig hazug, amint meg van írva: „(az Úr) igaznak bizonyul minden beszédében és győzedelmes, amikor vádolják őt.“</verse>
				<verse number="5">Ha pedig a mi igazságtalanságunk Isten igazságát mutatja meg, akkor mit mondjunk? Vajon igazságtalan-e Isten, hogy minket büntet? Emberi módon szólok.</verse>
				<verse number="6">Semmiképpen! Mert akkor hogyan ítélhetné meg Isten a világot?</verse>
				<verse number="7">Mert ha Isten igazságát az én hazugságom fokozza az ő dicsőségére, miért kárhoztattatom én mégis, mint bűnös?</verse>
				<verse number="8">Ne cselekedjünk-e akkor inkább a rosszat, hogy abból jó származzék? — amint rágalmaznak minket és mondogatják, hogy mi így beszélünk. Ezeknek kárhoztatása igazságos.</verse>
				<verse number="9">Hogyan van tehát? Különbek vagyunk? Semmiképpen. Hiszen az előbb már nyilvánvalóvá tettük, hogy zsidók és görögök egyaránt mind bűnben vannak,</verse>
				<verse number="10">amint meg van írva: „Nincs egyetlen igaz ember sem.</verse>
				<verse number="11">Nincs, aki megértse, nincs, aki keresse Istent.</verse>
				<verse number="12">Mindnyájan elhajlottak, valamennyien haszontalanokká lettek. Nincs, aki jót cselekedjék, egyetlen egy sem.</verse>
				<verse number="13">Nyitott sír a torkuk, nyelvükkel álnokságot szólnak. Áspis kígyó mérge van ajkuk alatt.</verse>
				<verse number="14">Szájuk tele van átkozódással és keserűséggel.</verse>
				<verse number="15">Lábuk gyors a vérontásra.</verse>
				<verse number="16">Útjaikon romlás és nyomorúság van.</verse>
				<verse number="17">A békesség útját pedig nem ismerik.</verse>
				<verse number="18">Nincs Isten félelme a szemük előtt.“</verse>
				<verse number="19">Azt pedig tudjuk, hogy amit a törvény mond, azoknak mondja, akik a törvény alatt vannak, hogy elnémuljon minden száj, és az egész világ Isten ítélete alá kerüljön.</verse>
				<verse number="20">A törvény cselekedeteiből tehát senki sem igazulhat meg Isten előtt. A törvény csak a bűn felismerésére való.</verse>
				<verse number="21">Most pedig törvény nélkül jelent meg Isten igazsága, amelyről tanúbizonyságot tesznek a törvény és a próféták.</verse>
				<verse number="22">Istennek ebben az igazságában a Jézus Krisztusban való hit által részesülnek mindazok, akik hisznek. Mert nincs különbség:</verse>
				<verse number="23">Mindnyájan vétkeztek és nincs részük Isten dicsőségében.</verse>
				<verse number="24">De megigazulnak Isten ingyen kegyelméből a Krisztus Jézusban való váltság által,</verse>
				<verse number="25">akit Isten engesztelő áldozatul rendelt, hogy akik vérében hisznek, meglássák igazságát. Isten a korábban elkövetett bűnöket elnézte</verse>
				<verse number="26">hosszútűrésében, hogy e mostani időben bizonyítsa igazságát, hogy ő igaz, és megigazítja azokat, akik Jézusban hisznek.</verse>
				<verse number="27">Hol van tehát a dicsekedés? Lehetetlenné lett. Milyen törvény által? A cselekedeteké által? Nem, hanem a hit törvénye által.</verse>
				<verse number="28">Azt tartjuk tehát, hogy az ember hit által igazul meg, a törvény cselekedete nélkül.</verse>
				<verse number="29">Vagy Isten csak a zsidóké? Nem a pogányoké is? Bizony a pogányoké is.</verse>
				<verse number="30">Mert egy az Isten, aki megigazítja a zsidót hitből, a pogányt pedig hit által.</verse>
				<verse number="31">A törvényt tehát hiábavalóvá tesszük a hit által? Semmiképpen. Sőt inkább a törvényt megerősítjük.</verse>
			</chapter>
			<chapter number="4">
				<verse number="1">Mit mondjunk tehát, hogy Ábrahám, a mi atyánk nyert volna valamit, test szerint?</verse>
				<verse number="2">Mert ha Ábrahám cselekedetekből igazult meg, van mivel dicsekedjék, de nem az Isten előtt.</verse>
				<verse number="3">Mert mit mond az Írás? Ábrahám hitt Istennek, és ez tulajdoníttaték neki igazságul.</verse>
				<verse number="4">Annak pedig, aki munkálkodik, a jutalom nem tulajdoníttatik kegyelemből, hanem tartozás szerint.</verse>
				<verse number="5">Ellenben annak, aki nem munkálkodik, hanem hisz abban, aki az istentelent megigazítja, az ő hite tulajdoníttatik igazságul.</verse>
				<verse number="6">Amint Dávid is boldognak mondja azt az embert, akinek Isten cselekedetek nélkül tulajdonít igazságot.</verse>
				<verse number="7">„Boldogok, akiknek hamissága megbocsáttatott, és akiknek vétke elfedeztetett.</verse>
				<verse number="8">Boldog ember az, akinek az Úr bűnt nem tulajdonít.“</verse>
				<verse number="9">Vajon ez a boldogság csak a zsidóké, vagy a pogányoké is? Hiszen azt mondjuk, hogy Ábrahámnak a hit tulajdonítatott igazságul.</verse>
				<verse number="10">Tehát miképpen tulajdoníttatott? Körülmetélt vagy körülmetéletlen állapotában? Nem körülmetélt, hanem körülmetéletlen állapotában.</verse>
				<verse number="11">És a körülmetélkedés jegyét körülmetéletlenségében tanúsított hite igazságának pecsétjéül nyerte, hogy atyja legyen mindazoknak, akik körülmetéletlen létükre hisznek, hogy azoknak is tulajdoníttassék igazság.</verse>
				<verse number="12">És atyja legyen a körülmetélteknek is, azoknak is, akik nemcsak körülmetélkednek, hanem követik is Ábrahámnak körülmetéletlenségében tanúsított hite nyomdokait.</verse>
				<verse number="13">Mert nem a törvény által adatott az ígéret Ábrahámnak vagy az ő utódának, hogy a világ örököse lesz, hanem a hitnek igazsága által.</verse>
				<verse number="14">Mert ha azok az örökösök, akik a törvényből valók, akkor hiábavalóvá lett a hit, és haszontalanná az ígéret.</verse>
				<verse number="15">Mert a törvény haragot szül. Ahol azonban nincs törvény, ott törvény ellen való cselekedet sincs.</verse>
				<verse number="16">Azért, hitből, hogy kegyelemből legyen, és bizonyos legyen az ígéret Ábrahám minden utódjának. Nemcsak a törvényből valóknak, hanem Ábrahám hitéből valóknak is, aki mindnyájunknak atyja,</verse>
				<verse number="17">(Amint meg van írva: „Sok nép atyjává tettelek téged“) az előtt az Isten előtt, akiben hitt, aki a halottakat megeleveníti, és létre hívja a nem létezőket.</verse>
				<verse number="18">Aki reménység ellenére reménykedve hitte, hogy sok nép atyjává lesz, ahogyan megmondatott: Ennyi utódod lesz!</verse>
				<verse number="19">És hitében erős volt, nem gondolt életerejét elvesztett testére, pedig már száz esztendős volt, sem Sárának elhalt méhére,</verse>
				<verse number="20">az Isten ígéretében sem kételkedett hitetlenséggel, hanem erős volt a hitben dicsőséget adva Istennek,</verse>
				<verse number="21">teljesen elhitte, hogy amit ő megígért, azt meg is cselekedheti.</verse>
				<verse number="22">Ezért is tulajdoníttatott ez neki igazságul.</verse>
				<verse number="23">De nemcsak őérette íratott meg, hogy „tulajdoníttatott neki igazságul“,</verse>
				<verse number="24">hanem miértünk is, akiknek majd tulajdoníttatik, azoknak tudniillik, akik hisznek abban, aki feltámasztotta a mi Urunkat, Jézust a halálból,</verse>
				<verse number="25">aki a mi bűneinkért halálra adatott, és feltámasztatott a mi megigazulásunkért.</verse>
			</chapter>
			<chapter number="5">
				<verse number="1">Megigazulván azért hit által, békességünk van Istennel, a mi Urunk Jézus Krisztus által,</verse>
				<verse number="2">aki által utunk nyílt a hitben ahhoz a kegyelemhez, amelyben állunk, és dicsekszünk az Isten dicsőségének reménységével.</verse>
				<verse number="3">De dicsekedünk még a háborúságokban is, tudva, hogy a háborúság béketűrést szül,</verse>
				<verse number="4">a béketűrés próbatételt, a próbatétel pedig reménységet.</verse>
				<verse number="5">A reménység pedig nem szégyenít meg, mert az Isten szeretete kitöltetett a mi szívünkbe a Szentlélek által, aki adatott nekünk.</verse>
				<verse number="6">Mert Krisztus, amikor még erőtlenek voltunk, a rendelt időben meghalt a gonoszokért.</verse>
				<verse number="7">Bizonyára az igazért is aligha halna meg valaki. Ám a jóért talán még meg merne halni valaki.</verse>
				<verse number="8">Isten pedig az irántunk való szeretetét abban mutatta meg, hogy amikor még bűnösök voltunk, Krisztus értünk meghalt.</verse>
				<verse number="9">Miután azért most megigazultunk az ő vére által, sokkal inkább megtartatunk a harag ellen általa.</verse>
				<verse number="10">Mert ha amikor ellenségei voltunk, megbékéltünk Istennel az ő Fiának halála által, sokkal inkább megtartanunk az ő élete által, miután megbékéltünk vele.</verse>
				<verse number="11">Sőt ezen túl még dicsekszünk is az Istenben a mi Urunk Jézus Krisztus által, aki által most megbékélést nyertünk.</verse>
				<verse number="12">Ahogyan tehát egy ember által jött be a világra a bűn és a bűn által a halál, úgy a halál minden emberre elhatott, mivel mindnyájan vétkeztek.</verse>
				<verse number="13">Volt ugyan bűn a törvény előtt is. A bűn azonban nem számíttatik be, ha nincsen törvény.</verse>
				<verse number="14">Mégis a halál uralkodott Ádámtól Mózesig, azokon is, akik nem Ádám esetéhez hasonlóan vétkeztek, aki az Eljövendőnek előképe volt.</verse>
				<verse number="15">De a kegyelmi ajándék nem úgy van, mint a bűneset. Mert ha annak az egynek bűnesete miatt sokan haltak meg, az Isten kegyelme és ajándéka, az egy embernek, Jézus Krisztusnak kegyelméből sokkal inkább elhatott sokakra.</verse>
				<verse number="16">És az ajándék sem ugyan olyan, mint az egy ember bűnesete. Az ítélet ugyanis egy ember bűnesete miatt lett kárhozattá, az ajándék pedig sok bűnből lett megigazulásra.</verse>
				<verse number="17">Mert ha az egynek bűnesete miatt uralkodott a halál az egy által, sokkal inkább az életben uralkodnak az egy Jézus Krisztus által azok, akik kegyelmének és az igazság ajándékának bőségében részesültek.</verse>
				<verse number="18">Bizonyára azért, ahogyan egynek bűnesete által minden emberre elhatott a kárhozat, úgy egynek igazsága által minden emberre elhatott az élet megigazulása.</verse>
				<verse number="19">Mert ahogy egy embernek engedetlensége által sokan bűnösökké lettek, úgy egynek engedelmessége által sokan igazakká lesznek.</verse>
				<verse number="20">A törvény pedig közbejött, hogy a bűn megnövekedjék. De ahol megnövekedik a bűn, a kegyelem sokkal inkább bőségesen árad,</verse>
				<verse number="21">hogy amiképpen uralkodott a bűn a halálra, úgy a kegyelem is uralkodjék az igazság által az örök életre, a mi Urunk Jézus Krisztus által.</verse>
			</chapter>
			<chapter number="6">
				<verse number="1">Mit mondjunk tehát? Megmaradjunk-e a bűnben, hogy a kegyelem annál nagyobb legyen?</verse>
				<verse number="2">Semmiképpen! Ha meghaltunk a bűnnek, hogyan élhetnénk még benne?</verse>
				<verse number="3">Vagy nem tudjátok, hogy akik megkeresztelkedtünk a Krisztus Jézusba, az ő halálába keresztelkedtünk meg?</verse>
				<verse number="4">Eltemettettünk azért ő vele együtt a keresztség által a halálba, hogy amiképpen feltámasztatott Krisztus a halálból az Atyának dicsősége által, azonképpen mi is új életben járjunk.</verse>
				<verse number="5">Mert ha az ő halálának hasonlatossága szerint vele eggyé lettünk, bizonyára a feltámadásáé szerint is azok leszünk.</verse>
				<verse number="6">Tudva azt, hogy a mi óemberünk vele együtt megfeszítetett, hogy megerőtlenüljön a bűnös test, hogy ezután ne szolgáljunk a bűnnek.</verse>
				<verse number="7">Mert aki meghalt, felszabadult a bűn alól.</verse>
				<verse number="8">Hogyha pedig meghaltunk Krisztussal, hisszük, hogy élünk is vele.</verse>
				<verse number="9">Tudva, hogy Krisztus feltámadott a halálból, többé meg nem hal, a halál többé rajta nem uralkodik.</verse>
				<verse number="10">Mert hogy meghalt, egyszer s mindenkorra meghalt a bűnnek, hogy pedig él, az Istennek él.</verse>
				<verse number="11">Így gondoljátok ti is, hogy meghaltatok a bűnnek, de éltek Istennek, a mi Urunk Jézus Krisztusban.</verse>
				<verse number="12">Ne uralkodjék tehát a bűn a ti halandó testetekben, hogy engedjetek kívánságainak.</verse>
				<verse number="13">És ne szánjátok oda tagjaitokat a hamisságnak fegyvereiül a bűnnek, hanem szánjátok oda magatokat Istennek, mint akik a halálból életre keltetek, és tagjaitokat adjátok az igazság fegyvereiül az Istennek.</verse>
				<verse number="14">Mert a bűn rajtatok nem uralkodik, mert nem vagytok a törvény alatt, hanem a kegyelem alatt.</verse>
				<verse number="15">Mi következik ebből? Vétkezzünk-e, mivel nem a törvény alatt, hanem a kegyelem alatt vagyunk? Semmiképpen!</verse>
				<verse number="16">Nem tudjátok-e, hogy akinek odaadjátok magatokat szolgákul az engedelmességre, annak vagytok a szolgái: vagy a bűnnek a halálra, vagy az engedelmességnek az igazságra?</verse>
				<verse number="17">De hála az Istennek, hogy jóllehet a bűn szolgái voltatok, de szívetek szerint engedelmeskedtetek annak a tanításnak, amelyre oktattatok.</verse>
				<verse number="18">Felszabadulva pedig a bűn alól, az igazságnak szolgáivá lettetek.</verse>
				<verse number="19">Emberi módón szólok erőtlenségetek miatt. Ahogyan odaszántátok magatokat a tisztátalanságnak és hamisságnak, a hamisság szolgálatára, úgy szánjátok oda most magatokat az igazság szolgálatára, hogy szentek legyetek.</verse>
				<verse number="20">Mert amikor a bűn szolgái voltatok, az igazságtól szabadok voltatok.</verse>
				<verse number="21">Micsoda gyümölcsöt termett ez akkor nektek? Most csak szégyenkeztek miatta! Mert azoknak a vége halál.</verse>
				<verse number="22">Most pedig, hogy felszabadultatok a bűn alól és Isten szolgáivá lettetek, megvan a gyümölcsötök, a szent élet, amelynek vége az örök élet.</verse>
				<verse number="23">Mert a bűn zsoldja a halál, Isten kegyelmi ajándéka pedig az örök élet a mi Urunk Jézus Krisztus által.</verse>
			</chapter>
			<chapter number="7">
				<verse number="1">Vagy nem tudjátok, atyámfiai, — mert a törvényt ismerőkhöz szólok — hogy a törvény uralkodik az emberen, amíg él?</verse>
				<verse number="2">Mert a férjes asszony, amíg él férje, hozzá van kötve a törvény szerint, de ha meghal a férje, felszabadul az asszony a törvény alól, amely férjéhez kötötte.</verse>
				<verse number="3">Azért tehát paráznának mondják, ha férje életében más férfihoz megy, ha azonban a férje meghal, szabaddá lesz a törvénytől, úgy hogy nem lesz parázna, ha más férfihoz megy.</verse>
				<verse number="4">Azért, atyámfiai, ti is meghaltatok a törvénynek a Krisztus teste által, hogy máséi legyetek, azéi, aki a halálból feltámasztatott, hogy gyümölcsöt teremjünk Istennek.</verse>
				<verse number="5">Mert amikor testben voltunk, a törvény által ébresztett bűnös indulatok uralkodtak rajtunk, hogy a halálnak gyümölcsözzenek.</verse>
				<verse number="6">Most pedig megszabadultunk a törvénytől, minthogy meghaltunk arra nézve, ami eddig fogva tartott, hogy szolgáljunk a Lélek újságában és nem a betű óságában.</verse>
				<verse number="7">Mit mondunk tehát? A törvény bűn? Semmiképpen! Hiszen a bűnt csak a törvény által ismertem meg, mert a gonosz kívánságról sem tudtam volna, ha a törvény nem mondaná: „Ne kívánd!“</verse>
				<verse number="8">De a bűn a parancsolat által alkalmat talált arra, hogy bennem gonosz kívánságot ébresszen, mert törvény nélkül a bűn halott.</verse>
				<verse number="9">Régen törvény nélkül éltem, de a parancsolat eljöttével, felelevenedett a bűn,</verse>
				<verse number="10">én pedig meghaltam. Így az a parancsolat, amely életre való, nekem halálomra lett.</verse>
				<verse number="11">Mert a bűn felhasználta az alkalmat és a parancsolat által megcsalt és megölt.</verse>
				<verse number="12">De azért a törvény szent, és a parancsolat is szent és igaz és jó.</verse>
				<verse number="13">Tehát ami jó, az lett halálommá? Semmiképpen! Inkább a bűn, hogy bűn volta nyilvánvalóvá legyen, hogy a jó által szerez nekem halált, hogy felettébb bűnös legyen a bűn a parancsolat által.</verse>
				<verse number="14">Mert tudjuk, hogy a törvény lelki, de én testi vagyok a bűn alá rekesztve.</verse>
				<verse number="15">Mert amit cselekszem, nem ismerem. Mert nem azt teszem, amit akarok, hanem amit gyűlölök, azt cselekszem.</verse>
				<verse number="16">Ha pedig azt cselekszem, amit nem akarok, megegyezem a törvénnyel, hogy jó.</verse>
				<verse number="17">Most azért már nem én cselekszem azt, hanem a bennem lakozó bűn.</verse>
				<verse number="18">Mert tudom, hogy nem lakik bennem, azaz az én testemben jó. Mert az akarás megvan ugyan bennem, de a jót véghez vinni nem tudom.</verse>
				<verse number="19">Mert nem a jót cselekszem, amit akarok, hanem a gonoszt cselekszem, amit nem akarok.</verse>
				<verse number="20">Ha pedig azt cselekszem, amit nem akarok, nem én teszem azt, hanem a bennem lakó bűn.</verse>
				<verse number="21">Megtalálom azért magamban ezt a törvényt: noha a jót akarom cselekedni, mégis a rosszat teszem.</verse>
				<verse number="22">Mert gyönyörködöm ugyan Isten törvényében a belső ember szerint,</verse>
				<verse number="23">de látok egy másik törvényt tagjaimban, amely ellenkezik elmém törvényével és rabul ad a bűn törvényének, amely tagjaimban van.</verse>
				<verse number="24">Ó, én nyomorult ember! Kicsoda szabadít meg engem e halálra ítélt testből?</verse>
				<verse number="25">De hálát adok Istennek, a mi Urunk Jézus Krisztus által. Bár elmémmel az Isten törvényének, testemmel azonban a bűn törvényének szolgálok.</verse>
			</chapter>
			<chapter number="8">
				<verse number="1">Nincsen azért már semmi kárhoztatásuk azoknak, akik a Krisztus Jézusban vannak, akik nem test szerint járnak, hanem Lélek szerint.</verse>
				<verse number="2">Mert az élet Lelkének törvénye megszabadított engem Jézus Krisztus által a bűn és halál törvényétől.</verse>
				<verse number="3">Mert ami a törvénynek lehetetlen volt, mivel erőtlen volt a test miatt, Isten az ő Fiát elküldte a bűnös testhez hasonló formában a bűn miatt, és kárhoztatta a bűnt a testben.</verse>
				<verse number="4">Hogy a törvény igazsága beteljesüljön bennünk, akik nem test szerint járunk, hanem Lélek szerint.</verse>
				<verse number="5">Mert akik test szerint élnek, a test dolgaira gondolnak, akik pedig Lélek szerint élnek, a Lélek dolgaira.</verse>
				<verse number="6">Mert a test törekvése halál. A Lélek törekvése pedig élet és békesség.</verse>
				<verse number="7">Mert a test törekvése ellenségeskedés Istennel, mert Isten törvényének nem engedelmeskedik, mert nem is teheti.</verse>
				<verse number="8">Akik test szerint élnek nem lehetnek kedvesek Isten előtt.</verse>
				<verse number="9">De ti nem test szerint éltek, hanem Lélek szerint, ha ugyan Isten Lelke lakik bennetek. Akiben pedig nincs a Krisztus Lelke, az nem az övé.</verse>
				<verse number="10">Ha pedig Krisztus bennetek van, bár a test halott a bűn miatt, a lélek ellenben él a megigazulás által.</verse>
				<verse number="11">Ha annak Lelke lakik bennetek, aki feltámasztotta Jézust a halálból, akkor az, aki feltámasztotta Jézust a halálból, megeleveníti a ti halandó testeteket is az ő bennetek lakó Lelke által.</verse>
				<verse number="12">Ezért, atyámfiai nem vagyunk adósok a testnek, hogy test szerint éljünk.</verse>
				<verse number="13">Mert ha test szerint éltek meghaltok, de ha a test cselekedeteit a Lélekkel megölitek, élni fogtok.</verse>
				<verse number="14">Mert akiket Isten Lelke vezérel, azok Isten gyermekei.</verse>
				<verse number="15">Mert nem a szolgaság lelkét kaptátok, hogy ismét félnetek kelljen, hanem a fiúság Lelkét kaptátok, aki által kiáltjuk: Abbá, Atyám!</verse>
				<verse number="16">Maga a Lélek tesz bizonyságot a mi lelkünkkel együtt, hogy Isten gyermekei vagyunk.</verse>
				<verse number="17">Ha pedig gyermekek, akkor örökösök is, örökösei Istennek és örököstársai Krisztusnak, ha vele együtt szenvedünk, hogy vele együtt dicsőüljünk is meg.</verse>
				<verse number="18">Mert azt tartom, hogy amiket most szenvedünk nem hasonlíthatók ahhoz a dicsőséghez, amely majd nyilvánvalóvá lesz rajtunk.</verse>
				<verse number="19">Mert a teremtett világ sóvárogva várja az Isten fiainak megjelenését.</verse>
				<verse number="20">Mert a termetett világ hiábavalóság alá vettetett, de nem önként, hanem az által, aki alávetette,</verse>
				<verse number="21">azzal a reménységgel, hogy maga a teremtett világ is megszabadul a romlandóság rabságából az Isten gyermekeinek dicsőséges szabadságára.</verse>
				<verse number="22">Mert tudjuk, hogy az egész teremtett világ együtt nyög és vajúdik mind ez ideig.</verse>
				<verse number="23">De nemcsak ez a világ, hanem maguk a Lélek zsengéjének birtokosai, mi magunk is fohászkodunk magunkban várva a fiúságot, testünk megváltását.</verse>
				<verse number="24">Mert reménységben tartattunk meg, a reménység pedig, ha látható, nem reménység, mert amit lát valaki, miért remélné azt?</verse>
				<verse number="25">Ha pedig, amit nem látunk, azt reméljük, békességes tűréssel várjuk.</verse>
				<verse number="26">Hasonlóképen a Lélek is segítségére van a mi erőtlenségünknek. Mert azt, amit kérnünk kell, nem tudjuk úgy, ahogy kellene, de maga a Lélek esedezik értünk kimondhatatlan fohászkodásokkal.</verse>
				<verse number="27">Aki pedig a szíveket vizsgálja, tudja, mi a Lélek gondolata, mert Isten szerint esedezik a szentekért.</verse>
				<verse number="28">Tudjuk pedig, hogy azoknak, akik Isten szeretik, minden javukra van, mint akik az ő végzése szerint elhívottak.</verse>
				<verse number="29">Mert akiket eleve kiválasztott, azokat eleve el is rendelte, hogy hasonlók legyenek Fia képmásához, hogy ő legyen az elsőszülött sok atyafi között.</verse>
				<verse number="30">Akiket pedig eleve elrendelt, azokat el is hívta; és akiket elhívott, azokat meg is igazította, akiket pedig megigazított, azokat meg is dicsőítette.</verse>
				<verse number="31">Mit mondjunk azért ezekre? Ha Isten velünk, kicsoda ellenünk?</verse>
				<verse number="32">Aki az ő tulajdon Fiának nem kedvezett, hanem őt mindnyájunkért odaadta, hogyne ajándékozna vele együtt mindent nekünk?</verse>
				<verse number="33">Kicsoda vádolja az Isten választottait? Isten az, aki megigazít.</verse>
				<verse number="34">Kicsoda az, aki kárhoztat? Krisztus az, aki meghalt, sőt aki fel is támadott, aki az Isten jobbján van, aki esedezik értünk.</verse>
				<verse number="35">Kicsoda szakít el minket Krisztus szeretetétől? Nyomorúság vagy szorongattatás, vagy üldözés, vagy éhség, vagy mezítelenség, vagy veszedelem, vagy fegyver?</verse>
				<verse number="36">Amint meg van írva: „Éretted gyilkoltatunk minden napon, úgy tekintenek minket, mint vágó juhokat.“</verse>
				<verse number="37">De mindezekben diadalmaskodunk, az által, aki minket szeretett.</verse>
				<verse number="38">Mert meg vagyok győződve, hogy sem halál, sem élet, sem angyalok, sem fejedelemségek, sem hatalmasságok, sem jelenvalók, sem következendők,</verse>
				<verse number="39">sem magasság, sem mélység, sem semmi más teremtmény nem szakíthat el minket Isten szeretetétől, amely a mi Urunkban, Jézus Krisztusban van.</verse>
			</chapter>
			<chapter number="9">
				<verse number="1">Igazságot szólok Krisztusban, nem hazudok, lelkiismeretem velem együtt tesz bizonyságot a Szent Lélek által,</verse>
				<verse number="2">hogy nagy az én szomorúságom és szüntelen való az én szívem fájdalma,</verse>
				<verse number="3">mert kívánnám, hogy inkább én lennék átkozott, Krisztustól elszakítva, az én atyámfiaiért, test szerint való rokonaimért,</verse>
				<verse number="4">akik izraeliták, akiké a fiúság és a dicsőség és a szövetségek, meg a törvényadás és az istentisztelet és az ígéretek</verse>
				<verse number="5">akiké az atyák, és akik közül való test szerint a Krisztus, aki mindenekfelett örökké áldandó Isten, Ámen.</verse>
				<verse number="6">Az pedig nem lehet, hogy Isten beszéde meghiúsuljon. Mert nem mindnyájan izraeliták, akik Izraeltől valók,</verse>
				<verse number="7">és nem mindnyájan Ábrahám gyermekei, akik az ő utódai, hanem amint meg van írva: „Aki Izsáktól származik, azt nevezik majd utódodnak.“</verse>
				<verse number="8">Azaz nem a testi származás szerinti utódok az Isten gyermekei, hanem az ígéret gyermekei számítanak az ő utódainak.</verse>
				<verse number="9">Mert az ígéretnek beszéde ez: „abban az időben eljövök és Sárának fia lesz.“</verse>
				<verse number="10">De nemcsak ő, hanem Rebeka is példa, aki egytől fogant méhében, Izsáktól, a mi Atyánktól.</verse>
				<verse number="11">Még amikor meg sem születtek fiai, és semmi jót vagy gonoszt nem cselekedtek, — hogy Istennek kiválasztás szerint való végzése megálljon, nem cselekedetekből, hanem az elhívó akarata szerint, —</verse>
				<verse number="12">megmondatott neki, hogy a nagyobbik szolgál majd a kisebbnek,</verse>
				<verse number="13">amint meg van írva: „Jákobot szerettem, Ézsaút pedig gyűlöltem.“</verse>
				<verse number="14">Mit mondjunk tehát? Vajon nem igazságtalanság ez Istentől? Semmiképpen!</verse>
				<verse number="15">Mert Mózesnek ezt mondja: „Könyörülök azon, akin könyörülök és kegyelmezek annak, akinek kegyelmezek.“</verse>
				<verse number="16">Ezért nem azé, aki akarja, és nem azé, aki fut, hanem a könyörülő Istené.</verse>
				<verse number="17">Mert az Írás azt mondja a fáraónak: „Arra rendeltelek téged, hogy megmutassam rajtad az én hatalmamat, és hogy hirdessék az én nevemet az egész földön.“</verse>
				<verse number="18">Ezért, akin akar, könyörül, akit pedig akar, megkeményít.</verse>
				<verse number="19">Azt mondod erre nekem: Akkor miért vádol hát engem? Hiszen az ő akaratának kicsoda állhat ellen?</verse>
				<verse number="20">De hát kicsoda vagy te, ó, ember, hogy perbe szállsz Istennel? „Mondhatja-e a készítmény a készítőnek: miért formáltál engem így?“</verse>
				<verse number="21">A fazekasnak nincs-e hatalma az agyagon, hogy ugyanabból az anyagból az egyik edényt ékességre, a másikat pedig közönséges használatra készítse?</verse>
				<verse number="22">Isten pedig nem a haragját akarta-e megmutatni, és hatalmát megismertetni, és ezért nagy béketűréssel szenvedte el a harag edényeit, amelyek pusztulásra készültek,</verse>
				<verse number="23">és nem az ő dicsőségének gazdagságát akarta-e megismertetni az irgalom edényein, amelyeket eleve dicsőségre készített?</verse>
				<verse number="24">Ilyenekké hívott el minket is, nemcsak a zsidók, hanem a pogányok közül is,</verse>
				<verse number="25">amint Hóseásnál is mondja: „Hívom a nem-népemet népemnek és a nem-szeretettet szeretettnek.</verse>
				<verse number="26">És úgy lesz, hogy azon a helyen, ahol ezt mondták neki: ti nem vagytok népem, ott az élő Isten fiainak fogják őket hívni“.</verse>
				<verse number="27">Ézsaiás pedig ezt hirdeti Izraelről: „Ha Izrael fiainak száma annyi volna is, mint a tenger fövenye, csak a maradék tartatik meg,</verse>
				<verse number="28">mert az Úr bevégzi és gyorsan valóra váltja beszédét a földön.“</verse>
				<verse number="29">És amint Ézsaiás előre megmondta: „Ha a Seregek Ura nem hagyott volna utódot nekünk, olyanná lettünk volna, mint Sodoma, és Gomorához lennénk hasonlók.“</verse>
				<verse number="30">Mit mondjunk tehát? Azt, hogy a pogányok, akik az igazságot nem követték, az igazságot elnyerték, mégpedig a hitből való igazságot.</verse>
				<verse number="31">Izrael ellenben, amely az igazság törvényét követte, nem jutott el az igazság törvényére.</verse>
				<verse number="32">Miért? Azért, mert nem hitből keresték, hanem úgy, mintha a törvény cselekedetei révén volna elérhető. Beleütköztek a megütközés kövébe,</verse>
				<verse number="33">amint meg van írva: „Íme, a megütközés kövét és a megbotránkozás szikláját teszem Sionba, és aki hisz benne, nem szégyenül meg.“</verse>
			</chapter>
			<chapter number="10">
				<verse number="1">Atyámfiai, szívem szerint kívánom és könyörgök Izrael üdvösségéért.</verse>
				<verse number="2">Mert bizonyságot teszek arról, hogy Isten iránti buzgóság van bennük, de nem a helyes ismeret szerint.</verse>
				<verse number="3">Mert Isten igazságát nem ismerték, és az ő saját igazságukat igyekeztek érvényesíteni, és az Isten igazságának nem engedelmeskedtek.</verse>
				<verse number="4">Mert a törvény végső célja Krisztus, minden hívőnek megigazulására.</verse>
				<verse number="5">Mózes ugyanis a törvényből való megigazulásról azt írja, hogy aki azt megcselekszi, élni fog az által.</verse>
				<verse number="6">A hitből való igazság pedig így szól: „Ne mondd a szívedben: ki megy fel a mennybe?“ hogy Krisztust lehozza.</verse>
				<verse number="7">Vagy: „Ki száll le a mélységbe?“ Azért tudniillik, hogy Krisztust a halálból felhozza.</verse>
				<verse number="8">De mit mond? „Közel van hozzád az ige, a szádban és szívedben van,“ tudniillik a hit igéje, amelyet mi hirdetünk.</verse>
				<verse number="9">Mert ha száddal vallást teszel az Úr Jézusról, és szívedben hiszed, hogy Isten feltámasztotta őt a halálból, akkor üdvözülsz.</verse>
				<verse number="10">Mert szívvel hiszünk, hogy megigazuljunk, és szájjal teszünk bizonyságot, hogy üdvözüljünk.</verse>
				<verse number="11">Mert ezt mondja az Írás: „Aki hisz benne, meg nem szégyenül“.</verse>
				<verse number="12">Mert nincs különbség zsidó meg görög között. Mert ugyanaz mindenkinek az Ura, aki kegyelemben gazdag mindenkihez, aki őt segítségül hívja;</verse>
				<verse number="13">amint meg van írva: „Mindenki, aki segítségül hívja az Úr nevét, üdvözül.“</verse>
				<verse number="14">Hogyan hívják segítségül azt, akiben nem hisznek? Hogyan hisznek abban, aki felől nem hallottak? Hogyan hallhatnának igehirdető nélkül?</verse>
				<verse number="15">Hogyan prédikálnak, ha nem küldettek el? Ahogy meg van írva: „Milyen kedvesek léptei a békességhirdetőknek, azoknak, akik az evangéliumot hirdetik“.</verse>
				<verse number="16">De nem mindenki engedelmeskedett az evangéliumnak. Ézsaiás ezt mondja: „Uram, ki hitt a mi beszédünknek?“</verse>
				<verse number="17">A hit tehát hallásból van, a hallás pedig Isten igéje által.</verse>
				<verse number="18">De kérdem: Nem hallották? Hiszen az egész földre elhatott hangjuk, és a lakóföld véghatáráig az ő beszédük!</verse>
				<verse number="19">Tovább kérdem: Talán nem értette meg Izrael? Már Mózes ezt mondja: „Féltékennyé teszlek titeket egy olyan népre, amely nem népem, és egy értelmetlen néppel haragítlak meg titeket.“</verse>
				<verse number="20">Ézsaiás pedig nyíltan ezt mondja: „Megtaláltak azok, akik engem nem kerestek, nyilvánvalóvá lettem azoknak, akik felőlem nem kérdezősködtek.“</verse>
				<verse number="21">Izraelről pedig ezt mondja: „Egész nap kiterjesztettem kezemet az engedetlenkedő és ellenszegülő nép felé.“</verse>
			</chapter>
			<chapter number="11">
				<verse number="1">Kérdem tehát: Elvetette Isten az ő népét? Semmiképpen! Hiszen én is izraelita vagyok, Ábrahám utódai közül és Benjámin törzséből való.</verse>
				<verse number="2">Nem vetette el Isten az ő népét, amelyet kiválasztott. Vagy nem tudjátok, mit mond az Írás Illésről, amikor vádat emel Istennél Izrael ellen:</verse>
				<verse number="3">„Uram a te prófétáidat megölték, és a te oltáraidat lerombolták, és csak én maradtam egyedül, és nekem is életemre törnek.“</verse>
				<verse number="4">De mit mond neki az isteni felelet? „Meghagytam magamnak hétezer embert, akik nem hajtottak térdet a Baálnak.“</verse>
				<verse number="5">Így tehát most is van maradék a kegyelemből való kiválasztás szerint.</verse>
				<verse number="6">Ha pedig kegyelemből, akkor nem cselekedetekből. Különben a kegyelem nem volna kegyelem. Ha pedig cselekedetekből, akkor nem kegyelemből. Különben a cselekedet nem volna cselekedet.</verse>
				<verse number="7">Mi tehát a helyzet? Amire Izrael törekedett, azt nem nyerte el. A választottak ellenben elnyerték, a többiek pedig megkeményíttettek.</verse>
				<verse number="8">Amint meg van írva: „Isten a kábultság lelkét adta nekik: szemeket, hogy ne lássanak, füleket, hogy ne halljanak, mind e mai napig.“</verse>
				<verse number="9">Dávid is ezt mondja: „Legyen az ő asztaluk számukra csapdává, hálóvá, megbotlássá és megtorlássá.</verse>
				<verse number="10">Sötétüljön el szemük, hogy ne lássanak, és hátukat mindenkorra görbítsd meg.“</verse>
				<verse number="11">Kérdem tehát: Azért botlottak meg, hogy elessenek? Semmiképpen! Hanem az ő elesésük miatt lett a pogányoké az üdvösség, hogy féltékennyé tegye Izraelt.</verse>
				<verse number="12">Ha pedig elesésük a világ gazdagsága lett, és az ő vereségük a pogányok gazdagsága, mennyivel inkább az lesz, ha teljes számban megtérnek.</verse>
				<verse number="13">Mert nektek mondom, pogányoknak: mivel én a pogányoknak apostola vagyok, szolgálatomat azzal dicsőítem,</verse>
				<verse number="14">ha féltékennyé teszem az én atyámfiait, és így megtarthatnék közülük némelyeket.</verse>
				<verse number="15">Mert ha az ő elvettetésük a világ békességét szolgálta, mi mást jelenthetne befogadásuk, ha nem életet a halálból?</verse>
				<verse number="16">Ha pedig a tészta zsengéje szent, akkor a kenyér is az, és ha a gyökér szent, akkor az ágak is azok.</verse>
				<verse number="17">Ha pedig egyes ágak kitörettek, te pedig vadolajfa létedre beoltattál azok közé, és részese lettél az olajfa gyökerének és nedvének,</verse>
				<verse number="18">ne kevélykedj az ágakkal szemben. Ha pedig kevélykedsz, tudd meg: nem te hordozod a gyökeret, hanem a gyökér téged.</verse>
				<verse number="19">Azt mondod erre: Azért törettek ki az ágak, hogy én oltattassam be.</verse>
				<verse number="20">Úgy van: hitetlenségük miatt törettek ki, te pedig hit által állsz. Fel ne fuvalkodjál, hanem félj.</verse>
				<verse number="21">Mert ha Isten a természetes ágaknak nem kedvezett, majd neked sem fog kedvezni.</verse>
				<verse number="22">Lásd meg tehát Isten jóságát és keménységét: keménységét azok iránt, akik elestek, irántad pedig jóságát, ha ugyan megmaradsz jóságában, mert különben te is kivágatol.</verse>
				<verse number="23">Viszont azok, ha nem maradnak meg hitetlenségükben, beoltatnak, mert Isten ismét beolthatja őket.</verse>
				<verse number="24">Mert ha te a természetes vadolajfából kivágattál, és a természet rendje ellenére beoltattál a szelíd olajfába, mennyivel inkább beoltatnak azok saját olajfájukba!</verse>
				<verse number="25">Nem akarom, hogy ne tudjátok, atyámfiai, azt a titkot, — bölcsnek tartva magatokat —, hogy a megkeményedés Izraelre nézve csak rész szerint való, amíg a pogányok teljes számban be nem jutnak,</verse>
				<verse number="26">és így üdvözülni fog az egész Izrael, ahogy meg van írva: „Eljön Sionból a Szabadító, és eltörli Jákób gonoszságát,</verse>
				<verse number="27">és én ezt a szövetségemet adom nekik, amikor eltörlöm bűneiket.“</verse>
				<verse number="28">Az evangéliumra nézve ugyan ellenségek — tiértetek, de a kiválasztásra nézve szeretettek az ősatyákért.</verse>
				<verse number="29">Mert visszavonhatatlanok Isten ajándékai és az ő elhívása.</verse>
				<verse number="30">Mert ahogyan ti egykor nem engedelmeskedtetek Istennek, most pedig irgalmasságot nyertetek az ő engedetlenségük révén,</verse>
				<verse number="31">úgy ők is most engedetlenek, hogy a nektek jutott irgalom révén ők is irgalmasságot nyerjenek.</verse>
				<verse number="32">Mert Isten mindenkit engedetlenségbe zárt, hogy mindenkin megkönyörüljön.</verse>
				<verse number="33">Ó, Isten gazdagságának, bölcsességének és tudásának mélysége! Milyen kikutathatatlanok az ő ítéletei és kinyomozhatatlanok az ő útjai!</verse>
				<verse number="34">Ugyan „ki ismerte meg az Úr gondolatait? Vagy ki volt neki tanácsadója?</verse>
				<verse number="35">Vagy ki adott előbb neki, hogy vissza kellene fizetnie?“</verse>
				<verse number="36">Mert tőle, általa és érte van minden. Övé a dicsőség mindörökké. Ámen.</verse>
			</chapter>
			<chapter number="12">
				<verse number="1">Kérlek azért titeket, atyámfiai, Isten irgalmasságára, hogy szánjátok oda testeteket élő, szent és Istennek kedves áldozatul, mint a ti okos istentiszteleteteket.</verse>
				<verse number="2">És ne szabjátok magatokat e világhoz, hanem változzatok meg értelmetek megújulásával, hogy megítélhessétek, mi az Isten jó, neki tetsző és tökéletes akarata.</verse>
				<verse number="3">A nekem adott kegyelem által mondom mindenkinek közöttetek, hogy ne gondoljon magáról többet, mint amit kell, hanem józanon gondolkodjék, amint Isten adta kinek-kinek a hit mértékét.</verse>
				<verse number="4">Mert ahogyan egy testnek sok tagja van, de nem minden tagnak ugyanaz a feladata,</verse>
				<verse number="5">úgy sokan egy test vagyunk a Krisztusban, egyenként pedig egymásnak tagjai vagyunk.</verse>
				<verse number="6">Mivel pedig különböző ajándékaink vannak a nekünk adott kegyelem szerint, így is szolgálunk: ha írásmagyarázás, a hit szabályai szerint teljesítsük;</verse>
				<verse number="7">ha más szolgálat adatott, akkor abban a szolgálatban munkálkodjunk: a tanító a tanításban,</verse>
				<verse number="8">az intő az intésben, az adakozó szelídségben, az elöljáró szorgalommal, a könyörülő vidámsággal tegye.</verse>
				<verse number="9">A szeretet képmutatás nélkül való legyen. Iszonyodjatok a gonosztól, ragaszkodjatok a jóhoz.</verse>
				<verse number="10">Atyafiúi szeretettel egymás iránt gyöngédek, a tiszteletadásban egymást megelőzők legyetek.</verse>
				<verse number="11">Az igyekezetben ne legyetek restek, lélekben buzgók legyetek, az Úrnak szolgáljatok,</verse>
				<verse number="12">A reménységben örvendezők, a háborúságban tűrők, a könyörgésben állhatatosak,</verse>
				<verse number="13">a szentek szükségeire adakozók legyetek, a vendégszeretetet gyakoroljátok.</verse>
				<verse number="14">Áldjátok azokat, akik titeket üldöznek, áldjátok, és ne átkozzátok.</verse>
				<verse number="15">Örüljetek az örülőkkel, és sírjatok a sírókkal.</verse>
				<verse number="16">Egymással egyetértésben éljetek, ne kevélykedjetek, hanem az alázatosokhoz tartsátok magatokat. Ne legyetek bölcsek önmagatok szemében.</verse>
				<verse number="17">Senkinek gonoszért gonosszal ne fizessetek. A tisztességre gondotok legyen minden ember előtt.</verse>
				<verse number="18">Ha lehetséges, amennyire rajtatok áll, minden emberrel békességben éljetek.</verse>
				<verse number="19">Magatokért bosszút ne álljatok, szeretteim, hanem adjatok helyt az ő haragjának, mert meg van írva: „Enyém az igazságszolgáltatás, én megfizetek! — ezt mondja az Úr.“</verse>
				<verse number="20">Azért, ha éhezik a te ellenséged, adj ennie, ha szomjazik, adj innia, mert ha ezt teszed, parazsat gyűjtesz a fejére.</verse>
				<verse number="21">Ne győzzön le téged a gonosz, hanem a gonoszt jóval győzd meg.</verse>
			</chapter>
			<chapter number="13">
				<verse number="1">Minden lélek engedelmeskedjék a felettes hatalmaknak, mert nincs hatalom mástól, csak Istentől. Ami hatalom pedig van, az Istentől rendeltetett.</verse>
				<verse number="2">Aki tehát ellenszegül a hatalomnak, Isten rendelése ellen támad. Akik pedig ellene támadnak, ítéletet vonnak magukra.</verse>
				<verse number="3">Az elöljárók nem a jó, hanem a rossz cselekedeteket büntetik. Akarod, hogy ne kelljen félned a hatalomtól? Cselekedd a jót, és dicséretet kapsz tőle,</verse>
				<verse number="4">hiszen Isten szolgája az a te javadra. Ha pedig gonoszt cselekszel, félj, mert nem ok nélkül viseli a fegyvert, hiszen Isten szolgája és az ő haragjával sújtja azt, aki gonoszt cselekszik.</verse>
				<verse number="5">Ezért tehát engedelmeskedni kell, nemcsak a harag miatt, hanem a lelkiismeret miatt is.</verse>
				<verse number="6">Ezért fizettek adót is, mert ők Isten szolgái, akik ugyanabban a szolgálatban fáradoznak.</verse>
				<verse number="7">Adjátok meg azért mindenkinek, amivel tartoztok: akinek adóval, az adót, akinek a vámmal, a vámot, akinek a félelemmel, a félelmet, akinek a tisztességgel, a tisztességet.</verse>
				<verse number="8">Senkinek semmivel ne tartozzatok, hanem csak azzal, hogy egymást szeressétek, mert aki szereti felebarátját, a törvényt betöltötte.</verse>
				<verse number="9">Mert ez: „Ne paráználkodjál, ne ölj, ne lopj, hamis tanúbizonyságot ne tégy, ne kívánd“ és minden más parancsolat ebben az igében foglalható össze: „Szeresd felebarátodat, mint magadat!“</verse>
				<verse number="10">A szeretet nem tesz rosszat a felebarátnak. Ezért a törvény betöltése a szeretet.</verse>
				<verse number="11">Ezt cselekedjétek tehát, tudva az időt, itt az ideje már, hogy az álomból felébredjetek, mert most közelebb van hozzánk az üdvösség, mint amikor hívőkké lettünk.</verse>
				<verse number="12">Az éjszaka elmúlt, a nappal pedig már egészen közel van. Vessük le tehát a sötétség cselekedeteit, és öltözzük fel a világosság fegyvereit.</verse>
				<verse number="13">Ahogy nappal illik, tisztességben járjunk, nem dorbézolásban és részegségben, nem fajtalankodásban és kicsapongásban, nem viszálykodásban és irigységben,</verse>
				<verse number="14">hanem öltözzétek fel az Úr Jézus Krisztust, és ne úgy gondozzátok testeteket, hogy bűnös kívánságokra gerjedjen.</verse>
			</chapter>
			<chapter number="14">
				<verse number="1">A hitben erőtlent fogadjátok be, nem ítélgetve vélekedéseit.</verse>
				<verse number="2">Van, aki azt hiszi, hogy mindent megehet. A hitben erőtlen pedig csak zöldséget eszik.</verse>
				<verse number="3">Aki eszik, ne vesse meg azt, aki nem eszik; és aki nem eszik, ne ítélje el azt, aki eszik, hiszen az Isten őt is befogadta.</verse>
				<verse number="4">Ki vagy te, hogy más szolgáját megítéled? Tulajdon urának áll, vagy esik. De meg fog állni, mert az Úr megerősítheti, hogy megálljon.</verse>
				<verse number="5">Ez az egyik napot különbnek tartja a másiknál, az pedig minden napot egyformának tart. Mindegyik a maga meggyőződésében legyen bizonyos.</verse>
				<verse number="6">Aki az egyik napot megkülönbözteti, az Úrért különbözteti meg. Aki nem különbözteti meg a napot, az Úrért nem különbözteti meg. Aki eszik, az Úrért eszik, hiszen hálát ad Istennek. Aki nem eszik, az Úrért nem eszik és szintén hálát ad Istennek.</verse>
				<verse number="7">Mert közülünk senki sem él önmagának és senki sem hal meg önmagának;</verse>
				<verse number="8">Mert ha élünk, az Úrnak élünk, ha meghalunk, az Úrnak halunk meg. Ezért akár élünk, akár meghalunk, az Úréi vagyunk.</verse>
				<verse number="9">Mert azért halt meg és támadt fel Krisztus, hogy mind holtakon, mind élőkön uralkodjék.</verse>
				<verse number="10">Te pedig miért ítéled el a te atyádfiát? Vagy te is miért veted meg a te atyádfiát? Hiszen mindnyájan odaállunk majd Krisztus ítélőszéke elé.</verse>
				<verse number="11">Mert meg van írva: „Élek én, ezt mondja az Úr, bizony előttem hajol meg majd minden térd, és minden nyelv Istent magasztalja.“</verse>
				<verse number="12">Tehát mindegyikünk maga ad számot önmagáról Istennek.</verse>
				<verse number="13">Azért többé ne ítéljük el egymást, hanem inkább azt tartsátok jónak, hogy a ti atyátokfiának ne okozzatok megütközést vagy elbotlást.</verse>
				<verse number="14">Tudom és meg vagyok győződve az Úr Jézusban, hogy semmisem tisztátalan önmagában, csak annak tisztátalan, aki tisztátalannak tartja.</verse>
				<verse number="15">De ha a te atyádfia az étel miatt megszomorodik, akkor te nem szeretet szerint cselekszel. Ne okozd vesztét ételeddel annak, akiért Krisztus meghalt.</verse>
				<verse number="16">Ne engedjétek, hogy káromolják azt a jót, amiben részesültetek.</verse>
				<verse number="17">Mert Isten országa nem evés, nem ivás, hanem igazság, békesség és Szentlélek által való öröm.</verse>
				<verse number="18">Aki így szolgál a Krisztusnak, az kedves Isten előtt, és az emberek megbecsülik.</verse>
				<verse number="19">Törekedjünk tehát azokra, amik a békességre és egymás építésére valók.</verse>
				<verse number="20">Étel miatt ne rontsd le Isten munkáját. Minden tiszta ugyan, de rossz annak az embernek, aki megütközéssel eszik.</verse>
				<verse number="21">Jó tehát nem enni húst és nem inni bort, sem semmit nem tenni, amiben a te atyádfia megütközik.</verse>
				<verse number="22">Te azt a hitet, amely benned van, őrizd meg Isten előtt. Boldog, aki nem ítéli el magát abban, amit helyesel.</verse>
				<verse number="23">Aki pedig kételkedik, ha eszik, elítéltetett, mert nem hitből eszik. Ami pedig nincs hitből, az bűn.</verse>
			</chapter>
			<chapter number="15">
				<verse number="1">Mi az erősek tartozunk azzal, hogy az erőtlenek erőtlenségeit hordozzuk, és ne a magunk javát keressük.</verse>
				<verse number="2">Mindegyikünk az ő felebarátjának kedvezzen, annak javára és épülésére.</verse>
				<verse number="3">Mert Krisztus sem önmagának kedvezett, hanem amint meg van írva: „A te gyalázóidnak gyalázásai hullottak rám.“</verse>
				<verse number="4">Mert amelyek régen megírattak, a mi tanulságunkra írattak meg, hogy béketűrés által és az Írás vigasztalása által reménységünk legyen.</verse>
				<verse number="5">A béketűrés és vigasztalás Istene pedig adja meg nektek, hogy egyetértés legyen közöttetek Jézus Krisztus akarata szerint,</verse>
				<verse number="6">hogy egy szívvel és szájjal dicsőítsétek Istent, a mi Urunk Jézus Krisztus Atyját.</verse>
				<verse number="7">Azért fogadjátok be egymást, amint Krisztus is befogadott minket Isten dicsőségére.</verse>
				<verse number="8">Azt mondom ugyanis, hogy Jézus Krisztus szolgája lett a körülmetélkedésnek az Isten igazságáért, hogy megerősítse az atyáknak adott ígéreteket.</verse>
				<verse number="9">A pogányok pedig irgalmasságáért dicsőítik Istent, amint meg van írva: „Vallást teszek azért rólad a pogányok között, és dicséretet éneklek a te nevednek!“</verse>
				<verse number="10">Ezt is mondja: „Örüljetek pogányok az ő népével együtt.“</verse>
				<verse number="11">És ismét: „Dicsérjétek az Urat mind, ti pogányok, és magasztalja őt minden nép.“</verse>
				<verse number="12">Ézsaiás pedig így szól: „Hajtás sarjad Isai gyökeréből, aki felemelkedik, hogy uralkodjék a pogányokon; őbenne reménykednek a pogányok.“</verse>
				<verse number="13">A reménység Istene pedig töltsön be titeket minden örömmel és békességgel a hitben, hogy bővölködjetek a reménységben a Szentlélek ereje által.</verse>
				<verse number="14">Meg vagyok pedig győződve, atyámfiai, én magam is felőletek, hogy telve vagytok minden jósággal, telve vagytok minden ismerettel, hogy egymást is képesek vagytok inteni.</verse>
				<verse number="15">Merészebben is írtam nektek, atyámfiai, részben hogy emlékeztesselek titeket arra, hogy az Istentől nekem adott kegyelem által</verse>
				<verse number="16">Jézus Krisztus szolgája lettem a pogányok között, munkálkodva Isten evangéliumának ügyében, hogy a pogányok áldozata kedves és a Szentlélek által megszentelt legyen.</verse>
				<verse number="17">Van azért mivel dicsekedjem a Jézus Krisztusban, az Istenre vonatkozó dolgokban.</verse>
				<verse number="18">Mert nem mernék szólni semmiről sem, amit ne Krisztus cselekedett volna általam a pogányok megtérítéséért szóval és tettel,</verse>
				<verse number="19">jelek és csodák által, az Isten Lelkének ereje által: úgyhogy én Jeruzsálemtől és környékétől Illíriáig elvégeztem a Krisztus evangéliumának szolgálatát.</verse>
				<verse number="20">Így tehát az a tisztességes, hogy ne ott hirdessem az evangéliumot, ahol Krisztus neve már hirdettetett, hogy ne idegen alapra építsek.</verse>
				<verse number="21">Hanem amint meg van írva: „Akiknek még nem hirdettetett, azok meglátják, és akik még nem hallották, azok megértik.“</verse>
				<verse number="22">Ezért akadályoztattam is gyakran, hogy hozzátok elmenjek.</verse>
				<verse number="23">Most pedig, hogy nincs már munkaterületem ezekben a tartományokban, és sok esztendő óta vágyódom, hogy elmenjek hozzátok,</verse>
				<verse number="24">ha Hispániába utazom, elmegyek hozzátok. Mert remélem, hogy átutazóban meglátlak titeket, és ti is elkísértek oda, ha előbb egy kissé felüdültem nálatok.</verse>
				<verse number="25">Most pedig megyek Jeruzsálembe a szentek szolgálatára.</verse>
				<verse number="26">Mert Macedónia és Akhája jónak látta, hogy a jeruzsálemi szentek szegényei részére valamit adakozzanak.</verse>
				<verse number="27">Így látták jónak, de tartoznak is ezzel. Mert ha a pogányok azoknak a lelki javaiban részesültek, ők is tartoznak ezt viszonozni anyagiakkal.</verse>
				<verse number="28">Azért ha ezt majd elvégeztem, és az eredményt nekik átadtam, titeket útba ejtve, megyek Hispániába.</verse>
				<verse number="29">Azt pedig tudom, hogy amikor hozzátok megyek, Krisztus evangéliuma áldásának teljességével megyek.</verse>
				<verse number="30">Kérlek pedig titeket, atyámfiai, a mi Urunk Jézus Krisztusra és a Lélek szerelmére, tusakodjatok velem együtt imádságotokban, én értem, Isten előtt,</verse>
				<verse number="31">hogy megszabaduljak azoktól, akik engedetlenek Júdeában, és hogy a Jeruzsálemben való szolgálatom legyen kedves a szentek előtt,</verse>
				<verse number="32">hogy örömmel menjek hozzátok Isten akaratából, és veletek együtt megújuljak.</verse>
				<verse number="33">A békesség Istene pedig legyen mindnyájatokkal! Ámen.</verse>
			</chapter>
			<chapter number="16">
				<verse number="1">Ajánlom nektek nőtestvérünket, Fébét, aki a kenkhreai gyülekezetben szolgál,</verse>
				<verse number="2">hogy fogadjátok őt az Úrban a szentekhez illően, és legyetek mellette, ha valami dologban rátok szorul. Mert ő is sokaknak pártfogója volt, és nekem magamnak is.</verse>
				<verse number="3">Köszöntsétek Priszkát és Akvilát, akik nekem munkatársaim Krisztus Jézusban,</verse>
				<verse number="4">akik értem életüket kockáztatták; s akiknek nemcsak én mondok köszönetet, hanem a pogányok minden gyülekezete is.</verse>
				<verse number="5">És köszöntsétek azt a gyülekezetet is, amely az ő házukban van. Köszöntsétek az én szeretett Epainetoszomat, aki Akhája zsengéje a Krisztusban.</verse>
				<verse number="6">Köszöntsétek Máriát, aki sokat munkálkodott körülöttünk.</verse>
				<verse number="7">Köszöntsétek Andronikoszt és Juniászt, az én rokonaimat és az én fogolytársaimat, akiknek jó híre van az apostolok között, akik nálam is előbb lettek hivők a Krisztusban.</verse>
				<verse number="8">Köszöntsétek az Úrban szeretett Ampliátuszomat.</verse>
				<verse number="9">Köszöntsétek Urbánuszt, a mi munkatársunkat a Krisztusban, és az én szeretett Sztakhüszomat.</verse>
				<verse number="10">Köszöntsétek Apellészt, Krisztus kipróbált emberét. Köszöntsétek Arisztobulosz házanépéből valókat.</verse>
				<verse number="11">Köszöntsétek Heródiont, az én rokonomat. Köszöntsétek a Narcisszusz házanépéből azokat, akik az Úrban vannak.</verse>
				<verse number="12">Köszöntsétek Trüfainát és Trüfónászt, akik munkálkodnak az Úrban. Köszöntsétek a szeretett Persziszt, aki sokat munkálkodott az Úrban.</verse>
				<verse number="13">Köszöntsétek az Úrban kiválasztott Rufuszt és az ő anyját, aki az enyém is.</verse>
				<verse number="14">Köszöntsétek Aszünkritoszt, Flegónt, Hermészt, Patrobászt, Hermászt és az atyafiakat, akik velük vannak.</verse>
				<verse number="15">Köszöntsétek Filologoszt és Júliát, Néreuszt és az ő nénjét. És Olümpászt és minden szentet, akik velük vannak.</verse>
				<verse number="16">Köszöntsétek egymást szent csókkal. Köszöntenek titeket a Krisztus gyülekezetei.</verse>
				<verse number="17">Kérlek pedig titeket atyámfiai, vigyázzatok azokra, akik szakadásokat és botránkozásokat okoznak a tanítás körül, amelyet tanultatok. Forduljatok el az ilyenektől.</verse>
				<verse number="18">Mert az ilyenek a mi Urunk Jézus Krisztusnak nem szolgálnak, hanem az ő hasuknak, és nyájas beszéddel, meg hízelkedéssel megcsalják az ártatlanok szívét.</verse>
				<verse number="19">Mert a ti engedelmességeteknek híre mindenkihez eljutott. Örülök azért nektek; de azt akarom, hogy bölcsek legyetek a jóban, ártatlanok pedig a rosszban.</verse>
				<verse number="20">A békesség Istene megrontja hamarosan a Sátánt a ti lábatok alatt. A mi Urunk Jézus Krisztus kegyelme legyen veletek. Ámen.</verse>
				<verse number="21">Köszönt titeket Timoteus, az én munkatársam, valamint rokonaim Luciusz, Jázon és Szoszipatrosz.</verse>
				<verse number="22">Köszöntlek titeket az Úrban én, Terciusz, aki ezt a levelet írtam.</verse>
				<verse number="23">Köszönt titeket Gájus, aki nekem és az egész gyülekezetnek gazdája. Köszönt titeket Erásztosz, a város kincstartója és Kvártusz atyafi.</verse>
				<verse number="24">A mi Urunk Jézus Krisztus kegyelme legyen veletek. Ámen.</verse>
				<verse number="25">Annak pedig, aki titeket megerősíthet az én evangéliumom és Jézus Krisztus hirdetése alapján, annak a titoknak kijelentése alapján, amely örök időktől fogva el volt rejtve,</verse>
				<verse number="26">de most megjelentetett a prófétai írások által, az örök Isten parancsolata szerint, hogy a pogányok is eljussanak a hitben való engedelmességre,</verse>
				<verse number="27">az egyedül bölcs Istennek a Jézus Krisztus által legyen dicsőség mindörökké Ámen.</verse>
			</chapter>
		</book>
		<book number="46">
			<chapter number="1">
				<verse number="1">Pál, Jézus Krisztusnak Isten akaratából elhívott apostola, és Szószthenész, az atyafi,</verse>
				<verse number="2">az Isten gyülekezetének, amely Korinthusban van, a Krisztus Jézusban megszentelt, elhívott szenteknek, mindazokkal együtt, akik a mi Urunk Jézus Krisztus nevét segítségül hívják bármely helyen, a magukén vagy a miénken.</verse>
				<verse number="3">Kegyelem nektek és békesség Istentől, a mi Atyánktól és az Úr Jézus Krisztustól.</verse>
				<verse number="4">Hálát adok az én Istenemnek mindenkor azért a kegyelemért, amely néktek Krisztus Jézusban adatott,</verse>
				<verse number="5">mert őbenne mindenben, mind beszédben, mind ismeretben meggazdagodtatok,</verse>
				<verse number="6">amint a Krisztusról szóló bizonyságtételben is megerősödtetek.</verse>
				<verse number="7">Úgyhogy nincs hiányotok semmiféle kegyelmi ajándékban, várva a mi Urunk Jézus Krisztusnak megjelenését,</verse>
				<verse number="8">aki meg is erősít titeket mindvégig feddhetetlenségben, a mi Urunk Jézus Krisztus napján.</verse>
				<verse number="9">Hű az Isten, aki elhívott titeket az ő Fiával, a mi Urunk Jézus Krisztussal való közösségre.</verse>
				<verse number="10">Kérlek azonban titeket, atyámfiai, a mi Urunk Jézus Krisztus nevére, hogy mindnyájan egyféleképpen szóljatok, és ne legyenek közöttetek szakadások, de legyetek teljesen egyek ugyanazon értelemben és ugyanazon véleményben.</verse>
				<verse number="11">Mert megtudtam felőletek, atyámfiai, a Khloé embereitől, hogy viszálykodások vannak közöttetek.</verse>
				<verse number="12">Ezt úgy értem, hogy mindnyájan így beszéltek: „Én Pálé vagyok, én meg Apollósé, én Kéfásé, én meg Krisztusé.“</verse>
				<verse number="13">Vajon részekre osztatott-e a Krisztus? Vajon Pált feszítették meg értetek, vagy Pál nevére keresztelkedtetek meg?</verse>
				<verse number="14">Hálát adok az Istennek, hogy senkit sem kereszteltem meg közületek, kivéve Kriszpuszt és Gájuszt,</verse>
				<verse number="15">nehogy azt mondja valaki, hogy a magam nevére kereszteltem.</verse>
				<verse number="16">Megkereszteltem azonban még Sztefanász háza népét is. Ezen kívül nem tudom, hogy valaki mást is megkereszteltem volna.</verse>
				<verse number="17">Mert nem azért küldött engem a Krisztus, hogy kereszteljek, hanem hogy az evangéliumot hirdessem, de nem szólásban való bölcsességgel, nehogy a Krisztus keresztje hiábavaló legyen.</verse>
				<verse number="18">Mert a keresztről való beszéd bolondság ugyan azoknak, akik elvesznek, de nekünk, akik megtartatunk, Istennek ereje.</verse>
				<verse number="19">Mert meg van írva: „Elvesztem a bölcseknek bölcsességét, és az értelmesek értelmét elvetem“.</verse>
				<verse number="20">Hol a bölcs? Hol az írástudó? Hol e világ vitázója? Nem tette-e Isten bolondsággá e világnak bölcsességét?</verse>
				<verse number="21">Mert miután a világ bölcsessége által nem ismerte fel Istent a maga bölcsességében, úgy tetszett Istennek, hogy az igehirdetés bolondsága által tartsa meg a hivőket.</verse>
				<verse number="22">Egyfelől a zsidók jelt kívánnak, másfelől a görögök bölcsességet keresnek.</verse>
				<verse number="23">Mi pedig a megfeszített Krisztust prédikáljuk, zsidóknak ugyan botránkozást, a görögöknek pedig bolondságot.</verse>
				<verse number="24">Ámde maguknak az elhívottaknak mind zsidóknak, mind görögöknek Krisztust, Istennek hatalmát és Istennek bölcsességét.</verse>
				<verse number="25">Mert az Isten „bolondsága“ bölcsebb az embereknél és az Isten „erőtlensége“ erősebb az embereknél.</verse>
				<verse number="26">Gondoljatok csak elhivatásotokra atyámfiai: emberi szempontból nem sokan vagytok bölcsek, hatalmasak, előkelők,</verse>
				<verse number="27">mert a világ szerint bolondokat választotta ki az Isten, hogy megszégyenítse a bölcseket, és a világ szerint erőtleneket választotta ki Isten, hogy megszégyenítse az erőseket.</verse>
				<verse number="28">A világ szerint alacsonyrendűeket, lenézetteket választotta Isten, a „semmiket,“ hogy a „valamiket“ semmivé tegye,</verse>
				<verse number="29">hogy senki se dicsekedjék előtte.</verse>
				<verse number="30">Általa vagytok Jézus Krisztusban, akit Isten bölcsességünkké, megigazulásunkká, megszentelődésünkké és váltságunkká tett,</verse>
				<verse number="31">hogy amint meg van írva: „Aki dicsekedik, az Úrban dicsekedjék“.</verse>
			</chapter>
			<chapter number="2">
				<verse number="1">Én is, amikor hozzátok mentem atyámfiai, nem úgy mentem, hogy nagy ékesszólással vagy bölcsességgel hirdessem nektek az Isten bizonyságtételét,</verse>
				<verse number="2">mert elhatároztam, hogy egyébről ne tudjak köztetek, csak Jézus Krisztusról, mégpedig a megfeszítettről.</verse>
				<verse number="3">És én erőtlenség, félelem és nagy rettegés között jelentem meg közöttetek.</verse>
				<verse number="4">És az én beszédem és prédikálásom nem emberi bölcsesség megtévesztő szavaiból állt, hanem a Léleknek és erőnek megmutatásában,</verse>
				<verse number="5">hogy a ti hitetek ne emberek bölcsességén, hanem Isten erején nyugodjék.</verse>
				<verse number="6">A (hitben) nagykorúak között mi is bölcsességet hirdetünk, de nem e világnak, sem e világ letűnt fejedelmeinek bölcsességét,</verse>
				<verse number="7">hanem Istennek titkon való bölcsességét szóljuk, azt az elrejtettet, amelyet Isten öröktől fogva elrendelt a mi dicsőségünkre,</verse>
				<verse number="8">amelyet e világ fejedelmei közül senki sem ismert fel, mert ha felismerték volna, nem feszítették volna meg a dicsőség Urát.</verse>
				<verse number="9">Hanem, amint meg van írva: „Amit szem nem látott, fül nem hallott és embernek szíve meg sem gondolt, azt készítette Isten az őt szeretőknek“.</verse>
				<verse number="10">Nekünk azonban Isten kinyilatkoztatta az ő Lelke által, mert a Lélek mindent megvizsgál, még Isten mélységeit is.</verse>
				<verse number="11">Mert ki ismeri az ember gondolatait? Csak az embernek lelke, amely benne lakik. Azonképpen az Isten dolgait sem ismeri senki, csak az Isten Lelke.</verse>
				<verse number="12">Mi pedig nem e világnak lelkét kaptuk, hanem az Istenből való Lelket, hogy megismerjük mindazt, amit Isten ajándékozott nekünk.</verse>
				<verse number="13">Ezeket prédikáljuk is, de nem emberi bölcsességből tanult szavakkal, hanem úgy, ahogy a Lélek tanít, lelkieknek lelkieket adva.</verse>
				<verse number="14">A nem lelki ember pedig nem foghatja fel Isten Lelkének dolgait, mert bolondságnak tűnik neki, nem is érti, mert ezeket csak a Lélek szerint lehet elbírálni.</verse>
				<verse number="15">A lelki ember azonban mindent elbírál, de őt nem bírálja felül senki.</verse>
				<verse number="16">Mert ugyan, „Ki ismerte meg az Úr gondolatait, hogy őt kioktathatná?“ Mi pedig Krisztus gondolataiban részesülünk.</verse>
			</chapter>
			<chapter number="3">
				<verse number="1">Én sem szólhattam nektek, atyámfiai, mint lelkieknek, hanem mint testieknek, mint a Krisztusban kiskorúaknak.</verse>
				<verse number="2">Tejjel tápláltalak titeket és nem kemény eledellel, mert ezt nem bírtátok volna el, sőt még most sem bírnátok el,</verse>
				<verse number="3">mert még testiek vagytok. Amikor irigykedés, viszálykodás, és egyenetlenkedés van közöttetek, vajon nem testiek vagytok-e és nem emberi módon viselkedtek-e?</verse>
				<verse number="4">Mert amikor az egyik ezt mondja: „Én Pálé vagyok“, a másik meg: „Én Apollósé“ nem emberi módon viselkedtek-e?</verse>
				<verse number="5">Hát kicsoda Pál? És kicsoda Apollós? Csak szolgák, akik által hívőkké lettetek, mégpedig úgy, amint kinek-kinek az Úr megadta.</verse>
				<verse number="6">Én ültettem, Apollós öntözött, de az Isten adta a növekedést.</verse>
				<verse number="7">Azért nem az számít, aki ültet, sem az, aki öntöz, hanem a növekedést adó Isten.</verse>
				<verse number="8">Az ültető és az öntöző egyformák, és mindegyik a maga jutalmát kapja meg munkája szerint.</verse>
				<verse number="9">Mert Isten munkatársai vagyunk, ti pedig Isten szántóföldje és épülete vagytok.</verse>
				<verse number="10">Az Istennek nekem adott kegyelme szerint, mint bölcs építőmester fundamentumot vetettem, de más épít rá. Vigyázzon azonban mindenki, hogy mit épít rá.</verse>
				<verse number="11">Mert más fundamentumot senki sem vethet azonkívül, amely vettetett, amely a Jézus Krisztus.</verse>
				<verse number="12">Ha pedig valaki aranyat, ezüstöt, drágakövet, fát, szénát, szalmát épít erre a fundamentumra,</verse>
				<verse number="13">kinek-kinek a munkája nyilvánvaló lesz, mert az (Úr) napja majd nyilvánvalóvá teszi, mert tűzzel jön el, és azt tűz fogja megvizsgálni.</verse>
				<verse number="14">Ha valakinek megmarad munkája, amelyet ráépített, jutalmát veszi.</verse>
				<verse number="15">De ha valakinek munkája megég, kárt vall. Ő azonban megmenekül, de csak úgy, mint aki tűzön ment át.</verse>
				<verse number="16">Nem tudjátok, hogy ti az Isten temploma vagytok, és az Isten Lelke lakik bennetek?</verse>
				<verse number="17">Ha valaki az Isten templomát beszennyezi, elveszti azt az Isten, mert Isten temploma szent, és az a templom ti vagytok.</verse>
				<verse number="18">Senki se csalja meg magát. Ha valaki azt hiszi, hogy bölcs ti köztetek e világon, bolond legyen, hogy bölccsé lehessen.</verse>
				<verse number="19">Mert e világ bölcsessége bolondság Isten előtt. Mert meg van írva: „Megfogja a bölcseket csalárdságukban“.</verse>
				<verse number="20">És ismét: „Tudja az Úr, hogy a bölcsek gondolatai hiábavalók“.</verse>
				<verse number="21">Azért senki se dicsekedjék emberekkel, mert minden a tiétek:</verse>
				<verse number="22">akár Pál, akár Apollós, akár Kéfás, akár a világ, akár az élet, akár a halál, akár a jelenvalók, akár a következendők, minden a tiétek.</verse>
				<verse number="23">Ti pedig a Krisztusé, Krisztus pedig Istené.</verse>
			</chapter>
			<chapter number="4">
				<verse number="1">Úgy tekintsen minket az ember, mint Krisztus szolgáit és Isten titkainak sáfárait.</verse>
				<verse number="2">Márpedig a sáfároktól azt kívánják meg, hogy mindegyikük hűséges legyen.</verse>
				<verse number="3">Nekem pedig vajmi keveset számít, hogy ti vagy mások hogyan ítélkeztek felettem. Hiszen én sem ítélkezem magam felett.</verse>
				<verse number="4">Semmi sem terheli lelkiismeretemet, de nem ez igazol engem. Felettem ugyanis az Úr ítélkezik.</verse>
				<verse number="5">Ti se ítélkezzetek hát idő előtt, míg el nem jön az Úr, aki megvilágítja a sötétség titkait, leleplezi a szívek szándékát. Akkor majd Isten részesít mindenkit elismerésben.</verse>
				<verse number="6">Ezeket, testvéreim, miattatok alkalmaztam magamra és Apollósra, hogy rajtunk tanuljátok meg, nem szabad túllépni azon, ami meg van írva. Senki se lelkesedjék tehát egyvalakiért, a másik rovására.</verse>
				<verse number="7">Mi tesz téged másnál különbbé? Mid van ugyanis, amit nem kaptál volna? Ha pedig úgy kaptad, mit dicsekszel, mintha nem kaptad volna?</verse>
				<verse number="8">Ti már jóllaktatok, meggazdagodtatok, nélkülünk uralomra jutottatok. Bár csakugyan uralomra jutottatok volna, hogy mi is veletek együtt uralkodhatnánk.</verse>
				<verse number="9">Mert úgy vélem, hogy Isten minket, apostolokat utolsó helyre állított, mintegy halálra szánt, mert látványossága lettünk a világnak, mind angyaloknak, mind embereknek.</verse>
				<verse number="10">Mi bolondok vagyunk a Krisztusért, ti pedig bölcsek a Krisztusban. Mi erőtlenek, ti pedig erősek. Ti megbecsültek, mi pedig megvetettek.</verse>
				<verse number="11">Mind ez ideig éhezünk is, szomjazunk is, ruhánk sincs, bántalmaznak minket, és otthonunk sincs,</verse>
				<verse number="12">fáradozunk is, tulajdon kezünkkel munkálkodva. Ha szidalmaznak, jót kívánunk, ha üldöznek, békésen tűrünk,</verse>
				<verse number="13">Ha gyaláznak, áldást mondunk. Szinte a világ szemetjévé lettünk, mindenkinek söpredékévé egész mostanig.</verse>
				<verse number="14">Nem azért írom ezeket, hogy megszégyenítselek titeket, hanem hogy mint szeretett gyermekeimet intselek.</verse>
				<verse number="15">Ha tízezer tanítómesteretek lenne is a Krisztusban, de nem sok atyátok, mert én vagyok a ti atyátok a Krisztus Jézusban az evangélium által.</verse>
				<verse number="16">Kérlek azért titeket, legyetek az én követőim.</verse>
				<verse number="17">Azért küldtem hozzátok Timóteust, az én szeretett és hű fiamat az Úrban, hogy juttassa eszetekbe az én útjaimat a Krisztusban, hogy miként tanítok mindenütt, minden gyülekezetben.</verse>
				<verse number="18">De némelyek úgy fölfuvalkodtak, mintha el se mennék hozzátok.</verse>
				<verse number="19">Pedig, ha az Úr akarja, hamarosan elmegyek hozzátok, és akkor megismerem a felfuvalkodottaknak nem a beszédét, hanem az erejét.</verse>
				<verse number="20">Mert nem beszédben áll az Isten országa, hanem erőben.</verse>
				<verse number="21">Mit akartok? Vesszővel menjek-e hozzátok, vagy szeretettel és a szelídség lelkével?</verse>
			</chapter>
			<chapter number="5">
				<verse number="1">Az a hír járja, hogy paráznaság fordul elő köztetek, mégpedig olyan, amilyen még a pogányok között sincs, hogy valaki apja feleségével él.</verse>
				<verse number="2">És ti felfuvalkodtok, ahelyett, hogy megkeseredve kivetnétek magatok közül azt, aki ezt cselekedte!</verse>
				<verse number="3">Mert én, bár testileg ugyan távol, lelkileg azonban jelen vagyok, mint jelenlévő, ítélkezem afelett, aki így cselekedett.</verse>
				<verse number="4">A mi Urunk Jézus Krisztus nevében összegyűlve, ti és az én lelkem, a mi Urunk Jézus Krisztus hatalmával</verse>
				<verse number="5">átadjuk az ilyet testének vesztére a sátánnak, hogy lelke megtartassék az Úr Jézus napján.</verse>
				<verse number="6">Nem jó a ti dicsekedésetek. Nem tudjátok, hogy egy kis kovász az egész tésztát megkeleszti?</verse>
				<verse number="7">Ki a házból a régi kovásszal, hogy új tésztává legyetek! Mert ti kovász nélkül valók vagytok, hiszen Krisztus, a mi húsvéti bárányunk megáldoztatott értünk.</verse>
				<verse number="8">Azért ne a régi kovásszal ünnepeljünk, se a rosszaságnak, se a gonoszságnak kovászával, hanem a tisztaságnak és igazságnak kovásztalanságával.</verse>
				<verse number="9">Előző levelemben már megírtam nektek, hogy ne tartsatok kapcsolatot paráznákkal,</verse>
				<verse number="10">de nem általában e világ paráznáival, csalóival, rablóival, vagy bálványimádóival, mert hiszen akkor ki kellene mennetek a világból.</verse>
				<verse number="11">Valójában azt írtam nektek, hogy ne tartsatok kapcsolatok olyannal, aki bár testvérnek mondja magát, mégis parázna, csaló, bálványimádó, rágalmazó, részeges vagy rabló. Az ilyennel még együtt se egyetek.</verse>
				<verse number="12">Mert mit tartozik rám, hogy a kívül valókról ítélkezzem? Nem a belüllévők fölött ítélkeztek-e ti is?</verse>
				<verse number="13">A kívül valókat pedig majd Isten ítéli meg. Vessétek ki azért a gonoszt magatok közül!</verse>
			</chapter>
			<chapter number="6">
				<verse number="1">Hogyan merészel közületek bárki is, ha peres dolga van valakivel, a hitetlenek előtt pereskedni és nem a szentek előtt?</verse>
				<verse number="2">Nem tudjátok, hogy a szentek a világot fogják megítélni? És ha ti ítélitek meg a világot, vajon méltatlanok vagytok-e, hogy jelentéktelen ügyekben ítélkezzetek?</verse>
				<verse number="3">Nem tudjátok-e, hogy angyalokat fogunk ítélni? Mennyivel inkább ítélhetünk mindennapi ügyekben!</verse>
				<verse number="4">Azért ha mindennapi ügyekben pereskedtek, azokat ültetitek-e le a bírói székbe, akiket semmibe sem vesznek a gyülekezetben?</verse>
				<verse number="5">Megszégyenítésetekre mondom: Hát nincs közöttetek egy bölcs ember sem, aki igazságot tudna tenni az ő atyafiai között?</verse>
				<verse number="6">Sőt atyafi atyafival pereskedik méghozzá hitetlenek előtt!</verse>
				<verse number="7">Egyáltalán már az is gyarlóság bennetek, hogy egymással pereskedtek! Miért nem szenveditek el inkább a sérelmet? Miért nem tűritek el inkább a kárt?</verse>
				<verse number="8">Sőt még ti okoztok sérelmet és kárt, méghozzá atyafiaknak!</verse>
				<verse number="9">Vagy nem tudjátok, hogy gonoszok nem örökölhetik Isten országát? Ne tévelyegjetek: sem paráznák, sem bálványimádók, sem házasságtörők, sem kéjelgők, sem fajtalankodók,</verse>
				<verse number="10">sem tolvajok, sem telhetetlenek, sem részegesek, sem szidalmazók, sem rablók nem örökölhetik Isten országát.</verse>
				<verse number="11">Néhányan bizony ilyenek voltatok, de megtisztultatok, megszenteltettetek és megigazíttatok az Úr Jézusnak nevében és a mi Istenünk Lelke által.</verse>
				<verse number="12">Minden szabad nekem, de nem minden használ. Minden szabad nekem, csak ne váljék úrrá rajtam semmi.</verse>
				<verse number="13">Az étel a gyomorért van, a gyomor pedig az ételért, de Isten mind ezt, mind amazt semmissé teszi. A test azonban nem a paráznaságért van, hanem az Úrért, és az Úr pedig a testért.</verse>
				<verse number="14">Isten pedig, aki az Urat feltámasztotta, minket is feltámaszt hatalmával.</verse>
				<verse number="15">Nem tudjátok, hogy a ti testetek a Krisztusnak tagja? Elszakítva tehát Krisztus tagjait egy parázna nő tagjaivá tegyem? Semmiképpen!</verse>
				<verse number="16">Vagy nem tudjátok, hogy aki paráznával egyesül, egy testté lesz vele? Mert — ahogy az Írás mondja — ketten lesznek egy testté.</verse>
				<verse number="17">Aki pedig az Úrral egyesül, egy Lélek ővele.</verse>
				<verse number="18">Kerüljétek tehát a paráznaságot! Minden bűn, amelyet az ember elkövet, a testen kívül van, de aki paráználkodik, a maga teste ellen vétkezik.</verse>
				<verse number="19">Vagy nem tudjátok, hogy a ti testetek a bennetek lakó Szentlélek temploma, amelyet Istentől kaptatok, és így nem a magatoké vagytok?</verse>
				<verse number="20">Mert áron vétettetek meg, dicsőítsétek tehát Istent testetekben és lelketekben.</verse>
			</chapter>
			<chapter number="7">
				<verse number="1">Amikről írtatok nekem, szerintem jó, ha a férfi nem érintkezik nővel.</verse>
				<verse number="2">De a paráznaság veszélye miatt, minden férfinak saját felesége és minden nőnek saját férje legyen.</verse>
				<verse number="3">A férj teljesítse házastársi kötelességét felesége iránt, s ugyanígy a feleség is férje iránt.</verse>
				<verse number="4">A feleség nem ura a maga testének, hanem a férje. Hasonlóképpen a férj sem ura a maga testének, hanem a felesége.</verse>
				<verse number="5">Ne fosszátok meg egymást, legfeljebb közös akaratból egy bizonyos ideig, hogy legyen időtök a böjtölésre és az imádkozásra, azután ismét egymáshoz térjetek, hogy a sátán meg ne kísértsen titeket, mivel nem tudjátok magatokat megtartóztatni.</verse>
				<verse number="6">Ezt pedig kedvezésképpen mondom, és nem parancsként.</verse>
				<verse number="7">Mert szeretném, ha minden ember úgy volna, mint én magam is, de kinek-kinek saját kegyelmi ajándéka van Istentől, egyiknek így, a másiknak amúgy.</verse>
				<verse number="8">A nem házasoknak és az özvegyasszonyoknak azt mondom, hogy jó nekik, ha úgy maradnak, amint én is.</verse>
				<verse number="9">De ha magukat nem tartóztathatják meg, inkább házasságban éljenek, mert jobb házasságban élni, mint égni.</verse>
				<verse number="10">Azoknak pedig, akik házasságban vannak, nem én rendelem, hanem az Úr, hogy az asszony a férjétől el ne váljék.</verse>
				<verse number="11">Ha pedig elválik, maradjon házasság nélkül vagy béküljön meg férjével. A férj se bocsássa el feleségét.</verse>
				<verse number="12">A többieknek pedig én mondom, nem az Úr, hogy ha egy atyafinak hitetlen felesége van, és az vele akar élni, ne bocsássa el őt.</verse>
				<verse number="13">És ha egy asszonynak hitetlen férje van, és az vele akar élni, ne hagyja el férjét.</verse>
				<verse number="14">Mert a hitetlen férfit megszenteli felesége, a hitetlen asszonyt pedig a férje. Különben gyermekeitek tisztátalanok volnának, így azonban szentek.</verse>
				<verse number="15">Ha pedig a hitetlen elválik, ám váljék el. Ilyen esetben sem a férfi-, sem a nőtestvér nincs elkötelezve. De békességre hívott el minket az Isten.</verse>
				<verse number="16">Honnan tudod te, asszony, hogy nem mentheted-e meg férjedet, és honnan tudod te, férj, hogy nem mentheted-e meg feleségedet?</verse>
				<verse number="17">Éljen mindenki úgy, ahogy az Úr megadta neki, és ahogy az Isten elhívta. Minden gyülekezetben így rendelkezem.</verse>
				<verse number="18">Körülmetélten hívatott el valaki? Ne takargassa. Körülmetéletlenül hívatott el valaki? Ne metélkedjék körül.</verse>
				<verse number="19">Ahogy a körülmetéltség, úgy a körülmetéletlenség sem ér semmit, csak Isten parancsolatainak megtartása (lényeges).</verse>
				<verse number="20">Mindenki abban a hivatásban maradjon, amelyben elhívatott.</verse>
				<verse number="21">Rabszolgaként hivattattál el? Ne gondolj vele! De ha szabad lehetsz, inkább élj azzal!</verse>
				<verse number="22">Mert az Úrban elhívott rabszolga, az Úrnak szabadosa. Hasonlóképpen, aki szabadságban hívatott el, az Krisztus rabszolgája.</verse>
				<verse number="23">Áron vétettetek meg, ne legyetek emberek rabszolgái.</verse>
				<verse number="24">Ki-ki, amiben elhívatott, atyámfiai, abban maradjon meg Isten előtt.</verse>
				<verse number="25">A hajadonok felől ugyan nincs rendelkezésem az Úrtól, de tanácsot adok úgy, mint aki irgalmasságot nyertem az Úrtól, hogy hitelre méltó legyek.</verse>
				<verse number="26">Úgy ítélem tehát, hogy jó az embernek úgy maradnia a közeli megpróbáltatások miatt.</verse>
				<verse number="27">Feleséghez vagy kötve? Ne keress elválást. Feleség nélkül maradtál? Ne keress feleséget.</verse>
				<verse number="28">De ha megnősülsz is, nem vétkezel. Ha férjhez megy is a hajadon, nem vétkezik. Ám az ilyenek testileg szorult helyzetbe kerülnek (testi gyötrődésben lesz részük), pedig én szeretnélek titeket ettől megkímélni.</verse>
				<verse number="29">Ezt pedig azért mondom, atyámfiai, mert az idő rövidre van szabva. Ezért akiknek feleségük van, éljenek úgy, mintha nem volna.</verse>
				<verse number="30">Akik sírnak, mintha nem sírnának. Akik vigadnak, mintha nem vigadnának. Akik vásárolnak, mintha nem birtokolnának.</verse>
				<verse number="31">Akik élnek e világgal, mintha nem vennék igénybe, mert elmúlik ennek a világnak mostani formája.</verse>
				<verse number="32">Azt akarnám pedig, hogy ti gond nélkül legyetek. Aki nem házas, arra visel gondot, ami az Úré, hogyan járjon az Úr kedvében.</verse>
				<verse number="33">Aki pedig megházasodott, a világi dolgokra visel gondot, hogyan járjon feleségének kedvében,</verse>
				<verse number="34">így kétfelé elkötelezett. Aki nem ment férjhez, a hajadon az Úr dolgaira visel gondot, hogy szent legyen mind testében, mind lelkében. Aki pedig férjhez ment, a világ dolgaira visel gondot, hogy férje kedvében járjon.</verse>
				<verse number="35">Ezt pedig javatokra mondom, nem azért, hogy tőrbe csaljalak titeket, hanem hogy feddhetetlenek legyetek, és állhatatosan ragaszkodjatok az Úrhoz.</verse>
				<verse number="36">De ha valaki szégyennek tatja, hogy a rábízott hajadon virágzó idejét múlja, és mégis pártában kell maradnia, tegye, amit akar, nem vétkezik: kössenek házasságot.</verse>
				<verse number="37">Aki pedig szilárdan áll szívében és nincs kényszerhelyzetben, mert hatalma van saját akarata fölött, és úgy döntött szívében, hogy a rábízott leány maradjon hajadon, jól cselekszik.</verse>
				<verse number="38">Aki tehát férjhez megy, jól cselekszik, de aki nem megy férjhez, még jobban cselekszik.</verse>
				<verse number="39">Az asszonyt törvény köti, amíg férje él, de ha férje meghal, szabadon férjhez mehet, akihez akar, de csak az Úrban.</verse>
				<verse number="40">Véleményem szerint azonban boldogabb lesz, ha (özvegyen) marad. Én pedig úgy vélem, hogy bennem is Isten Lelke van.</verse>
			</chapter>
			<chapter number="8">
				<verse number="1">Ami a bálványáldozati húst illeti, tudjuk, mindnyájunknak van ismerete. Az ismeret azonban felfuvalkodottá tesz, a szeretet viszont épít.</verse>
				<verse number="2">Aki úgy véli, hogy ismer valamit, ezzel még semmit sem ismert meg úgy, ahogy ismernie kell.</verse>
				<verse number="3">Ám ha valaki Istent szereti, az már ismert az Istennél.</verse>
				<verse number="4">Ami tehát a bálványáldozati hús evését illeti, tudjuk, hogy egy bálvány sincs a világon, és hogy nincs Isten senki más, csak egy.</verse>
				<verse number="5">Mert ha vannak is úgynevezett istenek akár az égben, akár a földön, mint ahogyan van sok isten és úr,</verse>
				<verse number="6">nekünk csak egy Istenünk van, az Atya, akitől van a mindenség és mi is őbenne, és egy Urunk, Jézus Krisztus, aki által van a mindenség, és mi is általa.</verse>
				<verse number="7">De nem mindenkiben van meg ez az ismeret. Némelyek lelkiismerete mind a mai napig a bálványokhoz kötődik, és a húst mint áldozati húst eszik. Így lelkiismeretük, mivel erőtlen beszennyeződik.</verse>
				<verse number="8">Pedig nem az étel visz közelebb minket Istenhez, mert ha eszünk, nem lesz belőle hátrányunk, ha nem eszünk, nem lesz belőle előnyünk.</verse>
				<verse number="9">Arra azonban ügyeljetek, hogy a ti szabadságotok valamiképpen ne legyen az erőtlenek botránkozására.</verse>
				<verse number="10">Mert ha valaki téged, akinek ismerete van, meglát, hogy a bálványtemplomnál vendégeskedsz, annak erőtlen lelkiismerete nem bátorítja-e arra, hogy megegye a bálványáldozatot?</verse>
				<verse number="11">Így ismereteddel romlásra juttatod erőtlen atyádfiát, akiért Krisztus meghalt.</verse>
				<verse number="12">Ha tehát így vétkeztek az atyafiak ellen, és erőtlen lelkiismeretüket megsértitek, a Krisztus ellen vétkeztek!</verse>
				<verse number="13">Ha az étel megbotránkoztatja az én atyámfiát, inkább sohasem eszem (áldozati) húst, hogy őt meg ne botránkoztassam.</verse>
			</chapter>
			<chapter number="9">
				<verse number="1">Nem vagyok apostol? Nem vagyok szabad? Nem láttam Jézus Krisztust, a mi Urunkat? Nem az én munkám vagytok az Úrban?</verse>
				<verse number="2">Ha másoknak nem is vagyok apostola, de nektek bizony az vagyok, mert az én apostolságomnak pecsétje az Úrban ti vagytok.</verse>
				<verse number="3">Ez az én védekezésem azokkal szemben, akik vádolnak engem.</verse>
				<verse number="4">Nincs-e jogunk arra, hogy együnk és igyunk?</verse>
				<verse number="5">Nincs-e jogunk arra, hogy hívő feleségünket magunkkal vigyük, mint ahogy a többi apostol az Úr testvérei és Kéfás is teszik?</verse>
				<verse number="6">Vagy csak nekem és Barnabásnak nincs jogunk ahhoz, hogy ne dolgozzunk?</verse>
				<verse number="7">Ki katonáskodik a maga zsoldján? Ki plántál szőlőt, és nem eszik annak terméséből? Vagy ki legeltet nyájat és nem iszik annak tejéből?</verse>
				<verse number="8">Vajon csak emberi módom mondom ezeket? Nem ezeket mondja a törvény is?</verse>
				<verse number="9">Mert Mózes törvényében meg van írva: „Ne kösd be a nyomtató örök száját“. Csak az ökörre van gondja Istennek,</verse>
				<verse number="10">vagy inkább nem ránk nézve mondja? Mert érettünk íratott meg, hogy aki szánt, reménységben szántson, aki csépel, reménységben csépeljen, hogy részesül a termésből.</verse>
				<verse number="11">Ha mi nektek lelkieket vetettünk, nagy dolog-e, hogy testi javaitokat aratjuk?</verse>
				<verse number="12">Ha mások részesülnek javaitokban, miért nem inkább mi? De mi nem éltünk ezzel a szabadsággal, hanem mindent eltűrünk, hogy valami akadályt ne gördítsünk a Krisztus evangéliuma elé.</verse>
				<verse number="13">Nem tudjátok, hogy akik a szent dolgokban munkálkodnak, a szent helyből is élnek, és akik az oltár körül forgolódnak, az oltárról kapják meg részüket?</verse>
				<verse number="14">Így rendelte az Úr azt is, hogy akik az evangéliumot hirdetik, az evangéliumból éljenek.</verse>
				<verse number="15">De én ezek közül eggyel sem éltem. Nem azért írtam azonban ezeket, hogy majd velem is így történjék, mert jobb meghalnom, mintsem valaki hiábavalóvá tegye dicsekedésemet.</verse>
				<verse number="16">Ha ugyanis az evangéliumot hirdetem, nincs mivel dicsekednem, mert ez a megbízatásom. Jaj nekem, ha az evangéliumot nem hirdetem!</verse>
				<verse number="17">Ha önszántamból teszem, jutalmam van, ha pedig nem önszántamból, akkor csak egy megbízott sáfár vagyok.</verse>
				<verse number="18">Mi tehát a jutalmam? Az, hogy prédikálásommal ingyenessé teszem Krisztus evangéliumát és nem élek vissza az evangélium hirdetésével együtt járó jogommal.</verse>
				<verse number="19">Bár mindenkivel szemben szabad vagyok, magamat mindenki szolgájává tettem, hogy a többséget megnyerjem.</verse>
				<verse number="20">A zsidóknak zsidóvá lettem, hogy megnyerjem a zsidókat. A törvény alatt valóknak, törvény alatt valóvá lettem, hogy a törvény alatt valókat megnyerjem.</verse>
				<verse number="21">A törvény nélkül valóknak, törvény nélkülivé lettem — bár nem vagyok Isten törvénye nélkül, hanem Krisztus törvénye kötelez —, hogy a törvény nélkül valókat megnyerjem.</verse>
				<verse number="22">Az erőtleneknek erőtlenné lettem, hogy az erőtleneket megnyerjem. Mindenkinek mindenné lettem, hogy mindenképpen megmentsek némelyeket.</verse>
				<verse number="23">Ezt pedig az evangéliumért teszem, hogy nekem is részem legyen benne.</verse>
				<verse number="24">Úgy fussatok, hogy nyerjetek.</verse>
				<verse number="25">Aki pedig versenyben vesz részt, mindenben önmegtartóztató, azért ugyan, hogy hervadó babérkoszorút nyerjenek, mi pedig hervadhatatlant.</verse>
				<verse number="26">Én azért úgy futok, mint aki előtt nem bizonytalan a cél. Úgy öklözök, mint aki nem a levegőbe csapkod.</verse>
				<verse number="27">Hanem megsanyargatom, és szolgálatra kényszerítem testemet, hogy míg másoknak prédikálok, magam valami módon méltatlanná ne legyek.</verse>
			</chapter>
			<chapter number="10">
				<verse number="1">Nem akarom pedig, hogy ne tudjátok, atyámfiai, hogy a mi atyáink mindnyájan felhő alatt voltak, és mindnyájan tengeren mentek át,</verse>
				<verse number="2">és mindnyájan Mózesre keresztelkedtek meg a felhőben és a tengerben,</verse>
				<verse number="3">és mindnyájan ugyanazt a lelki eledelt ették,</verse>
				<verse number="4">és mindnyájan ugyanazt a lelki italt itták, mert ittak a lelki kősziklából, amely követte őket. Ez a kőszikla pedig Krisztus volt.</verse>
				<verse number="5">De azoknak többségét nem kedvelte Isten, úgyhogy elhullottak a pusztában.</verse>
				<verse number="6">Ezek példák számunkra, hogy mi ne kívánjunk gonosz dolgokat, ahogy azok kívánták.</verse>
				<verse number="7">Bálványimádók se legyetek, ahogy azok közül némelyek, amint meg van írva: „Leült a nép enni, inni, és felkelt játszani“.</verse>
				<verse number="8">Ne is paráználkodjunk, ahogy azok közül némelyek paráználkodtak, és elestek egy nap huszonháromezren.</verse>
				<verse number="9">Krisztust se kísértsük, ahogy azok közül kísértették némelyek, és elvesztek a kígyóktól.</verse>
				<verse number="10">Ne is zúgolódjatok, ahogy azok közül zúgolódtak némelyek, és elvesztek a pusztító (angyal) által.</verse>
				<verse number="11">Mindezek példaképpen estek rajtuk, de a mi tanulságunkra írattak meg, akikhez az idők vége elérkezett.</verse>
				<verse number="12">Azért aki azt hiszi, hogy áll, vigyázzon, hogy el ne essék.</verse>
				<verse number="13">Nem egyéb csak emberi kísértés esett rajtatok, de hű az Isten, aki nem hagy titeket erőtökön felül kísérteni, sőt a kísértéssel együtt a kimenekedést is megadja majd, hogy elviselhessétek.</verse>
				<verse number="14">Ezért, szeretteim, kerüljétek a bálványimádást.</verse>
				<verse number="15">Mint okosokhoz szólok, ítéljétek meg ti magatok, amit mondok.</verse>
				<verse number="16">A hálaadásnak pohara, amelyet megáldunk, nem a Krisztus vérével való közösségünk-e? A kenyér, amelyet megszegünk, nem a Krisztus testével való közösségünk-e?</verse>
				<verse number="17">Mert egy a kenyér, egy test vagyunk sokan, mert mindnyájan az egy kenyérből részesedünk.</verse>
				<verse number="18">Nézzétek a test szerint való Izraelt! Akik az áldozatot eszik, nincsenek-e közösségben az oltárral?</verse>
				<verse number="19">Mit mondok tehát? Talán azt, hogy a bálvány vagy a bálványáldozat ér valamit?</verse>
				<verse number="20">Éppen ellenkezőleg: amit a pogányok áldoznak, az ördögöknek áldozzák és nem Istennek, én pedig nem akarom, hogy az ördögökkel legyetek közösségben.</verse>
				<verse number="21">Nem ihatjátok az Úr poharát és az ördögök poharát. Nem lehettek az Úr asztalának és az ördögök asztalának részesei!</verse>
				<verse number="22">Vagy haragra ingereljük az Urat? Vagy erősebbek vagyunk nála?</verse>
				<verse number="23">Minden szabad, de nem minden használ. Minden szabad, de nem minden épít.</verse>
				<verse number="24">Senki se keresse a maga előnyét, hanem ki-ki a másét</verse>
				<verse number="25">Mindent megehettek, amit a mészárszékben árulnak, semmit sem kérdezősködve lelkiismereti okokból.</verse>
				<verse number="26">„Az Úré a föld és annak teljessége!“</verse>
				<verse number="27">Ha pedig valaki a hitetlenek közül meghív titeket, és el akartok menni, mindent megehettek, amit elétek hoznak, és ne kérdezősködjetek lelkiismereti okokból.</verse>
				<verse number="28">De ha valaki ezt mondja nektek: „Ez bálványáldozati hús“, ne egyétek meg amiatt, aki erre figyelmeztetett, és a lelkiismeret miatt.</verse>
				<verse number="29">De nem a te lelkiismeretedre célzok, hanem az övére. Az én szabadságomat miért ítélje meg más lelkiismerete?</verse>
				<verse number="30">Ha pedig én hálaadással élek vele, miért ítélnek meg azért, amiért én hálát adok?</verse>
				<verse number="31">Tehát akár esztek, akár isztok, akármit cselekedtek, mindent az Isten dicsőségére tegyetek.</verse>
				<verse number="32">Ne botránkoztassátok meg se a zsidókat, se a görögöket, se az Isten gyülekezetét.</verse>
				<verse number="33">Ahogyan én is mindenkinek kedvében járok, nem keresve a magam hasznát, hanem a többiekét, hogy üdvözüljenek.</verse>
			</chapter>
			<chapter number="11">
				<verse number="1">Legyetek követőim, amint én is a Krisztusé.</verse>
				<verse number="2">Dicsérlek titeket, atyámfiai, hogy rólam mindenben megemlékeztek, és ahogyan meghagytam nektek, rendeléseimet megtartjátok.</verse>
				<verse number="3">Akarom pedig, hogy tudjátok, hogy minden férfinak feje a Krisztus, az asszonynak feje a férfi, a Krisztusnak pedig feje az Isten.</verse>
				<verse number="4">Minden férfi, aki fedett fejjel imádkozik, vagy prófétál, szégyent hoz fejére.</verse>
				<verse number="5">Minden asszony, aki fedetlen fejjel imádkozik vagy prófétál, szégyent hoz fejére, mert az olyan, mintha megnyírták volna.</verse>
				<verse number="6">Mert ha az asszony nem fedi be fejét, akkor nyiratkozzék is meg. Ha pedig szégyenletes, ha az asszony lenyíratja vagy leborotváltatja a haját, úgy fedje be a fejét.</verse>
				<verse number="7">A férfinak nem kell befednie a fejét, mert ő az Isten képe és dicsősége, de az asszony a férfi dicsősége.</verse>
				<verse number="8">Mert nem a férfi van az asszonyból, hanem az asszony a férfiból.</verse>
				<verse number="9">Mert nem is a férfi teremtetett az asszonyért, hanem az asszony a férfiért.</verse>
				<verse number="10">Ezért kell a nőnek fején viselnie asszonysága jelét, az angyalok miatt is.</verse>
				<verse number="11">De az Úrban nincs férfi asszony nélkül és nincs asszony férfi nélkül.</verse>
				<verse number="12">Mert amint az asszony a férfiból van, úgy a férfi az asszony által, de minden Istentől van.</verse>
				<verse number="13">Ítéljétek meg magatokban: illendő-e az asszonynak fedetlen fejjel imádni az Istent?</verse>
				<verse number="14">Vajon maga a természet is nem arra tanít-e titeket, hogy ha a férfi nagy hajat visel, szégyenére válik.</verse>
				<verse number="15">Az asszonynak pedig, ha nagy haja van, ékessége az neki, mert haját fátyolként kapta.</verse>
				<verse number="16">Ha pedig valaki vitatkozni akar erről, nekünk ez nem szokásunk, sem az Isten gyülekezeteinek.</verse>
				<verse number="17">Ezt tudtotokra adva, nem dicsérlek titeket, mert nem javatokra, hanem károtokra gyülekezetek össze.</verse>
				<verse number="18">Mert először is azt hallom, hogy amikor egybegyűltök a gyülekezetben szakadás van közöttetek. Ezt részben el is hiszem.</verse>
				<verse number="19">Szükséges is, hogy szakadás legyen közöttetek, hogy kitűnjék, ki közöttetek a kipróbált.</verse>
				<verse number="20">Amikor tehát egybegyűltök egy helyre, nincs úrvacsoravétel,</verse>
				<verse number="21">mert mindenki a saját vacsoráját veszi elő evéskor, s az egyik éhezik, a másik pedig dőzsöl.</verse>
				<verse number="22">Hát nincs házatok evésre-ivásra? Vagy megvetitek az Isten gyülekezetét és megszégyenítitek azokat, akiknek nincsen? Mit mondjak nektek? Dicsérjelek titeket? Nem dicsérlek.</verse>
				<verse number="23">Mert én az Úrtól kaptam, amit nektek is átadtam: az Úr Jézus Krisztus azon az éjszakán, amelyen elárulták, vette a kenyeret,</verse>
				<verse number="24">és hálát adva megtörte és ezt mondta: „Vegyétek, egyétek! Ez az én testem, amely érettetek megtöretik. Ezt cselekedjétek az én emlékezetemre.“</verse>
				<verse number="25">Hasonlóképpen vette a poharat is, miután megvacsoráltak és ezt mondta: „E pohár az új szövetség az én vérem által. Ezt cselekedjétek, valamennyiszer isszátok az én emlékezetemre“.</verse>
				<verse number="26">Mert valamennyiszer eszitek e kenyeret és isszátok e poharat, az Úr halálát hirdessétek, amíg eljön.</verse>
				<verse number="27">Azért aki méltatlanul eszi e kenyeret vagy issza az Úr poharát, vétkezik az Úr teste és vére ellen.</verse>
				<verse number="28">Vizsgálja meg azért magát az ember, és úgy egyen abból a kenyérből, és úgy igyon abból a pohárból,</verse>
				<verse number="29">mert aki méltatlanul eszik és iszik, ítéletet eszik és iszik magának, mert nem becsüli meg az Úr testét.</verse>
				<verse number="30">Ezért van köztetek sok erőtlen és beteg, többen pedig meghaltak.</verse>
				<verse number="31">Ha mi ítélnénk meg magunkat, nem esnénk ítélet alá.</verse>
				<verse number="32">De amikor az Úr ítél meg minket, az nevelésünkre szolgál, hogy a világgal együtt el ne kárhozzunk.</verse>
				<verse number="33">Azért, atyámfiai, amikor étkezésre egybegyűltök, egymást várjátok meg.</verse>
				<verse number="34">Ha pedig valaki éhezik, otthon egyék, hogy ne ítéletre gyűljetek egybe. A többire nézve, majd rendelkezem, ha hozzátok megyek.</verse>
			</chapter>
			<chapter number="12">
				<verse number="1">A lelki ajándékokra nézve pedig nem akarom, atyámfiai, hogy tudatlanok legyetek.</verse>
				<verse number="2">Tudjátok, hogy amikor még pogányok voltatok, miként vitt titeket valami ellenállhatatlanul a néma bálványokhoz.</verse>
				<verse number="3">Ezért tudtotokra adom nektek, hogy senki, aki Isten Lelke által szól, nem mondja Jézust átkozottnak; és senki sem mondhatja Úrnak Jézust, csakis a Szentlélek által.</verse>
				<verse number="4">A kegyelmi ajándékokban különbség van, de ugyanaz a Lélek.</verse>
				<verse number="5">A szolgálatokban is különbség van, de ugyanaz az Úr.</verse>
				<verse number="6">És különbség van a cselekedetekben is, de ugyanaz az Isten, aki mindezt mindenkiben véghez viszi.</verse>
				<verse number="7">A Lélek kijelentése mindenkinek azért adatik, hogy használjon vele.</verse>
				<verse number="8">Némelyeknek ugyanis bölcsességnek beszéde adatik a Lélek által. A másiknak pedig az ismeret beszéde, ugyanazon Lélek szerint.</verse>
				<verse number="9">Egyiknek hit ugyanazon Lélek által, a másiknak pedig gyógyítás ajándéka ugyanazon egy Lélek által.</verse>
				<verse number="10">Némelyek csodatevő hatalmat, némelyek a prófétálás ajándékát kapták, némelyek a lelkek megítélését, mások a nyelvek való szólást, vagy a nyelveken szólás megmagyarázását.</verse>
				<verse number="11">De mindezeket egy és ugyanaz a Lélek cselekszi, és osztogatja mindenkinek külön, amint akarja.</verse>
				<verse number="12">Amiképpen a test egy, de sok tagja van, az egy testnek tagjai, noha sokan vannak, mégis egy test, ugyanúgy a Krisztus is.</verse>
				<verse number="13">Mert hiszen egy Lélek által mi mindnyájan egy testté kereszteltettünk meg, akár zsidók, akár görögök, akár szolgák, akár szabadok. És mindnyájan egy Lélekkel itattattunk meg.</verse>
				<verse number="14">Mert a test nem egy tag, hanem sok.</verse>
				<verse number="15">Ha ezt mondaná a láb: „Mivel nem kéz vagyok, nem vagyok a testből való“. Vajon azért mégis nem a testből való-e?</verse>
				<verse number="16">És ha a fül ezt mondaná: „Mivel nem vagyok szem, nem vagyok a testből való“. Vajon azért mégis nem a testből való-e?</verse>
				<verse number="17">Ha az egész test szem, hol a hallás? Ha az egész hallás, hol a szaglás?</verse>
				<verse number="18">Már pedig Isten helyezte el a tagokat a testben, egyénként mindegyiket, ahogy akarta.</verse>
				<verse number="19">Ha pedig valamennyi egy tag volna, hol volna a test?</verse>
				<verse number="20">Így azonban sok tag van ugyan, de egy test.</verse>
				<verse number="21">Nem mondhatja pedig a szem a kéznek: „Nincs rád szükségem“. Vagy viszont a fej a lábaknak: „Nem kelletek nekem“.</verse>
				<verse number="22">Sőt sokkal inkább a test legerőtlenebbnek látszó tagjai igen szükségesek.</verse>
				<verse number="23">És amelyeket a test tisztességtelenebb tagjainak tartunk, azoknak nagyobb tisztességet tulajdonítunk, és amelyek ékesség nélkül valók, azok nagyobb megbecsülésben részesülnek.</verse>
				<verse number="24">Amelyek pedig ékesek bennünk, azoknak nincs erre szükségük. De Isten úgy szerkesztette egybe a testet, hogy az alacsonyabb rendűnek nagyobb tisztességet adott,</verse>
				<verse number="25">hogy ne legyen meghasonlás a testben, hanem a tagok kölcsönösen gondoskodjanak egymásról.</verse>
				<verse number="26">Akár szenved egy tag, vele együtt szenvednek a tagok mind, ha megbecsülésben részesül egy tag, vele együtt örülnek a tagok mind.</verse>
				<verse number="27">Ti pedig a Krisztus teste vagytok, és egyenként annak tagjai.</verse>
				<verse number="28">Isten az anyaszentegyházban némelyeket először apostolokul rendelt, másodszor prófétákul, harmadszor tanítókul; aztán adott csodatevő erőt, aztán a gyógyításnak, irgalmasságnak, vezetésnek, nyelveken szólásnak ajándékát.</verse>
				<verse number="29">Vajon mindnyájan apostolok-e? Vajon mindnyájan próféták-e? Vajon mindnyájan tanítók-e? Vagy mindnyájuknak van csodatevő erejük?</verse>
				<verse number="30">Vajon mindnyájuknak van kegyelmi ajándéka a gyógyításra? Vagy mindnyájan szólnak-e nyelveken? Vagy mindnyájan tudják-e azt magyarázni?</verse>
				<verse number="31">Igyekezzetek pedig hasznosabb kegyelmi ajándékokra. Ezeken túl még egy kiváltképpen való utat mutatok nektek.</verse>
			</chapter>
			<chapter number="13">
				<verse number="1">Ha embereknek vagy angyaloknak nyelvén szólok is, szeretet pedig nincs bennem, olyanná lettem, mint a zengő érc vagy pengő cimbalom.</verse>
				<verse number="2">És ha prófétálni is tudok, és minden titkot és minden tudományt ismerek is; és ha teljes hitem van is, úgyannyira, hogy hegyeket mozdíthatok ki helyükről, szeretet pedig nincs bennem, semmi vagyok.</verse>
				<verse number="3">És ha minden vagyonomat szétosztom, és ha testemet tűzhalálra adom, szeretet pedig nincs bennem, semmi hasznom abból.</verse>
				<verse number="4">A szeretet türelmes, jóságos; a szeretet nem irigykedik, a szeretet nem kérkedik, nem fuvalkodik fel.</verse>
				<verse number="5">Nem cselekszik bántóan, nem keresi a maga hasznát, nem gerjed haragra, nem rója fel a gonoszt.</verse>
				<verse number="6">Nem örül a hamisságnak, de együtt örül az igazsággal.</verse>
				<verse number="7">Mindent elfedez, mindent hisz, mindent remél, mindent eltűr.</verse>
				<verse number="8">A szeretet soha el nem fogy. De legyen bár prófétálás, elmúlik, vagy nyelveken szólás, megszűnik, vagy ismeret, el fog töröltetni.</verse>
				<verse number="9">Mert töredékes bennünk az ismeret és töredékes a prófétálás.</verse>
				<verse number="10">De amikor eljön a teljesség, a töredékes elmúlik.</verse>
				<verse number="11">Amikor gyermek voltam, úgy szóltam, mint gyermek, úgy gondolkodtam, mint gyermek, úgy értettem, mint gyermek. Miután pedig férfivá lettem, elhagytam a gyermekhez illő dolgokat.</verse>
				<verse number="12">[12-13] Mert most tükör által homályosan látunk, akkor pedig színről-színre. Most töredékes bennem az ismeret, akkor pedig úgy ismerek majd, amint Isten ismer engem. Most azért megmarad a hit, remény, szeretet, e három; ezek között pedig legnagyobb a szeretet.</verse>
			</chapter>
			<chapter number="14">
				<verse number="1">Kövessétek a szeretetet, kívánjátok a lelki ajándékokat, de leginkább azt, hogy prófétáljatok.</verse>
				<verse number="2">Mert aki nyelveken szól, nem embereknek szól, hanem Istennek. Nem is érti senki, mert titkokat szól a Lélek által.</verse>
				<verse number="3">Aki pedig prófétál, az embereknek beszél épülésre, intésre, vigasztalásra.</verse>
				<verse number="4">Aki nyelveken szól, önmagát építi, aki pedig prófétál, a gyülekezetet építi.</verse>
				<verse number="5">Szeretném ugyan, ha mindnyájan szólnátok nyelveken, de még inkább hogy prófétáljatok. Mert nagyobb a próféta, mint a nyelveken szóló, hacsak meg nem magyarázza, hogy a gyülekezet is épüljön.</verse>
				<verse number="6">Ha most hozzátok megyek, atyámfiai, és nyelveken szólok, mit használok nektek, ha kijelentésben, vagy ismeretben, vagy prófétálásban, vagy tanításban nem szólok hozzátok?</verse>
				<verse number="7">Hiszen, ha élettelen hangszerek, akár fuvola, akár citera nem adnak megkülönböztethető hangokat, honnan ismerjük fel, hogy mit fuvoláznak vagy citeráznak?</verse>
				<verse number="8">Mert ha a trombita bizonytalan hangot ad, kicsoda készül harcra?</verse>
				<verse number="9">Azonképpen ti is, ha nem érthető nyelven beszéltek, hogyan értik meg, amit mondotok? Csak a levegőbe fogtok beszélni.</verse>
				<verse number="10">Példa mutatja, hogy sokféle nyelv van a világon, de azok közül egy sem érthetetlen.</verse>
				<verse number="11">Ha nem ismerem a szó jelentését, a beszélőnek idegen leszek, és a beszélő is idegen marad előttem.</verse>
				<verse number="12">Ezért ti is, mivel lelki ajándékokat kívántok, a gyülekezet építésére igyekezzetek, hogy gyarapodjatok.</verse>
				<verse number="13">Azért, aki nyelveken szól, imádkozzék, hogy meg is magyarázza.</verse>
				<verse number="14">Mert ha nyelveken szólva könyörögök, a lelkem könyörög, de értelmem gyümölcstelen.</verse>
				<verse number="15">Hogyan is van tehát? Imádkozom a Lélek által, de imádkozom az értelemmel is; énekelek a Lélek által, de énekelek az értelemmel is.</verse>
				<verse number="16">Mert ha Lélek által mondasz áldást, az ott lévő avatatlan, hogyan fog áment mondani hálaadásodra, amikor nem is tudja, mit beszélsz?</verse>
				<verse number="17">Te ugyan szépen mondasz áldást, de más nem épül belőle.</verse>
				<verse number="18">Hálát adok Istennek, hogy mindnyájatoknál jobban tudok nyelveken szólni.</verse>
				<verse number="19">De a gyülekezetben inkább akarok öt szót mondani értelemmel, hogy másokat tanítsak, mint tízezer szót nyelveken.</verse>
				<verse number="20">Atyámfiai, gondolkodástokban ne legyetek gyermekek. Inkább a gonoszságban legyetek gyermekek, a gondolkodásban pedig érettek legyetek.</verse>
				<verse number="21">A törvényben meg van írva: „Idegen nyelveken és idegenek ajkával szólok e népnek, és így sem hallgatnak rám“ — ezt mondja az Úr.</verse>
				<verse number="22">A nyelveken szólás tehát jel, de nem a hívőknek, hanem a hitetleneknek, a prófétálás pedig nem a hitetleneknek, hanem a hívőknek.</verse>
				<verse number="23">Ha tehát az egész gyülekezet egybegyűl, és mindnyájan nyelveken szólnak, ha idegenek vagy hitetlenek mennek be, nem azt mondják-e, hogy őrjöngtök?</verse>
				<verse number="24">De ha mindnyájan prófétálnak, és bemegy egy hitetlen, vagy avatatlan azt mindenki igyekszik meggyőzni és megvizsgálni,</verse>
				<verse number="25">és ilyen módon szívének titkai nyilvánvalókká lesznek, és így arcra borulva imádja Istent és hirdeti, hogy valóban Isten lakik bennetek.</verse>
				<verse number="26">Atyámfiai, mi következik ebből? Amikor egybegyűltök mindegyikteknek van zsoltára, tanítása, nyelveken való szólása, kijelentése, nyelvek magyarázása. Mindez épülésetekre legyen.</verse>
				<verse number="27">Ha valaki nyelveken szól, legfeljebb kettő vagy három legyen, mégpedig egymás után, és valaki magyarázza meg.</verse>
				<verse number="28">Ha pedig nincs, aki megmagyarázza, akkor hallgasson a gyülekezetben, csak önmagának szóljon és Istennek.</verse>
				<verse number="29">A próféták pedig ketten vagy hárman beszéljenek, és a többiek pedig bírálják meg.</verse>
				<verse number="30">De ha egy másik ott ülő kap kijelentést, akkor az első hallgasson.</verse>
				<verse number="31">Egyenként mindnyájan prófétálhattok, hogy mindenki tanuljon és megvigasztalódjék.</verse>
				<verse number="32">A prófétalelkek engedelmeskednek a prófétáknak.</verse>
				<verse number="33">Mert Isten nem a zűrzavarnak, hanem a békességnek Istene.</verse>
				<verse number="34">Mint a szentek valamennyi gyülekezetében az asszonyok hallgassanak a gyülekezetekben, mert nincs megengedve nekik, hogy szóljanak, hanem legyenek engedelmesek, amint a törvény is mondja.</verse>
				<verse number="35">Ha pedig tanulni akarnak valamit, kérdezzék meg otthon a férjüket, mert asszonyhoz nem illik, hogy szóljon a gyülekezetben.</verse>
				<verse number="36">Vajon tőletek eredt Isten beszéde, vajon csak hozzátok jutott el?</verse>
				<verse number="37">Ha valaki azt hiszi, hogy próféta, vagy lelki ajándék részese, tudja meg, hogy amit nektek írok, az az Úr parancsolata.</verse>
				<verse number="38">Ha valaki ezt nem ismeri el, őt sem ismerik el.</verse>
				<verse number="39">Ezért, atyámfiai, törekedjetek a prófétálásra, és a nyelveken szólást se tiltsátok.</verse>
				<verse number="40">Minden méltóképpen és rendben történjék.</verse>
			</chapter>
			<chapter number="15">
				<verse number="1">Eszetekbe juttatom testvéreim az evangéliumot, amelyet hirdettem nektek, amelyet el is fogadtatok, amelynek alapján álltok,</verse>
				<verse number="2">amely által üdvözöltök is, ha megtartjátok, amint hirdettem nektek, hacsak nem hiába lettetek hívőkké.</verse>
				<verse number="3">Elsősorban azt adtam át nektek, amit magam is kaptam, hogy Krisztus meghalt a mi bűneinkért az Írások szerint,</verse>
				<verse number="4">eltemették, és feltámadt a harmadik napon az Írások szerint.</verse>
				<verse number="5">Megjelent Kéfásnak, azután a tizenkettőnek,</verse>
				<verse number="6">majd több mint ötszáz atyafinak egyszerre, akik közül a legtöbben mind máig élnek, némelyek azonban már elhunytak.</verse>
				<verse number="7">Azután megjelent Jakabnak, majd valamennyi apostolnak,</verse>
				<verse number="8">legutoljára pedig, mint egy idétlennek, nekem is megjelent.</verse>
				<verse number="9">Mert én vagyok a legkisebb az apostolok között, aki nem vagyok méltó, hogy apostolnak hívjanak, mert üldöztem Isten anyaszentegyházát.</verse>
				<verse number="10">De Isten kegyelme által vagyok, aki vagyok, és az ő hozzám való kegyelme nem lett hiábavaló, sőt többet munkálkodtam, mint azok mindnyájan, de nem én, hanem Isten velem való kegyelme.</verse>
				<verse number="11">Tehát akár én, akár azok, így prédikálunk és ti így lettetek hívőkké.</verse>
				<verse number="12">Ha tehát Krisztusról azt prédikáljuk, hogy feltámadt a halottak közül, hogyan mondják némelyek közöttetek, hogy nincs feltámadása a halottaknak?</verse>
				<verse number="13">Mert ha nem támadnak fel a halottak, akkor Krisztus sem támadt fel.</verse>
				<verse number="14">Ha pedig Krisztus nem támadt fel, akkor hiábavaló a mi prédikálásunk, de hiábavaló a ti hitetek is.</verse>
				<verse number="15">Sőt Isten hamis bizonyságtevőinek is bizonyulunk, mivel bizonyságot tettünk, hogy Isten feltámasztotta Krisztust, akit nem támasztott fel, ha csakugyan nem támadnak fel a halottak.</verse>
				<verse number="16">Mert ha nem támadnak fel a halottak, a Krisztus sem támadt fel.</verse>
				<verse number="17">Ha pedig Krisztus nem támadt fel, akkor hiábavaló a ti hitetek, még bűneitekben vagytok.</verse>
				<verse number="18">Sőt akkor azok is elvesztek, akik a Krisztusban hunytak el.</verse>
				<verse number="19">Mert ha csak ebben az életben reménykedünk a Krisztusban, minden embernél nyomorultabban vagyunk.</verse>
				<verse number="20">Ámde Krisztus feltámadt a halottak közül, és zsengéjük lett azoknak, akik már elhunytak.</verse>
				<verse number="21">Miután ugyanis ember által van a halál, szintén ember által van a halottak feltámadása is.</verse>
				<verse number="22">Mert amint Ádámban mindnyájan meghalnak, úgy a Krisztusban is mindnyájan életre kelnek.</verse>
				<verse number="23">Mégpedig mindenki a maga sorrendjében: az első zsenge Krisztus, azután, akik a Krisztuséi az ő eljövetelekor,</verse>
				<verse number="24">azután a végső célba érkezés, amikor (Krisztus) átadja az uralmat Istennek, az Atyának és eltöröl minden birodalmat, hatalmat és erőt.</verse>
				<verse number="25">Mert addig kell uralkodnia, míg ellenségeit mind a lába alá veti.</verse>
				<verse number="26">Mint utolsó ellenséget semmisíti meg a halált,</verse>
				<verse number="27">mert (Isten) „mindent lába alá vetett“. Amikor pedig azt mondja (az Írás), hogy „minden alája van vetve“, nyilvánvalóan azon kívül, aki neki mindent alávetett.</verse>
				<verse number="28">Amikor pedig minden alája vettetett, akkor maga a Fiú is aláveti magát annak, aki neki mindent alávetett, hogy Isten legyen minden mindenben.</verse>
				<verse number="29">Különben mi értelme van annak, hogy némelyek a halottakért keresztelkednek meg, ha a halottak egyáltalán nem támadnak fel? Akkor miért keresztelkednek meg a halottakért?</verse>
				<verse number="30">Mi is miért veszélyeztetjük akkor magunkat minden pillanatban?</verse>
				<verse number="31">Naponként halálos veszedelemben vagyok. Oly igaz ez, atyámfiai, mint a veletek való dicsekedésem a Krisztus Jézusban, a mi Urunkban.</verse>
				<verse number="32">Ha csak emberi módon viaskodtam Efezusban a fenevadakkal, mit használ nekem? Ha a halottak nem támadnak fel, akkor „együnk, igyunk, holnap úgyis meghalunk!“</verse>
				<verse number="33">Ne tévelyegjetek! Jó erkölcsöt megrontják a rossz társaságok.</verse>
				<verse number="34">Legyetek igazán józanok és ne vétkezzetek! Némelyek nem ismerik Istent. Ezt megszégyenítésetekre mondom.</verse>
				<verse number="35">De azt mondhatná valaki: Hogyan támadnak fel a halottak? Milyen testtel jönnek elő?</verse>
				<verse number="36">Balgatag! Amit vetsz, nem kel életre csak akkor, ha előbb meghal.</verse>
				<verse number="37">És amikor elveted, nem azt a testet veted el, ami majd kikel, hanem csak a magot, talán búzáét vagy más egyebét.</verse>
				<verse number="38">Isten pedig testet ad neki, akarata szerint, és pedig mindenféle magnak a maga saját testét.</verse>
				<verse number="39">Nem minden test egyforma. Más az emberek teste, más a barmoké, a halaké és a madaraké.</verse>
				<verse number="40">És vannak mennyei testek és földi testek. De más a mennyiek fényessége és más a földieké.</verse>
				<verse number="41">Más a nap fényessége és más a holdé és más a csillagoké. A csillag a csillagtól is különbözik fényességében.</verse>
				<verse number="42">Így van a halottak feltámadása is. Elvettetik romlandóságban, feltámasztatik romolhatatlanságban.</verse>
				<verse number="43">Elvettetik dicstelenségben, feltámasztatik dicsőségben. Elvettetik erőtlenségben, feltámasztatik erőben.</verse>
				<verse number="44">Elvettetik a földi test, feltámasztatik a lelki test. Van földi test, és van lelki test.</verse>
				<verse number="45">Így van megírva: „Ádám, az első ember földi lény volt,“ az utolsó Ádám (Jézus) pedig megelevenítő Lélek.</verse>
				<verse number="46">De nem a lelki az első, hanem a földi, azután a lelki.</verse>
				<verse number="47">Az első ember földből való, földi, a második ember, az Úr, mennyből való.</verse>
				<verse number="48">Amilyen a földből való, olyanok a földiek is, amilyen a mennyei, olyanok a mennyeiek is.</verse>
				<verse number="49">Ezért, amint hordoztuk a földinek képmását, úgy hordani fogjuk a mennyeinek képmását is.</verse>
				<verse number="50">Azt pedig állítom, atyámfiai, hogy test és vér nem örökölheti Isten országát. A romlandóság sem örökölheti a romolhatatlanságot.</verse>
				<verse number="51">Íme titkot mondok nektek: mindnyájan ugyan nem halunk meg, de mindnyájan elváltozunk.</verse>
				<verse number="52">Nagy hirtelen, egy szempillantás alatt, az utolsó trombitaszóra, mert trombita fog szólni, mire a halottak feltámadnak romolhatatlanságban, mi pedig elváltozunk.</verse>
				<verse number="53">Mert ennek a romlandó testnek romolhatatlanságot kell ölteni magára, és e halandó testnek halhatatlanságot.</verse>
				<verse number="54">Amikor pedig ez a romlandó test romolhatatlanságba öltözik, s e halandó test halhatatlanságba öltözik, akkor beteljesedik az Ige, amely meg van írva: „A győzelem semmivé tette a halált.</verse>
				<verse number="55">Halál, hol a te győzelmed? Halál, hol a te fullánkod?“</verse>
				<verse number="56">A halál fullánkja pedig a bűn, a bűn ereje pedig a törvény.</verse>
				<verse number="57">De hála az Istennek, aki a győzelmet adja nekünk a mi Urunk Jézus Krisztus által.</verse>
				<verse number="58">Azért, szeretett atyámfiai, álljatok erősen, rendíthetetlenül. Buzgólkodva az Úr dolgában, tudva, hogy a ti munkátok nem hiábavaló az Úrban.</verse>
			</chapter>
			<chapter number="16">
				<verse number="1">Ami a szentek számára való alamizsnát illeti, amint Galácia gyülekezeteinek rendeltem, ti is úgy cselekedjetek.</verse>
				<verse number="2">A hétnek első napján mindenki tegye félre magánál, amit sikerült összegyűjtenie, hogy ne akkor legyen a gyűjtés, amikor odamegyek.</verse>
				<verse number="3">Amikor pedig megérkezem, a ti megbízott embereiteket levéllel fogom elküldeni, hogy adományotokat Jeruzsálembe vigyék.</verse>
				<verse number="4">Ha pedig érdemes lesz, hogy én is elmenjek, velem együtt jönnek.</verse>
				<verse number="5">Hozzátok pedig akkor megyek, amikor Macedónián átutazom, mert Macedónián csak keresztül megyek.</verse>
				<verse number="6">Nálatok azonban talán ott maradok, vagy ott is telelek, hogy ti kísérjetek el oda, ahova megyek.</verse>
				<verse number="7">Mert nemcsak átutazóban akarlak látni titeket, de remélem, hogy egy ideig nálatok maradok, ha az Úr engedi.</verse>
				<verse number="8">Efezusban pedig pünkösdig maradok.</verse>
				<verse number="9">Mert nagy és sokat ígérő munkára nyílott kapu előttem, de az ellenség is sok.</verse>
				<verse number="10">Hogyha pedig megérkezik Timóteus, legyen gondotok rá, hogy félelem nélkül maradhasson nálatok, mert az Úr munkáját végzi, akárcsak én.</verse>
				<verse number="11">Azért senki se vesse meg őt, hanem bocsássátok el őt békességgel, hogy hozzám jöhessen, mert várom őt az atyafiakkal együtt.</verse>
				<verse number="12">Ami pedig Apollós atyafit illeti, igen kértem őt, hogy menjen el hozzátok az atyafiakkal együtt, de semmiképpen sem volt kedve, hogy most elmenjen, de majd elmegy, mihelyt jó alkalma lesz.</verse>
				<verse number="13">Vigyázzatok, álljatok meg a hitben, legyetek férfiak, legyetek erősek!</verse>
				<verse number="14">Minden dolgotok szeretetben menjen végbe!</verse>
				<verse number="15">Intelek pedig titeket, atyámfiai, hiszen tudjátok, hogy Sztefanász háza népe Akhája zsengéje, és ők a szentek szolgálatára szánták magukat.</verse>
				<verse number="16">Engedelmeskedjetek ti is az ilyeneknek, és mindenkinek, akik velük szolgálnak és fáradoznak.</verse>
				<verse number="17">Örülök pedig Sztefanász, Fortunátusz és Akhaiosz jövetelének, mert ők kárpótolnak titeket távollétetekben.</verse>
				<verse number="18">Megnyugtatták az én lelkemet és a tiéteket is. Becsüljétek azért meg az ilyeneket!</verse>
				<verse number="19">Köszöntenek titeket az ázsiai gyülekezetek. Sokszor üdvözöl titeket Akvila és Priszka, a házuknál lévő gyülekezettel együtt.</verse>
				<verse number="20">Köszöntenek titeket az atyafiak mindnyájan.</verse>
				<verse number="21">A köszöntés a magam kézírása: Pálé.</verse>
				<verse number="22">Ha valaki nem szereti az Úr Jézus Krisztust, legyen átkozott! Marana tha.</verse>
				<verse number="23">Az Úr Jézus Krisztus legyen veletek!</verse>
				<verse number="24">Az én szeretetem legyen mindnyájatokkal a Krisztus Jézusban! Ámen.</verse>
			</chapter>
		</book>
		<book number="47">
			<chapter number="1">
				<verse number="1">Pál, Jézus Krisztus apostola az Isten akaratából, és Timóteus atyafi, az Isten gyülekezetének, amely Korinthusban van, és mindazoknak a szenteknek, akik egész Akhájában vannak:</verse>
				<verse number="2">Kegyelem néktek és békesség Istentől, a mi Atyánktól és az Úr Jézus Krisztustól.</verse>
				<verse number="3">Áldott az Isten és a mi Urunk Jézus Krisztusnak Atyja, az irgalmasságnak Atyja és minden vigasztalás Istene,</verse>
				<verse number="4">aki megvigasztal minket minden nyomorúságunkban, hogy mi is megvigasztalhassunk nyomorúságukban másokat azzal a vigasztalással, amellyel Isten vigasztal minket.</verse>
				<verse number="5">Mert amint bőséggel kijutott nekünk a Krisztus szenvedéséből, úgy bőséges a mi vigasztalásunk is Krisztus által.</verse>
				<verse number="6">De ha nyomorúságot szenvedünk, a ti vigasztalásotokért és üdvösségetekért van. Ha megvigasztaltatunk, az is a ti vigasztalásotokért és üdvösségetekért van. Ez ad erőt azoknak a szenvedéseknek elviselésére, amelyeket mi is szenvedünk.</verse>
				<verse number="7">Erős a mi reménységünk felőletek, tudva, hogy amiképpen társaink vagytok a szenvedésben, azonképpen a vigasztalásban is.</verse>
				<verse number="8">Mert nem akarjuk, hogy ne tudjatok, atyámfiai, a mi nyomorúságunk felől, ami Ázsia (tartományban) esett rajtunk, hogy igen nagyon, erőnk felett megterheltettünk, úgyhogy még életünk felől is kétségben voltunk.</verse>
				<verse number="9">Sőt halálra is szántuk magunkat, hogy ne magunkban bizakodjunk, hanem Istenben, aki feltámasztja a halottakat,</verse>
				<verse number="10">aki ilyen nagy halálos veszedelemből megszabadított és meg is szabadít minket, és akiben reménykedünk, hogy ezután is meg fog szabadítani,</verse>
				<verse number="11">ha ti is segítségünkre lesztek az értünk mondott könyörgésetekben, hogy a nekünk adott kegyelmi ajándékért sokan sokféleképpen adjanak hálát értünk.</verse>
				<verse number="12">Mert a mi dicsekedésünk ez: lelkiismeretünk tanúsága szerint, mi Isten szentségével és tisztaságával, nem emberi bölcsességgel, hanem Isten kegyelmével mozogtunk a világban, kiváltképpen pedig közöttetek.</verse>
				<verse number="13">Nem írunk ugyanis egyebet néktek, mint amit olvastok és meg is értetek, sőt remélem, hogy mindvégig meg is fogjátok érteni.</verse>
				<verse number="14">Mint ahogy némi részben már eddig is megértettetek minket, hogy ti velünk dicsekedtek, amiképpen mi veletek a mi Urunk Jézus napján.</verse>
				<verse number="15">Ezzel a bizalommal akartam előbb hozzátok menni, hogy másodízben is részesüljetek a kegyelemben.</verse>
				<verse number="16">Aztán tőletek akartam átmenni Macedóniába, és Macedóniából ismét visszatérni hozzátok, hogy ti kísérjetek el Júdeába.</verse>
				<verse number="17">Amikor ezt akartam, vajon könnyelműen cselekedtem-e? Vagy amit akarok, ember módon akarom-e? Vagy nálam az „igen“ „nem“ is lehet?</verse>
				<verse number="18">De Isten a tanúm, hogy a mi hozzátok intézett beszédünk nem volt „igen“ is, meg „nem“ is.</verse>
				<verse number="19">Mert az Isten Fia, Jézus Krisztus, akit közöttetek hirdettünk, én és Szilvánusz és Timóteus, nem volt „igen“ is, meg „nem“ is, hanem az „igen“ valósult meg benne.</verse>
				<verse number="20">Mert Istennek valamennyi ígérete Őbenne lett „igen“-né és „nem“-mé, és „ámen“-né Isten dicsőségére, általunk.</verse>
				<verse number="21">Aki pedig minket veletek együtt Krisztusban megerősít és fölken, az Isten az,</verse>
				<verse number="22">aki el is pecsételt minket és a Lélek zálogát adta a mi szívünkbe.</verse>
				<verse number="23">Én pedig az Istent hívom bizonyságul magam mellett, hogy titeket kímélve nem mentem el még Korinthusba.</verse>
				<verse number="24">Hiszen nem akarunk uralkodni a hiteteken, hanem munkatársai vagyunk örömötöknek, mert szilárdan álltok a hitben.</verse>
			</chapter>
			<chapter number="2">
				<verse number="1">Azt tettem pedig fel magamban, hogy nem megyek hozzátok ismét szomorúsággal.</verse>
				<verse number="2">Mert ha én megszomorítlak titeket, ugyan ki az, aki megvidámít engem, hacsak nem az, a kit én megszomorítok?</verse>
				<verse number="3">És azért írtam nektek éppen azt, hogy amikor odamegyek, ne szomorodjak meg azok miatt, akiknek örülnöm kellene, mert meg vagyok győződve arról, hogy az én örömöm mindnyájatoké.</verse>
				<verse number="4">Mert sok szorongattatás és szívbeli háborgás között írtam nektek, sok könnyhullatással, de nem azért, hogy megszomorodjatok, hanem hogy megismerjétek azt a szeretetet, amelyet kiváltképpen irántatok érzek.</verse>
				<verse number="5">Ha pedig valaki megszomorított, nem engem szomorított meg, hanem részben, hogy azt ne terheljem, titeket, mindnyájatokat.</verse>
				<verse number="6">Elég ilyennek a többség részéről való megbüntetése.</verse>
				<verse number="7">Most már inkább ti is bocsássatok meg neki és vigasztaljátok, hogy a felettébb való bánat meg ne eméssze.</verse>
				<verse number="8">Azért kérlek titeket, tanúsítsatok iránta szeretetet.</verse>
				<verse number="9">Mert azért is írtam, hogy bizonyosan megtudjam, hogy mindenben engedelmesek vagytok-e.</verse>
				<verse number="10">Akinek pedig megbocsáttok valamit, annak én is megbocsátok. Mert ha volt mit megbocsátanom, én megbocsátottam. Tiértetek cselekedtem ezt a Krisztus színe előtt, hogy meg ne csaljon minket a sátán,</verse>
				<verse number="11">mert jól ismerjük az ő szándékait.</verse>
				<verse number="12">Amikor pedig Tróászba mentem a Krisztus evangéliuma ügyében, és kapu nyílt előttem az Úrban, nem volt a lelkemnek nyugalma, mivel nem találtam Tituszt, az én atyámfiát,</verse>
				<verse number="13">elbúcsúztam tehát tőlük és elmentem Macedóniába.</verse>
				<verse number="14">De legyen hála az Istennek, aki mindenkor diadalra vezet minket a Krisztusban, és az ő ismeretének illatát terjeszti általunk.</verse>
				<verse number="15">Mert Krisztus jó illata vagyunk Isten számára, mind az üdvözülők, mind az elkárhozók között.</verse>
				<verse number="16">Ezeknek a halál illata halálra, azoknak pedig az élet illata életre. És ki alkalmas erre?</verse>
				<verse number="17">Mert nem olyanok vagyunk, mint sokan, akik meghamisítják az Isten igéjét, hanem tisztán, sőt szinte Istenből szólunk Isten előtt a Krisztusban.</verse>
			</chapter>
			<chapter number="3">
				<verse number="1">Elkezdjük-e ismét ajánlgatni magunkat? Vagy talán szükségünk van, mint némelyeknek, ajánlólevelekre hozzátok vagy tőletek?</verse>
				<verse number="2">A mi levelünk ti vagytok, szívünkbe írva, amelyet ismer és olvas minden ember.</verse>
				<verse number="3">Mert nyilvánvaló, hogy Krisztusnak a mi szolgálatunk által szerzett levele vagytok, nem tintával, hanem az élő Isten Lelkével írva, nem kőtáblákra, hanem a szívnek hústábláira.</verse>
				<verse number="4">Ilyen bizodalmunk Krisztus által van Isten iránt.</verse>
				<verse number="5">Nem mintha önmagunktól volnánk alkalmasak, magunknak tulajdonítva valamit, ellenkezőleg a mi alkalmas voltunk Istentől van,</verse>
				<verse number="6">aki alkalmassá tett minket arra, hogy új szövetség szolgái legyünk, nem a betűé, hanem a Léleké, mert a betű megöl, a Lélek pedig megelevenít.</verse>
				<verse number="7">Ha pedig a halálnak betűkkel kövekbe vésett szolgálata dicsőséges volt, úgyhogy Izrael fiai nem is nézhettek Mózes arcára, arcának mulandó dicsősége miatt,</verse>
				<verse number="8">hogyne volna még inkább dicsőséges a Lélek szolgálata?</verse>
				<verse number="9">Mert ha a kárhoztatás szolgálata dicsőséges, mennyivel inkább dicsőséges az igazság szolgálata?</verse>
				<verse number="10">Sőt az egykor dicsőített, már nem is dicsőséges, az őt felülmúló dicsőség miatt.</verse>
				<verse number="11">Mert ha dicsőséges a mulandó, sokkal inkább dicsőséges a maradandó.</verse>
				<verse number="12">Mivel tehát ilyen reménységünk van, nagy nyíltsággal szólunk.</verse>
				<verse number="13">És nem úgy, mint Mózes, aki leplet borított arcára, hogy ne lássák Izrael fiai mulandó dicsőségének végét.</verse>
				<verse number="14">De értelmük eltompult. Mert ugyanaz a lepel mind e mai napig ott van felfedetlenül az Ószövetség olvasásánál, mert az csak Krisztusban tűnik el.</verse>
				<verse number="15">Sőt mindmáig, amikor csak olvassák Mózest, lepel borul szívükre,</verse>
				<verse number="16">de ha majd megtérnek az Úrhoz, akkor lehull a lepel.</verse>
				<verse number="17">Az Úr pedig Lélek, és ahol az Úr Lelke van, ott a szabadság.</verse>
				<verse number="18">Mi pedig az Úr dicsőségét mindnyájan fedetlen arccal szemléljük, az Úr Lelke által ugyanarra a képre formálódunk, dicsőségről dicsőségre.</verse>
			</chapter>
			<chapter number="4">
				<verse number="1">Ezért tehát, mivel ilyen szolgálatban vagyunk, és kegyelmet nyertünk, nem csüggedünk,</verse>
				<verse number="2">hanem lemondunk a szégyenletes titkos bűnökről, nem járunk ravaszságban, és nem is hamisítjuk meg Isten igéjét, hanem nyíltan hirdetjük az igazságot, és rábízzuk magunkat minden ember lelkiismeretére, az Isten előtt.</verse>
				<verse number="3">Ha mégis leplezett a mi evangéliumunk, csak azoknak leplezett, akik elvesznek,</verse>
				<verse number="4">ezeknek a hitetleneknek gondolkodását e világ istene elvakította, hogy ne lássák Krisztusnak, Isten képének dicsőségéről szóló evangéliumnak világosságát.</verse>
				<verse number="5">Mert nem magunkat prédikáljuk, hanem az Úr Jézus Krisztust, magunkat pedig, mint a ti szolgáitokat a Jézusért.</verse>
				<verse number="6">Mert Isten, aki szólt, hogy a sötétségből világosság ragyogjon, ő gyújtott világosságot a mi szívünkben, hogy fölragyogjon előttünk Isten dicsőségének ismerete Jézus Krisztus arcán.</verse>
				<verse number="7">Ez a kincsünk pedig cserépedényekben van, hogy az erőnek rendkívüli nagysága Istené legyen, és nem tőlünk való.</verse>
				<verse number="8">Mindenütt szorongatnak, de el nem nyomnak. Kétségeskedünk, de nem esünk kétségbe.</verse>
				<verse number="9">Üldöztetünk, de el nem hagyatunk. Tiportatunk, de el nem veszünk.</verse>
				<verse number="10">Mindenkor testünkben hordozzuk az Úr Jézus halálát, hogy Jézusnak élete is látható legyen a mi testünkben.</verse>
				<verse number="11">Mert mi, akik élünk, mindenkor halálra adatunk Jézusért, hogy Jézus élete is látható legyen a mi halandó testünkben.</verse>
				<verse number="12">A halál tehát bennünk munkálkodik, az élet pedig tibennetek.</verse>
				<verse number="13">Mivel pedig a hitnek bennünk is ugyanaz a Lelke van, amint meg van írva: „Hittem és azért szóltam,“ hiszünk mi is és azért szólunk.</verse>
				<verse number="14">Mert tudjuk, hogy aki feltámasztotta az Úr Jézust, Jézus által minket is feltámaszt, és veletek együtt maga elé állít.</verse>
				<verse number="15">Mert minden értetek van, hogy a kegyelem sokasodjék, és egyre bőségesebben áradjon a hálaadás Isten dicsőségére.</verse>
				<verse number="16">Azért nem csüggedünk, sőt ha a mi külső emberünk megromlik is, a belső mégis napról-napra megújul.</verse>
				<verse number="17">Mert a mi pillanatnyi, könnyű szenvedésünk igen-igen nagy örök dicsőséget szerez nekünk,</verse>
				<verse number="18">mert nem a láthatókra nézünk, hanem a láthatatlanokra, mert a láthatók ideig valók, a láthatatlanok pedig örökkévalók.</verse>
			</chapter>
			<chapter number="5">
				<verse number="1">Tudjuk, hogyha ez a mi földi sátorunk összeomlik, van Istentől készített hajlékunk, nem kézzel csinált, hanem örökkévaló házunk a mennyben.</verse>
				<verse number="2">Azért is sóhajtozunk ebben, mert mennyei hajlékunkat szeretnénk erre felölteni,</verse>
				<verse number="3">hogy ezt felöltve, mezíteleneknek ne találtassunk.</verse>
				<verse number="4">Mert mi is, akik e sátorban vagyunk, megterhelten sóhajtozunk, mert nem kívánunk levetkőztetni, hanem felöltöztetni, hogy ami halandó, elnyelje azt az élet.</verse>
				<verse number="5">Aki pedig minket erre felkészített, az Isten az, aki a Lélek zálogát is adta nekünk.</verse>
				<verse number="6">Ezért mindenkor bizakodunk, és tudjuk, hogy amíg e testben lakunk, távol vagyunk az Úrtól,</verse>
				<verse number="7">mert hitben járunk, nem látásban.</verse>
				<verse number="8">De bizakodunk, és inkább szeretnénk kiköltözni e testből és elköltözni az Úrhoz.</verse>
				<verse number="9">Ezért arra igyekszünk, hogy akár itt lakunk, akár elköltözünk, neki kedvesek legyünk.</verse>
				<verse number="10">Mert nekünk mindnyájunknak meg kell jelennünk a Krisztus ítélőszéke előtt, hogy ki-ki elvegye jutalmát annak, amit e testben cselekedett, vagy jót, vagy gonoszt.</verse>
				<verse number="11">Ismerve tehát az Úrnak félelmét, embereket térítünk. Isten előtt pedig nyíltan állunk és remélem, hogy a ti lelkiismeretetek előtt is nyíltan állunk.</verse>
				<verse number="12">Mert nem önmagunkat ajánljuk ismét, hanem alkalmat adunk nektek a velünk való dicsekedésre, hogy legyen mit felelnetek a színből és nem szívből dicsekedőknek.</verse>
				<verse number="13">Ha révületben vagyunk, Istenért vagyunk, ha pedig megfontoltak vagyunk, értetek van.</verse>
				<verse number="14">Mert Krisztus szeretete szorongat minket, mivel úgy ítéljük,</verse>
				<verse number="15">hogy ha egy meghalt mindenkiért, azok tehát mind meghaltak, és azért halt meg mindenkiért, hogy akik élnek, ezután ne maguknak éljenek, hanem annak, aki értük meghalt és feltámadt.</verse>
				<verse number="16">Ezért mi ezentúl senkit sem ismerünk test szerint. Ha Krisztust ismertük is test szerint, de többé már nem így ismerjük.</verse>
				<verse number="17">Ezért, ha valaki Krisztusban van, új teremtés az, a régiek elmúltak, és íme ujjá lett minden.</verse>
				<verse number="18">Mindez pedig Istentől van, aki megbékéltetett minket magával Jézus Krisztus által és nekünk adta a békéltetés szolgálatát.</verse>
				<verse number="19">Mivel Isten volt az, aki Krisztusban magával megbékéltette a világot, nem tulajdonítva nekik az ő bűneiket és ránk bízta a békéltetés igéjét,</verse>
				<verse number="20">Krisztusért járva követségben, mintha Isten kérne miáltalunk, Krisztusért kérünk, béküljetek meg az Istennel!</verse>
				<verse number="21">Mert azt, aki bűnt nem ismert, bűnné tette értünk, hogy mi Isten igazsága legyünk őbenne.</verse>
			</chapter>
			<chapter number="6">
				<verse number="1">Mint Istennel együtt munkálkodók, intünk is titeket, hogy ne vegyétek hiába az Isten kegyelmét.</verse>
				<verse number="2">Mert ő mondja: „A kegyelem idején meghallgattalak, és az üdvösség napján megsegítettelek. Íme, itt van a kegyelem ideje, íme itt van az üdvösség napja!“</verse>
				<verse number="3">Senkinek sem adunk alkalmat a megütközésre, hogy szolgálatunkat ne szidalmazzák,</verse>
				<verse number="4">hanem úgy ajánljuk magunkat mindenben, mint Isten szolgái, sok tűrésben, nyomorúságban, szükségben, szorongattatásban,</verse>
				<verse number="5">vereségben, tömlöcben, háborúságban, küszködésben, virrasztásban, böjtölésben,</verse>
				<verse number="6">tisztaságban, ismeretben, hosszútűrésben, szívességben, Szentlélekben, képmutatás nélküli szeretetben,</verse>
				<verse number="7">igazmondásban, Isten erejében, az igazságnak támadó és védő fegyverzetében,</verse>
				<verse number="8">dicsőségben és gyalázatban, rágalmazásban és dicséretben, mint ámítók, és mégis igazak,</verse>
				<verse number="9">mint ismeretlenek, és mégis jól ismertek, mint megholtak és mégis élők, mint ostorozottak, de meg nem öltek,</verse>
				<verse number="10">mint bánkódók, noha mindig örvendezők, mint szegények, de sokakat gazdagítók, mint szűkölködők, de mindennel bírók.</verse>
				<verse number="11">Szánk megnyílt, szívünk kitárult előttetek, korinthusiak.</verse>
				<verse number="12">Nem mi vagyunk szűkkeblűek irántatok, hanem ti irántunk!</verse>
				<verse number="13">Viszonzásul — mint gyermekeimhez szólok — tárjátok ki ti is szíveteket!</verse>
				<verse number="14">Ne húzzatok közös igát a hitetlenekkel, mert mi köze van az igazságnak a gonoszsághoz, vagy mi köze van a sötétségnek a világossághoz?</verse>
				<verse number="15">Hogyan egyezhetne meg Krisztus a Béliállal? Vagy mi köze van a hívőnek a hitetlenhez?</verse>
				<verse number="16">Hogyan fér össze Isten temploma a bálványokkal? Mert ti az élő Isten temploma vagytok, amint Isten mondta: „Bennük lakom és közöttük járok, és Istenük leszek, és ők népem lesznek!“</verse>
				<verse number="17">Ezért tehát menjetek ki közülük és szakadjatok el tőlük, ezt mondja az Úr, és tisztátalant ne érintsetek, és én magamhoz fogadlak titeket.</verse>
				<verse number="18">És én Atyátok leszek, ti pedig fiaim és leányaim, — ezt mondja a mindenható Úr.</verse>
			</chapter>
			<chapter number="7">
				<verse number="1">Mivel tehát ilyen ígéreteink vannak, szeretteim, tisztítsuk meg magunkat minden testi és lelki tisztátalanságtól, Isten félelmében vigyük végbe megszentelésünket.</verse>
				<verse number="2">Fogadjatok be minket. Senkit meg nem bántottunk, senkit meg nem károsítottunk, senkit meg nem csaltunk.</verse>
				<verse number="3">Nem vádként mondom, hiszen az előbb mondtam, hogy szívünkben vagytok, hogy együtt haljunk, együtt éljünk.</verse>
				<verse number="4">Nagyon bízom bennetek, és sok dicsekedni valóm van veletek. Tele vagyok vigasztalódással, sok nyomorúságunkban is túlárad bennem az öröm.</verse>
				<verse number="5">Mert amikor Macedóniába jöttünk, semmi nyugalma sem volt testünknek, sőt minden felől zaklattak: kívül harc, belül félelem.</verse>
				<verse number="6">De az Isten, a megalázottak vigasztalója, minket is megvigasztalt Titusz megjöttével.</verse>
				<verse number="7">Sőt nem megjöttével csupán, hanem azzal a vigasztalással is, amellyel ti vigasztaltátok meg. Hírül hozta ugyanis nekünk a ti vágyódásotokat, kesergéseteket, hozzám való ragaszkodásotokat, úgyhogy én még jobban megörültem.</verse>
				<verse number="8">Mert ha megszomorítottalak titeket azzal a levéllel nem bánom, noha bántam, mert látom, hogy az a levél, ha ideig-óráig meg is szomorított titeket,</verse>
				<verse number="9">most örülök, nem azért, hogy megszomorodtatok, hanem hogy megtérésre szomorodtatok meg. Isten akarata szerint szomorodtatok meg, hogy miattunk semmiben kárt ne valljatok.</verse>
				<verse number="10">Mert az Isten szerint való szomorúság üdvösségre vezető, visszavonhatatlan megtérést munkál, a világ szerinti szomorúság pedig halálba visz.</verse>
				<verse number="11">A ti Isten szerint való szomorúságtok milyen nagy buzgóságot keltett bennetek, sőt védekezést, sőt méltatlankodást, sőt félelmet, sőt vágyakozást, sőt buzgóságot, sőt igazságszolgáltatást. Mindenképpen bebizonyítottátok, hogy tiszták vagytok e dologban.</verse>
				<verse number="12">Ha tehát írtam is nektek, nem a sértő és nem a sértett miatt tettem, hanem azért, hogy nyilvánvalóvá legyen Isten előtt irántunk való odaadástok.</verse>
				<verse number="13">Ezért megvigasztalódtunk. Vigasztalódásunkban még sokkal inkább örültünk Titusz örömén, hogy ti mindnyájan megnyugtattátok lelkét.</verse>
				<verse number="14">Ha előtte dicsekedtem is veletek, nem maradtam szégyenben, mert amint nektek is csak igazat szóltunk, úgy Titusz előtt is igaznak bizonyult veletek való dicsekedésünk.</verse>
				<verse number="15">És most még jobb szívvel van irántatok, visszaemlékezve mindnyájatok engedelmességére, és hogy milyen félve és aggódva fogadtátok.</verse>
				<verse number="16">Örülök, hogy minden tekintetben bízhatom bennetek.</verse>
			</chapter>
			<chapter number="8">
				<verse number="1">Tudtotokra adjuk pedig, atyámfiai, Istennek azt a kegyelmét, amelyet Macedónia gyülekezeteinek adott.</verse>
				<verse number="2">A nyomorúság sok próbája között is bőséges az örömük, és jószívűségük igen nagy szegénységüket gazdagsággá növelte.</verse>
				<verse number="3">Tanúsíthatom, hogy erejük szerint, sőt erejük felül adakoztak,</verse>
				<verse number="4">és kértek minket, hogy a szentek iránti szolgálatban adakozással részt vehessenek.</verse>
				<verse number="5">Reménységünket fölülmúlva először önmagukat adták az Úrnak és nekünk, Isten akarata szerint.</verse>
				<verse number="6">Úgyhogy kérnünk kellett Tituszt, hogy amiképpen elkezdte, úgy fejezze is be nálatok ezt a szolgálatot.</verse>
				<verse number="7">Ezért, amiképpen mindenben bővölködtök, hitben, beszédben, ismeretben és minden buzgóságban és a hozzánk való szeretetben, úgy bővölködjetek ebben a szolgálatban is.</verse>
				<verse number="8">Nem parancsként mondom, hanem hogy mások buzgósága által a ti szeretetetek valódiságát kipróbáljam.</verse>
				<verse number="9">Mert ismeritek a mi Urunk Jézus Krisztus kegyelmét, aki gazdag lévén szegénnyé lett értetek, hogy ti az ő szegénysége által meggazdagodjatok.</verse>
				<verse number="10">Tanácsot is adok nektek ebben a dologban, mert ez hasznos nektek. Tavaly óta jó szándékotok megvalósítását elkezdtétek.</verse>
				<verse number="11">Most tehát vigyétek is végbe, hogy amiképpen a jó szándék megvolt bennetek, úgy a végrehajtás ahhoz képest valósuljon meg, amitek van.</verse>
				<verse number="12">Mert ha a készség megvan, az aszerint kedves, hogy kinek mije van, és nem aszerint, amije nincs.</verse>
				<verse number="13">Azért, hogy másoknak könnyebbségük legyen, nektek ne legyen nyomorúságtok, hanem egyenlő mérték szerint. A ti mostani bőségetek pótolja az ő hiányukat.</verse>
				<verse number="14">Máskor meg az ő bőségük pótolja a ti hiányotokat, hogy így egyenlőség legyen.</verse>
				<verse number="15">Amint meg van írva: „Aki sokat szedett, nem volt többje; aki keveset, nem volt kevesebbje.“</verse>
				<verse number="16">Hála legyen az Istennek, aki ugyanazt a buzgóságot oltotta értetek Titusz szívébe,</verse>
				<verse number="17">aki nemcsak elfogadta kérésünket, hanem nagy buzgóságában önként ment el hozzátok.</verse>
				<verse number="18">Mi pedig elküldtük vele azt az atyafit is, akit minden gyülekezetben dicsérnek evangélium hirdetéséért.</verse>
				<verse number="19">Sőt a gyülekezetek útitársunknak is megválasztották ebben a jó ügyben, amelyet szolgálunk az Úrnak dicsőségére és a jó szándékunk megmutatására.</verse>
				<verse number="20">Óvakodunk attól, hogy valaki megrágalmazzon minket szolgálatunk bőséges eredménye miatt.</verse>
				<verse number="21">Mert gondunk van a tisztességre nemcsak az Úr előtt, hanem emberek előtt is!</verse>
				<verse number="22">Sőt elküldtük velük együtt azt az atyánkfiát is, akinek buzgóságát sok dologban sokszor kipróbáltuk, aki most még sokkal buzgóbb, mert nagyon bízik bennetek.</verse>
				<verse number="23">Akár Tituszról van szó, aki az én társam és közöttetek segítségem, akár a mi atyánkfiáról, ők a gyülekezetek követei, Krisztus dicsősége.</verse>
				<verse number="24">Mutassátok meg irántuk szereteteteket, és a gyülekezetek előtt is adjátok bizonyságát, hogy méltán dicsekedtünk veletek.</verse>
			</chapter>
			<chapter number="9">
				<verse number="1">A szentek iránt való szolgálatról felesleges is írnom nektek.</verse>
				<verse number="2">Hiszen ismerem készségeteket, amellyel dicsekszem is a macedónoknak, hogy Akhája a múlt esztendő óta készen áll, és a ti buzgóságotok sokakat magával ragadott.</verse>
				<verse number="3">Mégis elküldtem az atyafiakat, hogy a veletek való dicsekedésünk ebben az ügyben alaptalannak ne bizonyuljon, hanem amint mondtam: készen legyetek!</verse>
				<verse number="4">Hogyha a macedónok velem együtt jönnek, és felkészületlenül találnának titeket, nehogy szégyent valljuk mi, — hát még ti, — ebben a dologban.</verse>
				<verse number="5">Szükségesnek véltem azért utasítani az atyafiakat, hogy előre menjenek el hozzátok, és készítsék el előre a ti megígért adományotokat, hogy az úgy legyen készen, mint adomány, és nem, mint kényszerű adomány.</verse>
				<verse number="6">Az pedig biztos, hogy „aki szűken vet, szűken is arat, és aki bőven vet, bőven is arat“.</verse>
				<verse number="7">Mindenki úgy adjon, ahogy eltökélte szívében, ne kelletlenül vagy kénytelenségből, mert a jókedvű adakozót szereti az Isten.</verse>
				<verse number="8">Isten pedig hatalmas arra, hogy rátok árassza minden kegyelmét, hogy mindenkor mindenből eleget adjon és minden jótéteményre bőségben legyetek.</verse>
				<verse number="9">Amint meg van írva: „Szórt, adott a szegényeknek, az ő igazsága örökké megmarad“.</verse>
				<verse number="10">Aki pedig magot ad a magvetőnek és kenyeret eledelül, megadja és megsokasítja a ti vetéseteket és megnöveli igazságotok gyümölcsét.</verse>
				<verse number="11">Így mindenben meggazdagodtok a teljes jószívűségre, amely általunk Isten iránti hálaadásra indít.</verse>
				<verse number="12">Ez a szeretetszolgálat nemcsak a szentek szükségét elégíti ki, hanem sokakat Isten iránti hálaadásra indít.</verse>
				<verse number="13">Ennek a szolgálatnak eredményességéért, Krisztus evangéliumát megvalló engedelmességetekért és a ti hozzájuk és mindenkihez való adakozó jószívűségetekért dicsőítik az Istent.</verse>
				<verse number="14">Értetek könyörögve ők is vágyódnak utánatok, mert Isten kegyelme olyan bőségesen áradt ki rátok.</verse>
				<verse number="15">Istennek pedig legyen hála kimondhatatlan ajándékáért!</verse>
			</chapter>
			<chapter number="10">
				<verse number="1">Krisztus szelídségére és engedelmességére kérlek titeket, én magam, Pál, aki — némelyek szerint — szemtől-szembe ugyan alázatos vagyok közöttetek, de távollétemben szigorú,</verse>
				<verse number="2">kérlek titeket, hogy amikor jelen leszek, ne kelljen szigorúnak lennem annak a meggyőződésnek alapján, amellyel, úgy gondolom, szigorú lehetnék azokkal, akik azt tartják rólunk, hogy test szerint élünk.</verse>
				<verse number="3">Mert noha testben élünk, de nem test szerint harcolunk.</verse>
				<verse number="4">Harci fegyvereink sem testiek, hanem erősek Isten szolgálatában erődítmények lerontására.</verse>
				<verse number="5">Ezekkel rontunk le minden okoskodást és magaslatot, amelyet Isten ismerete ellen emeltek, és foglyul ejtünk minden gondolatot, hogy engedelmeskedjenek Krisztusnak,</verse>
				<verse number="6">és készek vagyunk megbüntetni minden engedetlenséget, mihelyt teljessé lesz a ti engedelmességetek.</verse>
				<verse number="7">Ami a szemetek előtt van, arra nézzetek! Ha valaki abban bízik, hogy ő a Krisztusé, azt is gondolja meg, hogy amint ő a Krisztusé, éppen úgy mi is a Krisztusé vagyunk.</verse>
				<verse number="8">Mert ha még túlzottan is dicsekednék hatalmunkkal, amit az Úr a ti építésetekre és nem megrontásotokra adott, akkor sem vallok szégyent!</verse>
				<verse number="9">Nem akarom azt a látszatot kelteni, hogy leveleimmel csak ijesztgetlek titeket.</verse>
				<verse number="10">Mert azt mondják, hogy levelei súlyosak és kemények, de megjelenése erőtlen, és beszéde gyarló.</verse>
				<verse number="11">Gondolja meg az ilyen ember azt, hogy amilyenek távollétünkben vagyunk, amikor csak leveleken keresztül szólunk, éppen olyanok leszünk jelenlétünkkor tetteinkben is.</verse>
				<verse number="12">Mert nem merjük magunkat azokhoz számítani vagy hasonlítani, akik magukat ajánlják, de magukat magukhoz mérik, és magukat magukhoz hasonlítják, így nem cselekednek okosan.</verse>
				<verse number="13">De mi nem dicsekszünk mérték nélkül, hanem annak a mércének alapján, amit Isten adott nekünk mértékül, ez pedig, hogy hozzátok is eljussunk.</verse>
				<verse number="14">Mert mi nem feszítjük túl magunkat, mintha nem tudnánk eljutni hozzátok, hiszen hozzátok is eljutottunk a Krisztus evangéliumával.</verse>
				<verse number="15">Mi nem dicsekszünk mértéktelenül mások munkájával, de reméljük, hogy hitetek növekedésével még nagyobb megbecsülésben lesz részünk a mi mércénk szerint.</verse>
				<verse number="16">Határaitokon túli területen is hirdetjük majd az evangéliumot, de nem dicsekszünk más mércéje szerint azzal, amit már mások elvégeztek.</verse>
				<verse number="17">„Aki pedig dicsekszik, az Úrral dicsekedjék.“</verse>
				<verse number="18">Mert nem az a kipróbált ember, aki önmagát ajánlja, hanem az, akit az Úr ajánl.</verse>
			</chapter>
			<chapter number="11">
				<verse number="1">Bárcsak elszenvednétek tőlem egy kevés balgaságot! Sőt szenvedjetek el engem is.</verse>
				<verse number="2">Mert Isten féltő szeretetével aggódom értetek, mivel eljegyeztelek titeket egy Férfiúval, hogy mint szeplőtelen szüzet állítsalak titeket Krisztus elé.</verse>
				<verse number="3">Félek azonban, hogy amiként a kígyó a maga álnokságával megcsalta Évát, úgy a ti gondolataitokat is megronthatja és eltávolíthatja a Krisztus iránt való őszinte és tiszta hűségtől.</verse>
				<verse number="4">Mert ha valaki jön hozzátok, és más Jézust prédikál, nem akit mi prédikáltunk, vagy más lelket fogadtok be, nem akit kaptatok, vagy szépen eltűritek a más evangéliumot, nem amit befogadtatok.</verse>
				<verse number="5">Pedig úgy gondolom, hogy semmiben sem vagyok alábbvaló a legfőbb apostoloknál.</verse>
				<verse number="6">Ha pedig járatlan is vagyok a beszédben, de nem az ismeretben, amint ez mindenben és mindenképpen nyilvánvalóvá lett előttetek.</verse>
				<verse number="7">Vagy vétkeztem, amikor önmagamat megaláztam, hogy ti felmagasztaltassatok, mert ingyen hirdettem nektek az Isten evangéliumát?</verse>
				<verse number="8">Más gyülekezeteket szegényítettem meg, amikor támogatást fogadtam el tőlük, hogy nektek szolgáljak, és amikor nálatok voltam és szűkölködtem, mégsem voltam terhére senkinek.</verse>
				<verse number="9">Mert az én hiányomat kipótolták a Macedóniából jött atyafiak, és azon voltam és azon is leszek, hogy semmiben sem legyek terhetekre.</verse>
				<verse number="10">Krisztus igazsága van bennem, ezért ettől a dicsekvésemtől Akhája vidékén sem fognak megfosztani.</verse>
				<verse number="11">Miért? Mert nem szeretlek titeket? Isten jól tudja!</verse>
				<verse number="12">De amit cselekszem, azt ezután is megteszem, hogy ne adjak alkalmat azoknak, akik alkalmat keresnek, arra, hogy dicsekvésükkel olyannak tűnjenek föl, mint amilyenek mi vagyunk.</verse>
				<verse number="13">Mert az ilyenek hamis apostolok, álnok munkások, akik a Krisztus apostolainak tüntetik fel magukat.</verse>
				<verse number="14">Nem is csoda, hiszen a sátán is a világosság angyalává változtatja el magát.</verse>
				<verse number="15">Nem olyan nagy dolog azért, ha az ő szolgái is átváltoztatják magukat az igazság szolgáivá. De végük cselekedeteik szerint lesz.</verse>
				<verse number="16">Ismét mondom: ne tartson engem senki sem esztelennek, de ha mégis, úgy fogadjatok be, mint esztelent is, hogy egy kicsit én is dicsekedhessem.</verse>
				<verse number="17">Amit most mondok, nem az Úr szerint mondom, hanem szinte esztelenül, a dicsekedésnek ebben a dolgában.</verse>
				<verse number="18">Minthogy olyan sokan dicsekednek test szerint, dicsekedem én is.</verse>
				<verse number="19">Hiszen ti okosok vagytok, örömest eltűritek az eszteleneket.</verse>
				<verse number="20">Mert eltűritek, ha valaki leigáz titeket, ha valaki kifoszt, ha valaki kihasznál, ha valaki fölétek kerekedik, ha valaki arcul ver titeket.</verse>
				<verse number="21">Szégyenkezve mondom, minthogy mi ehhez erőtlenek voltunk. De ha valaki merész, esztelenül szólok, merész vagyok én is.</verse>
				<verse number="22">Héberek ők? Én is! Izraeliták? Én is! Ábrahám utódai? Én is!</verse>
				<verse number="23">Krisztus szolgái? (Balgatagul szólók) én még inkább, hiszen többet fáradoztam, többször vetettek börtönbe, sokszor vertek meg, gyakran voltam halálos veszedelembe,</verse>
				<verse number="24">a zsidóktól ötször kaptam negyven botütést egy híján,</verse>
				<verse number="25">háromszor megostoroztak, egyszer megköveztek, háromszor hajótörést szenvedtem, egy éjt és egy napot hányódtam a tengeren.</verse>
				<verse number="26">Gyakran voltam úton, veszedelemben folyókon, veszedelemben rablók között, veszedelemben népem között, veszedelemben pogányok között, veszedelemben városban, veszedelemben pusztában, veszedelemben tengeren, veszedelemben hamis atyafiak között,</verse>
				<verse number="27">fáradtságban és nyomorúságban, gyakori virrasztásban, éhségben, szomjúságban, gyakori böjtölésben, hidegben és mezítelenségben.</verse>
				<verse number="28">Mindezen felül az én naponkénti zaklattatásom az összes gyülekezetek gondja miatt.</verse>
				<verse number="29">Ki erőtlen, hogy én is erőtlen ne volnék? Ki botránkozik meg, hogy én is ne égnék?</verse>
				<verse number="30">Ha dicsekednem kell, az én gyengeségemmel dicsekedem.</verse>
				<verse number="31">Isten, a mi Urunk Jézus Krisztusnak Atyja, aki mindörökké áldott, tudja, hogy nem hazudok.</verse>
				<verse number="32">Damaszkuszban Aretász király helytartója őriztette a damaszkusziak városát, hogy engem elfogasson.</verse>
				<verse number="33">De egy ablakon át, kosárban eresztettek le a kőfalon, és így megmenekültem kezei közül.</verse>
			</chapter>
			<chapter number="12">
				<verse number="1">Dicsekednem kell, ha nem is használ nekem, így rátérek a látomásokra és az Úr kijelentéseire.</verse>
				<verse number="2">Ismerek egy embert a Krisztusban, aki tizennégy évvel ezelőtt (hogy testben-e nem tudom, vagy testen kívül, nem tudom, Isten tudja) elragadtatott a harmadik égig.</verse>
				<verse number="3">És tudom, hogy az az ember (hogy testben-e, vagy testen kívül, nem tudom, Isten tudja)</verse>
				<verse number="4">elragadtatott a paradicsomba, és olyan kimondhatatlan beszédeket hallott, amelyeket nem szabad embernek kibeszélnie.</verse>
				<verse number="5">Az ilyennel dicsekszem, magammal pedig nem dicsekszem, hacsak nem gyengeségemmel.</verse>
				<verse number="6">Ha dicsekedni akarnék, nem lennék esztelen, mert igazságot mondanék. De mérséklem magam, hogy valaki többnek ne tartson, mint aminek lát, vagy amit hall tőlem.</verse>
				<verse number="7">De hogy a kijelentések nagysága miatt el ne bizakodjam, tövis adatott a testembe, a sátán angyala, hogy gyötörjön engem, hogy el ne bizakodjam.</verse>
				<verse number="8">Ezért háromszor könyörögtem az Úrnak, hogy ez távozzék el tőlem.</verse>
				<verse number="9">De Ő ezt mondta nekem: elég neked az én kegyelmem, mert az én erőm erőtlenségben lesz teljessé. Nagy örömmel dicsekszem azért erőtlenségemmel, hogy a Krisztus ereje lakjék bennem.</verse>
				<verse number="10">Ezért van örömöm a Krisztusért szenvedett erőtlenségekben, bántalmazásokban, nyomorúságokban, üldözésekben és szorongattatásokban, mert amikor erőtlen vagyok, akkor vagyok erős.</verse>
				<verse number="11">Dicsekedésemben esztelenné lettem, de ti kényszerítettetek rá. Mert nektek kellett volna engem ajánlanotok, hiszen semmiben sem vagyok alábbvaló a legfőbb apostoloknál, noha semmi sem vagyok.</verse>
				<verse number="12">Apostolságom jelei megmutatkoztak közöttetek a sok tűrésben, a jelekben, csodákban és erőkben is.</verse>
				<verse number="13">Mert mi az, amiben hátrányt szenvedtetek a többi gyülekezethez viszonyítva, legfeljebb az, hogy én magam nem voltam terhetekre! Bocsássátok meg nekem ezt az igazságtalanságot!</verse>
				<verse number="14">Íme, most harmadszor is kész vagyok hozzátok menni, és nem leszek terhetekre, mert nem azt keresem, ami a tiétek, hanem titeket magatokat, mert nem a gyermekek tartoznak kincseket gyűjteni a szülőknek, hanem a szülők a gyermekeknek.</verse>
				<verse number="15">Én pedig örömest hozok áldozatot értetek, és magamat is feláldozom a ti lelketekért, még ha ti, akiket én igen szeretek, kevésbé szerettek is engem.</verse>
				<verse number="16">Ám legyen: de én nem voltam terhetekre, hanem álnok ember lévén, ravaszsággal fogtalak meg titeket.</verse>
				<verse number="17">Vagy akiket hozzátok küldtem, azok közül valaki révén becsaptalak titeket?</verse>
				<verse number="18">Megkértem Tituszt és vele együtt elküldtem azt az atyafit is. Csak nem Titusz csapott be titeket? Nem ugyanazon Lélek szerint járunk? Nem ugyanazokon a nyomokon?</verse>
				<verse number="19">Azt hiszitek megint, hogy előttetek mentegetjük magunkat? Mi azonban Isten előtt Krisztusban szólunk, mégpedig szeretteim, a ti épülésetekre.</verse>
				<verse number="20">Mert attól félek, hogy ha majd hozzátok megyek, nem olyannak talállak titeket, amilyeneknek szeretnélek, és engem sem olyannak találtok, amilyennek szeretnétek. Félek hogy viszálykodás, irigység, harag, egyenetlenség, rágalmazás, vádaskodás, felfuvalkodás, pártoskodás lesz közöttetek,</verse>
				<verse number="21">úgyhogy amikor újra odamegyek, megaláz engem az én Istenem nálatok, és sokakat megsiratok azok közül, akik korábban vétkeztek és nem tértek meg abból a tisztátalanságból, paráznaságból és kicsapongásból, amit elkövettek.</verse>
			</chapter>
			<chapter number="13">
				<verse number="1">Ezúttal harmadszor megyek hozzátok. „Két vagy három tanú vallomása erősítsen meg minden ügyet“.</verse>
				<verse number="2">Előre megmondtam, és előre mondom, mint másodszori ottlétemkor, és most távolétemben azoknak, akik ezelőtt vétkeztek, és a többieknek is mind, hogyha ismét odamegyek, nem leszek kíméletes.</verse>
				<verse number="3">Bizonyítékát keresitek annak, hogy általam az a Krisztus szól, aki veletek szemben nem erőtlen, hanem erős közöttetek.</verse>
				<verse number="4">Mert bár megfeszítetett erőtlenségében, mindazonáltal él Isten hatalmából. És bár mi erőtlenek vagyunk benne, de vele együtt élünk majd Isten erejéből nálatok.</verse>
				<verse number="5">Próbáljátok meg magatokat, hogy hitben vagytok-e? Önmagatokat próbáljátok meg! Vagy nem ismeritek-e fel magatokon, hogy Jézus Krisztus bennetek van? Ha nem, akkor nem álltátok ki a próbát.</verse>
				<verse number="6">De remélem, hogy elismeritek, hogy mi kiálltuk a próbát.</verse>
				<verse number="7">Az Istent pedig kérem, hogy semmi gonoszt ne cselekedjetek, nem azért, hogy mi kipróbáltnak tűnjünk, hanem hogy ti a jót cselekedjétek, mi pedig mintegy kipróbáltatlanok legyünk.</verse>
				<verse number="8">Mert semmit sem tehetünk az igazság ellen, hanem csak az igazságért.</verse>
				<verse number="9">Mert örülünk, ha mi erőtlenek vagyunk, ti pedig erősek vagytok. Imádkozunk is a ti tökéletesedésetekért.</verse>
				<verse number="10">Azért írom ezeket távollétemben, hogy jelenlétemben ne kelljen keményen viselkednem azzal a hatalommal, amelyet az Úr nekem építésre és nem rontásra adott.</verse>
				<verse number="11">Végezetül, atyámfiai, legyetek jó egészségben, épüljetek, vigasztalódjatok, egy értelemben legyetek, békességben éljetek és a szeretetnek és békességnek Istene veletek lesz.</verse>
				<verse number="12">Köszöntsétek egymást szent csókkal. Köszöntenek titeket a szentek mindnyájan.</verse>
				<verse number="13">Az Úr Jézus Krisztus kegyelme és az Isten szeretete és a Szentlélek közössége legyen mindnyájatokkal. Ámen.</verse>
			</chapter>
		</book>
		<book number="48">
			<chapter number="1">
				<verse number="1">Pál, apostol (nem emberektől, sem nem ember által, hanem Jézus Krisztus által és az Atya Isten által, aki feltámasztotta őt a halálból);</verse>
				<verse number="2">és a velem levő összes atyafiak, Galácia gyülekezeteinek:</verse>
				<verse number="3">Kegyelem néktek és békesség az Atya Istentől és a mi Urunk Jézus Krisztustól,</verse>
				<verse number="4">aki adta önmagát a mi bűneinkért, hogy kiszabadítson minket e jelenvaló gonosz világból, az Istennek és a mi Atyánknak akarata szerint,</verse>
				<verse number="5">akinek dicsőség örökkön-örökké! Ámen.</verse>
				<verse number="6">Csodálkozom, hogy attól, aki titeket Krisztus kegyelme által elhívott, ily hamar más evangéliumra hajlotok.</verse>
				<verse number="7">Holott nincs más; de némelyek zavarnak titeket, és el akarják ferdíteni a Krisztus evangéliumát.</verse>
				<verse number="8">De ha akár mi avagy mennyből való angyal hirdetne is néktek valamit azon kívül, amit néktek hirdettünk, legyen átok.</verse>
				<verse number="9">Amint előbb mondottuk, most is ismét mondom: Ha valaki néktek hirdet valamit azon kívül, amit elfogadtatok, átok legyen.</verse>
				<verse number="10">Mert most embereknek engedek-e avagy az Istennek? Vagy embereknek igyekezem-e tetszeni? Bizonyára, ha még embereknek igyekeznék tetszeni, nem volnék Krisztus szolgája.</verse>
				<verse number="11">Tudtotokra adom pedig, atyámfiai, hogy az az evangélium, melyet én hirdettem, nem ember szerint való,</verse>
				<verse number="12">mert én sem embertől vettem azt, sem nem tanítottak arra, hanem a Jézus Krisztus kijelentése által.</verse>
				<verse number="13">Mert hallottátok, mint forgolódtam én egykor a zsidóságban, hogy én igen nagyon háborgattam az Isten anyaszentegyházát, és pusztítottam azt.</verse>
				<verse number="14">És felülmúltam a zsidóságban nemzetembeli sok kortársamat, szerfelett rajongva atyai hagyományaimért.</verse>
				<verse number="15">De mikor az Istennek tetszett, ki elválasztott engem az én anyám méhétől fogva, és elhívott az ő kegyelme által,</verse>
				<verse number="16">hogy kijelentse az ő Fiát énbennem, hogy hirdessem őt a pogányok között: azonnal nem tanácskoztam testtel és vérrel,</verse>
				<verse number="17">sem nem mentem Jeruzsálembe az előttem való apostolokhoz, hanem elmentem Arábiába, és ismét visszatértem Damaszkuszba.</verse>
				<verse number="18">Azután három esztendő múlva fölmentem Jeruzsálembe, hogy Pétert meglátogassam, és nála maradtam tizenöt napig.</verse>
				<verse number="19">Az apostolok közül pedig mást nem láttam, hanem csak Jakabot, az Úr testvérét.</verse>
				<verse number="20">Amiket pedig néktek írok, ím Isten előtt mondom, hogy nem hazudom.</verse>
				<verse number="21">Azután mentem Szíriának és Ciliciának tartományaiba.</verse>
				<verse number="22">Személyesen pedig ismeretlen voltam a Júdeában levő keresztyén gyülekezetek előtt,</verse>
				<verse number="23">hanem csak hallották, hogy aki minket üldözött egykor, most hirdeti azt a hitet, amelyet egykor pusztított.</verse>
				<verse number="24">És dicsőítették bennem az Istent.</verse>
			</chapter>
			<chapter number="2">
				<verse number="1">Azután tizennégy esztendő múlva ismét fölmentem Jeruzsálembe Barnabással együtt, elvive Tituszt is.</verse>
				<verse number="2">Fölmentem pedig kijelentés következtében, és eléjük adtam az evangéliumot, melyet hirdetek a pogányok között, de külön a tekintélyeseknek, hogy valami módon hiába ne fussak, avagy ne futottam volna.</verse>
				<verse number="3">De még a velem levő Titusz sem kényszeríttetett a körülmetélkedésre, noha görög volt,</verse>
				<verse number="4">tudniillik a belopózkodott hamis atyafiak miatt, akik alattomban közénk jöttek, hogy kikémleljék a mi szabadságunkat, mellyel bírunk a Krisztus Jézusban, hogy minket szolgákká tegyenek,</verse>
				<verse number="5">kiknek egy pillanatra sem adtuk meg magunkat, hogy az evangélium igazsága megmaradjon számotokra.</verse>
				<verse number="6">A tekintélyesektől pedig (bármilyenek voltak régen, azzal nem törődöm; Isten nem nézi az embernek személyét): mert velem a tekintélyesek semmit sem közöltek.</verse>
				<verse number="7">Sőt ellenkezőleg, mikor látták, hogy énreám van bízva a körülmetéletlenség evangéliuma, mint Péterre a körülmetélésé</verse>
				<verse number="8">(mert aki erős volt Péterben a körülmetélkedés apostolságára, bennem is erős volt a pogányok között);</verse>
				<verse number="9">és elismerve a nékem adatott kegyelmet, Jakab és Kéfás meg János, kik oszlopokul tekintetnek, bajtársi jobbjukat nyújtották nékem és Barnabásnak, hogy mi a pogányok között, ők pedig a körülmetélés között prédikáljunk:</verse>
				<verse number="10">csakhogy a szegényekről megemlékezzünk; amit is én igyekeztem megcselekedni.</verse>
				<verse number="11">Mikor pedig Péter Antiókhiába jött, szemtől szembe ellene álltam, mivel panasz volt rá.</verse>
				<verse number="12">Mert mielőtt némelyek odajöttek Jakabtól, a pogányokkal együtt evett; mikor pedig odajöttek, félrevonult, és elkülönítette magát, félve a körülmetélkedésből valóktól.</verse>
				<verse number="13">És vele képmutatóskodtak a többi zsidók is, úgyhogy Barnabást szintén elcsábította az ő tettetésük.</verse>
				<verse number="14">De mikor láttam, hogy nem egyenesen járnak az evangélium igazságához képest, mondtam Péternek mindnyájuk előtt: Ha te zsidó létedre pogány módra élsz és nem zsidó módra, miként kényszeríted a pogányokat, hogy zsidó módra éljenek?</verse>
				<verse number="15">Mi, természet szerint zsidók és nem pogányok közül való bűnösök,</verse>
				<verse number="16">tudva azt, hogy az ember nem igazul meg a törvény cselekedeteiből, hanem a Jézus Krisztusban való hit által, mi is Krisztus Jézusban hittünk, hogy megigazuljunk a Krisztusban való hitből és nem a törvény cselekedeteiből. Mivel a törvény cselekedeteiből nem igazul meg egy test sem.</verse>
				<verse number="17">Ha pedig Krisztusban keresve a megigazulást, mi magunk is bűnösöknek találtatunk, vagy Krisztus bűnnek szolgája-e? Távol legyen.</verse>
				<verse number="18">Mert ha amiket elrontottam, azokat ismét fölépítem, önmagamat teszem bűnössé.</verse>
				<verse number="19">Mert én a törvény által meghaltam a törvénynek, hogy Istennek éljek.</verse>
				<verse number="20">Krisztussal együtt megfeszíttettem. Élek pedig többé nem én, hanem él bennem a Krisztus, amely életet pedig most testben élek, az Isten Fiában való hitben élem, aki szeretett engem, és önmagát adta érettem.</verse>
				<verse number="21">Nem törlöm el az Isten kegyelmét, mert ha a törvény által van az igazság, akkor Krisztus ok nélkül halt meg.</verse>
			</chapter>
			<chapter number="3">
				<verse number="1">Ó, balgatag galaták, kicsoda igézett meg titeket, hogy ne engedelmeskedjetek az igazságnak, kiknek szemei előtt a Jézus Krisztus úgy íratott le, mintha tiköztetek feszítették volna meg?</verse>
				<verse number="2">Csak azt akarom megtudni tőletek: a törvény cselekedeteiből kaptátok-e a Lelket avagy a hit hallásából?</verse>
				<verse number="3">Ennyire esztelenek vagytok? Amit Lélekben kezdtetek el, most testben fejeznétek be?</verse>
				<verse number="4">Annyit szenvedtetek hiába? — ha ugyan hiába.</verse>
				<verse number="5">Azért, aki a Lelket szolgáltatja néktek, és hatalmas dolgokat művel bennetek, a törvény cselekedeteiből vagy a hit hallásából cselekszi-e?</verse>
				<verse number="6">Miképpen Ábrahám hitt az Istennek, és tulajdoníttatott neki igazságul.</verse>
				<verse number="7">Értsétek meg tehát, hogy akik hitből vannak, azok az Ábrahám fiai.</verse>
				<verse number="8">Előre látva pedig az Írás, hogy Isten hitből fogja megigazítani a pogányokat, eleve hirdette Ábrahámnak, hogy „Tebenned fog megáldatni minden nép“.</verse>
				<verse number="9">Ekként a hitből valók áldatnak meg a hívő Ábrahámmal.</verse>
				<verse number="10">Mert akik törvény cselekedeteiből vannak, átok alatt vannak, minthogy meg van írva: „Átkozott minden, aki meg nem marad mindazokban, amik megírattak a törvény könyvében, hogy azokat cselekedje“.</verse>
				<verse number="11">Hogy pedig a törvény által senki sem igazul meg Isten előtt, nyilvánvaló, mert az igaz ember hitből él.</verse>
				<verse number="12">A törvény pedig nincs hitből, hanem amely ember cselekszi azokat, élni fog azok által.</verse>
				<verse number="13">Krisztus váltott meg minket a törvény átkától, átokká lett érettünk, mert meg van írva: „Átkozott minden, aki fán függ“:</verse>
				<verse number="14">azért, hogy az Ábrahám áldása Krisztus Jézusban legyen a pogányokon, és a Lélek ígéretét elnyerjük hit által.</verse>
				<verse number="15">Atyámfiai! Ember szerint szólok. Lám, az embernek megerősített testamentumát senki erőtlenné nem teszi, sem ahhoz hozzá nem ad.</verse>
				<verse number="16">Az ígéretek pedig Ábrahámnak adattak és az ő magvának. Nem mondja: És a magvaknak, mint sokról, hanem mint egyről. És a te magodnak, aki a Krisztus.</verse>
				<verse number="17">Ezt mondom pedig, hogy a kötést, melyet Isten először megerősített a Krisztusra nézve, a négyszázharminc esztendő múltán keletkezett törvény nem teszi erőtlenné, hogy megsemmisítse az ígéretet.</verse>
				<verse number="18">Mert ha törvényből van az örökség, akkor többé nem ígéretből. Ábrahámnak pedig ígéret által ajándékozta azt az Isten.</verse>
				<verse number="19">Micsoda tehát a törvény? A bűnök miatt adatott, amíg eljön a Mag, akinek tétetett az ígéret, rendeltetve angyalok által, közbenjáró kezében.</verse>
				<verse number="20">A közbenjáró pedig nem egyé, Isten ellenben egy.</verse>
				<verse number="21">A törvény tehát az Isten ígéretei ellen van-e? Távol legyen! Mert ha olyan törvény adatott volna, amely képes megeleveníteni, valóban a törvényből volna az igazság.</verse>
				<verse number="22">De az Írás mindent bűn alá rekesztett, hogy az ígéret Jézus Krisztusban való hitből adassék a hívőknek.</verse>
				<verse number="23">Mielőtt pedig eljött a hit, törvény alatt őriztettünk, egybezárva az eljövendő hit kinyilatkoztatásáig.</verse>
				<verse number="24">Így a törvény Krisztusra vezérlő mesterünkké lett, hogy hitből igazuljunk meg.</verse>
				<verse number="25">De minekutána eljött a hit, nem vagyunk többé a vezérlő mester alatt.</verse>
				<verse number="26">Mert mindnyájan Isten fiai vagytok a Krisztus Jézusban való hit által.</verse>
				<verse number="27">Mert akik Krisztusba keresztelkedtetek meg, Krisztust öltöztétek fel.</verse>
				<verse number="28">Nincs zsidó, sem görög; nincs szolga, sem szabad; nincs férfi, sem nő; mert ti mindnyájan egyek vagytok a Krisztus Jézusban.</verse>
				<verse number="29">Ha pedig Krisztuséi vagytok, tehát az Ábrahám magva vagytok, és ígéret szerint örökösök.</verse>
			</chapter>
			<chapter number="4">
				<verse number="1">Mondom pedig, hogy ameddig az örökös kiskorú, semmiben sem különbözik a szolgától, jóllehet ura mindennek,</verse>
				<verse number="2">hanem gyámok és gondviselők alatt van az atyjától rendelt ideig.</verse>
				<verse number="3">Azonképpen mi is, mikor kiskorúak voltunk, a világ elemei alá voltunk vetve szolgaként:</verse>
				<verse number="4">Mikor pedig eljött az időnek teljessége, kibocsátotta Isten az ő Fiát, aki asszonytól lett, aki törvény alatt lett,</verse>
				<verse number="5">hogy a törvény alatt levőket megváltsa, hogy elnyerjük a fiúságot.</verse>
				<verse number="6">Minthogy pedig fiak vagytok, kibocsátotta az Isten az ő Fiának Lelkét a ti szíveitekbe, ki ezt kiáltja: Abbá, Atya!</verse>
				<verse number="7">Azért nem vagy többé szolga, hanem fiú; ha pedig fiú, Istennek örököse is Krisztus által.</verse>
				<verse number="8">Ámde akkor, mikor még nem ismertétek az Istent, azoknak szolgáltatok, amik természet szerint nem istenek.</verse>
				<verse number="9">Most azonban, hogy megismertétek az Istent, sőt hogy megismert titeket az Isten, miként tértek vissza ismét az erőtlen és gyarló elemekhez, amelyeknek megint újból szolgálni akartok?</verse>
				<verse number="10">Megtartjátok a napokat és hónapokat és időket meg az esztendőket.</verse>
				<verse number="11">Féltelek titeket, hogy hiába fáradoztam körülöttetek.</verse>
				<verse number="12">Legyetek olyanok, mint én, mert én is olyanná lettem, mint ti: atyámfiai, kérlek titeket, semmivel sem bántottatok meg engem.</verse>
				<verse number="13">Tudjátok pedig, hogy testem erőtlensége miatt hirdettem nektek az evangéliumot először.</verse>
				<verse number="14">És megkísértetve testemben, nem vetettetek meg, sem nem utáltatok meg engem, hanem úgy fogadtatok, mint Istennek angyalát, mint Krisztus Jézust.</verse>
				<verse number="15">Hová lett tehát a ti boldogságotok? Mert bizonyságot teszek néktek, hogy ti, ha lehetséges lett volna, szemeiteket kivájva, nekem adtátok volna.</verse>
				<verse number="16">Tehát ellenségetek lettem-e, megmondva néktek az igazat?</verse>
				<verse number="17">Nem szépen buzgólkodnak érettetek, sőt minket ki akarnak rekeszteni, hogy mellettük buzgólkodjatok.</verse>
				<verse number="18">Szép dolog pedig fáradozni a jóban mindenkor és nem csupán akkor, ha köztetek vagyok.</verse>
				<verse number="19">Gyermekeim! Kiket ismét fájdalommal szülök, amíg kiábrázolódik bennetek Krisztus.</verse>
				<verse number="20">Szeretnék pedig most közöttetek jelen lenni és változtatni a hangomon, mert bizonytalanságban vagyok felőletek.</verse>
				<verse number="21">Mondjátok meg nékem, akik a törvény alatt akartok lenni: nem halljátok-e a törvényt?</verse>
				<verse number="22">Mert meg van írva, hogy Ábrahámnak két fia volt, egyik a szolgálótól és a másik a szabad asszonytól.</verse>
				<verse number="23">De a szolgálótól való test szerint született; a szabad asszonytól való pedig az ígéret által.</verse>
				<verse number="24">Ezek mást példáznak: mert azok az asszonyok a két szövetség: az egyik a Sínai-hegyről való, szolgaságra szülő, ez Hágár,</verse>
				<verse number="25">mert Hágár a Sínai-hegy Arábiában, hasonlatos pedig a mostani Jeruzsálemhez, nevezetesen fiaival együtt szolgál.</verse>
				<verse number="26">De a magasságos Jeruzsálem szabad, ez mindnyájunknak anyja,</verse>
				<verse number="27">mert meg van írva: „Ujjongj, te meddő, ki nem szülsz; vigadozzál és kiálts, ki nem vajúdsz, mert sokkal több az elhagyottnak magzata, mint akinek férje van.“</verse>
				<verse number="28">Mi pedig, atyámfiai, Izsák szerint ígéretnek gyermekei vagyunk.</verse>
				<verse number="29">De amint akkor a test szerint született üldözte a Lélek szerint valót, úgy most is.</verse>
				<verse number="30">De mit mond az Írás? Űzd ki a szolgálót és az ő fiát, mert a szolgáló fia nem örököl a szabad nő fiával.</verse>
				<verse number="31">Azért, atyámfiai, nem vagyunk a szolgáló fiai, hanem a szabad asszonyé.</verse>
			</chapter>
			<chapter number="5">
				<verse number="1">Azért a szabadságban, melyre minket Krisztus megszabadított, álljatok meg, és ne kötelezzétek el ismét magatokat szolgaságnak igájával.</verse>
				<verse number="2">Íme, én, Pál mondom nektek, hogy ha körülmetélkedtek, Krisztus nektek semmit sem használ.</verse>
				<verse number="3">Bizonyságot teszek pedig ismét minden embernek, aki körülmetélkedik, hogy köteles az egész törvényt megtartani.</verse>
				<verse number="4">Elszakadtatok Krisztustól, akik a törvény által akartok megigazulni, a kegyelemből kiestetek.</verse>
				<verse number="5">Mert mi a Lélek által, hitből várjuk az igazság reménységét.</verse>
				<verse number="6">Mert Krisztus Jézusban sem a körülmetélkedés nem ér semmit, sem a körülmetéletlenség, hanem a szeretet által munkálkodó hit.</verse>
				<verse number="7">Jól futottatok; kicsoda gátolt meg titeket, hogy ne engedelmeskedjetek az igazságnak?</verse>
				<verse number="8">Ez a hitetés nem attól van, aki titeket hív.</verse>
				<verse number="9">Kis kovász az egész tésztát megkeleszti.</verse>
				<verse number="10">Bizodalmam van az Úrban tihozzátok, hogy más értelemben nem lesztek; de aki titeket megzavar, elveszi az ítéletet, bárki legyen.</verse>
				<verse number="11">Én pedig, atyámfiai, ha még a körülmetélést hirdetem, miért üldöztetem mégis? Akkor eltöröltetett a kereszt botránya.</verse>
				<verse number="12">Bárcsak ki is metszetnék magukat, akik titeket bujtogatnak.</verse>
				<verse number="13">Mert ti szabadságra hívattatok, atyámfiai; csakhogy a szabadság ürügy ne legyen a testnek, sőt szeretettel szolgáljatok egymásnak.</verse>
				<verse number="14">Mert az egész törvény ez egy igében teljesedik be: „Szeresd felebarátodat, mint magadat“.</verse>
				<verse number="15">Ha pedig egymást marjátok és faljátok, vigyázzatok, hogy egymást fel ne emésszétek.</verse>
				<verse number="16">Mondom pedig, Lélek szerint járjatok, és a testnek kívánságát véghez ne vigyétek.</verse>
				<verse number="17">Mert a test a lélek ellen törekedik, a lélek pedig a test ellen; ezek pedig egymással ellenkeznek, hogy ne azokat cselekedjétek, amiket akartok.</verse>
				<verse number="18">Ha azonban a Lélektől vezéreltettek, nem vagytok a törvény alatt.</verse>
				<verse number="19">A testnek cselekedetei pedig nyilvánvalók, melyek ezek: házasságtörés, paráznaság, tisztátalanság, bujálkodás,</verse>
				<verse number="20">bálványimádás, varázslás, ellenségeskedések, versengések, gyűlölködések, harag, patvarkodások, visszavonások, pártütések,</verse>
				<verse number="21">irigységek, gyilkosságok, részegségek, tobzódások és ezekhez hasonlók; melyekről előre mondom néktek, amiképpen már ezelőtt is mondottam, hogy akik ilyeneket cselekszenek, Isten országának örökösei nem lesznek.</verse>
				<verse number="22">De a Léleknek gyümölcse: szeretet, öröm, békesség, béketűrés, szívesség, jóság, hűség, szelídség, mértékletesség.</verse>
				<verse number="23">Az ilyenek ellen nincs törvény.</verse>
				<verse number="24">Akik pedig Krisztuséi, a testet megfeszítették indulataival és kívánságaival együtt.</verse>
				<verse number="25">Ha Lélek szerint élünk, Lélek szerint is járjunk.</verse>
				<verse number="26">Ne legyünk hiú dicsőségkívánók, egymást ingerlők, egymásra irigykedők.</verse>
			</chapter>
			<chapter number="6">
				<verse number="1">Atyámfiai, még ha előfogja is az embert valami bűn, ti lelkiek, igazítsátok útba az olyat szelídségnek lelkével, ügyelve magadra, hogy meg ne kísértessél te magad is.</verse>
				<verse number="2">Egymás terhét hordozzátok, és úgy töltsétek be a Krisztus törvényét.</verse>
				<verse number="3">Mert ha valaki azt véli, hogy ő valami, holott semmi, önmagát csalja meg.</verse>
				<verse number="4">Minden ember pedig az ő maga cselekedetét vizsgálja meg, és akkor csakis önmagára nézve lesz dicsekedése és nem másra nézve.</verse>
				<verse number="5">Mert ki-ki a maga terhét hordozza.</verse>
				<verse number="6">Akit pedig az igére tanítanak, közölje minden javát tanítójával.</verse>
				<verse number="7">Ne tévelyegjetek, Isten nem csúfoltatik meg; mert amit vet az ember, azt aratja is.</verse>
				<verse number="8">Mert aki vet az ő testének, a testből arat veszedelmet; aki pedig vet a léleknek, a lélekből arat örök életet.</verse>
				<verse number="9">A jótéteményben pedig meg ne restüljünk, mert a maga idejében aratunk, ha el nem lankadunk.</verse>
				<verse number="10">Ezért míg időnk van, cselekedjünk jót mindenekkel, kiváltképpen pedig a mi hitünknek cselédeivel.</verse>
				<verse number="11">Látjátok, mekkora betűkkel írok néktek a saját kezemmel!</verse>
				<verse number="12">Akik testre szépek szeretnének lenni, azok kényszerítenek titeket a körülmetélkedésre; csak azért, hogy a Krisztus keresztjéért ne üldözzék őket.</verse>
				<verse number="13">Mert maguk a körülmetélkedettek sem tartják meg a törvényt; hanem azért akarják, hogy ti körülmetélkedjetek, hogy a ti testetekkel dicsekedjenek.</verse>
				<verse number="14">Nékem pedig ne legyen másban dicsekedésem, hanem a mi Urunk Jézus Krisztus keresztjében, aki által nékem megfeszíttetett a világ és én is a világnak.</verse>
				<verse number="15">Mert Krisztus Jézusban sem a körülmetélkedés, sem a körülmetéletlenség nem használ semmit, hanem az új teremtés.</verse>
				<verse number="16">És akik e szabály szerint élnek, békesség és irgalmasság azokon és az Istennek Izraelén.</verse>
				<verse number="17">Ezek után senki nekem bántásomra ne legyen; mert én az Úr Jézusnak bélyegeit hordozom az én testemben.</verse>
				<verse number="18">A mi Urunk Jézus Krisztusnak kegyelme legyen a ti lelketekkel, atyámfiai! Ámen.</verse>
			</chapter>
		</book>
		<book number="49">
			<chapter number="1">
				<verse number="1">Pál, Jézus Krisztus apostola Isten akaratából, az Efezusban lévő és Krisztus Jézusban hívő szenteknek.</verse>
				<verse number="2">Kegyelem néktek és békesség Istentől, a mi Atyánktól és az Úr Jézus Krisztustól.</verse>
				<verse number="3">Áldott legyen az Isten és a mi Urunknak, Jézus Krisztusnak Atyja, aki megáldott minket minden lelki áldással a mennyekben a Krisztusban,</verse>
				<verse number="4">aszerint, amint magának kiválasztott minket ő benne a világ teremtése előtt, hogy legyünk mi szentek és feddhetetlenek őelőtte szeretet által,</verse>
				<verse number="5">eleve elhatározva, hogy minket a maga fiaivá fogad Jézus Krisztus által az ő akaratának jó kedve szerint,</verse>
				<verse number="6">kegyelme dicsőségének magasztalására, amellyel megajándékozott minket ama Szerelmesben,</verse>
				<verse number="7">akiben van a mi váltságunk az ő vére által, a bűnöknek bocsánata az ő kegyelmének gazdagsága szerint.</verse>
				<verse number="8">Melyet nagy bőséggel közölt velünk minden bölcsességgel és értelemmel,</verse>
				<verse number="9">megismertetve velünk az ő akaratának titkát az ő jó kedve szerint, melyet eleve elrendelt magában</verse>
				<verse number="10">az idők teljességének rendjére nézve, hogy ismét egybeszerkeszt magának mindeneket a Krisztusban, mind amelyek a mennyekben vannak, mind amelyek e földön vannak;</verse>
				<verse number="11">őbenne, akiben vettük is az örökséget, eleve elrendeltetve annak eleve elvégzése szerint, aki mindent az ő akaratának tanácsából cselekszik,</verse>
				<verse number="12">hogy legyünk az ő dicsőségének magasztalására, akik előre reménykedtünk a Krisztusban:</verse>
				<verse number="13">akiben ti is, miután hallottátok az igazságnak beszédét, üdvösségetek evangéliumát, amelyben hittetek is, megpecsételtettetek az ígéretnek ama Szent Lelkével,</verse>
				<verse number="14">aki záloga a mi örökségünknek Isten tulajdon népének megváltására, az ő dicsőségének magasztalására.</verse>
				<verse number="15">Ezért én is, hallván a ti hiteteket az Úr Jézusban és minden szentekhez való szerelmeteket,</verse>
				<verse number="16">nem szűnök meg hálát adni érettetek, emlékezve reátok az én könyörgéseimben,</verse>
				<verse number="17">hogy a mi Urunk Jézus Krisztusnak Istene, a dicsőségnek Atyja adja néktek bölcsességnek és kijelentésnek Lelkét az ő megismerésében,</verse>
				<verse number="18">és világosítsa meg értelmetek szemeit, hogy tudhassátok, hogy mi az ő elhívásának a reménysége, mi az ő öröksége dicsőségének a gazdagsága a szentek között,</verse>
				<verse number="19">és mi az ő hatalmának felséges nagysága irántunk, akik hiszünk az ő hatalma erejének ama munkája szerint,</verse>
				<verse number="20">amelyet megmutatott a Krisztusban, mikor feltámasztotta őt a halálból, és ültette őt a maga jobbjára a mennyekben.</verse>
				<verse number="21">Minden fejedelemség és hatalmasság, és erő és uraság és minden név felett, mely neveztetik, nemcsak e világon, hanem a következendőben is,</verse>
				<verse number="22">és mindent az ő lábai alá vetett, és őt tette mindenek fölött az anyaszentegyház fejévé,</verse>
				<verse number="23">mely az ő teste, teljessége neki, aki mindeneket betölt mindenekkel.</verse>
			</chapter>
			<chapter number="2">
				<verse number="1">Titeket is megelevenített, akik holtak voltatok a ti vétkeitek és bűneitek miatt,</verse>
				<verse number="2">melyekben jártatok egykor e világ folyása szerint, a levegőbeli hatalmasság fejedelme szerint, ama lélek szerint, mely most az engedetlenség fiaiban munkálkodik,</verse>
				<verse number="3">akik között forgolódtunk egykor mi is mindnyájan a mi testünk kívánságaiban, cselekedve a testnek és a gondolatoknak akaratát, és természet szerint haragnak fiai voltunk, mint egyebek is.</verse>
				<verse number="4">De az Isten gazdag lévén irgalmasságban, az ő nagy szerelméből, mellyel minket szeretett,</verse>
				<verse number="5">minket, kik meg voltunk halva a vétkek miatt, megelevenített együtt a Krisztussal (kegyelemből tartattatok meg!),</verse>
				<verse number="6">és együtt feltámasztott és együtt ültetett a mennyekben, Krisztus Jézusban,</verse>
				<verse number="7">hogy megmutassa a következendő időkben az ő kegyelmének felséges gazdagságát hozzánk való jóságából a Krisztus Jézusban.</verse>
				<verse number="8">Mert kegyelemből tartattatok meg, hit által; és ez nem tőletek van: Isten ajándéka ez.</verse>
				<verse number="9">Nem cselekedetekből, hogy senki ne kérkedjék.</verse>
				<verse number="10">Mert az ő alkotása vagyunk, általa a Krisztus Jézusban jó cselekedetekre teremtetve, amelyeket előre elkészített az Isten, hogy azokban járjunk.</verse>
				<verse number="11">Ezért emlékezzetek meg arról, hogy egykor ti a testben pogányok voltatok, kiket körülmetéletlennek neveztek azok, akiknek testét kézzel metélték körül,</verse>
				<verse number="12">hogy ti, mondom, abban az időben Krisztus nélkül valók voltatok, Izrael társaságától idegenek és az ígéret szövetségeitől távol valók, reménységetek nem volt, és Isten nélkül valók voltatok e világon.</verse>
				<verse number="13">Most pedig a Krisztus Jézusban ti, akik egykor távol voltatok, közel valókká lettetek a Krisztus vére által.</verse>
				<verse number="14">Mert ő a mi békességünk, aki eggyé tette mind a két nemzetséget, és lerontotta a közbevetett választófalat,</verse>
				<verse number="15">az ellenségeskedést az ő testében, a parancsolatoknak tételekben való törvényét eltörölve, hogy azt a kettőt egy új emberré teremtse ő magában, békességet szerezve,</verse>
				<verse number="16">és hogy megbékéltesse az Istennel mind a kettőt, egy testben a keresztfa által, megölve ezen az ellenségeskedést.</verse>
				<verse number="17">És eljőve békességet hirdetett néktek, a távol valóknak és a közel valóknak.</verse>
				<verse number="18">Mert ő által van menetelünk mindkettőnknek egy Lélekben az Atyához.</verse>
				<verse number="19">Azért immár nem vagytok jövevények és zsellérek, hanem polgártársai a szenteknek és cselédei az Istennek,</verse>
				<verse number="20">akiket fölépítettek az apostoloknak és prófétáknak alapkövén, és a szegletkő maga Jézus Krisztus,</verse>
				<verse number="21">akiben az egész épület szép rendben egybeilleszkedik, s növekedik szent templommá az Úrban,</verse>
				<verse number="22">akiben ti is együtt épültök Isten hajlékává a Lélek által.</verse>
			</chapter>
			<chapter number="3">
				<verse number="1">Ezért vagyok én, Pál, a Krisztusnak foglya tiérettetek, a pogányokért,</verse>
				<verse number="2">ha ugyan hallottátok Isten kegyelmének rendelkezését, melyet nekem adott a ti érdeketekben;</verse>
				<verse number="3">hogy tudniillik kijelentés útján ismertette meg velem a titkot, aszerint, amint az előbb megírtam röviden,</verse>
				<verse number="4">melynek olvasásából megérthetitek, hogy micsoda az én értelmem a Krisztus titka felől,</verse>
				<verse number="5">amely más időkben nem ismertettetett meg az emberek fiaival úgy, ahogyan most kijelentette az ő szent apostolainak és prófétáinak a Lélek által:</verse>
				<verse number="6">hogy tudniillik a pogányok örököstársak, és egyugyanazon test tagjai, és részesei az ő ígéretének a Krisztus Jézusban az evangélium által,</verse>
				<verse number="7">amelynek szolgájává lettem az Isten ama kegyelmének ajándékából, mely adatott nékem az ő hatalmának munkája szerint.</verse>
				<verse number="8">Nékem, minden szentek között a legeslegkisebbnek adatott ez a kegyelem, hogy a pogányoknak hirdessem a Krisztus mérhetetlen gazdagságát,</verse>
				<verse number="9">és hogy megvilágosítsam mindenkinek, hogy miképpen rendelkezett Isten ama titok felől, amely elrejtetett örök időktől fogva az Istenben, aki mindent teremtett a Jézus Krisztus által;</verse>
				<verse number="10">azért, hogy megismerjék most a mennybéli fejedelemségek és hatalmasságok az egyház által az Istennek sokféle bölcsességét,</verse>
				<verse number="11">amaz örök végezése szerint, amelyet megcselekedett a Krisztus Jézusban, a mi Urunkban:</verse>
				<verse number="12">akiben van a mi bátorságunk és bizodalommal való menetelünk Istenhez, az őbenne való hit által.</verse>
				<verse number="13">Azért kérlek, hogy ne csüggedjetek el az én érettetek való nyomorúságaim miatt, amelyek nektek dicsőségetekre vannak.</verse>
				<verse number="14">Ezért meghajtom térdeimet a mi Urunk Jézus Krisztusnak Atyja előtt,</verse>
				<verse number="15">akiről neveztetik minden nemzetség mennyen és földön,</verse>
				<verse number="16">hogy adja meg nektek az ő dicsősége gazdagságáért, hogy hatalmasan megerősödjetek az ő Lelke által a belső emberben,</verse>
				<verse number="17">hogy lakozzék a Krisztus a hit által a ti szívetekben;</verse>
				<verse number="18">a szeretetben meggyökerezve és alapot véve, hogy megérthessétek minden szentekkel együtt, mi a szélessége és hosszúsága és mélysége és magassága az Isten jóvoltának,</verse>
				<verse number="19">és megismerjétek a Krisztusnak minden ismeretet felülhaladó szeretetét, hogy ekképpen beteljesedjetek az Istennek egész teljességéig.</verse>
				<verse number="20">Annak pedig, aki véghetetlen bőséggel mindeneket megcselekedhet, feljebb, hogynem mint kérjük vagy elgondoljuk, a mibennünk munkálkodó erő szerint,</verse>
				<verse number="21">annak legyen dicsőség az egyházban a Krisztus Jézusban nemzetségről nemzetségre, örökkön-örökké. Ámen!</verse>
			</chapter>
			<chapter number="4">
				<verse number="1">Kérlek azért titeket én, aki fogoly vagyok az Úrban, hogy járjatok úgy, amint illik elhívatásotokhoz, mellyel elhívattatok.</verse>
				<verse number="2">Teljes alázatossággal és szelídséggel, hosszútűréssel, elszenvedve egymást szeretetben,</verse>
				<verse number="3">igyekezve megtartani a Lélek egységét a békességnek kötelében.</verse>
				<verse number="4">Egy a test és egy a Lélek, miképpen elhívatásotoknak egy reménységében hívattatok is el.</verse>
				<verse number="5">Egy az Úr, egy a hit, egy a keresztség.</verse>
				<verse number="6">Egy az Isten és mindeneknek Atyja, aki mindenekfelett van, és mindenek által és mindnyájatokban munkálkodik.</verse>
				<verse number="7">Mindegyikünknek pedig adatott a kegyelem a Krisztustól osztott ajándéknak mértéke szerint.</verse>
				<verse number="8">Ezért mondja az Írás: Fölment a magasságba, foglyokat vitt fogva, és ajándékokat adott az embereknek.</verse>
				<verse number="9">(Az pedig, hogy fölment, mit jelentene mást, mint hogy előbb le is szállott a föld alsóbb részeire?</verse>
				<verse number="10">Aki leszállott, ugyanaz, aki fel is ment, feljebb minden egeknél, hogy mindeneket betöltsön.)</verse>
				<verse number="11">És ő adott némelyeket apostolokul, némelyeket prófétákul, némelyeket evangélistákul, némelyeket pedig pásztorokul és tanítókul,</verse>
				<verse number="12">a szentek tökéletesebbítése céljából a szolgálat munkájára, a Krisztus testének építésére:</verse>
				<verse number="13">míg eljutunk mindnyájan az Isten Fiában való hitnek és az ő megismerésének egységére, érett férfiúságra, a Krisztus teljességével ékeskedő kornak mértékére:</verse>
				<verse number="14">Hogy többé ne legyünk gyermekek, kiket ide s tova hány a hab, és hajt a tanításnak akármi szele az embereknek álnoksága által, a tévelygés ravaszságához való csalárdság által,</verse>
				<verse number="15">hanem az igazságot követve szeretetben, mindenestől fogva növekedjünk abban, aki a fej, a Krisztusban,</verse>
				<verse number="16">akiből az egész test, szép rendben egyberakva és egybe szerkesztetve az ő segedelmének minden kapcsával, minden egyes tagnak mértéke szerint való munkássággal teljesíti a testnek növekedését a maga fölépítésére szeretetben.</verse>
				<verse number="17">Ezt mondom azért, és bizonyságot teszek az Úrban, hogy ti többé ne járjatok úgy, mint egyéb pogányok is járnak az ő elméjüknek hiábavalóságában,</verse>
				<verse number="18">akik értelmükben meghomályosodtak, elidegenültek az isteni élettől a tudatlanság miatt, mely az ő szívük keménysége miatt van bennük;</verse>
				<verse number="19">akik erkölcsi érzés nélkül, önmagukat a bujálkodásra adták, minden tisztátalanságnak nagy nyereséggel való cselekvésére.</verse>
				<verse number="20">Ti pedig nem így tanultátok a Krisztust;</verse>
				<verse number="21">ha ugyan őt megértettétek és őbenne megtanultátok, hogy Jézusban van az igazság:</verse>
				<verse number="22">hogy levetkőzzétek ama régi élet szerint való óembert, mely meg van romolva a csalárdság kívánságai miatt.</verse>
				<verse number="23">Újuljatok meg a ti elméteknek lelke szerint,</verse>
				<verse number="24">és öltözzétek fel amaz új embert, mely Isten szerint teremtetett igazságban és valóságos szentségben.</verse>
				<verse number="25">Azért levetve a hazugságot, szóljatok igazságot, ki-ki az ő felebarátjával: mert egymásnak tagjai vagyunk.</verse>
				<verse number="26">Ám haragudjatok, de ne vétkezzetek: a nap le ne menjen a ti haragotokon;</verse>
				<verse number="27">se pedig az ördögnek ne adjatok helyet.</verse>
				<verse number="28">Aki lopott, többé ne lopjon, hanem inkább munkálkodjék, cselekedve az ő kezeivel azt, ami jó, hogy legyen mit adnia a szűkölködőnek.</verse>
				<verse number="29">Semmi rothadt beszéd a ti szátokból ki ne származzék, hanem csak amely hasznos a szükséges építésre, hogy áldásos legyen a hallgatóknak.</verse>
				<verse number="30">És meg ne szomorítsátok az Istennek ama Szent Lelkét, aki által megpecsételtettetek a teljes váltságnak napjára.</verse>
				<verse number="31">Minden mérgesség és fölgerjedés és harag és lárma és káromkodás kivettessék közületek minden gonoszsággal együtt.</verse>
				<verse number="32">Legyetek pedig egymáshoz jóságosak, irgalmasok, engedve egymásnak, miképpen az Isten is a Krisztusban engedett néktek.</verse>
			</chapter>
			<chapter number="5">
				<verse number="1">Legyetek azért követői az Istennek, mint szeretett gyermekek,</verse>
				<verse number="2">és járjatok szeretetben, miképpen a Krisztus is szeretett minket, és adta Önmagát érettünk ajándékul és áldozatul az Istennek, kedves jó illatul.</verse>
				<verse number="3">Paráznaság pedig és akármilyen tisztátalanság vagy fösvénység ne is kerüljön szóba közöttetek, amint szentekhez illik;</verse>
				<verse number="4">sem undokság vagy bolond beszéd vagy trágárság, melyek nem illenek: hanem inkább hálaadás.</verse>
				<verse number="5">Mert azt jól tudjátok, hogy egy paráznának is vagy tisztátalannak vagy fösvénynek, aki bálványimádó, nincs öröksége a Krisztusnak és Istennek országában.</verse>
				<verse number="6">Senki titeket meg ne csaljon üres beszédekkel, mert ezekért jön az Isten haragja a hitetlenség fiaira.</verse>
				<verse number="7">Azért ne legyetek részesei ezeknek.</verse>
				<verse number="8">Mert régen sötétség voltatok, most pedig világosság az Úrban: mint világosságnak fiai, úgy járjatok</verse>
				<verse number="9">(mert a világosságnak gyümölcse minden jóságban és igazságban és valóságban van),</verse>
				<verse number="10">meggondolva, mi legyen kedves az Úrnak.</verse>
				<verse number="11">És ne legyen közösségetek a sötétségnek gyümölcstelen cselekedeteivel, hanem inkább meg is feddjétek azokat,</verse>
				<verse number="12">mert amiket azok titokban cselekszenek, éktelen dolog csak mondani is.</verse>
				<verse number="13">Mindezek pedig felfedve, a világosság által napvilágra jönnek; mert minden, ami napvilágra jön, világosság.</verse>
				<verse number="14">Ezért mondja: Serkenj föl, aki alszol, és támadj fel a halálból, és felragyog néked a Krisztus.</verse>
				<verse number="15">Lássátok meg azért, hogy mi módon okkal járjatok, nem mint bolondok, hanem mint bölcsek.</verse>
				<verse number="16">Áron is megvegyétek az alkalmatosságot, mert a napok gonoszok.</verse>
				<verse number="17">Ezért ne legyetek esztelenek, hanem megértsétek, mi legyen az Úrnak akarata.</verse>
				<verse number="18">És meg ne részegedjetek bortól, miben kicsapongás van: hanem teljesedjetek be Szent Lélekkel,</verse>
				<verse number="19">beszélgetve egymás között zsoltárokban és dicséretekben, és lelki énekekben, énekelve és dicséretet mondva szívetekben az Úrnak.</verse>
				<verse number="20">Hálákat adva mindenkor mindenekért a mi Urunk Jézus Krisztusnak nevében az Istennek és Atyának.</verse>
				<verse number="21">Engedelmesek legyetek egymásnak Isten félelmében.</verse>
				<verse number="22">Ti, asszonyok, saját férjeteknek engedelmesek legyetek, mint az Úrnak.</verse>
				<verse number="23">Mert a férj feje a feleségének, mint a Krisztus is feje az egyháznak, és ugyanő megtartója a testnek.</verse>
				<verse number="24">De miképpen az egyház engedelmes a Krisztusnak, azonképpen az asszonyok is engedelmesek legyenek férjüknek mindenben.</verse>
				<verse number="25">Ti, férfiak, szeressétek a ti feleségeteket, miképpen a Krisztus is szerette az egyházat, és önmagát adta azért,</verse>
				<verse number="26">hogy azt megszentelje, megtisztítva a víznek fürdőjével az ige által,</verse>
				<verse number="27">hogy majd önmaga elé állítsa dicsőségben az egyházat, úgy, hogy azon ne legyen szeplő vagy folt vagy valami afféle, hanem hogy legyen szent és feddhetetlen.</verse>
				<verse number="28">Úgy kell a férfiaknak szeretni az ő feleségüket, mint az ő tulajdon testüket. Aki szereti az ő feleségét, önmagát szereti.</verse>
				<verse number="29">Mert soha senki az ő tulajdon testét nem gyűlölte, hanem táplálgatja és ápolgatja azt, miképpen az Úr is az egyházat.</verse>
				<verse number="30">Mert az ő testének tagjai vagyunk, az ő testéből és az ő csontjaiból valók.</verse>
				<verse number="31">Ezért elhagyja az ember atyját és anyját, és ragaszkodik az ő feleségéhez, és lesznek ketten egy testté.</verse>
				<verse number="32">Felette nagy titok ez: de én a Krisztusról és az egyházról szólok.</verse>
				<verse number="33">Hanem azért ti is egyenként, ki-ki az ő feleségét úgy szeresse, mint önmagát, az asszony pedig tisztelje a férjét.</verse>
			</chapter>
			<chapter number="6">
				<verse number="1">Ti, gyermekek, szót fogadjatok a ti szüleiteknek az Úrban, mert ez az igaz.</verse>
				<verse number="2">Tiszteld atyádat és anyádat (ami az első parancsolat ígérettel),</verse>
				<verse number="3">hogy jól legyen dolgod, és hosszú életű légy e földön.</verse>
				<verse number="4">Ti is, atyák, ne ingereljétek gyermekeiteket, hanem neveljétek azokat az Úr tanítása és intése szerint.</verse>
				<verse number="5">Ti, szolgák, engedelmesek legyetek a ti test szerint való uraitoknak félelemmel és rettegéssel, szíveteknek egyenességében, mint a Krisztusnak,</verse>
				<verse number="6">nem a szemnek szolgálva, mint akik embereknek akarnak tetszeni, hanem mint Krisztus szolgái, cselekedve az Istennek akaratát lélekből,</verse>
				<verse number="7">jó akarattal, mint akik az Úrnak szolgálnak és nem embereknek,</verse>
				<verse number="8">tudván, hogy ki-ki ami jót cselekszik, azt veszi az Úrtól, akár szolga legyen, akár szabad.</verse>
				<verse number="9">Ti is, urak, ugyanazt cselekedjétek velük, elhagyva a fenyegetést, tudva, hogy a ti Uratok is mennyben van, és személyválogatás nincsen őnála.</verse>
				<verse number="10">Végezetre, atyámfiai, legyetek erősek az Úrban, és az ő hatalmas erejében.</verse>
				<verse number="11">Öltözzétek föl az Isten minden fegyverét, hogy megállhassatok az ördögnek minden ravaszságával szemben.</verse>
				<verse number="12">Mert nem vér és test ellen van nékünk tusakodásunk, hanem a fejedelemségek ellen, a hatalmasságok ellen, ez élet sötétségének világbírói ellen, a gonoszság lelkei ellen, melyek a magasságban vannak.</verse>
				<verse number="13">Ezért vegyétek föl az Istennek minden fegyverét, hogy ellenállhassatok ama gonosz napon, és mindent elvégezve megállhassatok.</verse>
				<verse number="14">Álljatok hát elő, körülövezve derekatokat igazlelkűséggel és felöltözve az igazságnak páncélját,</verse>
				<verse number="15">felsaruzva lábaitokat a békesség evangéliumának készségével.</verse>
				<verse number="16">Mindezekhez fölvéve a hitnek pajzsát, amellyel ama gonosznak minden tüzes nyilát kiolthatjátok.</verse>
				<verse number="17">Az üdvösség sisakját is fölvegyétek és a Léleknek kardját, amely az Isten beszéde.</verse>
				<verse number="18">Minden imádsággal és könyörgéssel imádkozva minden időben a Lélek által, és ugyanígy vigyázzatok teljes állhatatossággal és könyörgéssel minden szentekért,</verse>
				<verse number="19">énérettem is, hogy adassék nékem szó, ha számat megnyitom, hogy bátorsággal ismertessem meg az evangélium titkát,</verse>
				<verse number="20">amelyért követséget viselek láncok között, hogy bátran szóljak arról, amiképpen kell szólanom.</verse>
				<verse number="21">Hogy pedig ti is megtudjátok dolgaimat, hogy mit cselekszem, mindent megismertet veletek Tükhikosz, a szeretett atyafi és hű szolga az Úrban,</verse>
				<verse number="22">kit éppen azért küldöttem hozzátok, hogy megismerjétek a mi dolgainkat, és megvigasztalja a ti szíveteket.</verse>
				<verse number="23">Békesség az atyafiaknak és szeretet hittel együtt az Atya Istentől és az Úr Jézus Krisztustól!</verse>
				<verse number="24">A kegyelem legyen mindazokkal, akik szeretik a mi Urunk Jézus Krisztust romlatlanságban. Ámen.</verse>
			</chapter>
		</book>
		<book number="50">
			<chapter number="1">
				<verse number="1">Pál és Timóteus, Jézus Krisztus szolgái, minden szenteknek a Krisztus Jézusban, akik Filippiben vannak, a püspökökkel és diakónusokkal egyetemben:</verse>
				<verse number="2">Kegyelem néktek és békesség Istentől, a mi Atyánktól és az Úr Jézus Krisztustól.</verse>
				<verse number="3">Hálát adok az én Istenemnek, minden rólatok való megemlékezésemben,</verse>
				<verse number="4">mindenkor minden könyörgésemben mindannyiotokért nagy örömmel könyörgök,</verse>
				<verse number="5">mert részt vettetek az evangélium ügyében az első naptól fogva mind ez ideig.</verse>
				<verse number="6">Mert meg vagyok győződve arról, hogy aki elkezdte bennetek a jó dolgot, elvégezi a Krisztus Jézusnak napjáig.</verse>
				<verse number="7">Mert méltó, hogy én így gondolkodjak felőletek, hiszen szívemben hordalak titeket, mint akik mind az én fogságomban, mind az evangéliumnak oltalmazásában és bizonyításában mindnyájan részestársaim vagytok a nékem adott kegyelemben.</verse>
				<verse number="8">Mert bizonyságom az Isten, hogy mennyire vágyakozom mindnyájatok után a Krisztus Jézus szerelmében.</verse>
				<verse number="9">És azért imádkozom, hogy a ti szeretetetek még jobban-jobban bővölködjék ismeretben és minden értelmességben;</verse>
				<verse number="10">hogy megítélhessétek, hogy mi a rossz, és mi a jó; hogy legyetek tiszták és botlás nélkül valók a Krisztusnak napjára;</verse>
				<verse number="11">hogy beteljetek az igazságnak gyümölcsével, melyet Jézus Krisztus teremt az Isten dicsőségére és magasztalására.</verse>
				<verse number="12">Tudtotokra akarom pedig adni, atyámfiai, hogy az én dolgaim inkább előmenetelére lettek az evangéliumnak;</verse>
				<verse number="13">annyira, hogy a Krisztusban híressé lett az én fogságom a testőrség egész házában és mindenki előtt;</verse>
				<verse number="14">és többen az Úrban való atyafiak közül bízva az én fogságomban, nagyobb bátorsággal merik szólni az igét.</verse>
				<verse number="15">Némelyek ugyan irigységből és versengésből is, de mások jóakaratból is hirdetik a Krisztust.</verse>
				<verse number="16">Némelyek versengésből prédikálják a Krisztust, nem tiszta lélekkel, és azt hiszik, hogy fogságom nyomorúságait így megnövelik;</verse>
				<verse number="17">de mások szeretetből, mert tudják, hogy én az evangéliumnak oltalmazására rendeltettem.</verse>
				<verse number="18">Mert mit mondjak? Csakhogy minden módon, akár színből, akár szívből, a Krisztus prédikáltatik: és én ennek örülök, sőt örülni is fogok.</verse>
				<verse number="19">Mert tudom, hogy ez nékem üdvösségemre lesz a ti könyörgésetek és Jézus Krisztus Lelkének segedelme által,</verse>
				<verse number="20">aszerint az esengő várakozásom és reménységem szerint, hogy semmiben meg nem szégyenülök, hanem mint mindenkor, úgy most is nagy bátorsággal fog magasztaltatni Krisztus az én testemben, akár életem, akár halálom által.</verse>
				<verse number="21">Mert nékem az élet Krisztus, és a meghalás nyereség.</verse>
				<verse number="22">De ha e testben való életem munkámat gyümölcsözteti: hogy melyiket válasszam, meg sem mondhatom.</verse>
				<verse number="23">Mert szorongattatom e kettő között, kívánok elköltözni és a Krisztussal lenni; mert ez sokkal inkább jobb,</verse>
				<verse number="24">de e testben megmaradnom szükségesebb érettetek.</verse>
				<verse number="25">És ebben bízva tudom, hogy megmaradok és együtt maradok mindnyájatokkal a ti hitben való gyarapodásotokra és örömötökre;</verse>
				<verse number="26">hogy bőven dicsekedhessetek velem Krisztus Jézusban, amikor újból megjelenek nálatok.</verse>
				<verse number="27">Ezért a Krisztus evangéliumához méltóan viseljétek magatokat, hogy akár odamegyek, és látlak titeket, akár távol vagyok, azt halljam dolgaitok felől, hogy egy lélekben, egy érzéssel küzdötök az evangélium hitéért;</verse>
				<verse number="28">és meg nem ijedtek semmi miatt az ellenségek előtt: mert ami nekik a veszedelem jele, az nektek az üdvösségé, és ez az Istentől van.</verse>
				<verse number="29">Mert néktek adatott az a kegyelem a Krisztusért, hogy ne csak higgyetek őbenne, hanem szenvedjetek is őérette:</verse>
				<verse number="30">mert ugyanolyan harcot vívtok, mint amilyet láttatok nálam, és most hallotok felőlem.</verse>
			</chapter>
			<chapter number="2">
				<verse number="1">Ha tehát helye van Krisztusban az intésnek, ha helye van a szeretet vigasztalásának, ha helye van a Lélekben való közösségnek, ha helye van a szívnek és könyörületességnek,</verse>
				<verse number="2">akkor teljesítsétek be az én örömömet, hogy egyetértésben, ugyanazon szeretettel viseltetvén egymás iránt, egy érzésben, ugyanazon akarattal törekedjetek.</verse>
				<verse number="3">Semmit nem cselekedjetek versengésből, sem hiábavaló dicsőségből, hanem alázatosan tartsátok egymást különbnek magatoknál.</verse>
				<verse number="4">Ne nézze senki csak a maga hasznát, hanem a másokét is.</verse>
				<verse number="5">Ezért az az indulat legyen bennetek, mely volt a Krisztus Jézusban is,</verse>
				<verse number="6">aki mikor Istennek formájában volt, nem tekintette zsákmánynak azt, hogy ő az Istennel egyenlő,</verse>
				<verse number="7">hanem önmagát megüresítette, szolgai formát vett föl, emberekhez hasonlóvá lett.</verse>
				<verse number="8">És mikor olyan lett, mint egy ember, megalázta magát, engedelmes volt a halálig, mégpedig a keresztfának haláláig.</verse>
				<verse number="9">Ezért az Isten is felmagasztalta őt, és oly nevet ajándékozott neki, amely minden név fölött való;</verse>
				<verse number="10">hogy a Jézus nevére minden térd meghajoljon, mennyeieké, földieké és föld alatt valóké.</verse>
				<verse number="11">És minden nyelv vallja, hogy Jézus Krisztus Úr az Atya Isten dicsőségére.</verse>
				<verse number="12">Ezért, szerelmeseim, amiképpen mindenkor engedelmeskedtetek, nemcsak az én jelenlétemben, hanem sokkal inkább most, a távollétemben, félelemmel és rettegéssel munkálkodjatok üdvösségeteken;</verse>
				<verse number="13">mert Isten az, aki munkálja bennetek mind az akarást, mind a tetteket jó kedvéből.</verse>
				<verse number="14">Mindent zúgolódások és versengések nélkül cselekedjetek,</verse>
				<verse number="15">hogy feddhetetlenek és tiszták legyetek, Istennek szeplőtlen gyermekei az elfordult és elvetemedett nemzetség közepette, akik között fényletek, mint csillagok e világon.</verse>
				<verse number="16">Életnek beszédét mutassátok nékik; hogy dicsekedhessem majd a Krisztus napján, hogy nem futottam hiába, sem nem fáradtam hiába.</verse>
				<verse number="17">De ha kiontatom is italáldozatként a ti hitetek áldozatánál és papi szolgálatánál, mégis örülök, és együtt örülök mindnyájatokkal.</verse>
				<verse number="18">Azonképpen ti is örüljetek, és örüljetek együtt velem.</verse>
				<verse number="19">Reménykedem pedig az Úr Jézusban, hogy Timóteust rövidesen elküldöm hozzátok, hogy én is felviduljak, meghallva a dolgaitokat.</verse>
				<verse number="20">Mert nincsen velem senki más, aki olyan lelkületű volna, mint ő, aki igazán szívén viselné dolgaitokat.</verse>
				<verse number="21">Mert mindenki a maga hasznát keresi, nem a Krisztus Jézusét.</verse>
				<verse number="22">Az ő kipróbált voltát pedig ismeritek, hogy miképpen atyjával a gyermek, úgy szolgálta ő velem együtt az evangélium ügyét.</verse>
				<verse number="23">Ezért remélem, hogy elküldöm őt tüstént, mihelyst meglátom saját dolgaim állását,</verse>
				<verse number="24">és bízom az Úrban, hogy magam is csakhamar el fogok menni.</verse>
				<verse number="25">De azért szükségesnek tartom, hogy Epafroditoszt, az én atyámfiát és munkatársamat és bajtársamat, aki nektek követetek és szükségemben áldozatot hozó szolgátok, hazaküldjem hozzátok,</verse>
				<verse number="26">mivelhogy vágyva vágyott mindnyájatok után, és gyötrődött amiatt, hogy meghallottátok, hogy ő beteg volt.</verse>
				<verse number="27">Mert bizony beteg volt, halálhoz közel; de az Isten megkönyörült rajta, nemcsak őrajta, hanem rajtam is, hogy szomorúság ne jöjjön szomorúságomra.</verse>
				<verse number="28">Ezért hamarabb küldtem őt haza, hogy ha majd meglátjátok őt, ismét örüljetek, és nékem is kisebb legyen a szomorúságom.</verse>
				<verse number="29">Fogadjátok azért őt az Úrban teljes örömmel; és az ilyeneket megbecsüljétek:</verse>
				<verse number="30">mert a Krisztus dolgáért jutott majdnem halálra, kockára tette életét, hogy kárpótoljon engem azért, hogy ti nem lehettetek szolgálatomra.</verse>
			</chapter>
			<chapter number="3">
				<verse number="1">Továbbá atyámfiai, örüljetek az Úrban. Ugyanazokat írni nektek én nem restellem, titeket pedig megerősít.</verse>
				<verse number="2">Őrizkedjetek az ebektől, őrizkedjetek a gonosz munkásoktól, őrizkedjetek a megmetéltektől,</verse>
				<verse number="3">mert mi vagyunk a körülmetélkedés, akik lélekben szolgálunk az Istennek, és a Krisztus Jézusban dicsekedünk, és nem a testben bizakodunk:</verse>
				<verse number="4">jóllehet énnékem van bizakodásom test szerint is.</verse>
				<verse number="5">Körülmetéltettem nyolcadnapon, Izrael nemzetségéből, Benjámin törzséből való vagyok, zsidókból való zsidó, törvény tekintetében farizeus,</verse>
				<verse number="6">buzgóság tekintetében az egyházat üldöző, a törvénybeli igazság tekintetében feddhetetlen voltam.</verse>
				<verse number="7">De ami nékem egykor nyereség volt, azokat a Krisztusért kárnak ítéltem.</verse>
				<verse number="8">Sőt most még inkább kárnak ítélek mindent az én Uram, Jézus Krisztus ismeretének gazdagsága miatt: akiért mindent kárba veszni hagytam, és szemétnek ítélek, hogy a Krisztust megnyerjem,</verse>
				<verse number="9">és találtassam őbenne, mint akinek nincsen saját igazsága a törvényből, hanem igazsága van a Krisztusban való hit által, Istentől való igazsága a hit alapján:</verse>
				<verse number="10">hogy megismerjem őt és feltámadásának erejét, és szenvedéseiben is részesüljek, hasonlóan az ő halálához;</verse>
				<verse number="11">hogy így eljuthassak a halottak feltámadására.</verse>
				<verse number="12">Nem mondom, hogy már elértem, vagy hogy már tökéletes vagyok, de igyekszem, hogy elérjem azt, amiért megragadott engem a Krisztus Jézus.</verse>
				<verse number="13">Atyámfiai, én magamról nem gondolom, hogy már elértem volna ezt,</verse>
				<verse number="14">de egyet cselekszem, azokat, amelyek hátam mögött vannak, elfelejtve, azoknak pedig, amelyek előttem vannak, nekidőlve, célegyenest igyekszem az Istennek a Krisztus Jézusban onnét felülről való elhívása jutalmára.</verse>
				<verse number="15">Mi, akik ezért tökéletesek vagyunk, így gondolkodjunk: és ha valamit másképpen gondoltok, az Isten azt is ki fogja jelenteni néktek:</verse>
				<verse number="16">csakhogy, amire már eljutottunk, abban ugyanazon szabály szerint járjunk el, ugyanazon értelemben legyünk.</verse>
				<verse number="17">Legyetek követőim, atyámfiai, és figyeljetek azokra, akik úgy járnak, amiképpen mi néktek példátok vagyunk.</verse>
				<verse number="18">Mert sokan járnak másképpen, akikről sokszor mondtam néktek, most pedig sírva is mondom, hogy a Krisztus keresztjének ellenségei;</verse>
				<verse number="19">akiknek végük veszedelem, akiknek istenük a hasuk, és akiknek dicsőségük gyalázatukban van, mert mindig a földiekkel törődnek.</verse>
				<verse number="20">Mert a mi országunk a mennyekben van, ahonnét a megtartó Úr Jézus Krisztust is várjuk;</verse>
				<verse number="21">aki megváltoztatja majd a mi nyomorúságos testünket, hogy hasonló legyen az ő dicsőséges testéhez az ő hatalmas munkája szerint, mely által maga alá is vethet mindeneket.</verse>
			</chapter>
			<chapter number="4">
				<verse number="1">Ezért, szerelmes atyámfiai, akik után úgy vágyakozom, ti az én örömöm és koronám vagytok, ekképpen álljatok meg az Úrban, én szerelmeseim!</verse>
				<verse number="2">Evódiát és Szüntükhét is intem, hogy értsenek egyet az Úrban.</verse>
				<verse number="3">Igen, kérlek téged is, igaz szolgatársam, légy segítségül ezeknek, mint akik az evangélium dolgában együtt viaskodtak velem és Kelemennel és ama többi munkatársaimmal, akiknek nevei föl vannak írva az élet könyvében.</verse>
				<verse number="4">Örüljetek az Úrban mindenkor; ismét mondom, örüljetek!</verse>
				<verse number="5">A ti szelídlelkűségetek ismert legyen minden ember előtt. Az Úr közel!</verse>
				<verse number="6">Semmi felől ne aggódjatok, hanem imádságotokban és könyörgésetekben minden alkalommal hálaadással tárjátok fel kívánságaitokat az Isten előtt.</verse>
				<verse number="7">És az Istennek békessége, mely minden értelmet felülhalad, meg fogja őrizni szíveiteket és gondolataitokat a Krisztus Jézusban.</verse>
				<verse number="8">Továbbá, atyámfiai, amik csak igazak, amik csak tisztességesek, amik csak igazságosak, amik csak tiszták, amik csak kedvesek, amik csak jó hírűek; ha van valami erény, és ha van valami dicséret, ezekről gondolkodjatok.</verse>
				<verse number="9">Azt cselekedjétek, amiket tanultatok, elfogadtatok, hallottatok és láttatok is tőlem; és a békesség Istene veletek lesz.</verse>
				<verse number="10">Felette igen örültem pedig az Úrban, hogy újból gondoskodhattok rólam, melyre azelőtt is gondoltatok, de nem volt rá alkalmatok.</verse>
				<verse number="11">Nem szűkölködésem miatt mondom, mert én megtanultam, hogy megelégedjem azzal, amim van.</verse>
				<verse number="12">Tudok megaláztatni és tudok bővölködni is; mindent és mindig ismerek: jóllakást és éhezést, bővölködést és szűkölködést.</verse>
				<verse number="13">Mindenre van erőm a Krisztusban, aki engem megerősít.</verse>
				<verse number="14">Mindazáltal jól tettétek, hogy nyomorúságomban részesekké lettetek.</verse>
				<verse number="15">Tudjátok pedig ti is, filippibeliek, hogy az evangélium hirdetésének kezdetén, mikor Macedóniából kimentem, egyetlen egyház sem volt részes velem a kölcsönös adásban és vevésben, csak ti egyedül:</verse>
				<verse number="16">mert már Thesszalonikában is, egyszer is, másszor is küldtetek nékem szükségemre.</verse>
				<verse number="17">Nem mintha kívánnám az ajándékot; hanem kívánom azt a gyümölcsöt, mely sokasodik a ti hasznotokra.</verse>
				<verse number="18">Megkaptam pedig mindent, és bővölködöm; beteltem, mióta megkaptam Epafroditosztól, amit küldtetek, mint kedves jó illatot, kellemes, tetsző áldozatot az Istennek.</verse>
				<verse number="19">Az én Istenem pedig be fogja tölteni minden szükségeteket az ő gazdagsága szerint, dicsőségesen a Krisztus Jézusban.</verse>
				<verse number="20">Az Istennek pedig és a mi Atyánknak dicsőség mindörökkön-örökké. Ámen.</verse>
				<verse number="21">Köszöntsetek minden szentet a Krisztus Jézusban. Köszöntenek titeket az atyafiak, akik velem vannak.</verse>
				<verse number="22">Köszöntenek titeket minden szentek, mindeneknek felette pedig a császár udvarából valók.</verse>
				<verse number="23">A mi Urunk Jézus Krisztusnak kegyelme legyen mindnyájatokkal! Ámen.</verse>
			</chapter>
		</book>
		<book number="51">
			<chapter number="1">
				<verse number="1">Pál, Jézus Krisztusnak apostola Isten akaratából és Timóteus atyafi.</verse>
				<verse number="2">A Kolosséban levő szenteknek és hívő atyafiaknak a Krisztusban: Kegyelem néktek és békesség Istentől, a mi Atyánktól és az Úr Jézus Krisztustól.</verse>
				<verse number="3">Hálát adunk az Istennek és a mi Urunk Jézus Krisztus Atyjának mindenkor értetek könyörögvén,</verse>
				<verse number="4">mivelhogy hallottuk a ti hiteteket a Krisztus Jézusban és a szeretetet, amellyel minden szentek iránt vagytok,</verse>
				<verse number="5">a mennyekben néktek eltett reménységért, amelyet már előbb hallottatok az igazság beszédében, amely az evangélium:</verse>
				<verse number="6">mely eljutott hozzátok, miképpen az egész világra is, és gyümölcsöt terem, úgy, mint nálatok is attól a naptól fogva, melyen hallottátok és megismertétek az Isten kegyelmét igazán:</verse>
				<verse number="7">úgy ahogy tanultátok is Epafrásztól, a mi szerelmes szolgatársunktól, aki hív szolgája érettetek a Krisztusnak,</verse>
				<verse number="8">és aki el is beszélte nékünk a ti Lélekben való szereteteteket.</verse>
				<verse number="9">Azért mi is, attól a naptól fogva, hogy ezeket hallottuk, nem szűnünk meg érettetek imádkozni és kérni, hogy betöltessetek az Isten akaratának megismerésével minden lelki bölcsességben és értelemben,</verse>
				<verse number="10">hogy járjatok méltóan az Úrhoz, teljes tetszésére, minden jó cselekedettel gyümölcsöt teremjetek, és növekedjetek az Isten megismerésében.</verse>
				<verse number="11">Az ő dicsőséges hatalma erősítsen meg benneteket, és segítségével kitartóak és hosszútűrők legyetek örömmel.</verse>
				<verse number="12">Hálákat adván az Atyának, ki alkalmassá tett minket a szentek örökségében való részvételre a világosságban,</verse>
				<verse number="13">aki megszabadított minket a sötétség hatalmából, és általvitt az ő szerelmes Fiának országába;</verse>
				<verse number="14">akiben a mi váltságunk van az ő vére által, bűneinknek bocsánata.</verse>
				<verse number="15">Aki képe a láthatatlan Istennek, és minden teremtmény előtt született.</verse>
				<verse number="16">Mert őbenne teremtetett minden, ami van a mennyekben és a földön, láthatók és láthatatlanok, akár királyi székek, akár uraságok, akár fejedelemségek, akár hatalmasságok; minden általa és őreá nézve teremtetett;</verse>
				<verse number="17">ő előbb volt mindennél, és minden őbenne áll fenn.</verse>
				<verse number="18">Ő a feje a testnek, az egyháznak: aki a kezdet, elsőszülött a halottak közül; hogy mindenekben ő legyen az első.</verse>
				<verse number="19">Mert tetszett az Atyának, hogy őbenne lakozzék az egész teljesség,</verse>
				<verse number="20">és hogy általa békéltessen meg mindent magával, békességet szerezvén keresztjének vére által; általa mindent, ami csak van akár a földön, akár a mennyekben.</verse>
				<verse number="21">Titeket is, kik hajdan elidegenültek, és ellenségek voltatok gonosz cselekedetekben gyönyörködő értelmetek miatt, most mégis megbékéltetett</verse>
				<verse number="22">az ő emberi testében a halál által, hogy mint szenteket, tisztákat és feddhetetleneket állítson maga elé,</verse>
				<verse number="23">ha megmaradtok a hitben alaposan és erősen, és el nem távoztok az evangélium reménységétől, amelyet hallottatok, amely hirdettetett minden teremtménynek az ég alatt; és amelynek lettem én, Pál szolgájává.</verse>
				<verse number="24">Most örülök értetek való szenvedéseimnek, és a magam részéről betöltöm azt testemben, ami híja van a Krisztus szenvedéseinek, az ő testéért, ami az egyház,</verse>
				<verse number="25">melynek lettem én szolgájává az Isten elhívása szerint, amelyet nékem adott értetek, hogy betöltsem az Isten igéjét.</verse>
				<verse number="26">Tudniillik azt a titkot, mely el volt rejtve ősidők és nemzetségek óta, most pedig megjelentetett az ő szentjeinek,</verse>
				<verse number="27">akikkel az Isten meg akarta ismertetni azt, hogy milyen nagy a pogányok között eme titok dicsőségének gazdagsága, az tudniillik, hogy a Krisztus közöttetek van, a dicsőségnek ama reménysége.</verse>
				<verse number="28">Akit mi prédikálunk, intve és tanítva minden embert teljes bölcsességgel, hogy minden embert tökéletessé tegyünk a Krisztus Jézusban,</verse>
				<verse number="29">erre igyekszem és ezért küzdök az ő ereje szerint, mely bennem hatalmasan munkálkodik.</verse>
			</chapter>
			<chapter number="2">
				<verse number="1">Mert akarom, hogy tudtotokra legyen, hogy milyen nagy tusakodásom van érettetek és azokért, kik Laodiceában vannak és mindazokért, akik nem láttak engem személy szerint e testben;</verse>
				<verse number="2">hogy vigasztalást kapjon szívük, egybekötve a szeretetben, és hogy eljussanak az értelem meggyőződésének teljes gazdagságára, az Isten és az Atya és a Krisztus ama titkának megismerésére,</verse>
				<verse number="3">amelyben van a bölcsességnek és ismeretnek minden kincse elrejtve.</verse>
				<verse number="4">Ezt pedig azért mondom, hogy valaki titeket rá ne szedjen hitegető beszéddel.</verse>
				<verse number="5">Mert jóllehet testben távol vagyok tőletek, mindazáltal lélekben veletek vagyok, örülve és látva köztetek a jó rendet és Krisztusba vetett hiteteknek erősségét.</verse>
				<verse number="6">Azért, amiképpen befogadtátok a Krisztus Jézust, az Urat, akképpen járjatok őbenne,</verse>
				<verse number="7">meggyökerezve és tovább épülve őbenne és megerősödve a hitben, ahogyan arra megtaníttattatok, és amiben bővölködtök hálaadással.</verse>
				<verse number="8">Vigyázzatok, hogy senki ne legyen, aki benneteket foglyul ejt bölcselkedéssel és üres csalással, mely emberek rendelése szerint, a világ elemi tanításai szerint és nem a Krisztus szerint való.</verse>
				<verse number="9">Mert őbenne lakozik az istenségnek egész teljessége testileg,</verse>
				<verse number="10">és ti őbenne vagytok beteljesedve, aki feje minden fejedelemségnek és hatalmasságnak;</verse>
				<verse number="11">akiben körül is vagytok metélve kéz nélkül való körülmetéléssel, levetkőzve az érzéki bűnök testét a Krisztus körülmetélésében,</verse>
				<verse number="12">eltemettetve vele együtt a keresztségben, és vele egyetemben fel is támadtok az Isten erejébe vetett hit által, aki feltámasztotta őt a halálból.</verse>
				<verse number="13">És titeket, kik holtak voltatok a bűnökben és a testetek körülmetéletlenségében, vele együtt életre kelt megbocsátva minden bűnötöket,</verse>
				<verse number="14">azáltal, hogy eltörölte a parancsolatokban ellenünk szóló kézírást, amely ellenünkre volt nekünk, és azt eltette az útból, odaszegezve azt a keresztfára,</verse>
				<verse number="15">lefegyverezte a fejedelmeket és a hatalmasságokat, őket bátran mutogatta, diadalt vett rajtuk abban.</verse>
				<verse number="16">Ezért senki se ítéljen meg titeket evésért vagy ivásért, ünnep, újhold vagy szombat dolgában,</verse>
				<verse number="17">melyek csak árnyékai a következendő dolgoknak, de a valóság a Krisztusé.</verse>
				<verse number="18">Senki se vegye el tőletek a pálmát, mert kedvét találja alázatoskodásban és az angyalok tisztelésében, amelyeket nem látott, olyanokat tudakozva, ok nélkül felfuvalkodva testének értelmével,</verse>
				<verse number="19">és nem ragaszkodik a Főhöz, aki által az egész test, a kapcsok és kötelek segítségével van egybeszerkesztve, és növekedik az Isten szerint való növekedéssel.</verse>
				<verse number="20">Ha meghalva a Krisztussal, megszabadultatok e világ elemi tanításaitól, miért terhelitek magatokat efféle rendelésekkel, mintha e világban élők volnátok,</verse>
				<verse number="21">hogy tudniillik: „Ne fogd meg, meg se kóstold, még csak ne is illesd!“</verse>
				<verse number="22">(ezek azért vannak rendelve, hogy elfogyasszuk őket), az emberek parancsolatai és tanításai szerint.</verse>
				<verse number="23">Ezek bölcsességnek látszanak ugyan a maguk választotta istentiszteletben és alázatoskodásban, és a test gyötrésében, de nincs bennük semmi becsülnivaló, mivelhogy a test hízlalására valók.</verse>
			</chapter>
			<chapter number="3">
				<verse number="1">Ezért ha feltámadtatok a Krisztussal, az odafennvalókat keressétek, ahol a Krisztus van, az Istennek jobbján ülve,</verse>
				<verse number="2">az odafennvalókkal törődjetek, ne a földiekkel.</verse>
				<verse number="3">Mert meghaltatok, és a ti éltetek el van rejtve Krisztussal együtt az Istenben.</verse>
				<verse number="4">Amikor Krisztus, a mi életünk, meg fog jelenni, akkor majd ti is, ővele együtt, megjelentek dicsőségben.</verse>
				<verse number="5">Öljétek meg azért földi tagjaitokat: paráznaságot, tisztátalanságot, bujaságot, gonosz kívánságot és a fösvénységet, ami bálványimádás,</verse>
				<verse number="6">melyek miatt eljön Isten haragja az engedetlenség fiaira,</verse>
				<verse number="7">melyekben ti is jártatok régen, mikor azokban éltetek.</verse>
				<verse number="8">Most pedig vessétek el magatoktól mindezeket: haragot, indulatot, gonoszságot és szátokból a káromkodást és gyalázatos beszédet.</verse>
				<verse number="9">Ne hazudjatok egymás ellen, mivelhogy levetkőztétek amaz óembert az ő cselekedeteivel együtt,</verse>
				<verse number="10">és felöltöttétek amaz új embert, akinek megújulása van annak képmása szerint való ismeretre, aki teremtette azt,</verse>
				<verse number="11">ahol nincs többé görög és zsidó, körülmetélkedés és körülmetéletlenség, idegen, szkíta, szolga, szabad, hanem minden és mindenekben Krisztus.</verse>
				<verse number="12">Öltsetek magatokra ezért mint az Istennek választottai, szentek és szeretettek, könyörületes szívet, jóságosságot, alázatosságot, szelídséget, hosszútűrést.</verse>
				<verse number="13">Viseljétek el egymást, és bocsássatok meg kölcsönösen egymásnak, ha valakinek valaki ellen panasza volna; miképpen a Krisztus is megbocsátott néktek, akképpen ti is.</verse>
				<verse number="14">Mindezeknek fölébe pedig öltsétek föl a szeretetet, mert az a tökéletességnek kötele.</verse>
				<verse number="15">És az Istennek békessége uralkodjék a ti szívetekben, amelyre el is hívattatok egy testben; és háládatosak legyetek.</verse>
				<verse number="16">A Krisztusnak beszéde lakozzék bennetek gazdagon, minden bölcsességben; tanítsátok és intsétek egymást zsoltárokkal, dicséretekkel, lelki énekekkel, hálával zengedezvén a ti szívetekben az Úrnak.</verse>
				<verse number="17">És mindent, amit csak cselekedtek szóval vagy tettel, mindent az Úr Jézusnak nevében cselekedjetek, hálát adván az Istennek és Atyának őáltala.</verse>
				<verse number="18">Ti, asszonyok, engedelmeskedjetek férjeteknek, amiképpen illik az Úrban.</verse>
				<verse number="19">Ti, férfiak, szeressétek feleségeteket, és ne legyetek irántuk keserű kedvűek.</verse>
				<verse number="20">Ti, gyermekek, fogadjatok szót szüleiteknek mindenben; mert ez kedves az Úrnak.</verse>
				<verse number="21">Ti, atyák, ne bosszantsátok gyermekeiteket, hogy kétségbe ne essenek.</verse>
				<verse number="22">Ti, szolgák, fogadjatok szót mindenben test szerint való uraitoknak, nem a szemnek szolgálva, mint akik embereknek akarnak tetszeni, hanem szíveteknek egyenessége szerint, félve az Istent.</verse>
				<verse number="23">És ha valamit tesztek, lélekből cselekedjétek, mint akik az Úrnak teszik és nem embereknek,</verse>
				<verse number="24">tudva, hogy ti az Úrtól veszitek az örökségnek jutalmát: mert az Úr Krisztusnak szolgáltok.</verse>
				<verse number="25">Aki pedig igazságtalanságot cselekszik, igazságtalanságának jutalmát veszi; és nincsen személyválogatás.</verse>
			</chapter>
			<chapter number="4">
				<verse number="1">Ti, urak, ami igazságos és méltányos, azt szolgáitoknak adjátok meg, tudva, hogy néktek is van Uratok mennyekben.</verse>
				<verse number="2">Legyetek állhatatosak és éberek az imádságban, ügyelve a hálaadásra.</verse>
				<verse number="3">Imádkozzatok egyszersmind érettünk is, hogy az Isten nyissa meg előttünk az ige ajtaját, hogy szólhassuk a Krisztus titkát, amelyért fogoly is vagyok,</verse>
				<verse number="4">hogy nyilvánvalóvá tegyem azt úgy, amint nékem szólnom kell.</verse>
				<verse number="5">Bölcsen viseljétek magatokat a kívülállókkal, a jó alkalmat áron is megváltva.</verse>
				<verse number="6">A ti beszédetek mindig kellemes legyen, sóval fűszerezett; hogy tudjátok, hogy mi módon kell néktek kinek-kinek megfelelnetek.</verse>
				<verse number="7">Minden dolgaimat megismerteti majd veletek Tükhikosz, a szeretett atyafi és hív szolga és szolgatárs az Úrban,</verse>
				<verse number="8">akit éppen amiatt küldtem hozzátok, hogy megismerje dolgaitokat, és megvigasztalja szíveteket,</verse>
				<verse number="9">Onézimosszal együtt, a hű és szeretett atyafival, aki tiközületek való; minden itt való dolgot megismertetnek ők veletek.</verse>
				<verse number="10">Köszönt titeket Arisztarkhosz, az én fogolytársam és Márk, a Barnabás unokatestvére (akitől parancsolatokat vettetek: ha hozzátok megy, fogadjátok őt szívesen)</verse>
				<verse number="11">és Jézus, kit Jusztusznak is hívnak, akik a zsidók közül valók: csak ezek azok a munkatársaim az Isten országában, akik nékem vigasztalásomra voltak.</verse>
				<verse number="12">Köszönt titeket Epafrász, aki tiközületek való, Krisztusnak szolgája, mindenkor tusakodva érettetek imádságaiban, hogy megállhassatok tökéletesen és teljes meggyőződéssel az Istennek minden akaratában.</verse>
				<verse number="13">Mert bizonyságot teszek őfelőle, hogy sokat fárad értetek és azokért, kik Laodiceában és Hierápoliszban vannak.</verse>
				<verse number="14">Köszönt titeket Lukács, ama szeretett orvos és Démász.</verse>
				<verse number="15">Köszöntsétek az atyafiakat, akik Laodiceában vannak és Nimfást és a gyülekezetet, amely az ő házánál van.</verse>
				<verse number="16">És mikor felolvastatik nálatok e levél, cselekedjétek meg, hogy a laodiceaiak gyülekezetében is felolvastassék, és hogy a Laodiceából érkező levelet ti is olvassátok fel.</verse>
				<verse number="17">És mondjátok meg Arkhipposznak: Vigyázz a szolgálatra, melyre vállalkoztál az Úrban, hogy azt betöltsed!</verse>
				<verse number="18">A köszöntés a saját kezemmel, a Páléval van írva. Emlékezzetek meg az én bilincseimről! A kegyelem veletek. Ámen.</verse>
			</chapter>
		</book>
		<book number="52">
			<chapter number="1">
				<verse number="1">Pál, Szilvánusz és Timóteus a thesszalonikai gyülekezetnek, az Atya Istenben és az Úr Jézus Krisztusban: Kegyelem néktek és békesség Istentől, a mi Atyánktól és az Úr Jézus Krisztustól.</verse>
				<verse number="2">Hálát adunk Istennek mindenkor mindnyájatokért, megemlékezve rólatok imádságunkban.</verse>
				<verse number="3">Szüntelenül emlegetjük Isten, a mi Atyánk előtt a ti hitetek munkáját, szereteteteknek fáradozását és a mi Urunk Jézus Krisztus felől való reménységeteknek állhatatosságát,</verse>
				<verse number="4">tudva, hogy ti, Istentől szeretett atyámfiai, ki vagytok választva.</verse>
				<verse number="5">A mi evangéliumhirdetésünk nálatok nemcsak szavakban állt, hanem isteni erőkben, Szentlélekben és teljes bizonyosságban. Hiszen tudjátok, hogyan éltünk közöttetek a ti érdeketekben.</verse>
				<verse number="6">Ti pedig a mi követőinkké lettetek és az Úréi, befogadva az igét sokféle szorongattatás között, a Szentlélek örömével.</verse>
				<verse number="7">Úgyhogy Macedóniában és Akhájában valamennyi hívőnek példaképévé lettetek.</verse>
				<verse number="8">Mert nemcsak Macedóniába és Akhájába zendült ki tőletek az Úr beszéde, hanem mindenhová híre terjedt a ti Istenbe vetett hiteteknek, úgyhogy szükségtelen is erről beszélnünk.</verse>
				<verse number="9">Hiszen ők maguk mondják el rólunk, hogyan fogadtatok minket, és miként tértetek meg Istenhez a bálványoktól, hogy az élő Istennek szolgáljatok,</verse>
				<verse number="10">és várjátok az ő Fiát, Jézust a mennyből, akit feltámasztott a halálból, és megszabadít minket az eljövendő haragtól.</verse>
			</chapter>
			<chapter number="2">
				<verse number="1">Magatok is tudjátok, atyámfiai, hogy nem hiába jártunk nálatok.</verse>
				<verse number="2">Noha előbb szenvedésben és bántalmazásban volt részünk Filippiben — amint azt ti is tudjátok —, Istentől bátorságot kaptunk, hogy közöttetek is hirdessük Isten evangéliumát sok tusakodás közben.</verse>
				<verse number="3">Mert a mi igehirdetésünk nem megtévesztésből, sem tisztátalan szándékból, sem álnokságból ered,</verse>
				<verse number="4">hanem Isten méltatott minket arra, hogy ránk bízza az evangéliumot. Ezért nem úgy hirdetjük azt, hogy embereknek, hanem hogy Istennek tetszését keressük, aki megvizsgálja szívünket.</verse>
				<verse number="5">Hiszen tudjátok, soha nem lépünk fel sem hízelgő beszéddel, sem leplezett kapzsisággal. Isten erre a tanú!</verse>
				<verse number="6">Emberektől való dicsőítést sem kerestünk, sem tőletek, sem másoktól.</verse>
				<verse number="7">Bár mint Krisztus apostolai érvényesíthettük volna tekintélyünket, mégis olyan szívélyesek voltunk köztetek, mint az anya, aki gyermekét dajkálja.</verse>
				<verse number="8">Így megkedvelve titeket, készek voltunk közölni veletek nemcsak Isten evangéliumát, hanem a magunk lelkét is, annyira megszerettünk titeket.</verse>
				<verse number="9">Emlékezhettek, atyámfiai, fáradozásunkra és vesződségünkre, mert éjjel-nappal munkálkodva hirdettük nektek Isten evangéliumát, hogy senkit meg ne terheljünk közületek.</verse>
				<verse number="10">Tanúk vagytok rá és az Isten, hogy milyen szentül, igazán és feddhetetlenül éltünk közöttetek, akik hisztek.</verse>
				<verse number="11">Azt is tudjátok, hogy mint az atya gyermekeit, úgy intettünk és buzdítottunk egyenként mindnyájatokat,</verse>
				<verse number="12">és kérve kértünk, hogy Istenhez méltóan viseljétek magatokat, aki az ő országába és dicsőségébe hív titeket.</verse>
				<verse number="13">Ezért mi is szüntelenül hálát adunk Istennek, hogy ti befogadva Istennek általunk hirdetett beszédét, nem úgy fogadtátok, mint emberek beszédét, hanem mint Isten beszédét (hiszen valóban az!), amely munkálkodik is bennetek, akik hisztek.</verse>
				<verse number="14">Mert ti, atyámfiai, követői lettetek az Isten gyülekezeteinek, amelyek Júdeában vannak a Krisztus Jézusban, mivel ti ugyanúgy szenvedtetek saját honfitársaitoktól, mint azok a zsidóktól,</verse>
				<verse number="15">akik megölték az Úr Jézust és saját prófétáikat is, és minket is üldöznek, és Istennek sem tetszenek, és minden ember ellenségei,</verse>
				<verse number="16">akik megtiltják nekünk, hogy a pogányoknak prédikáljunk, hogy üdvözüljenek. Így teszik teljessé mindenkor bűneiket, de végül utolérte őket Isten haragja.</verse>
				<verse number="17">Mi pedig, testvéreim, miután elszakadtunk tőletek egy kevés időre — arcra, de nem szívre nézve —, annál buzgóbb vágyódással igyekeztünk arra, hogy szemtől szembe láthassunk titeket.</verse>
				<verse number="18">El is akartunk menni hozzátok, különösen én, Pál, egyszer is, kétszer is, de megakadályozott minket a sátán.</verse>
				<verse number="19">Mert kicsoda a mi reménységünk, örömünk és dicsekvésünk koronája, ha nem ti is, a mi Urunk Jézus Krisztus előtt az ő eljövetelekor?</verse>
				<verse number="20">Bizony ti vagytok a mi dicsőségünk és örömünk.</verse>
			</chapter>
			<chapter number="3">
				<verse number="1">Ezért, mivel már tovább nem viselhettük el, jónak ítéltük, hogy magunk maradjunk Athénban,</verse>
				<verse number="2">és elküldtük Timóteust, a mi atyánkfiát és Istennek szolgáját és munkatársunkat a Krisztus evangéliumának hirdetésében, hogy erősítsen titeket, és bátorítson hitetekben,</verse>
				<verse number="3">hogy senki meg ne tántorodjék a jelenlegi szorongattatások között, mert ti magatok is tudjátok, hogy erre rendeltettünk.</verse>
				<verse number="4">Mert amikor nálatok voltunk, már előre megmondtuk nektek, hogy szorongattatásban lesz részünk, és tudjátok, hogy úgy is volt.</verse>
				<verse number="5">Azért én is, mivel tovább már nem tudtam elviselni, elküldtem, hogy megismerjem a ti hiteteket, hogy nem kísértett-e meg valami módon a kísértő, és nem lett-e hiábavalóvá fáradozásunk.</verse>
				<verse number="6">Most pedig, hogy tőletek megérkezett hozzánk Timóteus, és örömhírt hozott nekünk a ti hitetek és szeretetetek felől és arról, hogy szívesen emlékeztek ránk, és látni kívántok minket, amint mi is titeket.</verse>
				<verse number="7">Így tehát hitetek által megvigasztalódtunk veletek kapcsolatban, atyámfiai, szorongattatásunk és szükségünk közepette,</verse>
				<verse number="8">mert szinte megelevenedünk, ha ti erősek vagytok az Úrban.</verse>
				<verse number="9">Hogyan is adhatnánk hálát Istennek értetek és mindazért az örömért, amellyel megörvendeztettetek minket Istenünk előtt,</verse>
				<verse number="10">amikor éjjel és nappal buzgón esedezünk, hogy megláthassunk titeket, és kipótoljuk hitetek hiányait?</verse>
				<verse number="11">Maga az Isten, a mi Atyánk és a mi Urunk Jézus Krisztus egyengesse utunkat hozzátok.</verse>
				<verse number="12">Titeket pedig gyarapítson az Úr, és gazdagítson az egymás iránt és mindenki iránt való szeretetben, ahogy mi is szeretünk titeket.</verse>
				<verse number="13">Tegye erőssé szíveteket, feddhetetlenné a szent életben a mi Istenünk és Atyánk előtt, amikor a mi Urunk Jézus Krisztus eljön minden szentjével együtt.</verse>
			</chapter>
			<chapter number="4">
				<verse number="1">Továbbá pedig kérünk titeket, atyámfiai, és intünk az Úr Jézusban, hogy amint tőlünk tanultátok, hogy mi módon kell Istennek tetsző módon élnetek, ebben egyre előbbre jussatok.</verse>
				<verse number="2">Mert tudjátok, hogy milyen parancsolatokat adtunk nektek az Úr Jézus által.</verse>
				<verse number="3">Mert az az Isten akarata, hogy szentté legyetek: tartózkodjatok a paráznaságtól,</verse>
				<verse number="4">mindenki szentül és tisztességesen éljen feleségével,</verse>
				<verse number="5">nem a kívánság szenvedélyével, mint a pogányok, akik nem ismerik Istent.</verse>
				<verse number="6">Senki se lépje át a törvényt, és ne károsítsa meg atyafiát, mert megítéli az Úr mindezeket, amint már mondtuk is nektek, és bizonyságot tettünk erről.</verse>
				<verse number="7">Mert nem tisztátalanságra, hanem szentségre hívott el minket Isten.</verse>
				<verse number="8">Aki azért ezeket megveti, nem embert vet meg, hanem az Istent, aki Szentlelkét is adja nektek.</verse>
				<verse number="9">Az atyafiúi szeretetről pedig nem is szükséges írnom nektek, mert titeket Isten maga tanított meg arra, hogy egymást szeressétek.</verse>
				<verse number="10">Sőt gyakoroljátok is ezt minden atyafi iránt, akik Macedóniában vannak. Kérünk is titeket, atyámfiai, hogy jussatok ebben előbbre.</verse>
				<verse number="11">Becsületbeli dolognak tartsátok, hogy csendes életet folytassatok, saját dolgaitokkal törődjetek, és saját kezetekkel dolgozzatok, amint ezt meghagytuk nektek.</verse>
				<verse number="12">A kívülállókkal tisztességesen viselkedjetek, és ne szoruljatok rá senkire.</verse>
				<verse number="13">Nem akarjuk, atyámfiai, hogy tudatlanok legyetek azok felől, akik elhunytak, és úgy gyászoljatok, mint a többiek, akiknek nincs reménységük.</verse>
				<verse number="14">Mert ahogyan hisszük, hogy Jézus meghalt és feltámadt, úgy Isten maga mellé veszi az elhunytakat Jézus által, vele együtt.</verse>
				<verse number="15">Mert ezt az Úr szavával mondjuk nektek, hogy mi, akik élünk, akik megmaradunk az Úr eljöveteléig, nem előzzük meg azokat, akik már elhunytak.</verse>
				<verse number="16">Mert maga az Úr riadóval, arkangyal szózatával és isteni harsonával leszáll a mennyből, és akkor feltámadnak először azok, akik a Krisztusban elhunytak.</verse>
				<verse number="17">Azután mi, akik élünk, akik megmaradunk, elragadtatunk azokkal együtt felhőn keresztül a magasba az Úr elé, és így mindenkor az Úrral leszünk.</verse>
				<verse number="18">Vigasztaljátok tehát egymást ezekkel a szavakkal.</verse>
			</chapter>
			<chapter number="5">
				<verse number="1">Az időpontokról és alkalmakról pedig, atyámfiai, nem szükséges írnom,</verse>
				<verse number="2">mert igen jól tudjátok, hogy az Úr napja úgy jön el, mint a tolvaj éjjel.</verse>
				<verse number="3">Mert amikor ezt mondják: „Békesség és biztonság“, akkor hirtelen veszedelem tör rájuk, mint a szülési fájdalom a terhes asszonyra, és semmiképpen meg nem menekülnek.</verse>
				<verse number="4">De ti, atyámfiai, nem vagytok sötétségben, hogy az a nap tolvajmódra lephetne meg titeket.</verse>
				<verse number="5">Ti mindnyájan a világosság fiai vagytok, és a nappal fiai; nem vagyunk az éjszakáé, sem a sötétségé!</verse>
				<verse number="6">Ne is aludjunk tehát, mint a többiek, hanem legyünk éberek és józanok.</verse>
				<verse number="7">Mert akik alusznak, éjjel alusznak, és akik részegek, éjjel részegednek meg.</verse>
				<verse number="8">Mi azonban nappaliak vagyunk, legyünk tehát éberek, magunkra öltve a hitnek és szeretetnek mellvasát és sisakként az üdvösség reménységét.</verse>
				<verse number="9">Mert Isten nem haragra rendelt minket, hanem arra, hogy elnyerjük az üdvösséget a mi Urunk Jézus Krisztus által,</verse>
				<verse number="10">aki meghalt értünk, hogy akár ébren vagyunk, akár alszunk, együtt éljünk vele.</verse>
				<verse number="11">Vigasztaljátok azért egymást, és építse egyik a másikat, ahogyan teszitek is.</verse>
				<verse number="12">Kérünk titeket, atyámfiai, hogy becsüljétek meg azokat, akik fáradoznak közöttetek, és elöljáróitok az Úrban, és intenek titeket,</verse>
				<verse number="13">és az ő munkájukért nagyon szeressétek őket. Egymással békességben éljetek!</verse>
				<verse number="14">Kérünk továbbá titeket, atyámfiai, intsétek azokat, akik nem vállalják Isten rendjét, bátorítsátok a csüggedőket, gyámolítsátok az erőtleneket, türelmesek legyetek mindenki iránt.</verse>
				<verse number="15">Vigyázzatok, hogy senki senkinek rosszért rosszal ne fizessen, hanem mindenkor a jóra törekedjetek egymás iránt és mindenki iránt.</verse>
				<verse number="16">Mindenkor örüljetek!</verse>
				<verse number="17">Szüntelen imádkozzatok!</verse>
				<verse number="18">Mindenért hálát adjatok, mert ez az Isten akarata a Krisztus Jézus által a számotokra.</verse>
				<verse number="19">A Lelket ki ne oltsátok!</verse>
				<verse number="20">A prófétálást meg ne vessétek!</verse>
				<verse number="21">Mindent vizsgáljatok meg, és ami jó, azt megtartsátok!</verse>
				<verse number="22">Mindenféle rossztól őrizkedjetek!</verse>
				<verse number="23">Maga pedig a békesség Istene szenteljen meg titeket teljesen, és őrizze meg egész valótokat, mind lelketeket, mind testeteket feddhetetlenül a mi Urunk Jézus Krisztus eljövetelére.</verse>
				<verse number="24">Hű az, aki elhívott titeket, és ő meg is cselekszi azt.</verse>
				<verse number="25">Atyámfiai, imádkozzatok értünk!</verse>
				<verse number="26">Köszöntsetek minden atyafit szent csókkal.</verse>
				<verse number="27">Kérve kérlek titeket az Úr nevében, hogy olvassátok fel ezt a levelet minden atyafi előtt.</verse>
				<verse number="28">A mi Urunk Jézus Krisztus kegyelme legyen veletek! Ámen.</verse>
			</chapter>
		</book>
		<book number="53">
			<chapter number="1">
				<verse number="1">Pál, Szilvánusz és Timóteus a thesszalonikai gyülekezetnek, Istenben, a mi Atyánkban és az Úr Jézus Krisztusban.</verse>
				<verse number="2">Kegyelem néktek és békesség, Istentől, a mi Atyánktól és az Úr Jézus Krisztustól.</verse>
				<verse number="3">Mindenkor hálaadással tartozunk Istennek, atyámfiai, érettetek, mégpedig méltán, mert hitetek felettébb növekedik, és mindnyájatokban gyarapszik az egymás iránti szeretet.</verse>
				<verse number="4">Úgyhogy mi magunk is dicsekszünk kitartásotokkal és hitetekkel az Isten gyülekezeteiben, amelyet minden üldöztetések és szorongattatások között elviseltek,</verse>
				<verse number="5">bizonyságaként Isten igazságos ítéletének, hogy méltónak ítéltessetek Isten országára, amelyért szenvedtek is.</verse>
				<verse number="6">Mert igazságos dolog az Isten előtt, hogy szorongattatással fizessen azoknak, akik titeket szorongatnak,</verse>
				<verse number="7">nektek pedig, akik velünk együtt szorongattattok nyugalommal, amikor megjelenik az Úr Jézus az égből hatalmas angyalaival,</verse>
				<verse number="8">lángoló tűzben. Akkor megítéli azokat, akik nem ismerik az Istent, és akik nem engedelmeskednek a mi Urunk Jézus Krisztus evangéliumának,</verse>
				<verse number="9">akik örök pusztulással fognak lakolni távol az Úrtól és hatalmának dicsőségétől</verse>
				<verse number="10">azon a napon, amikor majd eljön, hogy megdicsőüljön az ő szentjeiben, és csodálják híveiben, ahogyan ti is hittetek bizonyságtételünknek.</verse>
				<verse number="11">Ezért imádkozunk is mindenkor értetek, hogy a mi Istenünk méltónak tartson titeket az elhívásra, és töltsön be titeket a jóban való teljes gyönyörűséggel és a hitnek cselekedeteivel,</verse>
				<verse number="12">hogy megdicsőüljön bennetek a mi Urunk Jézus Krisztus neve, és ti is őbenne, a mi Istenünknek és az Úr Jézus Krisztusnak kegyelméből.</verse>
			</chapter>
			<chapter number="2">
				<verse number="1">Kérünk pedig titeket, atyámfiai, hogy a mi Urunk Jézus Krisztus eljövetele és a hozzá való összegyűjtésünk dolgában</verse>
				<verse number="2">elhamarkodottan meg ne inogjatok ítélőképességetekben, félre ne vezessen titeket valamiféle kinyilatkoztatás, tanítás vagy nekünk tulajdonított levél, mintha itt volna már az Úr napja.</verse>
				<verse number="3">Ne csaljon meg titeket senki semmiképpen, mert az a nap nem jön el addig, amíg be nem következik a hittől való elszakadás, és meg nem jelenik a törvénytipró, a kárhozat fia,</verse>
				<verse number="4">aki ellene támad, és fölébe emeli magát mindannak, amit Istennek vagy imádandónak mondanak, sőt maga ül be Isten templomába, és azt állítja, hogy ő Isten.</verse>
				<verse number="5">Nem emlékeztek, hogy mindezt megmondtam nektek, amikor nálatok voltam?</verse>
				<verse number="6">Azt is tudjátok, most mi tartja vissza, hogy majd a maga idejében jelenjék meg.</verse>
				<verse number="7">Működik ugyan már a törvénytiprás titkos bűne, csakhogy annak, aki azt most még visszatartja, félre kell állnia az útból.</verse>
				<verse number="8">És akkor fog megjelenni a törvénytipró, akit az Úr megöl szája leheletével, és megsemmisít dicsőséges eljövetelével.</verse>
				<verse number="9">Annak megjelenése a sátán munkája a hazugság minden hatalmával, jeleivel és csodáival</verse>
				<verse number="10">és a gonoszságnak mindenféle csalásával, azok romlására, akik elvesznek, mert nem voltak hajlandók szeretni az igazságot, hogy üdvözüljenek.</verse>
				<verse number="11">Ezért Isten súlyos tévelygést bocsát rájuk, hogy a hazugságnak higgyenek.</verse>
				<verse number="12">Így mindazok ítélet alá kerülnek, akik nem hittek az igazságnak, hanem az igazságtalanságban gyönyörködtek.</verse>
				<verse number="13">Mi pedig mindenkor hálaadással tartozunk Istennek érettetek, atyámfiai, akiket szeret az Úr, hogy kezdettől fogva kiválasztott titeket Isten az üdvösségre, a Lélek által való megszentelésben és az igazság hitében,</verse>
				<verse number="14">amire elhívott titeket a mi evangéliumunk által, hogy részesüljetek a mi Urunk Jézus Krisztus dicsőségében.</verse>
				<verse number="15">Ezért, atyámfiai, legyetek állhatatosak, és tartsátok meg azokat a tanításokat, amelyeket akár beszédünkből, akár levelünkből tanultatok.</verse>
				<verse number="16">Maga pedig a mi Urunk Jézus Krisztus és Isten, a mi Atyánk, aki szeretett minket, és kegyelméből örök vigasztalással és jó reménységgel ajándékozott meg,</verse>
				<verse number="17">vigasztalja meg a ti szíveteket, és erősítsen meg titeket jó szóban és cselekedetben egyaránt.</verse>
			</chapter>
			<chapter number="3">
				<verse number="1">Végül imádkozzatok értünk, atyámfiai, hogy az Úr beszéde terjedjen és megdicsőüljön, ahogyan közöttetek is,</verse>
				<verse number="2">és hogy megmeneküljünk az alkalmatlan és gonosz emberektől. Mert nem mindenkié a hit!</verse>
				<verse number="3">De hű az Úr, aki megerősít titeket, és megőriz a gonosztól.</verse>
				<verse number="4">Bízunk az Úrban, hogy megteszitek és meg is fogjátok tenni mindazt, amit meghagytunk nektek.</verse>
				<verse number="5">Az Úr pedig vezérelje szíveteket az Isten iránt való szeretetre és a Krisztus iránti hűségre.</verse>
				<verse number="6">A mi Urunk Jézus Krisztus nevében meghagyjuk nektek, atyámfiai, hogy tartsátok távol magatoktól azokat az atyafiakat, akik nem rendesen élnek, nem a szerint a tanítás szerint, amelyet tőlünk kaptak.</verse>
				<verse number="7">Magatok is tudjátok, hogyan kell minket követnetek, mert mi nem viselkedtünk közöttetek rendetlenül.</verse>
				<verse number="8">Senkinek kenyerét ingyen nem ettük, hanem vesződséggel és fáradsággal éjjel-nappal dolgoztunk, hogy közöttetek senkinek se legyünk terhére.</verse>
				<verse number="9">Nem azért, mintha nem volna rá jogunk, hanem hogy magunkat például állítsuk elétek, hogy minket kövessetek.</verse>
				<verse number="10">Mert amikor nálatok voltunk, azt rendeltük nektek, hogy ha valaki nem akar dolgozni, ne is egyék.</verse>
				<verse number="11">Mert azt halljuk, hogy közületek egyesek rendetlenül élnek, nem dolgoznak, hanem haszontalan dolgokat cselekszenek.</verse>
				<verse number="12">Az ilyeneknek meghagyjuk, és kérjük őket a mi Urunk Jézus Krisztusban, hogy csendesen munkálkodva a maguk kenyerét egyék.</verse>
				<verse number="13">Ti pedig, atyámfiai, meg ne restüljetek a jó cselekvésében.</verse>
				<verse number="14">Ha pedig valaki nem engedelmeskedik e levélben írt tanításnak, azt jegyezzétek meg, kerüljétek társaságát, hogy megszégyenüljön,</verse>
				<verse number="15">de ne tartsátok ellenségnek, hanem intsétek, mint atyafit.</verse>
				<verse number="16">Maga pedig a békességnek Ura adjon nektek mindenkor minden tekintetben békességet. Az Úr legyen mindnyájatokkal!</verse>
				<verse number="17">A köszöntést én, Pál írom saját kezemmel, ami ismertetőjegye minden levelemnek. Így írok.</verse>
				<verse number="18">A mi Urunk Jézus Krisztus kegyelme mindnyájatokkal! Ámen.</verse>
			</chapter>
		</book>
		<book number="54">
			<chapter number="1">
				<verse number="1">Pál, Jézus Krisztus apostola a mi Istenünknek és Jézus Krisztusnak, a mi reménységünknek megbízatása alapján,</verse>
				<verse number="2">Timóteusnak, hitben az én igazi fiamnak: Kegyelem, irgalmasság és békesség Istentől, a mi Atyánktól és Krisztus Jézustól, a mi Urunktól.</verse>
				<verse number="3">Macedóniába menetelemkor kértelek téged, hogy maradj Efezusban, és mondd meg némelyeknek, hogy ne tanítsanak hamisan,</verse>
				<verse number="4">ne foglalkozzanak mesékkel és vég nélküli nemzetségtáblázatokkal, amelyek inkább vitákat támasztanak, mint Istenben való épülést hit által.</verse>
				<verse number="5">A parancsolat végcélja pedig a tiszta szívből, jó lelkiismeretből és igaz hitből való szeretet.</verse>
				<verse number="6">Ezektől némelyek eltértek, és hiábavaló fecsegésre hajlottak,</verse>
				<verse number="7">akik törvénytanítók akarnak lenni, de nem értik sem amiket beszélnek, sem amiket bizonygatnak.</verse>
				<verse number="8">Tudjuk pedig, hogy a törvény jó, ha valaki a törvénynek megfelelően él vele,</verse>
				<verse number="9">és megérti, hogy a törvény nem az igazért adatott, hanem a törvénytiprókért és engedetlenekért, az istentelenekért és bűnösökért, a gonoszokért, a latrokért, az apa- és anyagyilkosért, az emberölőkért,</verse>
				<verse number="10">a paráznákért, a fajtalankodókért, emberrablókért, hazugokért, hamisan esküvőkért és mindazért, ami az egészséges tanítással ellenkezik,</verse>
				<verse number="11">amely a boldog Isten evangéliuma, amely rám bízatott.</verse>
				<verse number="12">Hálát adok Jézus Krisztusnak, a mi Urunknak, hogy engem megerősített, hűnek tartott, és szolgálatra rendelt,</verse>
				<verse number="13">bár előbb istenkáromló, üldöző és erőszakos voltam, de könyörült rajtam, mert hitetlenségemben tudatlanul cselekedtem,</verse>
				<verse number="14">de túláradt rajtam a mi Urunknak kegyelme a Krisztus Jézusban való hittel és szeretettel.</verse>
				<verse number="15">Igaz beszéd ez, és elfogadásra méltó, hogy Krisztus Jézus azért jött a világra, hogy megtartsa a bűnösöket, akik között én vagyok az első.</verse>
				<verse number="16">De azért könyörült rajtam, hogy Jézus Krisztus elsősorban bennem mutassa meg vég nélküli türelmét, hogy példaképe legyek azoknak, akik majd hisznek benne, és örök életet nyernek.</verse>
				<verse number="17">Az örökkévaló királynak, a halhatatlan, láthatatlan, egyedül bölcs Istennek tisztesség és dicsőség örökkön-örökké! Ámen.</verse>
				<verse number="18">Arra intelek téged, fiam, Timóteus, hogy a rád vonatkozó korábbi prófétálás értelmében harcold meg a nemes harcot,</verse>
				<verse number="19">megtartva a hitet és a jó lelkiismeretet, amelyet némelyek elvetettek, és így a hit dolgában hajótörést szenvedtek.</verse>
				<verse number="20">Ezek közül való Hümenaiosz és Alexandrosz, akiket átadtam a sátánnak, hogy tanulják meg, hogy ne káromolják Istent.</verse>
			</chapter>
			<chapter number="2">
				<verse number="1">Arra kérlek mindenekelőtt, hogy tartsatok könyörgéseket, imádságokat, esedezéseket, hálaadásokat minden emberért,</verse>
				<verse number="2">királyokért és minden feljebbvalóért, hogy csendes és nyugodalmas életet éljünk, teljes istenfélelemmel és tisztességgel,</verse>
				<verse number="3">mert ez jó és kedves a mi megtartó Istenünk előtt,</verse>
				<verse number="4">aki azt akarja, hogy minden ember üdvözüljön és az igazság megismerésére eljusson.</verse>
				<verse number="5">Mert egy az Isten, és egy a közbenjáró Isten és az emberek között: az ember Krisztus Jézus,</verse>
				<verse number="6">aki önmagát adta váltságul mindenkiért, tanúként az Istentől rendelt időben.</verse>
				<verse number="7">Erre rendelt engem Isten, hogy igehirdető és apostol legyek (igazságot szólok, nem hazudok), hogy hitre és igazságra tanítsam a pogányokat.</verse>
				<verse number="8">Azt akarom azért, hogy a férfiak mindenütt tiszta kezeket emelve föl, harag és kételkedés nélkül imádkozzanak.</verse>
				<verse number="9">Hasonlóképen az asszonyok tisztességes öltözetben, szemérmesen és mértékletesen ékesítsék magukat, ne hajfonatokkal, arannyal vagy gyöngyökkel vagy drága öltözékkel,</verse>
				<verse number="10">hanem amint illik az istenfélelmét valló asszonyokhoz: jó cselekedetekkel.</verse>
				<verse number="11">Az asszony csendben tanuljon, teljes engedelmességgel.</verse>
				<verse number="12">A tanítást pedig nem engedem meg az asszonynak, sem azt, hogy a férfin uralkodjék, hanem legyen csendességben.</verse>
				<verse number="13">Mert Ádám teremtetett először, azután Éva.</verse>
				<verse number="14">Nem Ádámot vezette félre a kísértő, hanem az asszonyt, aki bűnbe esett.</verse>
				<verse number="15">Mégis üdvözül, ha gyermekeket szül, és megmarad a hitben, szeretetben és a szent élet tisztaságában.</verse>
			</chapter>
			<chapter number="3">
				<verse number="1">Igaz beszéd ez: ha valaki püspökségre törekszik, nemes munkát kíván.</verse>
				<verse number="2">Szükséges tehát, hogy a püspök feddhetetlen legyen, egyfeleségű férfi, józan, megfontolt, vendégszerető, tanításra alkalmas,</verse>
				<verse number="3">nem iszákos, nem erőszakoskodó, hanem szelíd, viszálykodást kerülő, nem pénzsóvár,</verse>
				<verse number="4">aki a maga háza népét jól vezeti, gyermekeit engedelmességben és tisztességben neveli.</verse>
				<verse number="5">Mert ha valaki a maga háza népét nem tudja vezetni, hogyan visel gondot Isten egyházára?</verse>
				<verse number="6">Ne legyen újonnan megtért ember, nehogy fölfuvalkodva az ördög ítéletére jusson.</verse>
				<verse number="7">Szükséges, hogy a kívülállóknak is jó véleményük legyen róla, nehogy megszólják, és az ördög csapdájába essék.</verse>
				<verse number="8">Hasonlóképen a diakónusok is tisztességesek legyenek, ne kétszínűek, se borisszák, se haszonlesők,</verse>
				<verse number="9">akiknél megvan a hit titka tiszta lelkiismerettel.</verse>
				<verse number="10">De ezeket is előbb meg kell vizsgálni, csak azután szolgáljanak, ha feddhetetlenek.</verse>
				<verse number="11">Feleségük hasonlóképen legyen tisztességes, nem rágalmazó, hanem józan, mindenben hűséges.</verse>
				<verse number="12">A diakónusok egyfeleségű férfiak legyenek, akik gyermekeiket és házuk népét jól vezetik.</verse>
				<verse number="13">Akik jól szolgálnak, köztiszteletben részesülnek, és bizodalmat nyernek a Jézus Krisztusban való hitben.</verse>
				<verse number="14">Ezeket abban a reménységben írom neked, hogy nemsokára hozzád megyek,</verse>
				<verse number="15">de ha késnék, legalább tudod, hogyan kell viselkedned Isten házában, amely az élő Isten egyháza, az igazság oszlopa és erőssége.</verse>
				<verse number="16">Minden bizonnyal nagy az istenfélő élet titka: aki megjelent testben, azt igazolta a Lélek, meglátták az angyalok, hirdették a pogányok között, világszerte hittek benne, fölment a dicsőségbe.</verse>
			</chapter>
			<chapter number="4">
				<verse number="1">A Lélek pedig világosan mondja, hogy az utolsó időkben némelyek elszakadnak a hittől, megtévesztő lelkekre és ördögök tanítására figyelnek</verse>
				<verse number="2">hazugok képmutatásának hatására, akik meg vannak bélyegezve saját lelkiismeretükben.</verse>
				<verse number="3">Ezek tiltják a házasságot, és tartózkodást követelnek bizonyos ételektől, amelyeket pedig Isten azért teremtett, hogy hálaadással éljenek velük a hívők, és akik megismerték az igazságot.</verse>
				<verse number="4">Mert Isten minden teremtménye jó, ha hálaadással élnek vele,</verse>
				<verse number="5">mert megszenteli Isten igéje és az imádság.</verse>
				<verse number="6">Ha ezeket tanítod az atyafiaknak, Krisztus Jézus jó szolgája leszel, aki a hitnek és igaz tanításnak igéivel táplálkozik, amelyet követtél.</verse>
				<verse number="7">A szentségtelen és vénasszonyos meséket pedig utasítsd el. Gyakorold magad inkább az istenfélelemben.</verse>
				<verse number="8">A test gyakorlásának kevés a haszna, de az istenfélelem mindenre hasznos, mert megvan benne a jelenvaló és eljövendő életnek ígérete.</verse>
				<verse number="9">Igaz beszéd ez, és méltó, hogy mindenképen elfogadjuk.</verse>
				<verse number="10">Azért fáradunk és küzdünk, mert reménységünket az élő Istenbe vetettük, aki minden embernek üdvözítője, kiváltképpen a hívőknek.</verse>
				<verse number="11">Ezeket hirdesd és tanítsd!</verse>
				<verse number="12">Senki se vessen meg fiatal korod miatt, de légy is a hívőknek példája beszédben, magaviseletben, szeretetben, hitben, tisztaságban.</verse>
				<verse number="13">Amíg odaérek, legyen gondod a felolvasásra, az intésre és a tanításra.</verse>
				<verse number="14">Ne hanyagold el a benned lévő kegyelmi ajándékot, amelyben prófétai ige és a gyülekezet elöljáróinak kézrátétele által részesültél.</verse>
				<verse number="15">Ezekről gondoskodjál, ezekben élj, hogy előrehaladásod nyilvánvalóvá legyen mindenki előtt.</verse>
				<verse number="16">Legyen gondod önmagadra és a tanításra, maradj meg ezekben, mert ha ezt teszed, megmented mind magadat, mind hallgatóidat.</verse>
			</chapter>
			<chapter number="5">
				<verse number="1">Idősebb férfit ne dorgálj meg, hanem csak intsed, mint atyádat, az ifjabbat, mint atyádfiát,</verse>
				<verse number="2">az idősebb asszonyokat, mint anyádat, az ifjabbakat, mint húgaidat, teljes tisztasággal.</verse>
				<verse number="3">Az özvegyasszonyokat, akik valóban özvegyek, tiszteld.</verse>
				<verse number="4">Ha pedig valamelyik özvegyasszonynak gyermekei vagy unokái vannak, tanulják meg, hogy elsősorban a maguk háza iránt tanúsítsanak szeretetet, és szüleiknek hálával fizessenek, mert ez szép és kedves Isten előtt.</verse>
				<verse number="5">A valóban özvegy és magára hagyott asszony pedig reménységét Istenbe veti, és kitartóan imádkozik és könyörög éjjel és nappal.</verse>
				<verse number="6">A kicsapongó élve is halott.</verse>
				<verse number="7">Ezeket hirdesd, hogy feddhetetlenek legyenek.</verse>
				<verse number="8">Ha pedig valaki az övéiről és háza népéről nem visel gondot, a hitet megtagadta, és rosszabb a hitetlennél.</verse>
				<verse number="9">Az özvegyasszonyok közé ne válasszatok hatvan éven alulit és csak olyat, aki egy férfi felesége volt,</verse>
				<verse number="10">akinek jó cselekedetei közismertek: gyermekeket nevelt, vendégszerető volt, a szentek lábát megmosta, a nyomorultakon segített, és mindenféle jó cselekedetre kész volt.</verse>
				<verse number="11">A fiatalabb özvegyasszonyokat pedig mellőzd, mert ha Krisztus ellenére való érzéki vágy fogja el őket, férjhez akarnak menni.</verse>
				<verse number="12">Ezek ítéletben részesülnek, mert ígéretüket megszegték.</verse>
				<verse number="13">Egyszersmind dologkerülők, megszokják a házról házra való járkálást, sőt nemcsak dologkerülők, hanem fecsegők is és más dolgába avatkozók, és olyanokat beszélnek, amiket nem kellene.</verse>
				<verse number="14">Azt akarom tehát, hogy a fiatalabbak férjhez menjenek, gyermekeket szüljenek, háztartást vezessenek, és semmiféle alkalmat ne adjanak az ellenségnek gyalázkodásra.</verse>
				<verse number="15">Mert némelyek már a sátánhoz húznak.</verse>
				<verse number="16">Ha egy hívő férfinak vagy nőnek özvegy rokonai vannak, segítse azokat, hogy ne terheljék meg a gyülekezetet, hogy az az egyedül maradt özvegyeket segíthesse.</verse>
				<verse number="17">A gyülekezet jó vezetőit kettős megbecsülésben kell részesíteni, főképpen azokat, akik az igehirdetésben és tanításban fáradoznak.</verse>
				<verse number="18">Mert azt mondja az Írás: „a cséplő ökörnek ne kösd be a száját!“ és „méltó a munkás a maga bérére“.</verse>
				<verse number="19">A gyülekezet elöljárója ellen vádat ne fogadj el, csak „két vagy három tanú szavára“.</verse>
				<verse number="20">A vétkeseket mindenki előtt fedd meg, hogy a többi elrettenjen.</verse>
				<verse number="21">Kérve kérlek az Istenre és Krisztus Jézusra és a választott angyalokra, hogy ezeket tartsd meg előítélet nélkül, semmit se tégy részrehajlásból.</verse>
				<verse number="22">A kézrátételt ne hamarkodd el, ne légy részes mások bűnében, tisztán őrizd meg magadat!</verse>
				<verse number="23">Ne csak vizet igyál, hanem élj egy kevés borral, gyomrodra és gyakori gyengélkedésedre való tekintettel.</verse>
				<verse number="24">Egyeseknek a bűnei nyilvánvalóak, és előttük mennek ítéletre, másokat pedig hátul követnek.</verse>
				<verse number="25">Hasonlóképen a jó cselekedetek is nyilvánvalóak, amelyek pedig nem, azok sem titkolhatóak el.</verse>
			</chapter>
			<chapter number="6">
				<verse number="1">Akik iga alatt vannak, mint szolgák, urukat teljes tiszteletre méltóknak tartsák, hogy miattuk Isten nevét és a tanítást ne káromolják.</verse>
				<verse number="2">Akiknek pedig hívő uruk van, azokat ne becsüljék le, hanem annál inkább szolgáljanak nekik, hiszen atyafiak, hívők és szeretettek, akik jó cselekedetekben buzgólkodnak. Ezeket tanítsd és hirdesd!</verse>
				<verse number="3">Ha valaki másként tanít, és nem követi a mi Urunk Jézus Krisztus egészséges igéjét és az istenfélelem szerint való tanítást,</verse>
				<verse number="4">az felfuvalkodott, aki semmit sem ért, hanem vitatkozások és szóharcok betege, amiből csak irigység, viszálykodás, istenkáromlás, rosszindulatú gyanúsítás származik.</verse>
				<verse number="5">Megbomlott elméjű és az igazságtól megfosztott emberek hiábavaló torzsalkodása mindez, akik az istenfélelmet nyerészkedésnek tekintik.</verse>
				<verse number="6">De valóban nagy nyereség az istenfélelem megelégedéssel,</verse>
				<verse number="7">mert semmit sem hoztunk a világra, világos, hogy ki sem vihetünk semmit,</verse>
				<verse number="8">de ha van élelmünk és ruházatunk, elégedjünk meg vele.</verse>
				<verse number="9">Akik pedig meg akarnak gazdagodni, kísértésbe, csapdába és sok esztelen és káros kívánságba esnek, amelyek az embert veszedelembe és romlásba döntik.</verse>
				<verse number="10">Mert minden rossznak gyökere a pénz szerelme, amely után sóvárogva egyesek eltévelyednek a hittől, és sok fájdalmat okoznak önmaguknak.</verse>
				<verse number="11">Te pedig, Isten embere, ezeket kerüld. Ellenben kövesd az igazságot, az istenfélelmet, a hitet, a szeretetet, a békességes tűrést, a szelídséget.</verse>
				<verse number="12">Harcold meg a hitnek szép harcát, nyerd el az örök életet, amelyre elhívattál, és amelyről vallást tettél szép hitvallással sok tanú előtt.</verse>
				<verse number="13">Meghagyom neked Isten színe előtt, aki életet ad mindennek, és Krisztus Jézus előtt, aki bizonyságot tett Poncius Pilátus előtt azzal a szép hitvallással,</verse>
				<verse number="14">hogy tartsd meg a parancsolatot mocsoktalanul, feddhetetlenül a mi Urunk Jézus Krisztus megjelenéséig,</verse>
				<verse number="15">amelyet a maga idejében megmutat a boldog és egyedül hatalmas, a királyok királya és az uraknak Ura.</verse>
				<verse number="16">Egyedül övé a halhatatlanság, aki hozzáférhetetlen világosságban lakik, akit az emberek közül senki sem látott, nem is láthat, akinek tisztesség és örökkévaló hatalom! Ámen.</verse>
				<verse number="17">Azoknak pedig, akik gazdagok e világon, mondd meg, hogy ne fuvalkodjanak fel, és ne reménykedjenek a bizonytalan gazdagságban, hanem az élő Istenben, aki bőségesen megad nekünk mindent megélhetésünkre.</verse>
				<verse number="18">Tegyenek jót, legyenek gazdagok a jó cselekedetekben, szívesen adakozzanak, és osszák meg javaikat másokkal,</verse>
				<verse number="19">és így a jövőt megalapozó kincset gyűjtsenek, hogy elnyerjék az örök életet.</verse>
				<verse number="20">Timóteus, őrizd meg, ami rád van bízva. Fordulj el a szentségtelen, üres beszédektől és a hamis tanítás ellenvetéseitől,</verse>
				<verse number="21">amelyet egyesek hirdetnek, és a hittől eltévelyedtek. Kegyelem legyen veled! Ámen.</verse>
			</chapter>
		</book>
		<book number="55">
			<chapter number="1">
				<verse number="1">Pál, Isten akaratából Jézus Krisztus apostola, a Krisztus Jézusban való élet ígérete szerint,</verse>
				<verse number="2">Timóteusnak, az én szeretett fiamnak: Kegyelem, irgalmasság, békesség az Atya Istentől és Krisztus Jézustól, a mi Urunktól.</verse>
				<verse number="3">Hálát adok Istennek, akinek őseimtől fogva tiszta lelkiismerettel szolgálok, hogy szüntelen gondolok rád könyörgéseimben éjjel és nappal,</verse>
				<verse number="4">és könnyhullatásodról emlékezve szeretnélek téged látni, hogy ez örömmel töltsön be.</verse>
				<verse number="5">Eszembe jutott ugyanis képmutatás nélküli hited, amely először nagyanyádban, Lóiszban és anyádban, Eunikében lakott, de meg vagyok győződve, hogy benned is.</verse>
				<verse number="6">Ezért emlékeztetlek téged, hogy szítsd fel Isten kegyelmi ajándékát, amely kézrátételem által benned van.</verse>
				<verse number="7">Mert nem a félelem lelkét adta nekünk az Isten, hanem az erőnek, szeretetnek és józanságnak lelkét.</verse>
				<verse number="8">Ne szégyelld tehát a mi Urunkról szóló bizonyságtételt, se engem, az ő foglyát, hanem velem együtt szenvedj az evangéliumért Istentől kapott erővel,</verse>
				<verse number="9">aki megtartott minket, és szent hívással elhívott, nem a mi cselekedeteink alapján, hanem saját végzése és kegyelme szerint, amelyet nekünk Krisztus Jézusban adott az idők kezdete előtt,</verse>
				<verse number="10">ami pedig most nyilvánvalóvá lett a mi Megtartónknak, Jézus Krisztusnak megjelenése által, aki legyőzte a halált, és világosságra hozta az életet és halhatatlanságot az evangélium által.</verse>
				<verse number="11">Ennek tett engem hírnökévé, apostolává és tanítójává.</verse>
				<verse number="12">Ezért szenvedem ezeket, de nem szégyellem, mert tudom, kinek hittem, és bizonyos vagyok abban, hogy ő a nála letett kincsemet megőrzi ama napra.</verse>
				<verse number="13">Az egészséges beszéd példájának tartsd, amit tőlem hallottál, a Krisztus Jézusban való hitben és szeretetben.</verse>
				<verse number="14">A rád bízott drága kincset őrizd meg a bennünk lakozó Szentlélek által.</verse>
				<verse number="15">Azt tudod, hogy az Ázsiában lévők mind elfordultak tőlem, közülük való Fügelosz és Hermogenész is.</verse>
				<verse number="16">Az Úr legyen irgalmas Onéziforosz háza népéhez, mert sokszor megvidámított engem, és bilincseimet nem szégyellte,</verse>
				<verse number="17">sőt amikor Rómában volt, buzgón keresett engem, és meg is talált.</verse>
				<verse number="18">Adja meg neki az Úr, hogy találjon irgalmasságot nála ama napon. És hogy milyen nagy szolgálatot tett Efezusban, azt te tudod a legjobban.</verse>
			</chapter>
			<chapter number="2">
				<verse number="1">Te azért, én fiam, erősödjél meg a Jézus Krisztusban való kegyelemben,</verse>
				<verse number="2">és amiket tőlem hallottál sok tanú előtt, azokat bízd hű emberekre, akik mások tanítására is alkalmasak lesznek.</verse>
				<verse number="3">Te pedig velem együtt a munka terhét hordozzad, mint Jézus Krisztus jó vitéze.</verse>
				<verse number="4">Egy harcos sem elegyedik bele az élet dolgaiba, hogy megnyerje annak tetszését, aki őt zsoldjába fogadta.</verse>
				<verse number="5">Ha pedig versenyez valaki, csak akkor nyer díjat, ha szabályszerűen küzd.</verse>
				<verse number="6">A dolgozó földművesnek kell a termésből először részesülnie.</verse>
				<verse number="7">Értsd meg, amit mondok. Az Úr adjon neked belátást mindenben.</verse>
				<verse number="8">Emlékezz arra, hogy Jézus Krisztus feltámadt a halálból, aki Dávid utóda az én evangéliumom szerint,</verse>
				<verse number="9">amelyért, mint egy gonosztevő, még fogságot is szenvedek, de Isten beszéde nincs bilincsbe verve!</verse>
				<verse number="10">Azért mindent elszenvedek a választottakért, hogy ők is elnyerjék a Jézus Krisztusban való üdvösséget örök dicsőséggel együtt.</verse>
				<verse number="11">Igaz beszéd ez: ha vele együtt meghaltunk, vele együtt fogunk élni.</verse>
				<verse number="12">Ha tűrünk, vele együtt fogunk uralkodni. Ha megtagadjuk, ő is megtagad minket.</verse>
				<verse number="13">Ha hűtlenek vagyunk, ő hű marad, mert ő magát nem tagadhatja meg.</verse>
				<verse number="14">Ezekre emlékeztesd, és kérve kérd őket az Úr színe előtt, hogy ne vitatkozzanak haszontalanul a hallgatók megrontására.</verse>
				<verse number="15">Igyekezz, hogy Isten előtt becsületesen megállj, mint olyan munkás, aki nem vall szégyent, aki helyesen fejtegeti az igazság beszédét.</verse>
				<verse number="16">A szentségtelen üres fecsegőket kerüld, mert ezek mind mélyebbre süllyednek az istentelenségben.</verse>
				<verse number="17">Beszédük, mint a rákos fekély terjed. Közülük való Hümenaiosz és Filétosz,</verse>
				<verse number="18">akik az igazság mellől eltévelyedtek, és azt mondják, hogy a feltámadás már megtörtént, és így feldúlják egyesek hitét.</verse>
				<verse number="19">Ám Istennek erős fundamentuma szilárdan áll, amelynek pecsétje ez: „ismeri az Úr az övéit, és álljon el a hamisságtól mindenki, aki Krisztus nevét vallja“.</verse>
				<verse number="20">Egy nagy házban pedig nemcsak arany- és ezüstedény van, hanem fából és cserépből való is. Amazokat megbecsülik, emezek pedig mindennapi használatra valók.</verse>
				<verse number="21">Aki tehát távol tartja magát ezektől az emberektől, megbecsült, megszentelt edény lesz, gazdájának hasznos, aki minden jó cselekedetre alkalmas.</verse>
				<verse number="22">Az ifjúkori kívánságokat pedig kerüld! Kövesd az igazságot, a hitet, a szeretetet, a békességet azokkal együtt, akik tiszta szívből segítségül hívják az Urat.</verse>
				<verse number="23">A botor és gyerekes vitatkozásokat pedig kerüld, hiszen tudod, hogy azok csak viszálykodást szülnek.</verse>
				<verse number="24">Az Úr szolgája pedig ne viszálykodjék, hanem legyen mindenkihez nyájas, tanításra alkalmas, türelmes,</verse>
				<verse number="25">aki szelíden fenyíti az ellenszegülőket, hátha Isten megadja nekik, hogy megtérve megismerjék az igazságot,</verse>
				<verse number="26">és kiszabaduljanak az ördög csapdájából, aki foglyul ejtette őket a maga akaratának teljesítésére.</verse>
			</chapter>
			<chapter number="3">
				<verse number="1">Azt pedig tudd meg, hogy az utolsó napokban nehéz idők következnek.</verse>
				<verse number="2">Az emberek önzők, kapzsik, kérkedők, kevélyek, káromkodók, szüleik iránt engedetlenek, hálátlanok, istentelenek,</verse>
				<verse number="3">szeretetlenek, kérlelhetetlenek, rágalmazók, mértéktelenek, kegyetlenek, a jónak nem kedvelői,</verse>
				<verse number="4">árulók, vakmerők, felfuvalkodottak lesznek, akik inkább a gyönyört, mint Istent szeretik.</verse>
				<verse number="5">Az ilyeneknél megvan az istenfélelem látszata, de megtagadják annak erejét. Ezeket kerüld.</verse>
				<verse number="6">Mert ezek közül valók azok, akik betolakodnak a házakba, és foglyul ejtik a bűnökkel megterhelt és sokféle kívánságtól űzött asszonykákat,</verse>
				<verse number="7">akik mindig tanulnak, de az igazság megismerésére soha el nem jutnak.</verse>
				<verse number="8">Ahogyan Jannész és Jambrész ellenálltak Mózesnek, úgy ezek is ellenállnak az igazságnak, romlott gondolkodású, a hit dolgában nem becsületes emberek.</verse>
				<verse number="9">De nem jutnak előbbre, mert esztelenségük nyilvánvaló lesz mindenki előtt, amint amazoké is az lett.</verse>
				<verse number="10">Te azonban követted az én tanításomat, életmódomat, szándékomat, hitemet, hosszútűrésemet, szeretetemet, türelmemet,</verse>
				<verse number="11">üldöztetéseimet, szenvedéseimet, amelyek Antiókhiában, Ikóniumban, Lisztrában értek. Micsoda üldöztetéseket szenvedtem el! De mindezekből megszabadított engem az Úr!</verse>
				<verse number="12">De hiszen mindenkit üldözni fognak, aki Krisztus Jézusban istenfélően akar élni.</verse>
				<verse number="13">A gonosz emberek és az ámítók még tovább mennek a gonoszságban, tévelyegve és másokat is megtévesztve.</verse>
				<verse number="14">De te maradj meg abban, amit tanultál, és amiről meggyőződtél, tudva, kitől tanultad.</verse>
				<verse number="15">Mert gyermekségedtől fogva ismered a szent írásokat, amelyek bölccsé tehetnek téged az üdvösségre a Krisztus Jézusban való hit által.</verse>
				<verse number="16">A teljes Írás Istentől ihletett, és hasznos a tanításra, a feddésre, a megjobbításra, az igazságban való nevelésre,</verse>
				<verse number="17">hogy az Isten embere alkalmas és a jó cselekvésére kész legyen.</verse>
			</chapter>
			<chapter number="4">
				<verse number="1">Kérlek azért Isten és Krisztus Jézus színe előtt, aki ítélni fog élőket és holtakat eljövetelekor az ő országában,</verse>
				<verse number="2">hogy hirdesd az igét, állj elő vele alkalmas és alkalmatlan időben, ints, fedj, buzdíts teljes béketűréssel és tanítással.</verse>
				<verse number="3">Mert lesz idő, amikor az egészséges tanítást nem fogják elviselni, hanem saját kívánságaik szerint szereznek maguknak tanítókat, akik kedvük szerint beszélnek,</verse>
				<verse number="4">és az igazságtól elfordítják fülüket, de a mesékhez odafordulnak.</verse>
				<verse number="5">De te józan légy mindenben, viseld el a bajokat, végezd az evangélista munkáját, és szolgálatodat teljesen betöltsd.</verse>
				<verse number="6">Mert én immár megáldoztatom, és az én elköltözésem ideje elérkezett.</verse>
				<verse number="7">Ama nemes harcot megharcoltam, futásomat elvégeztem, a hitet megtartottam.</verse>
				<verse number="8">Végezetül eltétetett nekem az igazság koronája, amelyet megad nekem az Úr, az igaz bíró ama napon, de nemcsak nekem, hanem mindazoknak is, akik vágyva várják az ő megjelenését.</verse>
				<verse number="9">Igyekezz mielőbb hozzám jönni,</verse>
				<verse number="10">mert Démász engem elhagyott a jelenvaló világhoz ragaszkodva, és elment Thesszalonikába, Kreszcensz Galáciába, Titusz pedig Dalmáciába.</verse>
				<verse number="11">Egyedül Lukács van velem. Márkot vedd magadhoz, és hozd magaddal, mert hasznát veszem a szolgálatban.</verse>
				<verse number="12">Tükhikoszt pedig Efezusba küldtem.</verse>
				<verse number="13">A köpenyemet, amelyet Tróászban Karposznál hagytam, jöttödben hozd el és a könyveket is, különösen a kéziratokat.</verse>
				<verse number="14">A rézműves Alexandrosz sok bajt szerzett nekem. Az Úr majd megfizet neki cselekedetei szerint.</verse>
				<verse number="15">Tőle te is őrizkedj, mert szerfelett ellenállt beszédünknek.</verse>
				<verse number="16">Első védekezésem alkalmával senki sem volt mellettem, sőt mindnyájan elhagytak, de ne róják fel nekik.</verse>
				<verse number="17">Az Úr mellettem állt, és megerősített engem, hogy teljesen elvégezzem az igehirdetést, hogy azt minden pogány meghallja. Az oroszlán szájából is megmenekültem.</verse>
				<verse number="18">Megszabadít engem az Úr minden gonosz cselekedettől, és megtart az ő mennyei országára, akinek dicsőség örökkön-örökké! Ámen.</verse>
				<verse number="19">Köszöntsd Priszkát és Akvilát és Onéziforosz háza népét.</verse>
				<verse number="20">Erasztosz Korinthusban maradt, Trofimoszt pedig Milétoszban hagytam betegen.</verse>
				<verse number="21">Igyekezz tél előtt eljönni. Köszönt téged Eubulosz és Pudensz, Linosz, Klaudia és mind az atyafiak.</verse>
				<verse number="22">Az Úr legyen lelkeddel! Kegyelem veletek! Ámen.</verse>
			</chapter>
		</book>
		<book number="56">
			<chapter number="1">
				<verse number="1">Pál, Isten szolgája, Jézus Krisztusnak pedig apostola, Isten választottai hitének és az igazság megismerésének megfelelően, az igazi kegyesség szerint,</verse>
				<verse number="2">az örök élet reménységében, amelyet az igazmondó Isten örök időknek előtt megígért,</verse>
				<verse number="3">kijelentette pedig a maga idejében az ő igéjét az igehirdetés által, amely rám bízatott a mi megtartó Istenünknek parancsolata szerint, Titusznak, a közös hit szerint való igaz fiamnak:</verse>
				<verse number="4">Kegyelem, irgalmasság és békesség az Atya Istentől és az Úr Jézus Krisztustól, a mi Megtartónktól.</verse>
				<verse number="5">Azért hagytalak téged Krétában, hogy a hátramaradt dolgokat hozd rendbe, és rendelj városonként gyülekezeti elöljárókat, ahogy meghagytam neked,</verse>
				<verse number="6">ha van feddhetetlen, egyfeleségű férfi, akinek gyermekei hívők, és kicsapongással vagy engedetlenséggel nem vádolhatók.</verse>
				<verse number="7">Mert szükséges, hogy a püspök feddhetetlen legyen, mint Isten sáfára, nem akaratos, nem haragos, nem részeges, nem kötekedő, nem nyereségre vágyó,</verse>
				<verse number="8">hanem vendégszerető, jóakaratú, mértékletes, igaz, tiszta, önmegtartóztató,</verse>
				<verse number="9">aki a tanítással egyező igaz beszédhez tartja magát, hogy az egészséges tanítással inthesse és meggyőzze az ellenszegülőket.</verse>
				<verse number="10">Mert sok az engedetlen, fecsegő és ámító, különösen is a körülmetéltek között,</verse>
				<verse number="11">akiket el kell hallgattatni, akik egész családokat feldúlnak, nyereségvágyból olyasmit tanítanak, amit nem volna szabad.</verse>
				<verse number="12">Valaki közülük, saját prófétájuk, ezt mondta: „A krétaiak mindig hazudnak, gonosz fenevadak, falánk naplopók“.</verse>
				<verse number="13">Ez a vélemény igaz. Ezért fedd őket kímélet nélkül, hogy a hitben egészségesek legyenek,</verse>
				<verse number="14">ne törődjenek a zsidó mesékkel és az igazságot megvető emberek parancsaival.</verse>
				<verse number="15">Minden tiszta a tisztának, de a tisztátalanoknak és hitetleneknek semmi sem tiszta, mert tisztátalan mind elméjük, mind lelkiismeretük.</verse>
				<verse number="16">Vallják, hogy Istent ismerik, de cselekedeteikkel tagadják, utálatosak és engedetlenek, minden jó cselekedetre alkalmatlanok.</verse>
			</chapter>
			<chapter number="2">
				<verse number="1">Te pedig azt hirdesd, ami az egészséges tanításnak megfelel,</verse>
				<verse number="2">hogy az idős emberek józanok legyenek, tisztességesek, mértékletesek, a hitben, szeretetben, állhatatosságban egészségesek.</verse>
				<verse number="3">Hasonlóképen az idős asszonyok is szentekhez illően viselkedjenek, ne legyenek patvarkodók, sem a mértéktelen borivás rabjai, hanem tanítsanak a jóra.</verse>
				<verse number="4">Oktassák a fiatal asszonyokat, hogy férjüket és gyermekeiket szeressék.</verse>
				<verse number="5">Legyenek mértékletesek, tiszták, háziasak, jók, férjüknek engedelmesek, hogy Isten beszédét miattuk ne gyalázzák.</verse>
				<verse number="6">Az ifjakat hasonlóképen intsd, hogy legyenek mértékletesek.</verse>
				<verse number="7">Te magad légy példaképük a jó cselekedetekben, mutass nekik a tanításban romlatlanságot, komolyságot,</verse>
				<verse number="8">egészséges, feddhetetlen beszédet, hogy az ellenfél megszégyenüljön, mivel semmi rosszat nem tud rólatok mondani.</verse>
				<verse number="9">A szolgákat intsd, hogy uruknak engedelmeskedjenek, mindenben kedvüket keressék, ne ellenkezzenek,</verse>
				<verse number="10">ne lopkodjanak, hanem teljes és igaz hűséget tanúsítsanak, hogy megtartó Istenünk tanításának mindenben díszére váljanak.</verse>
				<verse number="11">Mert megjelent Isten üdvözítő kegyelme minden embernek,</verse>
				<verse number="12">amely arra tanít minket, hogy megtagadva a hitetlenséget és a világi kívánságokat, mértékletesen, igazán és szentül éljünk a jelenvaló világon,</verse>
				<verse number="13">várva azt a boldog reménységet és a nagy Istennek és a megtartó Jézus Krisztusnak dicsőséges megjelenését,</verse>
				<verse number="14">aki önmagát adta értünk, hogy megváltson minket minden hamisságtól, és tisztítson magának tulajdonul olyan népet, amely jó cselekedetekre törekszik.</verse>
				<verse number="15">Ezt hirdesd, ints, feddj teljes határozottsággal. Senki téged meg ne vessen.</verse>
			</chapter>
			<chapter number="3">
				<verse number="1">Emlékeztessed őket arra, hogy a hatóságoknak és a felsőbbségnek engedelmeskedjenek, és minden jó cselekedetre készek legyenek.</verse>
				<verse number="2">Senkit ne szidalmazzanak, ne veszekedjenek, gyöngédek legyenek, teljes szelídséget tanúsítva mindenki iránt.</verse>
				<verse number="3">Mert régen mi is esztelenek, engedetlenek, tévelygők, különböző kívánságok és gyönyörök rabjai, gonoszságban és irigységben élők, gyűlöletesek és egymást gyűlölők voltunk,</verse>
				<verse number="4">de amikor a mi megtartó Istenünknek jósága és emberszeretete megjelent,</verse>
				<verse number="5">nem az igaz cselekedetekért, amelyeket mi cselekedtünk, hanem az ő irgalmasságából tartott meg minket az újjászületés fürdője és a Szentlélek megújítása által,</verse>
				<verse number="6">amelyet bőséggel árasztott ránk a mi megtartó Jézus Krisztusunk által,</verse>
				<verse number="7">hogy az ő kegyelméből megigazulva, reménységünk szerint az örök élet örökösei legyünk.</verse>
				<verse number="8">Igaz ez a beszéd, és szeretném, hogy erről határozottan tégy bizonyságot, hogy igyekezzenek jó cselekedetekkel elöljárni azok, akik Istenben hisznek. Ezek jók és hasznosak az embereknek.</verse>
				<verse number="9">Kerüld azonban a balgatag vitatkozásokat, a nemzetségtáblákkal kapcsolatos kérdéseket, a civakodást és a törvényeskedő harcokat, mert ezek haszontalanok és hiábavalók.</verse>
				<verse number="10">A tévtanítót egy-két figyelmeztetés után kerüld,</verse>
				<verse number="11">tudva, hogy az ilyen letért a jó útról, vétkezik, és önmagát ítéli el.</verse>
				<verse number="12">Amikor Artemászt vagy Tükhikoszt hozzád küldöm, siess hozzám jönni Nikopoliszba, mert elhatároztam, hogy ott töltöm a telet.</verse>
				<verse number="13">A törvénytudó Zénászt és Apollóst gondosan indítsd útnak, hogy semmiben se legyen hiányuk.</verse>
				<verse number="14">Tanulják meg a mieink is, hogy jó cselekedetekkel járjanak elöl a sürgős szükségletek kielégítésére, hogy gyümölcstelenek ne legyenek.</verse>
				<verse number="15">Köszöntenek téged a velem levők mindnyájan. Köszöntsd azokat, akik szeretnek minket a hitben. Kegyelem mindnyájatokkal! Ámen.</verse>
			</chapter>
		</book>
		<book number="57">
			<chapter number="1">
				<verse number="1">Pál, Jézus Krisztusnak foglya és Timóteus, az atyafi, Filemonnak, a mi szeretett munkatársunknak,</verse>
				<verse number="2">Appiának, a szeretettnek, és Arkhiposznak, a mi bajtársunknak és a te házadnál lévő gyülekezetnek:</verse>
				<verse number="3">Kegyelem néktek és békesség Istentől, a mi Atyánktól és az Úr Jézus Krisztustól.</verse>
				<verse number="4">Hálát adok az én Istenemnek mindenkor, emlegetve téged imádságaimban,</verse>
				<verse number="5">mert hallok a te szeretetedről és hitedről, amely az Úr Jézus iránt és minden szent iránt van benned,</verse>
				<verse number="6">hogy a hitben való közösségünk hatékony legyen minden jónak a felismerésére a Krisztus ügyében.</verse>
				<verse number="7">Mert sok örömünk és vigasztalásunk van a te szeretetedben, hogy a szentek szívét megvidámítottad.</verse>
				<verse number="8">Ezért, bár Krisztusban bátran meg is parancsolhatnám neked azt, ami a kötelességed,</verse>
				<verse number="9">a szeretet miatt inkább csak kérlek, én, az öreg Pál, most pedig Jézus Krisztusnak foglya.</verse>
				<verse number="10">Kérlek téged az én fiamért, Onézimoszért, akit fogságomban szültem,</verse>
				<verse number="11">aki neked egykor haszontalan volt, most pedig mind neked, mind nekem igen hasznos,</verse>
				<verse number="12">akit visszaküldtem hozzád, mint saját szívemet, hogy fogadd magadhoz!</verse>
				<verse number="13">Magamnál akartam ugyan tartani, hogy helyetted szolgáljon nekem az evangéliumért szenvedett fogságomban.</verse>
				<verse number="14">De a te megkérdezésed nélkül semmit sem akartam tenni, hogy jótetted ne kikényszerített, hanem önkéntes legyen.</verse>
				<verse number="15">Mert talán azért vált meg tőled ideig-óráig, hogy örökre visszakapjad.</verse>
				<verse number="16">Most már nem úgy, mint szolgát, hanem mint szeretett atyafit, különösképpen nekem, de mennyivel inkább neked, test szerint is és az Úrban is.</verse>
				<verse number="17">Ha tehát engem társadnak tartasz, úgy fogadd őt magadhoz, mint engem.</verse>
				<verse number="18">Ha pedig valamit vétett ellened, vagy adósod, azt nekem számítsd fel.</verse>
				<verse number="19">Én, Pál saját kezűleg írom: én meg fogom téríteni neked. Arról nem is szólva, hogy ezen felül magaddal is adós vagy nekem.</verse>
				<verse number="20">Bizony, atyámfia, jótettet várok tőled az Úrban. Vidámítsd meg az én szívemet is az Úrban!</verse>
				<verse number="21">Engedelmességedben bízva írtam neked, tudva, hogy még többet is fogsz tenni annál, amit mondok.</verse>
				<verse number="22">Egyúttal készíts szállást is nekem, mert remélem, hogy imádságaitokért ajándékul kaptok engem.</verse>
				<verse number="23">Köszönt téged Epafrász, fogolytársam a Krisztus Jézusban,</verse>
				<verse number="24">Márk, Arisztarkhosz, Démász és Lukács, az én munkatársaim.</verse>
				<verse number="25">A mi Urunk Jézus Krisztusnak kegyelme legyen a ti lelketekkel!</verse>
			</chapter>
		</book>
		<book number="58">
			<chapter number="1">
				<verse number="1">Miután Isten régen sokszor és sokféleképpen szólt az atyáknak a próféták által, ez utolsó időkben szólott nekünk Fia által,</verse>
				<verse number="2">akit mindennek örökösévé tett, aki által a világot is teremtette,</verse>
				<verse number="3">aki az ő dicsőségének visszatükröződése, és az ő valóságának képmása, aki hatalma szavával fenntartja a mindenséget, aki minket bűneinktől megtisztított, a mennyei Felségnek jobbjára ült,</verse>
				<verse number="4">annyival kiválóbb lévén az angyaloknál, amennyivel különb nevet örökölt azoknál.</verse>
				<verse number="5">Mert kinek mondta valaha is az angyalok közül: „Én fiam vagy te, én ma szültelek téged?“ Vagy ezt: „Én leszek neki atyja, és ő lesz nekem fiam?“</verse>
				<verse number="6">Amikor pedig behozza az ő elsőszülöttét a világba, így szól: „Imádják őt az Isten angyalai.“</verse>
				<verse number="7">Az angyalokról így szól: „Az angyalait szelekké teszi, és szolgáit tűz lángjává.“</verse>
				<verse number="8">Ámde a Fiúról így: „A te királyi széked, ó, Isten, megáll örökké. Igazságnak pálcája a te országodnak pálcája.</verse>
				<verse number="9">Szeretted az igazságot és gyűlölted a hamisságot, ezért felkent téged az Isten, a te Istened, öröm olajával társaid fölé.</verse>
				<verse number="10">Uram, te kezdetben alapítottad a földet és a te kezed alkotása az ég.</verse>
				<verse number="11">Azok elvesznek, de te megmaradsz, és azok mind elavulnak, mint a ruha,</verse>
				<verse number="12">palásként összehajtod azokat, te pedig ugyanaz maradsz, és esztendeid nem fogynak el.“</verse>
				<verse number="13">Melyik angyalnak mondta: „Ülj az én jobb kezem felől, míg ellenségeidet lábaid zsámolyává teszem.“</verse>
				<verse number="14">Vajon ezek nem szolgáló lelkek-e mind, akik azokért küldettek szolgálatra, akik örökölni fogják az üdvösséget?</verse>
			</chapter>
			<chapter number="2">
				<verse number="1">Ezért még inkább szükséges nekünk a hallottakra figyelnünk, hogy el ne sodródjunk.</verse>
				<verse number="2">Mert ha az angyalok által hirdetett ige olyan erős volt, hogy minden bűn és engedetlenség elvette igazságos büntetését,</verse>
				<verse number="3">akkor hogyan menekülünk meg mi, ha nem törődünk ilyen nagy üdvösséggel? Ezt kezdetben az Úr hirdette, és mindazok, akik hallották, megerősítették számunkra.</verse>
				<verse number="4">Velük együtt Isten is bizonyságot tett erről jelekkel, csodákkal és sokféle erővel, a Szentlélek ajándékaival, amelyeket akarata szerint osztott szét.</verse>
				<verse number="5">Mert nem angyaloknak vetette alá az eljövendő világot, amelyről szólunk.</verse>
				<verse number="6">Sőt valahol valaki így tett bizonyságot: Micsoda az ember, hogy megemlékezel róla, vagy az emberfia, hogy gondod van rá?</verse>
				<verse number="7">Rövid időre kisebbé tetted őt az angyaloknál, dicsőséggel és tisztességgel megkoronáztad és úrrá tetted kezeid munkáin,</verse>
				<verse number="8">mindent lábai alá vetettél. Ha ugyanis mindent alávetett neki, semmit sem hagyott alávetetlenül, de most még nem látjuk, hogy neki minden alávettetett.</verse>
				<verse number="9">Azt azonban látjuk, hogy Jézus, aki egy kevés időre kisebbé tétetett az angyaloknál, a halál elszenvedéséért dicsőséggel és tisztességgel koronáztatott meg, hogy Isten kegyelméből mindenkiért megízlelje a halált.</verse>
				<verse number="10">Úgy illett ugyanis, hogy az, akiért van a mindenség, és aki által van a mindenség, aki sok fiát vezeti dicsőségre, üdvösségük fejedelmét szenvedések által tegye tökéletessé.</verse>
				<verse number="11">Mert a megszentelő és a megszenteltek egytől származnak. Ezért nem szégyelli őket atyafiaknak hívni,</verse>
				<verse number="12">amikor ezt mondja: „Hirdetem a te nevedet az én atyámfiainak, az anyaszentegyházban mondok neked dicséretet.“</verse>
				<verse number="13">És ismét: „Én őbenne bízom.“ És ismét: „Íme, itt vagyok én és a gyermekek, akiket Isten nekem adott.“</verse>
				<verse number="14">Mivel tehát a gyermekek testből és vérből valók, ő is hasonlóképpen részese lett ezeknek, hogy halála által megsemmisítse azt, akinek hatalma van a halálon, tudniillik az ördögöt,</verse>
				<verse number="15">és megszabadítsa azokat, akik a haláltól való félelem miatt egész életükben rabok voltak.</verse>
				<verse number="16">Mert nyilván nem angyalokat karolt fel, hanem Ábrahámnak leszármazottait karolja fel.</verse>
				<verse number="17">Ezért mindenben hasonlóvá kellett lennie az atyafiakhoz, hogy könyörülő és hű főpap legyen az Isten előtt való dolgokban, hogy engesztelést szerezzen a nép bűneiért.</verse>
				<verse number="18">Mivel maga is kísértést szenvedett, segíthet azokon, akik megkísértetnek.</verse>
			</chapter>
			<chapter number="3">
				<verse number="1">Ezért szent atyafiak, a mennyei elhívás részesei, figyeljetek hitvallásunk apostolára és főpapjára, Jézus Krisztusra,</verse>
				<verse number="2">aki hű ahhoz, aki őt erre rendelte, ahogyan Mózes is az volt az ő házában.</verse>
				<verse number="3">Ő ugyanis nagyobb dicsőségre volt méltó, mint Mózes, mint ahogy a ház építőjének nagyobb a tisztessége, mint a háznak.</verse>
				<verse number="4">Mert minden háznak van építője, aki pedig mindent felépített, az Isten az.</verse>
				<verse number="5">Mózes is hű volt az ő egész házában, mint szolga, bizonyságául annak, amit hirdetett.</verse>
				<verse number="6">Krisztus ellenben, mint Fiú áll a maga háza felett. Az Ő háza mi vagyunk, ha a bizodalmat és a reménység dicsekedését mindvégig szilárdan megtartjuk.</verse>
				<verse number="7">Ezért amint a Szentlélek mondja: „Ma, ha az ő szavát halljátok,</verse>
				<verse number="8">meg ne keményítsétek szíveteket, mint az elkeseredéskor, a kísértés napján a pusztában,</verse>
				<verse number="9">ahol a ti atyáitok próbára tettek és megkísértettek engem, bár látták cselekedeteimet.</verse>
				<verse number="10">Ezért negyven esztendeig haragudtam arra a nemzedékre, és ezt mondtam: mindig tévelyegnek szívükben, nem ismerték meg az én utaimat.</verse>
				<verse number="11">Ezért megesküdtem haragomban, hogy nem fognak bemenni az én nyugodalmamba.“</verse>
				<verse number="12">Vigyázzatok, atyámfiai, hogy ne legyen közületek senkinek sem hitetlen, gonosz szíve, nehogy az élő Istentől elszakadjon,</verse>
				<verse number="13">hanem intsétek egymást minden napon, míg tart a ma, hogy egyikőtöket se keményítse meg a bűn csalárdsága.</verse>
				<verse number="14">Mert részeseivé lettünk a Krisztusnak, ha eleitől fogva mind végig szilárdan megtartjuk bizodalmunkat.</verse>
				<verse number="15">Azt mondja ugyanis: „Ma, ha az ő szavát halljátok, meg ne keményítsétek a ti szíveteket, mint az elkeseredéskor.“</verse>
				<verse number="16">Kik keseredtek el, amikor ezt hallották? Nem azok, akik Mózes vezetésével kijöttek Egyiptomból?</verse>
				<verse number="17">Kikre haragudott negyven esztendeig? Nem azokra, akik vétkeztek, akiknek teste elhullott a pusztában?</verse>
				<verse number="18">Kiknek esküdött meg, hogy nem mennek be nyugodalmába? Nem azoknak, akik engedetlenek voltak?</verse>
				<verse number="19">Látjuk is, hogy nem mehettek be hitetlenségük miatt.</verse>
			</chapter>
			<chapter number="4">
				<verse number="1">Amíg megvan az Ő nyugodalmába való bemenetel ígérete, óvakodjunk, nehogy valaki közülünk lemaradjon erről.</verse>
				<verse number="2">Mert nekünk is hirdették az evangéliumot, miképpen azoknak, de nem használt nekik a hallott ige, mert nem párosították hittel azok, akik hallották.</verse>
				<verse number="3">Mert mi, hívők, bemegyünk a nyugodalomba, amiképpen megmondta: „Megesküdtem haragomban, hogy nem mennek be az én nyugodalmamba,“ jóllehet munkáit a világ teremtése óta befejezte.</verse>
				<verse number="4">Mert valahol a hetedik napról így szólt: „Munkája után megnyugodott Isten a hetedik napon.“</verse>
				<verse number="5">Majd ismét: „Nem mennek be az én nyugodalmamba.“</verse>
				<verse number="6">Mivel áll az, hogy némelyek bemennek abba, azok viszont, akiknek először hirdettetett az evangélium nem mentek be engedetlenségük miatt,</verse>
				<verse number="7">ismét meghatároz egy napot. Dávid által annyi idő múltán így szól, amint előbb is mondtuk: „Ma, ha az ő szavát halljátok, meg ne keményítsétek szíveteket.“</verse>
				<verse number="8">Mert ha Józsué bevitte volna őket a nyugodalomba, nem szólna azután egy másik napról.</verse>
				<verse number="9">Ezért még van szombatnapi nyugalom Isten népe számára.</verse>
				<verse number="10">Mert aki bement Isten nyugodalmába, az maga is megnyugodott munkájától, mint Isten a magáétól.</verse>
				<verse number="11">Igyekezzünk tehát bemenni abba a nyugodalomba, hogy senki se essék el a hitetlenség hasonló példája szerint.</verse>
				<verse number="12">Mert Isten beszéde élő és ható, élesebb minden kétélű fegyvernél, és áthatol a szívnek és léleknek, az ízeknek és a velőknek megoszlásáig, és megítéli a gondolatokat és a szív indulatait.</verse>
				<verse number="13">Nincs olyan teremtmény, amely nyilvánvaló ne lenne előtte, sőt mindenki mezítelen és leplezetlen az ő szemei előtt. Neki tartozunk számadással.</verse>
				<verse number="14">Mivel tehát nagy főpapunk van, aki áthatolt az egeken, Jézus, Isten Fia, ragaszkodjunk hitvallásunkhoz.</verse>
				<verse number="15">Mert nem olyan főpapunk van, aki ne tudna megindulni gyarlóságainkon, hanem aki mindenben megkísértetett hozzánk hasonlóan, kivéve a bűnt,</verse>
				<verse number="16">járuljunk azért bizalommal a kegyelem trónusához, hogy irgalmasságot nyerjük, és kegyelmet találjunk, amikor segítségre van szükségünk.</verse>
			</chapter>
			<chapter number="5">
				<verse number="1">Mert az emberek közül választott minden főpapnak az a rendeltetése, hogy az embereket képviselve Isten előtt, ajándékokat és áldozatokat mutasson be a bűnökért,</verse>
				<verse number="2">aki képes együtt érezni a tudatlanokkal és tévelygőkkel, hiszen maga is körül van véve gyarlósággal.</verse>
				<verse number="3">Ezért nemcsak a népért, de önmagáért is köteles bűnért való áldozatot bemutatni.</verse>
				<verse number="4">Senki sem szerezheti meg magának ezt a tisztséget, csak akit Isten hív el, mint Áront is.</verse>
				<verse number="5">Hasonlóképpen Krisztus sem maga dicsőítette meg magát azzal, hogy főpap lett, hanem aki így szólt hozzá: „Az én fiam vagy te, ma szültelek téged.“</verse>
				<verse number="6">Másutt így mondja: „Te örökkévaló pap vagy, Melkisédek rendje szerint.“</verse>
				<verse number="7">Ő testi élete idején könyörgésekkel és esedezésekkel, erős kiáltás és könnyhullatás közben járult ahhoz, aki képes megszabadítani őt a halálból, és meghallgattatott istenfélelméért.</verse>
				<verse number="8">Noha Fiú volt, megtanulta abból, amiket szenvedett, az engedelmességet,</verse>
				<verse number="9">és tökéletességre jutva, örök üdvösség szerzője lett mindazoknak, akik neki engedelmeskednek,</verse>
				<verse number="10">mert Isten őt Melkisédek rendje szerinti főpapnak nevezte.</verse>
				<verse number="11">Róla nekünk még sok mondanivalónk van, de nehéz megmagyarázni, mivel restek lettetek a hallásra,</verse>
				<verse number="12">mert noha jelenleg már tanítóknak kellene lennetek, ismét arra van szükségeket, hogy Isten beszédének alapelemeire tanítson valaki titeket, és olyanok lettetek, mint akinek tejre van szüksége és nem kemény eledelre.</verse>
				<verse number="13">Mert mindenki, aki a tejen él, járatlan az igazság igéjében, mivel kiskorú.</verse>
				<verse number="14">Az érett korúaknak pedig kemény eledel való, mint akiknek már gyakorlott érzéke alkalmas a jó és a rossz között való különbségtételre.</verse>
			</chapter>
			<chapter number="6">
				<verse number="1">Ezért elhagyva a Krisztusról való kezdetleges tanítást, törekedjünk érett korúságra, ne rakjuk le újra alapját a holt cselekedetekből való megtérésnek és az Istenbe való hitnek,</verse>
				<verse number="2">a mosakodásokról, kézrátételekről, a halottak feltámadásáról és az örök ítéletről szóló tanításnak.</verse>
				<verse number="3">Ezt meg is tesszük, ha Isten megengedi.</verse>
				<verse number="4">Mert az lehetetlen, hogy akik egyszer megvilágosíttattak, megízlelve a mennyei ajándékot, és részeseivé lettek a Szentléleknek,</verse>
				<verse number="5">és megízlelték Istennek jó beszédét és a jövendő világnak erőit,</verse>
				<verse number="6">de elestek, ismét megújuljanak a megtérésre, mint akik maguknak újra megfeszítik Isten Fiát, és meggyalázzák őt.</verse>
				<verse number="7">Mert a föld, amely beissza a gyakran ráhulló esőt, és hasznos termést hoz azoknak, akiknek a számára művelik, áldást nyer Istentől.</verse>
				<verse number="8">Amely pedig tövist és bogáncsot terem, az megvetett és átokra méltó s végül fölégetik.</verse>
				<verse number="9">De rólatok, szeretteim, ha így szólunk is, ezeknél jobbról vagyunk meggyőződve, hogy eljuttok az üdvösségre.</verse>
				<verse number="10">Mert nem igazságtalan az Isten, hogy elfeledkezne a ti cselekedeteitekről és a szeretetről, amelyet neve iránt tanúsíttok, amikor szolgáltatok és szolgáltok a szenteknek.</verse>
				<verse number="11">Azt kívánjuk, hogy közületek mindenki ugyanazt a buzgóságot tanúsítsa mindvégig, míg a reménység bizonyossággá nem lesz.</verse>
				<verse number="12">Ne legyetek restek, hanem kövessétek azokat, akik a hit és béketűrés által öröklik az ígéreteket.</verse>
				<verse number="13">Amikor Isten ígéretet tett Ábrahámnak, mivel nem esküdhetett nagyobbra, önmagára esküdött,</verse>
				<verse number="14">és így szólt: „Bizony megáldván megáldalak téged, és megsokasítván megsokasítlak téged!“</verse>
				<verse number="15">És így, miután béketűréssel várt, elnyerte az ígéretet.</verse>
				<verse number="16">Mert az emberek önmaguknál nagyobbra esküsznek, és náluk minden vitának vége a megerősítésül mondott eskü.</verse>
				<verse number="17">Ezért Isten is még nyomatékosabban akarva megmutatni az ígéret örököseinek döntése változtathatatlan voltát, esküvel kezeskedett arról.</verse>
				<verse number="18">Így e két változhatatlan tény által, amelyekre nézve lehetetlen, hogy az Isten hazudjon, erős vigasztalásunk legyen nekünk, akik odamenekültünk, hogy megragadjuk az előttünk lévő reménységet,</verse>
				<verse number="19">amely lelkünknek biztos és erős horgonya, amely a kárpit mögé hatol,</verse>
				<verse number="20">ahová utat nyitva bement értünk Jézus, aki örökkévaló főpap lett a Melkisédek rendje szerint.</verse>
			</chapter>
			<chapter number="7">
				<verse number="1">Mert ez a Melkisédek, Sálem királya, a felséges Isten papja, aki a királyok leveréséből visszatérő Ábrahámmal találkozott és őt megáldotta,</verse>
				<verse number="2">akinek tizedet is adott Ábrahám mindenből, aki először is, ha nevét magyarázzuk, az igazság királya, azután pedig Sálem királya, azaz a békesség királya is,</verse>
				<verse number="3">aki apa, anya nélkül, nemzetség nélkül való, sem napjainak kezdete, sem életének vége nincs, de miután hasonlóvá lett az Isten Fiához, pap marad örökké.</verse>
				<verse number="4">De nézzétek, milyen nagy ő, akinek Ábrahám pátriárka tizedet adott zsákmányából.</verse>
				<verse number="5">Akik Lévi fiai közül nyerik el a papságot, szintén van parancsuk arra, hogy a törvény szerint tizedet szedjenek a néptől, azaz az ő atyafiaiktól, jóllehet ők is Ábrahámtól származtak,</verse>
				<verse number="6">de az, aki nem az ő nemzetségükből való, mégis tizedet vett Ábrahámtól, és az ígéret birtokosát megáldotta,</verse>
				<verse number="7">pedig nem lehet vitás, hogy a nagyobb áldja meg a kisebbet.</verse>
				<verse number="8">Itt halandó emberek szednek tizedet, ott ellenben az, akiről bizonyságunk van, hogy él.</verse>
				<verse number="9">És hogy úgy mondjam, Ábrahám személyében a tizedet szedő Lévi is tizedet adott,</verse>
				<verse number="10">mert jelen volt már atyja ágyékában, amikor annak elébe ment Melkisédek.</verse>
				<verse number="11">Ha tehát a lévita papság által elérhető volna a tökéletesség, (mert a nép ez alatt kapta a törvényt), mi szükség még azt mondani, hogy más pap támadjon Melkisédek rendje szerint és ne az Áron rendje szerint?</verse>
				<verse number="12">Mert a papság megváltozásával szükségképen megváltozik a törvény is.</verse>
				<verse number="13">Mert az, akiről ezeket mondjuk, az más nemzetségből származott, amelyből senki sem szolgált az oltárnál,</verse>
				<verse number="14">mert nyilvánvaló, hogy a mi Urunk Júdából támadt, amely nemzetségre nézve Mózes semmit sem szólt a papságról.</verse>
				<verse number="15">És az még inkább nyilvánvaló, ha Melkisédekhez hasonlóan támad más pap,</verse>
				<verse number="16">aki nem a testi leszármazás törvénye szerint, hanem az örökkévaló élet ereje szerint lett pappá.</verse>
				<verse number="17">A bizonyságtétel így szól: „Te pap vagy örökké, a Melkisédek rendje szerint.“</verse>
				<verse number="18">Mert az előbbi parancsolat eltöröltetik, mivel erőtlen és haszontalan.</verse>
				<verse number="19">A törvény ugyanis semmiben sem vezetett tökéletességre, de egy jobb reménységet ébreszt, amely által közeledünk Istenhez.</verse>
				<verse number="20">Jézus nem eskü nélkül lett pappá, (amazok meg eskü nélkül lettek papokká,)</verse>
				<verse number="21">hanem annak esküjével, aki azt mondta neki: „Megesküdött az Úr, és nem bánja meg, te pap vagy örökké Melkisédek rendje szerint.“</verse>
				<verse number="22">Ezért tehát Jézus jobb szövetségnek lett kezesévé.</verse>
				<verse number="23">Azok jóllehet többen lettek papokká, mert a halál miatt nem maradhattak meg.</verse>
				<verse number="24">Ő viszont, minthogy örökké megmarad, változhatatlan a papsága.</verse>
				<verse number="25">Ezért Ő mindenképen üdvözítheti is azokat, akik általa járulnak Istenhez, mert Ő mindenkor él, hogy esedezzék értük.</verse>
				<verse number="26">Mert ilyen főpap illet hozzánk, aki szent, ártatlan, szeplőtlen, bűn nélküli, és aki magasabbra jutott az egeknél.</verse>
				<verse number="27">Neki nincs szüksége arra, hogy mint a főpapok napról-napra saját bűneiért mutasson be áldozatot, és csak azután a népéért, mert ezt egyszer s mindenkorra megcselekedte, amikor önmagát föláldozta.</verse>
				<verse number="28">Mert a törvény gyarló embereket rendelt főpapokká, a törvény utáni eskü szava pedig az örökre tökéletes Fiút.</verse>
			</chapter>
			<chapter number="8">
				<verse number="1">A legfontosabb azokra nézve, amiket mondunk az, hogy olyan főpapunk van, aki a mennyei Felség királyi székének jobbjára ült,</verse>
				<verse number="2">mint a szent helynek és az igazi sátornak szolgája, amelyet az Úr és nem ember épített.</verse>
				<verse number="3">Mert minden főpapot ajándékok és áldozatok bemutatására rendelnek, ezért szükséges, hogy legyen valamije, amit áldozatul vigyen.</verse>
				<verse number="4">Ha tehát a földön volna, még csak pap sem lehetne, mert már vannak papok, akik a törvény szerint áldozati ajándékokat mutatnak be,</verse>
				<verse number="5">Ezek a mennyei dolgok képmásának és árnyékának szolgálnak, ahogyan Isten mondta Mózesnek, amikor fel akarta állítani a sátort: „Meglásd — így szólt —, hogy mindent arra a mintára készíts, amelyet a hegyen láttál.“</verse>
				<verse number="6">Most azonban a mi főpapunk annyival kiválóbb szolgálatot nyert, amennyivel jobb szövetségnek közbenjárója, amely jobb ígéretek alapján köttetett.</verse>
				<verse number="7">Mert ha az első kifogástalan lett volna, nem került volna sor a másodikra.</verse>
				<verse number="8">Mert megdorgálva őket így szól: „Íme, napok jönnek, ezt mondja az Úr, és Izrael házával és Júda házával új szövetséget kötök.</verse>
				<verse number="9">Nem olyan szövetséget, amelyet kötöttem az ő atyáikkal azon a napon, amikor kézen fogtam őket, hogy kivezessem Egyiptomból. Mivel ők nem maradtak meg az én szövetségemben, azért én sem, törődtem velük“ — ezt mondja az Úr.</verse>
				<verse number="10">„Ez lesz az a szövetség, amelyet kötök Izrael házával ama napok múltán — így szól az Úr —, törvényemet adom elméjükbe, és az ő szívükbe írom be azokat, és Istenük leszek, ők pedig népem.</verse>
				<verse number="11">Akkor senki sem tanítja az ő felebarátját és atyjafiát ezt mondva: Ismerd meg az Urat! Mert mindnyájan megismernek engem, kicsik és nagyok egyaránt.</verse>
				<verse number="12">Mert megkegyelmezek álnokságuknak, és bűneikről és gonoszságukról nem emlékezem meg.“</verse>
				<verse number="13">Amikor az újról beszél, óvá tette az elsőt, ami pedig elavult, közel van az enyészethez.</verse>
			</chapter>
			<chapter number="9">
				<verse number="1">Az első szövetségnek is volt istentiszteleti rendtartása és földi szent helye.</verse>
				<verse number="2">Mert sátort építettek, amelynek első részében volt a gyertyatartó, meg az asztal és azon a szent kenyerek. Ezt nevezték szentélynek.</verse>
				<verse number="3">A kárpiton túl is volt egy sátor, amelyet szentek szentjének neveztek.</verse>
				<verse number="4">Ebben volt az arany füstölő oltár és a szövetség ládája minden felől beborítva arannyal. Ebben volt az aranykorsó mannával tele, és Áron kihajtott vesszeje, meg a szövetség táblái.</verse>
				<verse number="5">Fölötte pedig a dicsőség kerubjai, amelyek beárnyékolták az engesztelés helyét, amiről most nem szükséges külön szólni.</verse>
				<verse number="6">Ezeket így elrendezve, az első sátorba mindenkor bejárnak a papok az istentisztelet elvégzésére.</verse>
				<verse number="7">A másodikba azonban egy-egy évben egyszer, csak maga a főpap mehet be azzal a vérrel, amelyet magáért és a nép bűneiért áldoz.</verse>
				<verse number="8">A Szentlélek ezzel azt jelenti ki, hogy még nem nyílt meg a szentély útja, mert még fennáll az első sátor,</verse>
				<verse number="9">ami példázat a jelenkori időre, hogy olyan ajándékokat és áldozatokat mutatnak be, amelyek nem képesek lelkiismeretében tökéletessé tenni a szolgálattevőt.</verse>
				<verse number="10">Éppen úgy, ahogy az ételek, italok, meg különböző tisztálkodási szertartások csak külső rendelkezések, amelyek csak az új rendelkezés idejéig kötelezők.</verse>
				<verse number="11">Krisztus pedig, mint a jövendő javak főpapja, nagyobb és tökéletesebb, nem kézzel csinált, azaz nem evilágból való sátoron keresztül jelent meg.</verse>
				<verse number="12">Nem bakok és tulkok vérével, hanem tulajdon vérével ment be egyszer s mindenkorra a szentélybe, örök váltságot szerezve.</verse>
				<verse number="13">Mert ha a bakoknak és bikáknak vére, meg a tehén hamva a tisztátalanokra hintve megszentel, úgyhogy külsőleg megtisztulnak,</verse>
				<verse number="14">mennyivel inkább Krisztusnak vére, aki az örökkévaló Lélek által önmagát ártatlanul áldozta fel Istennek, megtisztítja a ti lelkiismereteteket a holt cselekedetektől, hogy az élő Istennek szolgáljatok.</verse>
				<verse number="15">Így tehát egy új szövetség közbenjárója lett Ő, hogy meghalva az első szövetség alatt elkövetett bűnök váltságáért, az elhívottak elnyerjék az örökkévaló örökségnek ígéretét.</verse>
				<verse number="16">Mert ahol végrendelet van, szükséges, hogy a végrendelkező halála bekövetkezzék.</verse>
				<verse number="17">Mivel a végrendelet csak halál esetén érvényes. Ha pedig él a végrendelkező, akkor nem érvényes.</verse>
				<verse number="18">Innen van az, hogy az első szövetséget sem kötötték meg vér nélkül.</verse>
				<verse number="19">Mert amikor Mózes a törvény szerint minden parancsolatot elmondott az egész népnek, vette a borjúknak és bakoknak vérét, vízzel és vörös gyapjúval meg izsóppal együtt és meghintette magát a könyvet és az egész népet,</verse>
				<verse number="20">és ezt mondta: „Ez annak a szövetségnek vére, amelyet Isten számotokra rendelt.“</verse>
				<verse number="21">Majd a sátort is és az istentiszteletre való összes edényeket hasonlóképpen meghintette vérrel.</verse>
				<verse number="22">A törvény szerint majdnem mindent vérrel tisztítanak meg, és vérontás nélkül nincs bűnbocsánat.</verse>
				<verse number="23">Ezért szükséges volt, hogy a mennyei dolgok képmásait ezekkel tisztítsák meg, a mennyei dolgokat azonban ezeknél különb áldozatokkal.</verse>
				<verse number="24">Mert Krisztus nem kézzel csinált szentélybe, az igazinak csak másolatába ment be, hanem magába a mennybe, hogy most Isten színe előtt megjelenjék értünk.</verse>
				<verse number="25">Nem azért, hogy sokszor adja magát áldozatul, mint ahogy a főpap évenként bemegy a szentélybe vérrel,</verse>
				<verse number="26">mert akkor sokszor kellett volna szenvednie a világ teremtése óta. Így pedig csak egyszer jelent meg az idők végén, hogy áldozatával eltörölje a bűnt.</verse>
				<verse number="27">És amiképpen elvégzett dolog, hogy az emberek egyszer meghaljanak, azután pedig ítélet következzék,</verse>
				<verse number="28">azonképpen Krisztus is egyszer áldoztatott fel, hogy sokak bűnét elvegye. Másodszor majd nem a bűn miatt jelenik meg azoknak, akik őt várják üdvösségükre.</verse>
			</chapter>
			<chapter number="10">
				<verse number="1">Mivelhogy a törvény az eljövendő javaknak csak árnyéka és nem pedig a dolgok valóságos képe, ezért azokkal az áldozatokkal, amelyeket esztendőnként szüntelenül bemutatnak sohasem képesek tökéletességre juttatni az odajárulókat.</verse>
				<verse number="2">Különben megszűnt volna az áldozás, hiszen akik áldoztak és egyszer megtisztultak, nem éreztek volna bűntudatot.</verse>
				<verse number="3">De az áldozatok évről-évre emlékeztetnek a bűnökre.</verse>
				<verse number="4">Mert lehetetlen, hogy a bikák és bakok vére eltörölje a bűnöket.</verse>
				<verse number="5">Ezért a világba való jövetelekor így szól az Úr: „Áldozatot és ajándékot nem akartál, de testet alkottál nekem.</verse>
				<verse number="6">Égő és bűnért való áldozatot nem kedveltél.</verse>
				<verse number="7">Akkor ezt mondtam: Íme itt vagyok, amint a könyvtekercsben írva van rólam hogy cselekedjem, ó, Isten, a te akaratodat.“</verse>
				<verse number="8">Előbb ezt mondta: „Áldozatot és ajándékot, égő és bűnért való áldozatokat nem akartál, sem nem kedveltél, amiket a törvény szerint mutatnak be.“</verse>
				<verse number="9">Később így szólt: „Íme, itt vagyok, hogy cselekedjem a te akaratodat.“ Eltörli az elsőt, hogy életbe léptesse a másodikat.</verse>
				<verse number="10">Ez az akarat megszentel minket egyszer s mindenkorra, Jézus Krisztus testének feláldozása által.</verse>
				<verse number="11">Minden pap naponként szolgálatban áll, és sokszor mutatja be ugyanazokat az áldozatokat, amelyek sohasem képesek eltörölni a bűnöket.</verse>
				<verse number="12">Ő azonban egyetlen áldozattal áldozott a bűnökért, és mindörökre az Isten jobbjára ült,</verse>
				<verse number="13">várva, hogy ellenségei zsámolyul vetessenek lábai alá.</verse>
				<verse number="14">Mert egyetlen áldozatával örökre tökéletessé tette a megszentelteket.</verse>
				<verse number="15">Bizonyságot tesz pedig erről nekünk a Szentlélek is, mert előre megmondta:</verse>
				<verse number="16">„Ez az a szövetség, amelyet kötök velük ama napok múltán“ így szól az Úr. „Törvényemet szívükbe adom, és elméjükbe írom be azokat.“</verse>
				<verse number="17">Azután így szól: „Az ő bűneikről és álnokságukról többé meg nem emlékezem.“</verse>
				<verse number="18">Ahol pedig bűnbocsánat van, ott nincs többé bűnért való áldozat.</verse>
				<verse number="19">Mivel tehát, atyámfiai, bizodalmunk van a szentélybe való bemenetelre a Jézus vére által,</verse>
				<verse number="20">azon az úton, amelyet Ő szentelt nekünk, mint új és élő utat, a kárpit, azaz az Ő teste által,</verse>
				<verse number="21">és mivel nagy papunk van, aki az Isten háza felett áll,</verse>
				<verse number="22">járuljunk hozzá igaz szívvel, a hitnek teljességével, mint akiknek szíve megtisztult a gonosz lelkiismerettől,</verse>
				<verse number="23">és testük meg van mosva tiszta vízzel. Tartsuk meg a reménység hitvallását tántoríthatatlanul, mert hű az, aki ígéretet tett.</verse>
				<verse number="24">És ügyeljünk arra, hogy egymást szeretetre és jócselekedetekre ösztönözzük.</verse>
				<verse number="25">El nem hagyva a magunk gyülekezetét, ahogyan szokásuk némelyeknek, hanem intvén egymást, annyival is inkább, mert látjátok, hogy ama nap közeledik.</verse>
				<verse number="26">Mert ha szándékosan vétkezünk az igazság megismerése után, akkor nincs többé bűneinkért való áldozat,</verse>
				<verse number="27">hanem az ítéletnek valami félelmes várása és a tűz lángja, amely megemészti az ellenszegülőket.</verse>
				<verse number="28">Aki megveti a Mózes törvényét, az két vagy három tanúvallomása alapján irgalom nélkül meghal.</verse>
				<verse number="29">Gondoljátok meg, mennyivel súlyosabb büntetésre méltó az, aki az Isten Fiát lábbal tapodja, és a szövetség vérét, amellyel megszenteltetett, tisztátalannak tartja, és a kegyelem Lelkét megveti.</verse>
				<verse number="30">Mert ismerjük azt, aki így szólt: „Enyém az ítélet, én megfizetek.“ És ismét: „Az Úr megítéli az ő népét.“</verse>
				<verse number="31">Rettenetes az élő Isten kezébe esni.</verse>
				<verse number="32">Emlékezzetek pedig vissza a régebbi napokra, amelyekben, miután megvilágosodtatok, sok szenvedéssel teljes küzdelmet állottatok ki,</verse>
				<verse number="33">amikor egyfelől gyalázásokkal és nyomorgattatásokkal nyilvánosság elé hurcoltak titeket, másfelől társai lettetek azoknak, akik így jártak.</verse>
				<verse number="34">Mert a foglyokkal is együtt szenvedtetek, és vagyonotok elrablását örömmel fogadtátok, mivel tudtátok, hogy jobb és maradandóbb vagyonotok van a mennyben.</verse>
				<verse number="35">Ne dobjátok el tehát bizodalmatokat, amelynek nagy jutalma van.</verse>
				<verse number="36">Mert béketűrésre van szükségetek, hogy az Isten akaratát cselekedve elnyerjétek az ígéretet.</verse>
				<verse number="37">Mert még „egy igen-igen kevés idő, és aki eljövendő, eljön, és nem késik.</verse>
				<verse number="38">Az igaz ember pedig hitből él. És aki meghátrál, abban nem gyönyörködik a lelkem.“</verse>
				<verse number="39">De mi nem vagyunk a meghátrálás emberei, hogy elvesszünk, hanem a hitéi, hogy életet nyerjünk.</verse>
			</chapter>
			<chapter number="11">
				<verse number="1">A hit pedig a remélt dolgokban való szilárd bizodalom, és a nem látható dolgok létéről való meggyőződés.</verse>
				<verse number="2">Ezzel szereztek jó tanúbizonyságot a régiek.</verse>
				<verse number="3">Hit által értjük meg, hogy a világot Isten igéje teremtette, hogy ami látható, a láthatatlanból állt elő.</verse>
				<verse number="4">Hit által vitt Ábel értékesebb áldozatot Istennek, mint Kain, és ezáltal nyert bizonyságot arról, hogy ő igaz, mert Isten bizonyságot tett áldozati ajándékáról, úgyhogy hite által még holta után is beszél.</verse>
				<verse number="5">Hit által ragadtatott el Énók, hogy ne lásson halált, és nem találták meg, mert az Isten elragadta őt. Elragadtatása előtt azonban bizonyságot nyert arról, hogy kedves volt Istennek.</verse>
				<verse number="6">Hit nélkül pedig senki sem lehet kedves Isten előtt, mert aki Isten elé járul, hinnie kell, hogy Ő létezik és megjutalmazza azokat, akik Őt keresik.</verse>
				<verse number="7">Hit által kapott kijelentést Noé a még nem látott események felől és háznépe megtartására bárkát készített. Így ítélte meg a világot és lett a hitből való igazság örököse.</verse>
				<verse number="8">Hit által engedelmeskedett Ábrahám, amikor elhívatott, hogy menjen ki arra a helyre, amelyet örökségül fog kapni. És elindult, de nem tudta hová megy.</verse>
				<verse number="9">Hit által költözött az ígéret földjére, mint idegenbe, sátrakban lakott Izsákkal és Jákóbbal, ugyanannak az ígéretnek örököstársaival.</verse>
				<verse number="10">Mert várta a szilárd alapokra épülő várost, amelynek építője és alkotója az Isten.</verse>
				<verse number="11">Hit által nyert erőt Sára is, hogy idős kora ellenére gyermeke legyen, mert hűnek tartotta azt, aki az ígéretet tette</verse>
				<verse number="12">Ezért attól az egytől, mégpedig mintegy elhalttól származtak olyan sokan, mint az ég csillagai, és mint a tenger partja mellett a fövény, amely megszámlálhatatlan.</verse>
				<verse number="13">Hitben haltak meg ezek mind, nem nyerve el az ígéreteket, hanem csak látták és üdvözölték azokat, és vallást tettek arról, hogy idegenek és vándorok a földön.</verse>
				<verse number="14">Mert akik így szólnak, nyíltan kijelentik, hogy hazát keresnek.</verse>
				<verse number="15">És ha arra a hazára gondoltak volna, amelyből kijöttek, lett volna idejük visszatérni.</verse>
				<verse number="16">Így azonban jobb után vágyakoztak, tudniillik a mennyei után. Ezért nem szégyelli az Isten, hogy őt Istenüknek nevezzék, mert nekik készített várost.</verse>
				<verse number="17">Hit által áldozta fel Ábrahám Izsákot, próbára tétetvén, és az egyszülöttét vitte áldozatul, ő, aki az ígéreteket elnyerte,</verse>
				<verse number="18">akinek megmondatott: Izsáktól lesznek utódaid.</verse>
				<verse number="19">Úgy gondolkozott ugyanis, hogy Isten a halálból is képes őt feltámasztani. Éppen ezért példaképen visszakapta őt.</verse>
				<verse number="20">Hit által áldotta meg Izsák Jákóbot és Ézsaut az eljövendőkre nézve.</verse>
				<verse number="21">Hit által áldotta meg a haldokló Jákób József mindegyik fiát, és botja végére hajolva imádkozott.</verse>
				<verse number="22">Hit által emlékezett meg élete végén József Izrael fiainak kivonulásáról, és rendelkezett teteme felől.</verse>
				<verse number="23">Hit által rejtegették Mózest szülei születése után három hónapig, mivel látták, hogy szép a gyermek, és nem féltek a király parancsától.</verse>
				<verse number="24">Hit által tiltakozott Mózes, amikor felnövekedett, hogy a fáraó leánya fiának mondják.</verse>
				<verse number="25">Mert inkább választotta az Isten népével való együtt sanyargatást, mint a bűnnek ideig-óráig való gyönyörűségét.</verse>
				<verse number="26">Mert Egyiptom kincseinél nagyobb gazdagságnak tartotta a Krisztusért való gyalázatot, mert a megjutalmazásra tekintett.</verse>
				<verse number="27">Hit által hagyta el Egyiptomot, nem félve a király haragjától, mert erős szívű volt, mintha látta volna a láthatatlant.</verse>
				<verse number="28">Hit által rendelte el a pászkát és a vérrel való meghintést, hogy az öldöklő angyal ne bánthassa az elsőszülötteket.</verse>
				<verse number="29">Hit által keltek át a Vörös-tengeren, mint valami szárazföldön, amit az egyiptomiak is megpróbáltak, de elmerültek.</verse>
				<verse number="30">Hit által omlottak le Jerikónak kőfalai, amikor azokat hét napon át körüljárták.</verse>
				<verse number="31">Hit által nem veszett el az engedetlenekkel együtt Ráháb, a parázna nő, amikor a kémeket békességgel befogadta.</verse>
				<verse number="32">És mit mondjak még? Hiszen kifogynék az időből, ha szólnék Gedeonról, Bárákról, Sámsonról, Jeftéről, Dávidról, Sámuelről és a prófétákról.</verse>
				<verse number="33">Akik hit által országokat győztek le, igazságot cselekedtek, az ígéreteket elnyerték, az oroszlánok száját betömték.</verse>
				<verse number="34">Kioltották a tűz erejét, megmenekültek a kard élétől, felerősödtek a betegségből, erősek lettek a háborúban, megfutamították az idegenek seregét.</verse>
				<verse number="35">Az asszonyok feltámadás útján visszakapták halottaikat, másokat viszont kínpadra vontak, mivel nem fogadták el a szabadulást, hogy dicsőségesebb feltámadásban legyen részük.</verse>
				<verse number="36">Mások pedig megszégyenítések és megostoroztatások próbáját állták ki, sőt még bilincseket és börtönt is.</verse>
				<verse number="37">Megkövezték őket, kínpróbát szenvedtek, szétfűrészelték, kardélre hányták őket. Juhoknak és kecskéknek bőrében bujdostak, nélkülözve, nyomorgattatva, gyötörtetve,</verse>
				<verse number="38">akikre nem volt méltó a világ. Bujdostak pusztákon és hegyeken, barlangokban és a föld szakadékaiban.</verse>
				<verse number="39">És mindezek, noha hit által jó bizonyságot nyertek, nem teljesült be rajtuk az ígéret.</verse>
				<verse number="40">Mert Isten felőlünk valami jobbról gondoskodott, hogy nélkülünk ne jussanak tökéletességre.</verse>
			</chapter>
			<chapter number="12">
				<verse number="1">Ezért tehát mi is, akiket a bizonyságtevőknek ilyen nagy fellege vesz körül, félretéve minden akadályt és a bennünket megkörnyékező bűnt, kitartással fussuk meg az előttünk lévő pályát,</verse>
				<verse number="2">nézve a hit fejedelmére és bevégzőjére, Jézusra, aki az előtte lévő öröm helyett, nem törődve a gyalázattal, kereszthalált szenvedett, s az Isten királyi székének jobbjára ült.</verse>
				<verse number="3">Gondoljatok azért, őrá, aki ilyen ellene irányuló támadást szenvedett el a bűnösöktől, hogy lelketekben ellankadva el ne csüggedjetek.</verse>
				<verse number="4">Mert még nem álltatok ellen vérig a bűn ellen harcolva.</verse>
				<verse number="5">És ne feledkezzetek el az intésről, amely nektek, mint fiaknak szól: „Fiam ne vesd meg az Úr fenyítését, és ne csüggedj el, ha dorgál téged.</verse>
				<verse number="6">Mert akit szeret az Úr, azt megdorgálja, és megostoroz mindenkit, akit fiává fogad.“</verse>
				<verse number="7">Ha a fenyítést elszenveditek, akkor úgy bánik veletek az Isten, mint fiaival mert melyik fiú az, akit nem fenyít az apa?</verse>
				<verse number="8">Ha pedig fenyítés nélkül valók vagytok, amelyben mindenki részesül, akkor fattyak vagytok, nem fiak.</verse>
				<verse number="9">Aztán: testi atyáink fenyítettek minket és becsültük őket, nem kell-e sokkal inkább engedelmeskedni a lelkek Atyjának, hogy éljünk?</verse>
				<verse number="10">Mert azok kevés ideig, tetszésük szerint fenyítettek, Ő pedig a mi javunkra, hogy szentségében részesüljünk.</verse>
				<verse number="11">A jelenben semmiféle fenyítés nem látszik örvendetesnek, hanem keservesnek, ám utóbb az igazság békességes gyümölcsét adja azoknak, akik elviselték.</verse>
				<verse number="12">Ezért tehát a lecsüggesztett kezeket és a rogyadozó térdeket egyenesítsétek föl,</verse>
				<verse number="13">és egyenesen járjatok, hogy a sánta el ne botoljék, sőt inkább meggyógyuljon.</verse>
				<verse number="14">Törekedjetek mindenki iránt a békességre és a szent életre, amely nélkül senki sem láthatja meg az Urat.</verse>
				<verse number="15">Vigyázzatok arra, hogy Isten kegyelmétől senki el ne szakadjon, nehogy a keserűségnek gyökere fölnövekedve bajt okozzon, és így sokakat megfertőzzön.</verse>
				<verse number="16">Ne legyen senki parázna vagy istentelen, mint Ézsau, aki egy tál ételért eladta elsőszülöttségi jogát.</verse>
				<verse number="17">Mert tudjátok, hogy később, amikor örökölni akarta az áldást, elutasításban volt része, mert nem találta meg a megtérés útját, noha könnyhullatással kereste azt.</verse>
				<verse number="18">Mert ti nem járultatok megtapintható hegyhez, lángoló tűzhöz, sűrű homályhoz, sötétséghez és szélvészhez,</verse>
				<verse number="19">vagy trombitaharsogáshoz és szózatok hangjához, amelyet akik hallottak, kérték, hogy ne szóljon többé hozzájuk.</verse>
				<verse number="20">Mert nem bírták elviselni a parancsot: „Még ha állat is ér a hegyhez, meg kell kövezni!“</verse>
				<verse number="21">Olyan rettenetes volt a látvány, hogy Mózes is ezt mondta: „Megijedtem és remegek.“</verse>
				<verse number="22">De ti Sion hegyéhez járultatok, az élő Isten városához, a mennyei Jeruzsálemhez és az angyalok ezreihez,</verse>
				<verse number="23">az elsőszülöttek seregéhez és egyházához, akik be vannak írva a mennyben, és mindenkinek bírájához, Istenhez és a tökéletességre jutott igazak lelkéhez,</verse>
				<verse number="24">és az újszövetség közbenjárójához, Jézushoz, és a meghintés véréhez, amely kegyelmesebben beszél, mint Ábel vére.</verse>
				<verse number="25">Vigyázzatok el ne utasítsátok azt, aki szól! Mert ha azok nem menekültek meg, akik a földön szólót visszautasították, sokkal kevésbé mi, ha elfordulunk attól, aki a mennyből szól,</verse>
				<verse number="26">akinek szava egykor megrendítette a földet, most pedig ezt ígéri: „Még egyszer megrendítem nemcsak a földet, de az eget is.“</verse>
				<verse number="27">Az a „még egyszer“ pedig jelenti a változékony dolgoknak, vagyis a teremtményeknek megváltozását, hogy megmaradjon, ami változtathatatlan.</verse>
				<verse number="28">Mivel mi változtathatatlan országot kaptunk, hálásak legyünk, és Istennek tetsző módon, kegyességgel és félelemmel szolgáljunk.</verse>
				<verse number="29">Mert a mi Istenünk emésztő tűz.</verse>
			</chapter>
			<chapter number="13">
				<verse number="1">A testvéri szeretet maradjon meg.</verse>
				<verse number="2">A vendégszeretetről el ne feledkezzetek, mert ezáltal egyesek tudtukon kívül angyalokat vendégeltek meg.</verse>
				<verse number="3">Emlékezzetek meg a foglyokról, mintha fogolytársak volnátok, a gyötrődőkről, mint akik magatok is testben vagytok.</verse>
				<verse number="4">Legyen megbecsült minden tekintetben a házasság, és a házasélet legyen tiszta! A paráznákat és házasságtörőket megítéli az Isten.</verse>
				<verse number="5">Fösvénység nélkül való legyen magatartásotok, elégedjetek meg azzal, amitek van, mert Ő mondta: „Nem hagylak el, el sem távozom tőled.“</verse>
				<verse number="6">Úgyhogy bizakodva mondjuk: „Az Úr az én segítségem, nem félek. Ember mit árthat nekem?“</verse>
				<verse number="7">Emlékezzetek meg elöljáróitokról, akik Isten igéjét hirdették nektek, figyeljetek életük végére és kövessétek hitüket.</verse>
				<verse number="8">Jézus Krisztus tegnap és ma és mindörökké ugyanaz.</verse>
				<verse number="9">Különféle idegen tanításoktól ne hagyjátok magatokat félrevezetni, mert jó, ha kegyelemtől erősödik meg a szív, nem ennivalókkal, amelyeknek semmi hasznát sem veszik azok, akik velük élnek.</verse>
				<verse number="10">Van oltárunk, amelyről nincs joguk enni azoknak, akik a sátorban szolgálnak.</verse>
				<verse number="11">Mert amely állatok vérét a főpap beviszi a szentélybe a bűnért, azoknak testét megégetik a táboron kívül.</verse>
				<verse number="12">Ezért Jézus is, hogy megszentelje az ő tulajdon vére által a népet, a kapun kívül szenvedett.</verse>
				<verse number="13">Menjük tehát ki hozzá a táboron kívülre, az Ő gyalázatát hordozva.</verse>
				<verse number="14">Mert nincs itt maradandó városunk, hanem a jövendőt keressük.</verse>
				<verse number="15">Ezért általa vigyük a dicséret áldozatát mindenkor Isten elé, vagyis az ő nevéről vallást tevő ajkaink gyümölcsét.</verse>
				<verse number="16">A jótékonyságról és az adakozásról ne feledkezzetek meg, mert ilyen áldozatokban gyönyörködik az Isten.</verse>
				<verse number="17">Engedelmeskedjetek elöljáróitoknak és fogadjatok szót, mert ők vigyáznak lelketekre, mint számadók. Így majd örömmel teszik és nem bánkódva, mert ez nem használna nektek sem.</verse>
				<verse number="18">Imádkozzatok értünk! Mert meg vagyunk győződve arról, hogy tiszta a lelkiismeretünk, hiszen mindenben igyekszünk tisztességesen eljárni.</verse>
				<verse number="19">Annál inkább kérlek erre titeket, hogy mihamarabb visszajuthassak hozzátok.</verse>
				<verse number="20">A békesség Istene pedig, aki kihozta a halálból a juhoknak nagy pásztorát, az örök szövetség vére által, a mi Urunkat, Jézust,</verse>
				<verse number="21">tegyen készségesekké titeket minden jóra, hogy cselekedjétek az ő akaratát és munkálja bennünk azt, ami kedves előtte a Jézus Krisztus által, akinek dicsőség örökkön örökké. Ámen.</verse>
				<verse number="22">Kérlek pedig titeket, atyámfiai, szívleljétek meg ezt az intő beszédet, hiszen csak röviden írtam nektek.</verse>
				<verse number="23">Tudjátok meg, hogy a mi atyánkfia, Timóteus, kiszabadult, és ha hamarosan megjön, vele együtt meglátogatlak titeket.</verse>
				<verse number="24">Köszöntsétek minden elöljárótokat és a szenteket is mind. Köszöntenek titeket az Olaszországból valók.</verse>
				<verse number="25">Kegyelem mindnyájatokkal!</verse>
			</chapter>
		</book>
		<book number="59">
			<chapter number="1">
				<verse number="1">Jakab, Istennek és az Úr Jézus Krisztusnak szolgája, az elszórtan lévő tizenkét nemzetségnek üdvözletét küldi.</verse>
				<verse number="2">Teljes örömnek tartsátok, atyámfiai, amikor különféle kísértésekbe estek,</verse>
				<verse number="3">tudván, hogy a ti hitetek próbája állhatatosságot eredményez.</verse>
				<verse number="4">Az állhatatosság pedig tökéletessé teszi a cselekedetet, hogy tökéletesek és fedhetetlenek legyetek minden fogyatkozás nélkül.</verse>
				<verse number="5">Ha pedig valakinek nincsen bölcsessége, kérje Istentől, aki mindenkinek készségesen és szemrehányás nélkül megadja.</verse>
				<verse number="6">De hittel kérje semmit sem kételkedve, mert aki kételkedik, olyan, mint a tenger hulláma, amelyet a szél sodor és ide-oda hajt.</verse>
				<verse number="7">Ne gondolja, hogy kaphat valamit az Úrtól az ilyen</verse>
				<verse number="8">kétszívű és minden útjában állhatatlan ember.</verse>
				<verse number="9">Dicsekedjék pedig az alacsony sorsú méltóságával,</verse>
				<verse number="10">a gazdag pedig nyomorúságával, mert elmúlik, mint a fű virága.</verse>
				<verse number="11">Mert felkel a nap nagy hevével és elszárítja a füvet, és annak virága elhull, és szépsége elvész: így vész el a gazdag is a maga útján.</verse>
				<verse number="12">Boldog ember az, aki a kísértésben kitart, mert miután kiállta a próbát, elveszi az élet koronáját, amit az Úr ígért az őt szeretőknek.</verse>
				<verse number="13">Senki se mondja, amikor megkísértetik: az Isten kísért engem, mert Isten gonoszsággal nem kísérthető és őmaga sem kísért senkit.</verse>
				<verse number="14">Mert mindenkit saját kívánsága vonja és csábítja.</verse>
				<verse number="15">Azután a kívánság megfoganva bűnt szül. A bűn pedig teljességre jutva halált nemz.</verse>
				<verse number="16">Ne tévelyegjetek, szeretett atyámfiai.</verse>
				<verse number="17">Minden jó adomány és minden tökéletes ajándék felülről való, a világosság Atyjától származik, akinél nincs változás, sem a változandóságnak árnyéka.</verse>
				<verse number="18">Az ő akarata szült minket az igazságnak igéje által, hogy az ő teremtményeinek első zsengéje legyünk.</verse>
				<verse number="19">Azért, szeretett atyámfiai, legyen minden ember gyors a hallásra, késedelmes a szólásra, késedelmes a haragra,</verse>
				<verse number="20">mert ember haragja Isten igazságát nem szolgálja.</verse>
				<verse number="21">Elvetve azért minden szennyet és mindenféle gonoszságot, szelídséggel fogadjátok a belétek oltott igét, amely megtarthatja lelketeket.</verse>
				<verse number="22">Az igének pedig megtartói legyetek, nemcsak hallgatói, megcsalva magatokat.</verse>
				<verse number="23">Mert ha valaki hallgatója az igének és nem megtartója, az ahhoz az emberhez hasonlít, aki tükörben megnézi arcát.</verse>
				<verse number="24">Megnézi ugyan magát, de elmegy és azonnal elfelejti, milyen volt.</verse>
				<verse number="25">De aki belenéz a szabadság tökéletes törvényébe és megmarad mellette, az nem feledékeny hallgatója, sőt tevékeny megvalósítója: az boldog lesz cselekedeteiben.</verse>
				<verse number="26">Ha valaki kegyesnek látszik közöttetek, de nem zabolázza meg nyelvét, és még önmagát is áltatja, annak kegyessége hiábavaló.</verse>
				<verse number="27">A tiszta és igazi kegyesség Isten és az Atya előtt ez: meglátogatni az árvákat és özvegyeket nyomorúságukban, és tisztán megőrizni önmagát a világtól.</verse>
			</chapter>
			<chapter number="2">
				<verse number="1">Atyámfiai, ne legyen személyválogatás a ti hitetekben, amelyet a dicsőség Urába, a mi Urunk Jézus Krisztusba vetettetek.</verse>
				<verse number="2">Mert ha a ti gyülekezetetekbe bemegy egy aranygyűrűs férfi, fényes ruhában, és bemegy egy szegény is kopott ruhában</verse>
				<verse number="3">és rátekintetek arra, akin a fényes ruha van, és azt mondjátok neki: „Te ülj ide szépen.“ A szegénynek pedig azt mondjátok: „Te állj ott, vagy ülj ide az én zsámolyomhoz“,</verse>
				<verse number="4">nem mondtok-e ellen magatoknak, és nem lettetek-e gonosz gondolkodású bírákká?</verse>
				<verse number="5">Halljátok csak, szeretett atyámfiai: vajon nem Isten választotta-e ki e világ szegényeit, hogy gazdagok legyenek a hitben, és örökösei legyenek annak az országnak, amelyet Isten ígért az őt szeretőknek?</verse>
				<verse number="6">De ti megszégyenítettétek a szegényt. Vajon nem a gazdagok hatalmaskodnak-e rajtatok, és nem ők hurcolnak-e titeket a törvény elé?</verse>
				<verse number="7">Nem ők káromolják-e azt a szép nevet, amelyről titeket elneveztek?</verse>
				<verse number="8">Ha ellenben megtartjátok a királyi törvényt az Írás szerint: „Szeresd felebarátodat, mint magadat!“ jól cselekedtek.</verse>
				<verse number="9">De ha személyválogatók vagytok, vétkeztek, és a törvény, mint törvényszegőket elítél.</verse>
				<verse number="10">Mert ha valaki az egész törvényt megtartja is, de vét egy ellen, az valamennyi ellen vétkezett.</verse>
				<verse number="11">Mert aki ezt mondta: „Ne paráználkodj!“ ezt is mondta: „Ne ölj!“ És ha nem paráználkodsz, de ölsz, törvényszegővé lettél.</verse>
				<verse number="12">Úgy szóljatok, és úgy cselekedjetek, mint akiket a szabadság törvénye fog megítélni.</verse>
				<verse number="13">Mert az ítélet irgalmatlan ahhoz, aki nem cselekszik irgalmasságot, és az irgalmasság diadalmaskodik az ítéleten.</verse>
				<verse number="14">Mit használ, atyámfiai, ha valaki azt mondja, hogy van hite, cselekedetei pedig nincsenek? Vajon megtartja-e őt a hit?</verse>
				<verse number="15">Ha pedig az atyafiaknak, férfiaknak vagy nőknek nincs ruhája, és szükséget szenvednek a mindennapi élelemben,</verse>
				<verse number="16">és azt mondja nekik valaki közületek: „Menjetek el békességgel, melegedjetek meg és lakjatok jól!“ De nem adjátok meg nekik, amikre szükségük van, mit használ az?</verse>
				<verse number="17">Ugyanígy a hit is, ha cselekedetei nincsenek, halott önmagában.</verse>
				<verse number="18">Viszont mondhatja valaki: neked hited van, nekem pedig cselekedeteim vannak. Mutasd meg nekem a te hitedet a te cselekedeteidből, és én is meg fogom mutatni neked az én cselekedeteimből az én hitemet</verse>
				<verse number="19">Te hiszed, hogy egy az Isten? Jól teszed. Az ördögök is hiszik és rettegnek.</verse>
				<verse number="20">Akarod-e hát tudni, te oktalan ember, hogy a hit cselekedetek nélkül halott?</verse>
				<verse number="21">Ábrahám, a mi atyánk nem cselekedetekből igazult-e meg, amikor fiát, Izsákot felajánlotta az oltárra?</verse>
				<verse number="22">Látod, hogy hite együtt munkálkodott cselekedeteivel, és a cselekedetekből lett teljessé a hite.</verse>
				<verse number="23">És beteljesedett az Írás, amely ezt mondja: Hitt pedig Ábrahám az Istennek, s ez megigazulására szolgált, és Isten barátjának neveztetett.</verse>
				<verse number="24">Látjátok tehát, hogy cselekedetekből igazul meg az ember és nem csupán hitből.</verse>
				<verse number="25">Hasonlóképpen a parázna Ráháb, nem cselekedetekből igazult-e meg, amikor a követeket házába fogadta, és más úton bocsátotta el őket?</verse>
				<verse number="26">Mert ahogyan halott a test lélek nélkül, úgy halott a hit is cselekedetek nélkül.</verse>
			</chapter>
			<chapter number="3">
				<verse number="1">Atyámfiai, ne legyetek sokan tanítók, tudva azt, hogy súlyosabb ítéletben lesz részük.</verse>
				<verse number="2">Mert mindnyájan sokat vétkezünk. De ha valaki beszédében nem vétkezik, az tökéletes ember, képes egész testét is megzabolázni.</verse>
				<verse number="3">Ha a lovak szájába zablát vetünk, hogy engedelmeskedjenek nekünk, egész testüket irányítjuk.</verse>
				<verse number="4">Íme a hajókat is, bármily nagyok is, és bármilyen erős szelek hajtják is őket, egy igen kicsi kormányrúd mégis oda irányítja, ahová a kormányos akarja.</verse>
				<verse number="5">A nyelv is kicsiny testrész ugyan, de nagyra tartja magát. Íme egy csekély tűz, milyen nagy erdőt felgyújt.</verse>
				<verse number="6">A nyelv is tűz, a gonoszság világa. Olyan a nyelv tagjaink között, hogy egész testünket beszennyezi, sőt lángba borítja életünket, miközben maga is lángra lobban a gyehenna tüzétől.</verse>
				<verse number="7">Mindenfajta vadállat, madár, csúszómászó és vízi állat megszelídíthető. Az ember meg is szelídíti őket.</verse>
				<verse number="8">De a nyelvet az emberek közül senki sem szelídítheti meg, mert fékezhetetlenül gonosz az, telve van halálos méreggel.</verse>
				<verse number="9">Ezzel áldjuk Istent, a mi Atyánkat, és ezzel átkozzuk az embereket, akik az Isten hasonlatosságára teremtettek.</verse>
				<verse number="10">Ugyanabból a szájból jön ki az áldás és az átok. Atyámfiai, nem kellene így lenni ennek!</verse>
				<verse number="11">Vajon a forrás ugyanabból a nyílásból csörgedeztethet-e édes és keserű vizet?</verse>
				<verse number="12">Vajon, atyámfiai, teremhet-e a fügefa olajmagvakat, vagy a szőlő fügét? Így egy forrás sem adhat sós és édes vizet.</verse>
				<verse number="13">Kicsoda bölcs és okos közöttetek? Mutassa meg jó magatartásával, hogy mindent bölcs szelídséggel tesz.</verse>
				<verse number="14">Ha pedig keserű irigység és viszálykodás van szívetekben, ne kérkedjetek, és ne hazudtoljátok meg az igazságot.</verse>
				<verse number="15">Ez nem az a bölcsesség, amely felülről jön, hanem földi, testi és ördögi.</verse>
				<verse number="16">Mert ahol irigység és viszálykodás van, ott békétlenség, és mindenféle gonosz cselekedet is van.</verse>
				<verse number="17">A felülről való bölcsesség pedig először is tiszta, azután békeszerető, méltányos, engedelmes, irgalmassággal és jó gyümölcsökkel teljes, nem kételkedő és nem képmutató.</verse>
				<verse number="18">Az igazság gyümölcsét pedig békességben vetik el azoknak, akik békeszeretők.</verse>
			</chapter>
			<chapter number="4">
				<verse number="1">Honnan vannak viszályok és harcok közöttetek? Nem a bennetek dúló bűnös kívánságokból erednek-e?</verse>
				<verse number="2">Kívántok valamit és nem teljesül. Öltök és irigykedtek, de nem érhetitek el, harcoltok és viszálykodtok, és még sincs semmitek, mert nem kéritek.</verse>
				<verse number="3">Vagy ha kéritek is, nem kapjátok meg, mert nem jól kéritek, hiszen csak bűnös kívánságaitokra akarjátok fordítani.</verse>
				<verse number="4">Ti Istenhez hűtlenek, nem tudjátok, hogy a világgal való barátság, ellenségeskedés Istennel? Aki azért a világ barátja akar lenni, az Isten ellensége lesz.</verse>
				<verse number="5">Vagy azt gondoljátok, hogy az Írás hiába mondja: „A bennünk lakó lélek tele van önző vággyal!“</verse>
				<verse number="6">De nagyobb kegyelmet ad, ezért mondja: „Isten a kevélyeknek ellen áll, az alázatosoknak pedig kegyelmet ad.“</verse>
				<verse number="7">Engedelmeskedjetek azért Istennek, de álljatok ellen az ördögnek, és elfut tőletek.</verse>
				<verse number="8">Közeledjetek Istenhez, és ő is közeledni fog hozzátok. Tisztítsátok meg kezeteket, ti bűnösök, és szenteljétek meg szíveteket, ti kétszívűek.</verse>
				<verse number="9">Gyötrődjetek, gyászoljatok és sírjatok, nevetésetek forduljon gyászra, örömötök szomorúságra.</verse>
				<verse number="10">Alázzátok meg magatokat az Úr előtt és felmagasztal titeket.</verse>
				<verse number="11">Ne szóljátok meg egymást, atyámfiai. Aki megszólja atyafiát, és aki kárhoztatja atyjafiát, az a törvény ellen szól, és a törvényt ítéli el. Ha pedig a törvény felett ítélkezel, nem megtartója, hanem bírája vagy a törvénynek.</verse>
				<verse number="12">Egy a törvényhozó, akinek hatalma van, hogy felmentsen vagy elmarasztaljon. Kicsoda vagy te, hogy megítéled felebarátodat?</verse>
				<verse number="13">Nos hát, akik ezt mondjátok: „Ma vagy holnap elmegyünk abba a városba, és ott töltünk egy esztendőt, kereskedünk és nyerünk“,</verse>
				<verse number="14">akik azt sem tudjátok, mit hoz a holnap, mert mi a ti életetek? Bizony olyan, mint a pára, amely rövid ideig látszik, azután pedig eltűnik.</verse>
				<verse number="15">Holott ezt kellene mondanotok: „Ha az Úr akarja és élünk, ezt vagy azt fogjuk cselekedni“.</verse>
				<verse number="16">Ti ellenben elbizakodottságotokban dicsekedtek. Minden ilyen dicsekedés gonosz.</verse>
				<verse number="17">Aki tehát tudna jót cselekedni, és nem cselekszi, bűne az annak.</verse>
			</chapter>
			<chapter number="5">
				<verse number="1">Tehát ti gazdagok, sírjatok, és jajgassatok, a rátok következő nyomorúságaitok miatt.</verse>
				<verse number="2">Gazdagságotok megrohadt, ruháitokat megette a moly.</verse>
				<verse number="3">Aranyotokat és ezüstötöket rozsda fogta meg, és azok rozsdája ellenetek tanúskodik, és megemészti testeteket, mint a tűz. Kincset gyűjtöttetek még az utolsó napokban is.</verse>
				<verse number="4">Íme, a ti mezőtöket learató munkások bére, amit visszatartottatok, az égre kiált. És az aratók kiáltásai eljutottak a Seregek Urának fülébe.</verse>
				<verse number="5">Dőzsöltetek e földön és tobzódtatok. Szíveteket hizlaltátok az áldozat bemutatásának napjára.</verse>
				<verse number="6">Elítéltétek, megöltétek az igazat, s ő nem állt ellen nektek.</verse>
				<verse number="7">Legyetek azért, atyámfiai, béketűrők az Úrnak eljöveteléig. Íme a szántóvető várja a földnek drága gyümölcsét. Béketűréssel várja, míg reggeli és esti esőt kap.</verse>
				<verse number="8">Legyetek ti is béketűrők, és erősítsétek meg szíveteket, mert az Úr eljövetele közel van.</verse>
				<verse number="9">Ne panaszkodjatok egymásra, testvéreim, hogy el ne ítéltessetek! Íme a bíró az ajtó előtt áll.</verse>
				<verse number="10">Vegyetek példát, atyámfiai, szenvedésben és tűrésben a prófétáktól, akik az Úr nevében szóltak.</verse>
				<verse number="11">Íme boldognak mondjuk a tűrni tudókat. Jób tűréséről hallottatok, és láttátok, hogyan intézte az Úr a sorsát. Mert igen irgalmas és könyörületes az Úr.</verse>
				<verse number="12">Mindenekelőtt pedig ne esküdjetek, atyámfiai, se az égre, se a földre, se semmi más egyébre. Hanem legyen a ti igenetek igen, és a nem nem, hogy ítélet alá ne essetek.</verse>
				<verse number="13">Szenved-e valaki köztetek? Imádkozzék. Öröme van-e valakinek? Dicséretet énekeljen.</verse>
				<verse number="14">Beteg-e valaki köztetek? Hívja magához a gyülekezet elöljáróit, és imádkozzanak érte, és kenjék meg olajjal az Úr nevében.</verse>
				<verse number="15">És a hitből való imádság megtartja a beteget, és az Úr felsegíti őt. És ha bűnt követett is el, megbocsáttatik neki.</verse>
				<verse number="16">Valljátok meg bűneiteket egymásnak és imádkozzatok egymásért, hogy meggyógyuljatok, mert igen hasznos az igaznak buzgóságos könyörgése.</verse>
				<verse number="17">Illés ember volt, hozzánk hasonló és imádságban kérte, hogy ne legyen eső, és nem volt eső a földön három esztendeig és hat hónapig.</verse>
				<verse number="18">És ismét imádkozott és az ég esőt adott és a föld megteremte gyümölcsét.</verse>
				<verse number="19">Atyámfiai, ha valaki közöttetek eltévelyedik az igazságtól, és megtéríti valaki,</verse>
				<verse number="20">tudja meg, hogy aki megtérít egy bűnöst tévelygő útjáról, megmenti annak lelkét a haláltól, és sok bűnét elfedezi.</verse>
			</chapter>
		</book>
		<book number="60">
			<chapter number="1">
				<verse number="1">Péter, Jézus Krisztusnak apostola, a Pontuszban, Galáciában, Kappadóciában, Ázsiában és Bitiniában elszéledt jövevényeknek,</verse>
				<verse number="2">akik ki vannak választva az Atya Isten eleve elrendelése szerint, a Lélek megszentelése által, a Jézus Krisztus vérével való meghintésre: Kegyelem és békesség adassék nektek bőségesen.</verse>
				<verse number="3">Áldott az Isten, a mi Urunk Jézus Krisztus Atyja, aki az ő nagy irgalmasságából újjá szült minket élő reménységre a Jézus Krisztusnak a halálból való feltámadása által,</verse>
				<verse number="4">romolhatatlan, szeplőtelen és hervadhatatlan örökségre, amely a mennyekben van fenntartva számunkra,</verse>
				<verse number="5">akiket Isten hatalma őriz hit által az üdvösségre, amely készen van, hogy az utolsó időben nyilvánvalóvá legyen.</verse>
				<verse number="6">Ebben örvendeztek, noha most meg is kellett szomorodnotok különféle kísértések miatt,</verse>
				<verse number="7">hogy a ti kipróbált hitetek, ami sokkal becsesebb a veszendő, de tűzben kipróbált aranynál, tisztességre, dicsőségre méltónak találtasson a Jézus Krisztus megjelenésekor.</verse>
				<verse number="8">Akit noha nem láttok, szerettek, akiben, noha most nem látjátok, de hisztek, és kibeszélhetetlen és dicsőült örömmel örvendeztek,</verse>
				<verse number="9">mert eléritek hitetek célját, lelketek üdvösségét.</verse>
				<verse number="10">Ezt az üdvösséget keresték és kutatták a próféták, akik a nektek szánt kegyelemről jövendöltek,</verse>
				<verse number="11">kutatva, hogy melyik vagy milyen időre jelentette azt ki a Krisztusnak bennük lévő Lelke, aki eleve bizonyságot tett a Krisztus szenvedéseiről és az ezeket követő dicsőségről.</verse>
				<verse number="12">Akiknek megjelentetett, hogy nem maguknak, hanem nekünk szolgáltak azokkal, amelyeket most hirdetnek nektek azok, akik prédikálták nektek az evangéliumot a mennyből küldött Szentlélek által, amibe angyalok vágyakoznak beletekinteni.</verse>
				<verse number="13">Ezért tehát felövezve lelketeket, mint józanok, tökéletesen reménykedjetek abban a kegyelemben, amelyet Jézus Krisztus megjelenésekor hoz nektek.</verse>
				<verse number="14">Mint engedelmes gyermekek ne szabjátok magatokat korábbi kívánságaitokhoz, amelyek tudatlanságtok idején voltak bennetek,</verse>
				<verse number="15">hanem amiképpen szent az, aki elhívott titeket, ti is szentek legyetek egész életetekben.</verse>
				<verse number="16">Mert meg van írva: „Szentek legyetek, mert én szent vagyok“.</verse>
				<verse number="17">Ha pedig Atyának hívjátok őt, aki személyválogatás nélkül ítél, kinek-kinek cselekedete szerint, félelemmel töltsétek jövevénységetek idejét,</verse>
				<verse number="18">tudva, hogy nem veszendő dolgokon, ezüstön vagy aranyon váltattatok meg atyáitoktól örökölt hiábavaló életetekből,</verse>
				<verse number="19">hanem drága véren, a hibátlan és szeplőtlen Báránynak, Krisztusnak a vérén.</verse>
				<verse number="20">Ő ugyan eleve, a világ teremtése előtt kiválasztatott, de az idők végén megjelent értetek.</verse>
				<verse number="21">Ti Általa hisztek Istenben, aki feltámasztotta őt a halálból és dicsőséget adott neki, hogy a ti hitetek Istenbe vetett reménység is legyen.</verse>
				<verse number="22">Tisztítsátok meg lelketeket az igazság iránt való engedelmességben a képmutatás nélküli atyafiúi szeretetre a Lélek által, és egymást tiszta szívből, buzgón szeressétek,</verse>
				<verse number="23">mint akik ujjá születtetek nem romlandó, de romolhatatlan magból Isten igéje által, ami megmarad örökké.</verse>
				<verse number="24">„Mert minden test olyan, mint a fű és az embernek minden dicsősége olyan, mint a fű virága. Megszárad a fű, és virága elhull,</verse>
				<verse number="25">de az Úr beszéde megmarad örökké.“ Ez pedig az a beszéd, amelyet hirdettek nektek.</verse>
			</chapter>
			<chapter number="2">
				<verse number="1">Levetve azért minden gonoszságot, minden álnokságot, képmutatást, irigykedést és minden rágalmazást,</verse>
				<verse number="2">mint most született csecsemők, a hamisítatlan lelki tej után vágyakozzatok, hogy azon növekedjetek az üdvösségre.</verse>
				<verse number="3">Mivel megízleltétek, hogy jóságos az Úr.</verse>
				<verse number="4">Járuljatok Hozzá, mint élő, az emberektől ugyan megvetett, de Istentől választott, megbecsült kőhöz,</verse>
				<verse number="5">ti magatok is, mint élő kövek épüljetek fel lelki házzá, szent papsággá, hogy lelki áldozatokkal áldozzatok, amelyek kedvesek Istennek a Jézus Krisztus által.</verse>
				<verse number="6">Ezért van az Írásban: „Íme, szegletkövet teszek le Sionban amely kiválasztott, megbecsült, és aki hisz benne nem szégyenül meg“.</verse>
				<verse number="7">Érték tehát ez számotokra, akik hisztek. A hitetleneknek pedig az a kő, amelyet az építők elvetettek, szegletkővé lett,</verse>
				<verse number="8">megütközés kövévé és botránkozás sziklájává. Ezek beleütköznek, mert nem hisznek az igének. Ők erre is rendeltettek.</verse>
				<verse number="9">Ti pedig választott nemzetség, királyi papság, szent nemzet, megtartásra való nép vagytok, hogy hirdessétek Annak hatalmas dolgait, aki a sötétségből az ő csodálatos világosságára hívott el titeket.</verse>
				<verse number="10">Akik egykor nem az ő népe voltatok, most pedig Isten népe vagytok. Akik nem kegyelmezettek voltatok, most pedig kegyelmezettek vagytok.</verse>
				<verse number="11">Szeretteim, kérlek titeket, mint jövevényeket és idegeneket, tartózkodjatok a testi kívánságoktól, amelyek a lélek ellen harcolnak.</verse>
				<verse number="12">Tisztességesen viselkedjetek a pogányok között, hogy ha valamiben rágalmaznak titeket, mint gonosztevőket, a ti jó cselekedeteiteket látva, dicsőítsék Istent a meglátogatás napján.</verse>
				<verse number="13">Engedelmeskedjetek minden emberi rendnek az Úrért, akár királynak, mint feljebbvalónak,</verse>
				<verse number="14">akár helytartóknak, mint akiket ő küld a gonosztevők megbüntetésére, a jót cselekvők megdicsérésére.</verse>
				<verse number="15">Mert az az Isten akarata, hogy jót cselekedve elnémítsátok a balgatag emberek tudatlanságát,</verse>
				<verse number="16">mint szabadok, és nem úgy, mint akiknél a szabadság a gonoszság elpalástolása, hanem úgy, mint Isten szolgái.</verse>
				<verse number="17">Mindenkit tiszteljetek, az atyafiakat szeressétek, Istent féljétek, a királyt tiszteljétek.</verse>
				<verse number="18">A szolgák teljes félelemmel engedelmeskedjenek uraiknak, ne csak a jóknak és kíméleteseknek, hanem a szívteleneknek is.</verse>
				<verse number="19">Kegyelem az, ha valaki Istenről való meggyőződéséért méltatlanul szenvedve tűr sérelmeket.</verse>
				<verse number="20">Mert micsoda dicsőség az, ha a vétkeitek miatt kapott arcul verést tűritek el? De ha jót cselekedtek és tűritek érte a szenvedést, az kedves Isten előtt.</verse>
				<verse number="21">Mert arra hívattatok el, hiszen Krisztus is szenvedett értetek, nektek példát adva, hogy az ő nyomdokait kövessétek.</verse>
				<verse number="22">Ő bűnt nem cselekedett, szájában álnok szót nem találtak.</verse>
				<verse number="23">Amikor szidalmazták, a szidalmat nem viszonozta, amikor szenvedett nem fenyegetőzött, hanem rá bízta ezt arra, aki igazságosan ítél.</verse>
				<verse number="24">Bűneinket maga vitte fel testében a keresztfára, hogy meghaljunk a bűnnek, és az igazságnak éljünk. Az ő sebeivel gyógyultatok meg.</verse>
				<verse number="25">Mert olyanok voltatok, mint a tévelygő juhok, de most megtértetek lelketek Pásztorához és Gondviselőjéhez.</verse>
			</chapter>
			<chapter number="3">
				<verse number="1">Hasonlóképpen az asszonyok engedelmeskedjenek férjüknek, hogy ha közülük egyesek nem engedelmeskednének is az igének, feleségük magaviselete ige nélkül is nyerje meg őket,</verse>
				<verse number="2">figyelve istenfélő és tiszta életetekre.</verse>
				<verse number="3">Akiknek ékessége ne legyen külsőséges: hajfonogatás, arany ékszer vagy fényes öltözet,</verse>
				<verse number="4">hanem a szív elrejtett embere: a szelíd és csendes lélek maradandóságával. Ez igen értékes az Isten előtt.</verse>
				<verse number="5">Így ékesítették magukat hajdan a szent asszonyok is, akik Istenben reménykedtek és engedelmeskedtek férjüknek.</verse>
				<verse number="6">Ahogyan Sára is engedelmeskedett Ábrahámnak, urának nevezve őt. Akinek leányai lesztek, ha jót cselekedtek és nem féltek semmiféle fenyegetéstől.</verse>
				<verse number="7">A férfiak hasonlóképpen megértően éljenek együtt feleségükkel, mint gyengébb nemmel, tiszteletet adva nekik, mint akik örökös társaik az élet kegyelmében, hogy imádságaitok meg ne hiúsuljanak.</verse>
				<verse number="8">Végül pedig legyetek mindnyájan együtt érzők, rokonérzelműek, atyafiszeretők, irgalmasak, alázatosak.</verse>
				<verse number="9">Ne fizessetek gonosszal a gonoszért, vagy szidalommal a szidalomért, sőt ellenkezőleg: áldást mondjatok, tudva, hogy arra hívattatok el, hogy áldást örököljetek.</verse>
				<verse number="10">Mert aki szeretne örülni az életnek, és jó napokat látni, őrizze meg nyelvét a gonosztól, és ajkait, hogy ne szóljanak álnokságot;</verse>
				<verse number="11">Forduljon el a gonosztól, és cselekedjék jót, keresse a békességet, és kövesse azt.</verse>
				<verse number="12">Mert az Úr szeme az igazakon van, és füle azoknak könyörgésén, az Úr arca pedig a gonoszt cselekvők ellen fordul.</verse>
				<verse number="13">Ki az, aki bántalmaz titeket, ha a jónak követői lesztek?</verse>
				<verse number="14">De ha szenvedtek is az igazságért, boldogok vagytok. Fenyegetésüktől pedig ne féljetek, se zavarba ne essetek.</verse>
				<verse number="15">Az Úr Krisztust pedig szenteljétek meg szívetekben. Mindig készek legyetek megfelelni mindenkinek, aki számot kér tőletek a bennetek lévő reménységről</verse>
				<verse number="16">szelíden, tisztességtudóan és jó lelkiismerettel, hogy megszégyenüljenek azok, akik a Krisztusban való jó életeteket gyalázzák.</verse>
				<verse number="17">Mert jobb, ha jót cselekedve, mintsem gonoszt cselekedve szenvedtek, ha így akarja Isten.</verse>
				<verse number="18">Mert Krisztus is szenvedett egyszer a bűnökért, mint igaz a nem igazakért, hogy minket Istenhez vezéreljen. Megölettetett ugyan test szerint, de megelevenítetett Lélek szerint.</verse>
				<verse number="19">Így ment el a börtönben lévő lelkekhez, és prédikált azoknak,</verse>
				<verse number="20">akik egykor engedetlenek voltak, amikor Isten Nóé napjaiban türelmesen várakozott, a bárka készítésekor, amelyben csak nyolc lélek menekült meg víz által.</verse>
				<verse number="21">Ami minket is megtart most, mint a keresztség képmása, ami nem a test szennyének a lemosása, hanem könyörgés Istenhez jó lelkiismeretért Jézus Krisztus feltámadása által.</verse>
				<verse number="22">Ő fölmenvén a mennybe, Istennek jobbján van, és alávettettek neki az angyalok, hatalmasságok és erők.</verse>
			</chapter>
			<chapter number="4">
				<verse number="1">Mivel tehát Krisztus testileg szenvedett, vértezzétek fel magatokat ti is azzal a gondolattal, hogy aki testileg szenved, az elszakad a bűntől,</verse>
				<verse number="2">hogy többé ne emberi kívánságok, hanem Isten akarata szerint éljétek le a testi életetekben hátralévő időt.</verse>
				<verse number="3">Bizony éppen elég volt, hogy életetek elmúlt idejében a pogányok akaratát cselekedtétek, és bujálkodásban, kívánságokban, részegeskedésben, tobzódásokban, tivornyázásokban és bűnös bálványimádásban éltetek.</verse>
				<verse number="4">Csodálkoznak is azok, hogy nem futottatok velük együtt a kicsapongásnak ugyanabba az áradatába Istent káromolva.</verse>
				<verse number="5">De számot fognak majd adni annak, aki készen áll megítélni élőket és holtakat.</verse>
				<verse number="6">Mert azért hirdettetett az evangélium a holtaknak is, hogy ha testükben emberi mérték szerint megítéltetnek is, Isten szerint éljenek a Lélek által.</verse>
				<verse number="7">A vége pedig mindennek közel van. Ezért legyetek mértékletesek, józanok, hogy imádkozhassatok.</verse>
				<verse number="8">Mindenekelőtt pedig legyetek hajlandók az egymás iránti szeretetre, mert a szeretet sok vétket elfedez.</verse>
				<verse number="9">Legyetek vendégszeretők, zúgolódás nélkül.</verse>
				<verse number="10">Ki milyen lelki ajándékot kapott, úgy sáfárkodjatok azzal egymásnak, mint Isten sokféle kegyelmének jó sáfárai.</verse>
				<verse number="11">Ha valaki prédikál, Isten igéjét szólja, ha valaki szolgál, azzal az erővel szolgáljon, amit Isten ad, hogy mindenben Jézus Krisztus dicsőítessék, akinek dicsőség és hatalom örökkön-örökké. Ámen.</verse>
				<verse number="12">Szeretteim! Ne rémüljetek meg attól a tűztől, amely megpróbáltatásul támadt köztetek, mintha valami rémületes dolog történnék veletek.</verse>
				<verse number="13">Sőt, amennyiben részetek van Krisztus szenvedésében, örüljetek, hogy az ő dicsőséges megjelenésekor is vigadozva örvendezhessetek.</verse>
				<verse number="14">Boldogok vagytok, ha Krisztus nevéért gyaláznak titeket, mert megnyugszik rajtatok a dicsőségnek és az Istennek Lelke, akit azok káromolnak ugyan, de ti dicsőítitek.</verse>
				<verse number="15">Közületek tehát senki se szenvedjen, mint gyilkos, vagy tolvaj, vagy gonosztevő, vagy mint más dolgába avatkozó.</verse>
				<verse number="16">Ha azonban valaki, mint keresztény szenved, ne szégyenkezzék, sőt dicsőítse azért Istent.</verse>
				<verse number="17">Mert itt az ideje, hogy elkezdődjék az ítélet Isten háznépén, ha pedig először rajtunk kezdődik, mi lesz a vége azoknak, akik nem hisznek Isten evangéliumának?</verse>
				<verse number="18">És ha az igaz is alig menekül meg, akkor hová lesz az istentelen és bűnös?</verse>
				<verse number="19">Akik tehát Isten akaratából szenvednek, jót cselekedve ajánlják lelküket hű Teremtőjüknek.</verse>
			</chapter>
			<chapter number="5">
				<verse number="1">A köztetek lévő presbitereket kérem én, a presbitertárs, és Krisztus szenvedésének tanúja, és eljövendő dicsőségének részese:</verse>
				<verse number="2">legeltessétek az Istennek közöttetek lévő nyáját, gondot viselve rá nem kényszerítésből, hanem örömmel, ne rút nyerészkedésből, hanem jóindulattal.</verse>
				<verse number="3">Ne is úgy, mint akik uralkodnak a gyülekezeteken, hanem mint akik példaképei a nyájnak.</verse>
				<verse number="4">És amikor megjelenik a főpásztor, elnyeritek a dicsőség hervadhatatlan koronáját.</verse>
				<verse number="5">Ugyanúgy ti ifjabbak, engedelmeskedjetek az idősebbeknek, mindnyájan pedig egymásnak engedelmeskedve legyetek alázatosak, mert Isten a kevélyeknek ellenáll, az alázatosoknak pedig kegyelmet ad.</verse>
				<verse number="6">Alázzátok meg tehát magatokat Isten hatalmas keze alatt, hogy felmagasztaljon titeket annak idején.</verse>
				<verse number="7">Minden gondotokat őrá vessétek, mert neki gondja van rátok.</verse>
				<verse number="8">Józanok legyetek, vigyázzatok, mert a ti ellenségetek, az ördög, mint ordító oroszlán jár szerte, keresve, kit nyeljen el.</verse>
				<verse number="9">Álljatok ellene, erősek lévén a hitben, tudva, hogy a világon lévő atyafiaitokon ugyanazok a szenvedések telnek be.</verse>
				<verse number="10">A minden kegyelem Istene pedig, aki az ő örök dicsőségére hívott el titeket a Krisztus Jézusban, miután rövid ideig szenvedtetek, maga fog titeket felkészíteni, erősekké, szilárdakká és állhatatosakká tenni.</verse>
				<verse number="11">Övé a dicsőség és a hatalom örökkön-örökké. Ámen.</verse>
				<verse number="12">Szilvánusz által, aki mint gondolom hű atyátokfia, röviden írtam, intve és bizonyságot téve, hogy az az Isten igazi kegyelme, amelyben álltok.</verse>
				<verse number="13">Köszönt titeket a veletek együtt kiválasztott babiloni gyülekezet és Márk, az én fiam.</verse>
				<verse number="14">Köszöntsétek egymást a szeretet csókjával. Békesség mindnyájatoknak, akik a Krisztusban vagytok.</verse>
			</chapter>
		</book>
		<book number="61">
			<chapter number="1">
				<verse number="1">Simon Péter, Jézus Krisztus szolgája és apostola azoknak, akik velünk együtt drága hitet nyertek a mi Istenünknek és megtartónknak, Jézus Krisztusnak igazsága által.</verse>
				<verse number="2">Kegyelem és békesség adassék néktek bőségesen Istennek és Jézusnak, a mi Urunknak megismerésében.</verse>
				<verse number="3">Az ő isteni ereje megajándékozott minket mindennel, ami az életre és kegyességre való, annak megismerése által, aki minket saját dicsőségével és hatalmával elhívott,</verse>
				<verse number="4">és így igen nagy és becses ígéretekkel ajándékozott meg bennünket, hogy ezek révén isteni természet részeseivé legyetek, elkerülve a romlottságot, amely a bűnös kívánság által uralkodik a világon.</verse>
				<verse number="5">Ugyanerre teljes igyekezetet fordítva, hitetekben mutassátok meg jó cselekedeteiteket, a jó cselekedetekben ismeretet,</verse>
				<verse number="6">az ismeretben mértékletességet, a mértékletességben állhatatosságot, az állhatatosságban pedig kegyességet.</verse>
				<verse number="7">A kegyességben pedig az atyafiak iránti szeretetet, az atyafiak iránti szeretetben pedig minden ember iránti szeretetet.</verse>
				<verse number="8">Mert ha ezek megvannak és gyarapodnak bennetek, akkor nem lesztek a mi Urunk Jézus Krisztus megismerésében sem hivalkodók, sem gyümölcstelenek.</verse>
				<verse number="9">Akiben ezek nincsenek meg, az vak, rövidlátó, mert elfelejtette a régi bűneiből való megtisztulást.</verse>
				<verse number="10">Ezért, atyámfiai, igyekezzétek inkább elhívásotokat és kiválasztásotokat megerősíteni, mert ha ezt teszitek, nem fogtok elesni soha.</verse>
				<verse number="11">Így majd szabadon fogtok bemenni a mi Urunknak és Megtartónknak, Jézus Krisztusnak örök országába.</verse>
				<verse number="12">Ezért nem mulasztom el, hogy mindenkor emlékeztesselek titeket ezekre, noha tudjátok ezeket, és szilárdan álltok a jelenvaló igazságban.</verse>
				<verse number="13">Méltónak vélem, amíg ebben a porsátorban vagyok, hogy emlékeztetéssel ébresztgesselek titeket.</verse>
				<verse number="14">Mert tudom, hogy hamar leteszem porsátoromat, amint a mi Urunk Jézus Krisztus is kijelentette nekem.</verse>
				<verse number="15">De igyekezem, hogy ti az én halálom után is megemlékezhessetek ezekről.</verse>
				<verse number="16">Mert nem kitalált meséket követve ismertettük meg veletek a mi Urunk Jézus hatalmát és megjelenését, hanem mint akik szemtanúi voltunk az ő fenségének.</verse>
				<verse number="17">Mert amikor az Atya Istentől tisztességet és dicsőséget nyert, és Hozzá a felséges dicsőségből ez szózat hangzott: „Ez az én szeretett Fiam, akiben én gyönyörködöm,“</verse>
				<verse number="18">ezt az égből jövő szózatot mi hallottuk, mert együtt voltunk vele a szent hegyen.</verse>
				<verse number="19">Ezért igen biztos nálunk a prófétai beszéd, amelyre jól teszitek, ha figyeltek, mint sötét helyen világító mécsesre, míg nappal virrad és hajnalcsillag kel fel szívetekben.</verse>
				<verse number="20">Mindenekelőtt tudva azt, hogy az Írásban egy prófétai szó sem ered önkényes magyarázatból,</verse>
				<verse number="21">mert sohasem ember akaratából származott a prófétai szó, hanem a Szentlélektől indíttatva szóltak Isten szent emberei.</verse>
			</chapter>
			<chapter number="2">
				<verse number="1">Voltak pedig hamis próféták is a nép között, ahogyan köztetek is lesznek hamis tanítók, akik veszedelmes eretnekségeket fognak közétek becsempészni, és az Urat, aki megváltotta őket, megtagadják, így gyors pusztulást hoznak magukra.</verse>
				<verse number="2">Sokan fogják követni ezeknek romlottságát, akik miatt káromolni fogják az igazság útját.</verse>
				<verse number="3">Kapzsiságukban szép szólamokkal ki is fosztanak titeket. Ezeknek ítélete régóta készen áll, kárhoztatásuk nem késik.</verse>
				<verse number="4">Mert Isten nem kedvezett a bűnbe esett angyaloknak sem, hanem sötét mélységbe taszította őket, hogy láncra veretve maradjanak az ítéletig.</verse>
				<verse number="5">Nem kedvezett a régi világnak sem, de Nóét, az igazság hirdetőjét nyolcadmagával megőrizte, amikor özönvízzel borította el az istentelenek világát.</verse>
				<verse number="6">Sodoma és Gomora városát is elhamvasztotta, és végromlásra kárhoztatta, intő például azoknak, akik istentelenek lesznek.</verse>
				<verse number="7">Az igaz Lótot viszont megszabadította, aki az istentelenek kicsapongó életmódja miatt szenvedett</verse>
				<verse number="8">Mert azok között lakva, gonosz cselekedeteiket látva és hallva, igaz lelke napról-napra gyötrődött.</verse>
				<verse number="9">Meg tudja szabadítani az Úr a kegyeseket a kísértésekből, de a gonoszokat az ítélet napjára tartja meg, amikor elnyerik büntetésüket.</verse>
				<verse number="10">Legfőképpen azok, akik tisztátalan testi vágyaikat követik, és Isten dicsőségét megvetik. Vakmerők, elbizakodottak, akik nem rettennek káromolni magasztos lényeket sem,</verse>
				<verse number="11">holott még az angyalok, akik erőre és hatalomra nézve nagyobbak náluk, nem szólnak azok ellen kárhoztató ítéletet.</verse>
				<verse number="12">Ezek pedig, mint az oktalan állatok, amelyek megfogásra és elpusztításra valók, azt káromolják, amit nem ismernek. Ezért hozzájuk hasonlóan fognak elpusztulni.</verse>
				<verse number="13">Meg is kapják gonoszságuk díját. Gyönyörűségnek tartják a naponkénti tobzódást, mocsok- és szégyenfoltok, akik csalárdságukban kéjelegnek, amikor együtt lakmároznak veletek.</verse>
				<verse number="14">Szemük parázna vággyal van tele, a bűnben telhetetlenek, elhitetik az állhatatlan lelkeket, szívük gyakorlott a kapzsiságban, átok gyermekei,</verse>
				<verse number="15">akik elhagyták az egyenes utat, eltévelyedtek, Bálámnak, Beór fiának útját követték, aki a gonoszság bérét szerette,</verse>
				<verse number="16">de aki törvénytelenségéért feddést kapott: egy igavonó néma állat emberi szóval megakadályozta a próféta esztelenségét.</verse>
				<verse number="17">Ezek víztelen források, széltől hányatott fellegek, akiknek a sötétség homálya van fenntartva örökre.</verse>
				<verse number="18">Mert a hiábavalóság kevély szavait szólva, testi kívánságra, bujálkodásra csábítják azokat, akik nemrég szakadtak el a tévelygésben élőktől.</verse>
				<verse number="19">Szabadságot ígérnek azoknak, holott ők maguk a romlottság szolgái, mert akit valaki legyőzött, annak szolgájává lett.</verse>
				<verse number="20">Mert ha az Úrnak, a megtartó Jézus Krisztusnak megismerése által a világ förtelmeit elkerülték, de ezekbe ismét belekeveredve legyőzetnek, az utolsó állapotuk gonoszabb lesz az elsőnél</verse>
				<verse number="21">Mert jobb volna rájuk nézve, ha meg sem ismerték volna az igazság útját, minthogy megismerve elpártoljanak a nekik adott szent parancsolattól.</verse>
				<verse number="22">De betelt rajtuk az igaz példabeszéd: „Az eb visszatért a saját okádására“, és „a megfürdött disznó a sár fertőjébe“.</verse>
			</chapter>
			<chapter number="3">
				<verse number="1">Szeretteim, ez már a második levél, amit nektek írok, hogy emlékeztetés révén tiszta gondolkodásotokat serkentsem.</verse>
				<verse number="2">Emlékezzetek tehát a próféták régen mondott beszédére és az az Úrnak és Megtartónknak parancsolataira, amelyet az apostolaitok által hirdetett.</verse>
				<verse number="3">Először is tudva azt, hogy az utolsó időben csúfolódók támadnak, akik saját kívánságaik szerint élnek,</verse>
				<verse number="4">és ezt mondják: „Hol van az ő eljövetelének ígérete? Mert amióta az atyák elhunytak, minden ugyanúgy maradt, ahogyan a teremtés kezdetétől fogva van“.</verse>
				<verse number="5">Mert készakarva nem tudják azt, hogy az egek régtől fogva voltak, és a föld is, amely vízből és víz által állt elő Isten szavára,</verse>
				<verse number="6">amely által az akkori világ vízzel elárasztva elveszett.</verse>
				<verse number="7">A mostani egek és a föld pedig ugyanazon szó által megkímélve megmaradtak, hogy tűznek tartassanak fenn az ítéletnek és az istentelen emberek pusztulásának napjára.</verse>
				<verse number="8">Ez az egy azonban ne legyen elrejtve előttetek, szeretteim, hogy egy nap az Úrnál annyi, mint ezer esztendő, és ezer esztendő, mint egy nap.</verse>
				<verse number="9">Nem késik az ígérettel az Úr, amint egyesek késedelmesnek tartják, hanem hosszan tűr értünk, nem akarva, hogy némelyek elvesszenek, hanem hogy mindenki megtérésre jusson.</verse>
				<verse number="10">Az Úr napja pedig úgy jön majd el, mint éjjeli tolvaj, amikor az egek recsegve-ropogva elmúlnak, az elemek égve felbomlanak, és a föld és a rajta lévő dolgok is megégnek.</verse>
				<verse number="11">Mivel mindezek így felbomlanak, milyen szentül és kegyesen kell élnetek,</verse>
				<verse number="12">akik várjátok és sóvárogjátok Isten napjának eljövetelét, amikor az egek tűzbe borulva felbomlanak, és az elemek égve megolvadnak.</verse>
				<verse number="13">De új eget és új földet várunk az ő ígérete szerint, amelyben igazság lakik.</verse>
				<verse number="14">Ezért tehát, szeretteim, ezeket várva, igyekezzetek, hogy ő tisztának és hiba nélkül valónak találjon titeket békességben.</verse>
				<verse number="15">A mi Urunknak hosszútűrését pedig üdvösségnek tartsátok, amint a mi szeretett atyánkfia Pál is írt nektek, a neki adott bölcsesség szerint,</verse>
				<verse number="16">szinte minden levelében, amikor ezekről beszél. Ezekben van néhány nehezen érthető dolog, amelyeket a tanulatlanok és állhatatlanok a maguk vesztére elcsűrnek-csavarnak, mint más írásokat is.</verse>
				<verse number="17">Ti azért, szeretteim, előre tudva ezt, őrizkedjetek, hogy az istentelenek tévelygései el ne sodorjanak, és saját bizonyosságotokat el ne veszítsétek,</verse>
				<verse number="18">hanem növekedjetek a kegyelemben és a mi Urunknak és megtartó Jézus Krisztusunknak ismeretében. Neki legyen dicsőség mind most, mind örökkön-örökké. Ámen.</verse>
			</chapter>
		</book>
		<book number="62">
			<chapter number="1">
				<verse number="1">Ami kezdettől fogva volt, amit hallottunk, a szemünkkel láttunk, amit szemléltünk, és kezünkkel érintettünk, az élet igéjéről.</verse>
				<verse number="2">Az élet megjelent, és láttuk, és tanúbizonyságot teszünk róla és hirdetjük nektek az örök életet, amely az Atyánál volt és megjelent nekünk.</verse>
				<verse number="3">Amit hallottunk és láttunk, azt hirdetjük nektek, hogy közösségetek legyen velünk. A mi közösségünk pedig közösség az Atyával és az ő Fiával, Jézus Krisztussal.</verse>
				<verse number="4">Ezeket azért írjuk nektek, hogy örömötök teljes legyen.</verse>
				<verse number="5">Ez pedig az üzenet, amelyet tőle hallottunk és hirdetünk nektek, hogy Isten világosság és nincs benne semmi sötétség.</verse>
				<verse number="6">Ha azt mondjuk, hogy közösségünk van vele, és sötétségben járunk, hazudunk, és nem az igazságot cselekedjük.</verse>
				<verse number="7">Ha pedig a világosságban járunk, amint ő maga a világosságban van, közösségük van egymással és Jézus Krisztusnak, az ő Fiának vére megtisztít minket minden bűntől.</verse>
				<verse number="8">Ha azt mondjuk, hogy nincs bűn bennünk, magunkat csaljuk meg és igazság nincsen bennünk.</verse>
				<verse number="9">Ha megvalljuk bűneinket, hű és igaz: megbocsátja bűneinket és megtisztít minden gonoszságtól.</verse>
				<verse number="10">Ha azt mondjuk, hogy nem vétkeztünk, hazuggá tesszük őt, és az ő igéje nincs bennünk.</verse>
			</chapter>
			<chapter number="2">
				<verse number="1">Gyermekeim, ezeket azért írom nektek, hogy ne vétkezzetek. És ha valaki vétkezik, van szószólónk az Atyánál: az igaz Jézus Krisztus.</verse>
				<verse number="2">Ő engesztelő áldozat a mi vétkeinkért, de nemcsak a miénkért, hanem az egész világ bűneiért is.</verse>
				<verse number="3">Abból tudjuk meg, hogy ismerjük őt, ha az ő parancsolatait megtartjuk.</verse>
				<verse number="4">Aki ezt mondja: ismerem őt, és az ő parancsolatait nem tartja meg, hazug az, és nincs meg abban az igazság.</verse>
				<verse number="5">Aki pedig megtartja az ő beszédét, abban valósággal teljessé lett Isten szeretete. Ebből tudjuk meg, hogy őbenne vagyunk.</verse>
				<verse number="6">Aki azt mondja, hogy őbenne van, annak úgy kell élnie, ahogy ő élt.</verse>
				<verse number="7">Atyámfiai, nem új parancsolatot írok nektek, hanem a régi parancsolatot, amely kezdettől fogva nálatok volt. A régi parancsolat az az ige, amelyet hallottatok.</verse>
				<verse number="8">Viszont új parancsolatot írok nektek, azt, ami igaz őbenne és tibennetek, hogy a sötétség szűnni kezd és az igaz világosság már fénylik.</verse>
				<verse number="9">Aki azt mondja, hogy világosságban van és gyűlöli atyjafiát, az még mindig a sötétségben van.</verse>
				<verse number="10">Aki szereti atyjafiát, az a világosságban marad és nincs benne megbotránkozni való.</verse>
				<verse number="11">Aki pedig gyűlöli atyjafiát, az sötétségben van, és sötétségben jár, és nem tudja hova megy, mert a sötétség megvakította szemét.</verse>
				<verse number="12">Írok nektek, gyermekek, mert bűneitek megbocsáttattak az ő nevéért.</verse>
				<verse number="13">Írok nektek, atyák, mert megismertétek azt, aki kezdettől fogva van. Írok nektek, ifjak, mert meggyőztétek a gonoszt. Írok nektek, gyermekek, mert megismertétek az Atyát.</verse>
				<verse number="14">Írtam nektek, atyák, mert megismertétek azt, aki kezdettől fogva van. Írtam nektek, ifjak, mert erősek vagytok, és Isten igéje megmarad bennetek, és meggyőztétek a gonoszt.</verse>
				<verse number="15">Ne szeressétek a világot, se azokat, amik a világban vannak. Ha valaki a világot szereti, nincs meg abban az Atya szeretete.</verse>
				<verse number="16">Mert mindaz, ami a világban van a test kívánsága, a szem kívánsága és a kérkedő életmód, nem az Atyától, hanem a világtól való.</verse>
				<verse number="17">A világ pedig elmúlik és annak kívánsága is, de aki Isten akaratát cselekszi, az megmarad örökké.</verse>
				<verse number="18">Gyermekeim, itt az utolsó óra. Amint hallottátok, eljön az antikrisztus. Most sok antikrisztus jelent meg. Ebből tudjuk, hogy itt az utolsó óra.</verse>
				<verse number="19">Közülünk váltak ki, de nem voltak közülünk valók, mert ha közülünk valók lettek volna, velünk maradtak volna. De nyilvánvalóvá kellett lennie, hogy nem mindannyian közülünk valók.</verse>
				<verse number="20">De tiétek a Szentlélek kenete, és így mindent tudtok.</verse>
				<verse number="21">Nem azért írtam nektek, mintha nem ismernétek az igazságot, hanem mivel ismeritek azt, tudjátok, hogy semmiféle hazugság nem származhat az igazságból.</verse>
				<verse number="22">Ki a hazug, ha nem az, aki tagadja, hogy Jézus a Krisztus? Ez az antikrisztus, aki tagadja az Atyát és a Fiút.</verse>
				<verse number="23">Aki tagadja a Fiút, azé nem lehet az Atya sem. Aki vallást tesz a Fiúról, azé az Atya is.</verse>
				<verse number="24">Amit tehát kezdettől fogva hallottatok, az maradjon meg bennetek! Ha megmarad bennetek, amit kezdettől fogva hallottatok, akkor ti is megmaradtok az Atyában és a Fiúban.</verse>
				<verse number="25">Az ígéret pedig, amit ő maga ígért nekünk: az örök élet.</verse>
				<verse number="26">Ezeket azokról írtam nektek, akik elhitetnek titeket.</verse>
				<verse number="27">De az a kenet, amit Tőle kaptatok, bennetek marad, és így nincs szükségetek arra, hogy valaki tanítson titeket, hanem az a kenet megtanít titeket mindenre, ami igaz és nem hazugság. Ahogyan megtanított titeket, úgy maradjatok meg őbenne.</verse>
				<verse number="28">És most, gyermekeim, maradjatok meg őbenne, hogy amikor megjelenik, bizodalmunk legyen, és ne szégyenüljünk meg eljövetelekor.</verse>
				<verse number="29">Ha tudjátok, hogy ő igaz, tudjátok azt is, hogy aki az igazságot cselekszi, az mind Tőle született.</verse>
			</chapter>
			<chapter number="3">
				<verse number="1">Lássátok meg, milyen nagy szeretetet adott nekünk az Atya, hogy Isten gyermekeinek neveztetünk! A világ azért nem ismer minket, mert nem ismerte meg őt.</verse>
				<verse number="2">Szeretteim, most Isten gyermekei vagyunk, és még nem lett nyilvánvalóvá, hogy mivé leszünk. De tudjuk, ha nyilvánvalóvá lesz, hasonlókká leszünk ő hozzá, mert meg fogjuk látni őt amint van.</verse>
				<verse number="3">Akiben megvan ez a belé vetett reménység, az megtisztítja magát, amiképpen ő is tiszta.</verse>
				<verse number="4">Aki bűnt cselekszik, megszegi a törvényt, mert a bűn törvényszegés.</verse>
				<verse number="5">Azt pedig tudjátok, hogy ő azért jelent meg, hogy bűneinket elvegye, és őbenne nincsen bűn.</verse>
				<verse number="6">Aki Benne marad, az nem esik bűnbe. Aki bűnbe esik, nem látta őt, nem is ismeri őt.</verse>
				<verse number="7">Gyermekeim, senki se tévesszen meg titeket: aki igazságot cselekszik, az igaz amint ő is igaz.</verse>
				<verse number="8">Aki bűnt cselekszik, az ördögtől van, mert az ördög kezdettől fogva bűnben van. Azért jelent meg Isten Fia, hogy az ördög munkáit lerontsa.</verse>
				<verse number="9">Senki sem cselekszik bűnt, aki Istentől született, mert Isten Igéje van benne, és nem vétkezhet, mert Istentől született.</verse>
				<verse number="10">Erről ismerhetők meg Isten gyermekei és az ördög gyermekei: aki nem cselekszik igazságot, az nem Istentől való, és az sem, aki nem szereti atyjafiát.</verse>
				<verse number="11">Mert ez az üzenet, amelyet kezdettől fogva hallottatok, hogy szeressük egymást.</verse>
				<verse number="12">Nem úgy, mint Kain, aki a gonosztól való volt, és meggyilkolta testvérét. És miért gyilkolta meg? Mert cselekedetei gonoszok voltak, testvéréi pedig igazak.</verse>
				<verse number="13">Ne csodálkozzatok, atyámfiai, ha gyűlöl titeket a világ.</verse>
				<verse number="14">Mi tudjuk, hogy átmentünk a halálból az életre, mert szeretjük atyánkfiait. Aki nem szereti atyjafiát, a halálban marad.</verse>
				<verse number="15">Aki gyűlöli atyjafiát, az embergyilkos és tudjátok, hogy egy embergyilkosnak sincs örök élete.</verse>
				<verse number="16">Arról ismerjük meg a szeretetet, hogy ő az életét adta értünk. Ezért mi is kötelesek vagyunk odaadni életünket atyánkfiaiért.</verse>
				<verse number="17">Akinek pedig van miből élnie e világon, és elnézi, hogy atyjafia szükségben van, és bezárja előtte szívét, hogyan marad meg abban Isten szeretete?</verse>
				<verse number="18">Gyermekeim, ne szóval szeressünk, ne beszéddel, hanem cselekedettel és valósággal.</verse>
				<verse number="19">Ebből ismerjük meg, hogy az igazságból valók vagyunk. Így nyugtathatjuk meg szívünket előtte.</verse>
				<verse number="20">Ha vádol minket a szívünk, Isten nagyobb a mi szívünknél és mindent tud.</verse>
				<verse number="21">Szeretteim, ha szívünk nem vádol, bizalommal fordulhatunk Istenhez,</verse>
				<verse number="22">és amit kérünk, megkapjuk, mert megtartjuk parancsolatait, és azt tesszük, ami kedves Neki.</verse>
				<verse number="23">Az pedig az ő parancsolata, hogy higgyünk az ő Fiának, Jézus Krisztusnak nevében, és szeressük egymást, amint megparancsolta nekünk.</verse>
				<verse number="24">Aki az ő parancsolatait megtartja, az Benne marad, és ő is abban. Hogy bennünk marad, abból tudjuk meg, hogy Lelkéből adott nekünk.</verse>
			</chapter>
			<chapter number="4">
				<verse number="1">Szeretteim, ne higgyetek minden léleknek, hanem vizsgáljátok meg a lelkeket, hogy Istentől valók-e, mert sok hamis próféta jött el a világba.</verse>
				<verse number="2">Erről ismeritek meg Isten Lelkét: amelyik lélek Jézust testben megjelent Krisztusnak vallja, az Istentől van.</verse>
				<verse number="3">Amelyik lélek nem vallja Jézust testben megjelent Krisztusnak, az nincs Istentől. Ez az antikrisztus lelke, amelyről hallottátok, hogy eljön, sőt már a világban van.</verse>
				<verse number="4">Ti az Istentől valók vagytok, gyermekeim, és legyőztétek azokat, mert nagyobb az, aki bennetek van, mint az, aki a világban van.</verse>
				<verse number="5">Azok a világból valók, azért a világ szerint beszélnek, és a világ hallgat rájuk.</verse>
				<verse number="6">Mi az Istentől valók vagyunk. Aki ismeri Istent, hallgat ránk. Aki nincs Istentől, nem hallgat ránk. Erről ismerjük meg az igazság lelkét és a tévelygés lelkét.</verse>
				<verse number="7">Szeretteim, szeressük egymást, mert a szeretet Istentől van. Mindenki, aki szeret Istentől született és ismeri Istent.</verse>
				<verse number="8">Aki nem szeret, nem ismerte meg Istent, mert Isten szeretet.</verse>
				<verse number="9">Abban lett nyilvánvalóvá Isten irántunk való szeretete, hogy egyszülött Fiát küldte el Isten a világra, hogy éljünk Általa.</verse>
				<verse number="10">Nem abból áll a szeretet, hogy mi szeretjük Istent, hanem hogy ő szeretett minket és elküldte Fiát engesztelő áldozatul bűneinkért.</verse>
				<verse number="11">Szeretteim, ha így szeretett minket Isten, nekünk is szeretnünk kell egymást.</verse>
				<verse number="12">Istent soha senki nem látta. Ha szeretjük egymást, Isten bennünk marad és az ő szeretete teljessé lett bennünk.</verse>
				<verse number="13">Erről ismerjük föl, hogy benne maradunk és ő bennünk, hogy a maga Lelkéből adott nekünk.</verse>
				<verse number="14">És mi láttuk, és bizonyságot teszünk, hogy az Atya elküldte a Fiút a világ üdvözítőjéül.</verse>
				<verse number="15">Aki vallja, hogy Jézus Isten Fia, Isten megmarad abban és ő is Istenben.</verse>
				<verse number="16">Mi megismertük és elhittük Isten irántunk való szeretetét. Isten szeretet. Aki szeretetben marad, Istenben marad, és Isten is őbenne.</verse>
				<verse number="17">Azzal lesz teljessé a szeretetet közöttünk, hogy bizalommal nézünk az ítélet napja felé, mert ahogyan ő van, úgy vagyunk mi is ebben a világban.</verse>
				<verse number="18">A szeretetben nincs félelem, sőt a teljes szeretet kiűzi a félelmet, mert a félelem gyötrelemmel jár. Aki pedig fél, abban nem lett teljessé a szeretet.</verse>
				<verse number="19">Mi tehát azért szeretünk, mert ő előbb szeretett minket.</verse>
				<verse number="20">Ha valaki azt mondja: „Szeretem Istent“, de gyűlöli atyjafiát, az hazug. Mert aki nem szereti atyjafiát, akit lát, hogyan szeretheti Istent, akit nem lát?</verse>
				<verse number="21">Azt a parancsolatot is kaptuk Tőle, hogy aki szereti Istent, szeresse atyjafiát is.</verse>
			</chapter>
			<chapter number="5">
				<verse number="1">Mindenki, aki hiszi, hogy Jézus a Krisztus, Istentől született, és mindenki, aki szereti az Atyát, a Fiút is szereti, aki tőle született.</verse>
				<verse number="2">Abból ismerjük meg, hogy szeretjük Isten gyermekeit, hogyha Istent szeretjük, és parancsolatait megtartjuk.</verse>
				<verse number="3">Mert az az Isten szeretete, hogy megtartjuk parancsolatait. Az ő parancsolatai pedig nem nehezek.</verse>
				<verse number="4">Mindenki, aki Istentől született legyőzi a világot. A győzelem, amely legyőzte a világot: a mi hitünk.</verse>
				<verse number="5">Ki az, aki legyőzi a világot, ha nem az, aki hiszi, hogy Jézus az Isten Fia.</verse>
				<verse number="6">Ő az a Jézus Krisztus, aki víz és vér által jött el. Nemcsak vízzel, hanem vízzel és vérrel. A Lélek pedig bizonyságot tesz Róla, mert a Lélek az igazság.</verse>
				<verse number="7">Hárman vannak, akik bizonyságot tesznek a mennyben: az Atya, az Ige és a Szentlélek és ez a három egy.</verse>
				<verse number="8">És hárman vannak, akik bizonyságot tesznek a földön: a Lélek, a víz és a vér és ez a három is egy.</verse>
				<verse number="9">Ha elfogadjuk az emberek bizonyságtételét, Isten bizonyságtétele nagyobb, mert Isten bizonyságtétele az, amellyel Fiáról tesz bizonyságot.</verse>
				<verse number="10">Aki hisz Isten Fiában, abban megvan ez a bizonyságtétel. Aki nem hisz Istennek, hazuggá teszi őt, mert nem hisz abban a bizonyságtételben, amellyel Isten bizonyságot tett Fiáról.</verse>
				<verse number="11">Ez a bizonyságtétel pedig az, hogy örök életet adott nekünk Isten. Ez az élet pedig az ő Fiában van.</verse>
				<verse number="12">Akié a Fiú, azé az élet. Akiben nincs meg Isten Fia, az élet sincs meg abban.</verse>
				<verse number="13">Ezeket azért írtam nektek, akik hisztek Isten Fiának nevében, hogy tudjátok meg: örök életetek van.</verse>
				<verse number="14">Az az iránta való bizodalmunk, hogy ha kérünk valamit az ő akarata szerint, meghallgat minket.</verse>
				<verse number="15">Ha pedig tudjuk, hogy meghallgat bennünket, bármit kérünk, azt is tudjuk, hogy meg is adja azt, amit tőle kérünk.</verse>
				<verse number="16">Ha valaki látja, hogy atyjafia nem halálos bűnt követ el, könyörögjön érte, és életet fog adni annak, aki nem halálos bűnt követ el. Van halálos bűn. Nem az ilyen esetre mondom, hogy könyörögjön.</verse>
				<verse number="17">Minden gonoszság bűn, de van nem halálos bűn is.</verse>
				<verse number="18">Tudjuk, hogy aki Istentől született nem vétkezik, hanem aki Istentől született vigyáz magára, és a gonosz meg sem érinti.</verse>
				<verse number="19">Tudjuk, hogy Istentől vagyunk, és az egész világ gonoszságban vesztegel.</verse>
				<verse number="20">De tudjuk azt is, hogy az Isten Fia eljött és képességet adott nekünk arra, hogy megismerjük az Igazat, és hogy mi az Igazban, az ő Fiában, a Jézus Krisztusban vagyunk. Ő az igaz Isten és az örök élet.</verse>
				<verse number="21">Gyermekeim, oltalmazzátok meg magatokat a bálványoktól. Ámen.</verse>
			</chapter>
		</book>
		<book number="63">
			<chapter number="1">
				<verse number="1">Én, a presbiter a kiválasztott Asszonynak és gyermekeinek, akiket igazán szeretek, és nemcsak én, hanem mindenki, aki megismerte az igazságot,</verse>
				<verse number="2">mert az igazság megmarad bennünk, és velünk lesz örökké.</verse>
				<verse number="3">Kegyelem, irgalom, békesség legyen veletek az Atya Istentől és az Úr Jézus Krisztustól, az Atya Fiától igazságban és szeretetben.</verse>
				<verse number="4">Nagyon örültem, hogy találtam gyermekeid között olyanokat, akik igazságban járnak, úgy, ahogy az Atya parancsolta nekünk.</verse>
				<verse number="5">És most kérlek téged Asszonyom, nem mintha új parancsolatot írnék neked, hanem amelyet kezdettől fogva kaptunk, hogy szeressük egymást!</verse>
				<verse number="6">Ez a szeretet abban áll, hogy járjunk az ő parancsolatai szerint. Ez a parancs az, amit kezdettől fogva hallottatok, hogy aszerint éljetek.</verse>
				<verse number="7">Mert sok hamis tanító jött e világra, akik nem vallják Jézust testben megjelent Krisztusnak. Az ilyen: hamis tanító és antikrisztus.</verse>
				<verse number="8">Vigyázzatok magatokra, hogy el ne veszítsétek, amit elértünk munkánkkal, hanem teljes jutalmat nyerjetek.</verse>
				<verse number="9">Aki eltér ettől, és nem marad meg Krisztus tanítása mellett, annak nincs Istene. Aki megmarad a Krisztus tudománya mellett, övé mind az Atya, mind a Fiú.</verse>
				<verse number="10">Ha valaki elmegy hozzátok, és nem ezt a tanítást viszi, ne fogadjátok azt be házatokba, és ne is köszöntsétek,</verse>
				<verse number="11">mert aki köszönti részes annak gonosz cselekedeteiben.</verse>
				<verse number="12">Sok írni valóm volna nektek, de nem akartam papíron, tintával, hanem remélem, hogy elmegyek hozzátok, és szemtől szembe beszélhetünk, hogy örömünk teljes legyen.</verse>
				<verse number="13">Köszöntenek téged a te kiválasztott nőtestvéred gyermekei.</verse>
			</chapter>
		</book>
		<book number="64">
			<chapter number="1">
				<verse number="1">A presbiter a szeretett Gájusznak, akit én igazán szeretek.</verse>
				<verse number="2">Szeretett barátom, kívánom, hogy mindenben jól legyen dolgod és légy egészséges, amint jó dolga van lelkednek.</verse>
				<verse number="3">Nagyon örültem, amikor atyafiak jöttek és bizonyságot tettek a te igazságodról, minthogy te az igazságban jársz.</verse>
				<verse number="4">Nincs annál nagyobb örömöm, mintha hallom, hogy az én gyermekeim az igazságban járnak.</verse>
				<verse number="5">Szeretett barátom, hűségesen cselekszel mindabban, amit az atyafiakért és az idegenekért teszel,</verse>
				<verse number="6">akik bizonyságot tettek szeretetedről a gyülekezet előtt. Jól teszed, ha ezeket Istenhez méltóan bocsátod útjukra,</verse>
				<verse number="7">hiszen az ő nevéért indultak el, és semmit sem fogadtak el a pogányoktól.</verse>
				<verse number="8">Nekünk be kell fogadnunk az ilyeneket, hogy munkatársaikká lehessünk az igazságban.</verse>
				<verse number="9">Írtam a gyülekezetnek is, de Diotrefész, aki elsőségre törekszik közöttük, nem fogad el minket.</verse>
				<verse number="10">Ezért ha odamegyek, megemlítem dolgait, amelyeket művel, hogy gonosz szavakkal rágalmaz minket, sőt ezzel sem éri be, hanem maga sem fogadja be az atyafiakat, és akik ezt tennék, azokat is akadályozza, és a gyülekezetből kiveti.</verse>
				<verse number="11">Szeretett barátom, ne a rosszat kövesd, hanem a jót. Aki jót cselekszik, az Istentől van, aki pedig rosszat cselekszik, nem látta az Istent.</verse>
				<verse number="12">Demetriosz mellett mindenki bizonyságot tett, maga az igazság is, de mi is bizonyságot teszünk és tudjátok, hogy a mi bizonyságtételünk igaz.</verse>
				<verse number="13">Sok írni valóm volna, de nem akarok tintával és tollal írni neked.</verse>
				<verse number="14">Remélem azonban, hogy csakhamar meglátlak téged, és szemtől-szembe beszélhetünk.</verse>
				<verse number="15">Békesség neked! Köszöntenek téged barátaid. Köszöntsd barátainkat név szerint.</verse>
			</chapter>
		</book>
		<book number="65">
			<chapter number="1">
				<verse number="1">Júdás, Jézus Krisztusnak szolgája, Jakabnak pedig atyafia, az elhívottaknak, akiket az Atya Isten szeretett és Jézus Krisztus megtartott:</verse>
				<verse number="2">Irgalmasság, békesség és szeretet adassék nektek bőségesen.</verse>
				<verse number="3">Szeretteim, míg minden igyekezettel azon vagyok, hogy írjak nektek a közös üdvösség felől, kénytelen voltam intőleg írni, hogy tusakodjatok a hitért, amelyet a szentek egyszer s mindenkorra megkaptak.</verse>
				<verse number="4">Mert belopóztak közétek bizonyos emberek, akik régóta elő vannak jegyezve erre az ítéletre: istentelenek, akik a mi Istenünk kegyelmét kicsapongásra használják, és az egyedüli Urat, az Istent és a mi Urunkat, Jézus Krisztust megtagadják.</verse>
				<verse number="5">Emlékeztetni akarlak továbbá titeket, mint akik egyszer már megtanultátok, hogy az Úr, amikor népét Egyiptom földjéről kiszabadította, azokat, akik nem hittek elpusztította.</verse>
				<verse number="6">És az angyalokat is, akik nem őrizték meg a maguk méltóságát, hanem elhagyták lakóhelyüket, örök bilincsekben és sötétségben tartja fogva a nagy nap ítéletére.</verse>
				<verse number="7">Amiképpen Sodoma és Gomora és a körülöttük lévő városok is, amelyek azokhoz hasonlóan paráználkodtak, és más utat jártak, példaként vannak előttünk, amikor elveszik az örök tűz büntetését.</verse>
				<verse number="8">Hasonlóképpen ezek az álomba merülők is beszennyezik a testüket, a felsőbbséget megvetik és káromolják a mennyei hatalmasságokat.</verse>
				<verse number="9">Pedig még Mihály arkangyal sem mert káromló ítéletet mondani, amikor az ördöggel vitatkozva küzdött Mózes testéért, hanem ezt mondta: „Dorgáljon meg téged az Úr!“</verse>
				<verse number="10">Ezek pedig mindent káromolnak, amit nem is ismernek. Amit pedig oktalan állatok módjára ösztönösen ismernek, az romlásukat okozza.</verse>
				<verse number="11">Jaj nekik! Mert Kain útján indultak el, és pénzért Bálám tévelygésére adták fejüket, és Kóré lázadása szerint vesznek el.</verse>
				<verse number="12">Ezek szennyfoltok a ti szeretetvendégségeiteken. Tartózkodás nélkül veletek lakmároznak, magukat hizlalják, szelektől hányt-vetett esőtlen fellegek, elhervadt, gyümölcstelen, kétszer meghalt, tőből kiszaggatott fák,</verse>
				<verse number="13">tengernek megvadult habjai, a maguk szennyét tajtékozók, tévelygő csillagok, akikre az örök sötétség homálya vár.</verse>
				<verse number="14">Ezekről is prófétált Énók, aki Ádámtól számítva a hetedik volt, amikor így szólt: „Íme, eljött az Úr sok ezer szentjével,</verse>
				<verse number="15">hogy ítéletet tartson mindenek felett, és megbüntesse közöttük az istenteleneket istentelenségük minden cselekedetéért, amelyet istentelenül elkövettek, és minden káromló beszédért, amelyet az istentelen bűnösök mondtak ellene.“</verse>
				<verse number="16">Ezek zúgolódók, panaszkodók, a maguk kívánságai szerint járók, szájuk kevélységet szól, haszonlesésből embereket dicsőítenek.</verse>
				<verse number="17">Ti azonban, szeretteim, emlékezzetek meg azokról a beszédekről, amelyeket a mi Urunk Jézus Krisztus apostolai mondottak.</verse>
				<verse number="18">Mert azt mondták nektek, hogy az utolsó időben csúfolódók támadnak, akik az ő istentelen kívánságaik szerint járnak.</verse>
				<verse number="19">Ezek azok, akik szakadásokat okoznak, érzékiek, akikben nincsen Szentlélek.</verse>
				<verse number="20">Ti pedig, szeretteim, épüljetek a ti szentséges hitetekben, imádkozzatok a Szentlélek által,</verse>
				<verse number="21">tartsátok meg magatokat Isten szeretetében, várva a mi Urunk Jézus Krisztusnak irgalmasságát az örök életre.</verse>
				<verse number="22">Könyörüljetek a kételkedőkön,</verse>
				<verse number="23">mentsétek meg őket, kiragadva a tűzből. Másokon is könyörüljetek, de félelemmel, utálva még a ruhát is, amit testük beszennyezett.</verse>
				<verse number="24">Annak pedig, aki titeket a bűntől megőrizhet, és az ő dicsősége elé állíthat feddhetetlenségben nagy örömmel,</verse>
				<verse number="25">az egyedül bölcs Istennek, a mi megtartónknak, dicsőség, fenség, erő és hatalom most és mindörökké. Ámen.</verse>
			</chapter>
		</book>
		<book number="66">
			<chapter number="1">
				<verse number="1">Jézus Krisztus kinyilatkoztatása, amelyet Isten adott neki, hogy megmutassa szolgáinak mindazt, amiknek hamar meg kell történnie. Elküldve pedig ezt az ő angyala által, kijelentette szolgájának, Jánosnak,</verse>
				<verse number="2">aki bizonyságot tett Isten beszédéről, mindenről, amit látott.</verse>
				<verse number="3">Boldog, aki olvassa, és aki hallgatja ennek a próféciának igéit, és megtartja mindazt, amelyek meg vannak írva azokban, mert az idő közel van.</verse>
				<verse number="4">János a hét gyülekezetnek, amelyek Ázsiában vannak: Kegyelem és békesség attól, aki van, és aki volt, és aki eljövendő, és a hét lélektől, akik királyi széke előtt vannak,</verse>
				<verse number="5">és Jézus Krisztustól, aki hű tanú, a halottak közül az elsőszülött, és a föld királyainak fejedelme: aki minket szeretett, és vére által megtisztított bűneinktől,</verse>
				<verse number="6">és az ő Istenének és Atyjának királyaivá és papjaivá tett minket: övé legyen a dicsőség és a hatalom mindörökké. Ámen.</verse>
				<verse number="7">Íme, eljön a felhőkön, és minden szem meglátja őt, még azok is, akik átszegezték és siratja őt a földnek minden nemzetsége. Úgy van. Ámen.</verse>
				<verse number="8">Én vagyok az Alfa és az Ómega, a Kezdet és a Vég, ezt mondja az Úr, aki van, aki volt, és aki eljövendő, a Mindenható.</verse>
				<verse number="9">Én, János, aki atyafiatok és társatok vagyok Jézus Krisztus szenvedésében és királyságában és tűrésében, a szigeten voltam, amit Patmosznak neveznek, Isten beszédéért és Jézus Krisztus bizonyságtételéért.</verse>
				<verse number="10">Lélekben elragadtattam az Úr napján, és a hátam mögött trombitához hasonló hangos szót hallottam,</verse>
				<verse number="11">amely ezt mondta: „Én vagyok az Alfa és az Ómega, az első és az utolsó. Amit látsz, írd meg egy könyvben és küldd el a hét gyülekezetnek, amelyek Ázsiában vannak: Efezusba, Szmirnába, Pergamonba, Thiatirába, Szárdiszba, Filadelfiába és Laodiceába“.</verse>
				<verse number="12">Megfordultam, hogy lássam ki szólt hozzám. Megfordulva hét arany gyertyatartót láttam,</verse>
				<verse number="13">és a hét gyertyatartó között egy emberi lényhez hasonlót, aki bokáig érő hosszú ruhába volt öltözve, mellénél aranyövvel körülövezve.</verse>
				<verse number="14">Feje és haja fehér volt, mint a hófehér gyapjú, szeme pedig, mint a tűz lángja.</verse>
				<verse number="15">Lába hasonló volt a kemencében izzó érchez, szava pedig, mint nagy vízesés zúgása.</verse>
				<verse number="16">Jobb kezében hét csillag volt, szájából kétélű éles kard jött ki, arca pedig olyan volt, mint a nap, amikor teljes erejével fénylik.</verse>
				<verse number="17">Amikor megláttam, lábához estem, mint egy halott. Ő rám tette jobb kezét, és ezt mondta: „Ne félj, én vagyok az első és utolsó,</verse>
				<verse number="18">és az Élő. Halott voltam, és íme, élek örökkön örökké. Ámen. Nálam vannak a pokolnak és a halálnak kulcsai.</verse>
				<verse number="19">Írd meg, amiket láttál, amik vannak, és amik ezek után lesznek:</verse>
				<verse number="20">a hét csillag titkát, amelyet láttál az én jobb kezemben és a hét arany gyertyatartót. A hét csillag a hét gyülekezet angyala, a hét gyertyatartó pedig a hét gyülekezet.“</verse>
			</chapter>
			<chapter number="2">
				<verse number="1">Az efezusi gyülekezet angyalának írd meg: Ezt mondja az, aki jobb kezében tartja a hét csillagot, aki a hét arany gyertyatartó között jár:</verse>
				<verse number="2">Tudom a te dolgaidat, és a te fáradozásodat és tűrésedet és hogy a gonoszokat nem szenvedheted, és próbára tetted azokat, akik apostolnak mondják magukat, de nem azok, és hazugnak találtad őket.</verse>
				<verse number="3">És terhet viseltél és béketűrő vagy, és az én nevemért fáradoztál, de nem fáradtál el.</verse>
				<verse number="4">De az a panaszom ellened, hogy az első szeretetet elhagytad.</verse>
				<verse number="5">Emlékezzél meg azért, honnan estél ki, és térj meg, és az előbbi cselekedeteket cselekedd. Ha pedig nem, hamar eljövök ellened, és a te gyertyatartódat kimozdítom helyéből, ha meg nem térsz.</verse>
				<verse number="6">De az megvan benned, hogy a nikolaiták cselekedeteit gyűlölöd, amelyeket én is gyűlölök.</verse>
				<verse number="7">Akinek van füle, hallja, mit mond a Lélek a gyülekezeteknek. A győzedelmesnek enni adok az élet fájáról, amely Isten paradicsomában van.</verse>
				<verse number="8">A szmirnai gyülekezet angyalának írd meg: Ezt mondja az első és utolsó, aki halott volt, de él.</verse>
				<verse number="9">Tudom a te dolgaidat és nyomorúságodat és szegénységedet, pedig gazdag vagy, és azoknak gyalázkodását, akik azt mondják, hogy ők zsidók, pedig nem azok, hanem a sátán zsinagógája.</verse>
				<verse number="10">Semmit ne félj attól, amit szenvedned kell. Íme, a sátán némelyeket közületek tömlöcbe fog vetni, hogy próbára tegyen. De csak tíz napig tart nyomorúságotok. Légy hű mindhalálig, és neked adom az élet koronáját.</verse>
				<verse number="11">Akinek van füle, hallja, mit mond a Lélek a gyülekezeteknek! Aki győz, annak nem árt a második halál.</verse>
				<verse number="12">A pergamoni gyülekezet angyalának írd meg: Ezt mondja az, akinél a kétélű éles kard van:</verse>
				<verse number="13">Tudom a te dolgaidat, és hogy hol lakol, ahol a Sátán királyi széke van, és az én nevemet megtartod, és az én hitemet nem tagadtad meg Antipásznak, az én hű tanúmnak napjaiban sem, akit megöltek nálatok, ahol a sátán lakik.</verse>
				<verse number="14">De van némi panaszom ellened, mert vannak nálatok, akik a Bálám tanítását tartják, aki Bálákot arra tanította, hogy tőrbe csalja Izrael fiait, hogy egyenek a bálványáldozati húsból és paráználkodjanak.</verse>
				<verse number="15">Így nálad is vannak olyanok, akik a nikolaiták tanítását tartják, amit gyűlölök.</verse>
				<verse number="16">Térj meg, ha pedig nem, ellened megyek hamar, és számnak kardjával vívok ellenük.</verse>
				<verse number="17">Akinek van füle, hallja, mit mond a Lélek a gyülekezeteknek. A győzedelmesnek enni adok az elrejtett mannából, és adok annak fehér kövecskét is, és a kövecskére írva új nevet, amelyet senki sem tud, csak az, aki kapja.</verse>
				<verse number="18">A thiatirai gyülekezet angyalának írd meg: Ezt mondja Isten Fia, akinek szeme olyan, mint a tűz lángja, akinek lába hasonló az izzófényű érchez.</verse>
				<verse number="19">Tudom a te dolgaidat és szeretetedet, szolgálatodat és hitedet és tűrésedet, és hogy utóbbi cselekedeteid jobbak az elsőknél.</verse>
				<verse number="20">De az a panaszom ellened, hogy eltűröd Jezábelt, azt az asszonyt, aki prófétának mondja magát, és tanít, és szolgáimat elcsábítja, hogy paráználkodjanak, és bálványáldozati húsból egyenek.</verse>
				<verse number="21">Adtam neki időt, hogy megtérjen paráználkodásából, de nem tért meg.</verse>
				<verse number="22">Íme, én betegágyba vetem őt és nagy nyomorúságba, és azokat is, akik vele paráználkodnak, ha meg nem térnek cselekedeteikből.</verse>
				<verse number="23">Gyermekeit is halállal sújtom, és megtudják a gyülekezetek mind, hogy én vagyok a vesék és szívek vizsgálója, és megfizetek mindenkinek cselekedetei szerint.</verse>
				<verse number="24">Nektek pedig és a többi thiatirainak, akik nem követik ezt a tanítást, és akik nem ismerik a sátán úgynevezett mélységeit, ezt mondom: nem vetek rátok más terhet,</verse>
				<verse number="25">hanem ami nálatok van, azt tartsátok meg, amíg el nem jövök.</verse>
				<verse number="26">És aki győz, aki mindvégig megtartja cselekedeteimet, annak hatalmat adok a pogányokon,</verse>
				<verse number="27">„és uralkodik rajtuk vasvesszővel, amint a fazekas edényeit összetörik,“ ahogyan én is hatalmat kaptam erre Atyámtól,</verse>
				<verse number="28">[28-29] és annak adom a hajnalcsillagot. Akinek van füle, hallja, mit mond a Lélek a gyülekezeteknek.</verse>
			</chapter>
			<chapter number="3">
				<verse number="1">A szárdiszi gyülekezet angyalának írd meg: Ezt mondja az, akinél Isten hét lelke és a hét csillag van: Tudom a te dolgaidat, hogy az a neved, hogy élsz, pedig halott vagy.</verse>
				<verse number="2">Vigyázz, és erősítsd meg a többieket, akik halófélben vannak, mert nem találtam cselekedeteidet teljesnek Isten előtt.</verse>
				<verse number="3">Emlékezzél tehát vissza, hogyan kaptad és hallottad, tartsd meg és térj meg! Hogyha nem vigyázol, elmegyek hozzád, mint a tolvaj, és nem tudod, melyik órában megyek hozzád.</verse>
				<verse number="4">De vannak néhányan Szárdiszban, akik nem szennyezték be ruhájukat, akik fehérben fognak velem járni, mert méltók arra.</verse>
				<verse number="5">Aki győz, az fehér ruhába öltözik, és nem törlöm ki annak nevét az élet könyvéből, hanem vallást teszek nevéről az én Atyám előtt és az ő angyalai előtt.</verse>
				<verse number="6">Akinek van füle, hallja, mit mond a Lélek a gyülekezeteknek.</verse>
				<verse number="7">A filadelfiai gyülekezet angyalának írd meg: Ezt mondja a Szent, az Igaz, akinél a Dávid kulcsa van, és amit kinyit, azt senki be nem zárja, és amit bezár, azt senki ki nem nyitja.</verse>
				<verse number="8">Tudom a te dolgaidat. Íme, egy nyitott ajtót adtam eléd, amit senki sem zárhat be. Bár kevés erőd van, de megtartottad beszédemet és nem tagadtad meg nevemet.</verse>
				<verse number="9">Íme, adok neked némelyeket a sátán zsinagógájából, azok közül, akik zsidónak mondják magukat, de nem azok, hanem hazudnak. Íme, megteszem velük, hogy eljöjjenek és leboruljanak lábad előtt, és megtudják, hogy én szeretlek téged.</verse>
				<verse number="10">Mivel megtartottad az én béketűrésre intő beszédemet, én is megtartalak téged a megpróbáltatás idején, amely az egész világra eljön, hogy próbára tegye a föld lakosait.</verse>
				<verse number="11">Íme, eljövök hamar, tartsd meg, amid van, hogy senki el ne vegye koronádat.</verse>
				<verse number="12">Aki győz, azt oszloppá teszem Istenemnek templomában, és többé nem jön ki onnét és felírom rá az én Istenemnek nevét és az én Istenem városának nevét, az új Jeruzsálemét, amely az égből száll le az én Istenemtől, és az én új nevemet.</verse>
				<verse number="13">Akinek van füle, hallja, mit mond a Lélek a gyülekezeteknek.</verse>
				<verse number="14">A laodiceai gyülekezet angyalának írd meg: Ezt mondja az Ámen, a hű és igaz tanú, az Isten teremtésének kezdete.</verse>
				<verse number="15">Tudom a te dolgaidat, hogy nem vagy sem hideg, sem meleg. Bárcsak hideg volnál, vagy meleg.</verse>
				<verse number="16">Íme, mivel langyos vagy, kivetlek a számból.</verse>
				<verse number="17">Mivel ezt mondod: Gazdag vagyok, meggazdagodtam, és semmire sincs szükségem, de nem tudod, hogy te vagy a nyomorult és a nyavalyás és a szegény és a vak és a mezítelen.</verse>
				<verse number="18">Azt tanácsolom neked, hogy végy tőlem tűzben tisztított aranyat, hogy gazdag légy és fehér ruhákat, hogy öltözeted legyen, és ne lássék szégyenletes mezítelenséged és gyógyító írt, hogy bekend szemedet és láss.</verse>
				<verse number="19">Akit szeretek megfeddem és megfenyítem. Igyekezz tehát, és térj meg!</verse>
				<verse number="20">Íme, az ajtó előtt állok és zörgetek, ha valaki meghallja hangomat és megnyitja az ajtót, bemegyek ahhoz, és vele vacsorázok, és ő énvelem.</verse>
				<verse number="21">Aki győz, megadom annak, hogy az én királyi székembe üljön velem, amint én is győztem, és Atyámmal együtt ülök az ő királyi székében.</verse>
				<verse number="22">Akinek van füle, hallja, mit mond a Lélek a gyülekezeteknek.</verse>
			</chapter>
			<chapter number="4">
				<verse number="1">Ezek után láttam, hogy íme, megnyílt egy ajtó a mennyben, és az előbbi hang, amelyet hozzám szóló trombitaszóként hallottam, ezt mondta: Jöjj fel ide, és megmutatom neked, aminek meg kell történnie.</verse>
				<verse number="2">Ekkor azonnal elragadtattam lélekben. Íme, egy királyi szék állt a mennyben, és a királyi széken ült valaki.</verse>
				<verse number="3">Aki ott ült, hasonlónak látszott a jáspishoz és a karneolhoz. A királyi szék körül szivárvány volt, amely a smaragdhoz látszott hasonlónak.</verse>
				<verse number="4">A királyi szék körül huszonnégy királyi szék volt. A királyi székekben huszonnégy vént láttam fehér ruhába öltözve és fejükön arany korona volt.</verse>
				<verse number="5">A királyi székből villámlások, és mennydörgések és szózatok törtek elő. És hét égő fáklya volt a királyi szék előtt, az Isten hét lelke.</verse>
				<verse number="6">A királyi szék előtt üvegtenger volt, hasonló a kristályhoz, a királyi széknél középen és a királyi szék körül négy élőlény, elől és hátul szemekkel tele.</verse>
				<verse number="7">Az első élőlény hasonló volt az oroszlánhoz, a második élőlény hasonló volt a borjúhoz, a harmadik élőlénynek olyan arca volt, mint egy embernek, és a negyedik élőlény hasonló volt a repülő sashoz.</verse>
				<verse number="8">A négy élőlény, mindegyikének hat-hat szárnya volt, köröskörül és belül is tele voltak szemekkel, és szünet nélkül éjjel-nappal ezt mondták: „Szent, szent, szent az Úr, a mi Istenünk, aki volt, és aki van, és aki eljövendő!“</verse>
				<verse number="9">És amikor az élőlények dicsőséget, tisztességet és hálát adnak annak, aki a királyi széken ül, aki örökkön-örökké él,</verse>
				<verse number="10">[10-11] a huszonnégy vén leborul az előtt, aki a királyi széken ül és imádja azt, aki örökkön-örökké él, és koronájukat leteszik a királyi szék elé és ezt mondják: „Méltó vagy, Urunk, hogy tied legyen a dicsőség, tisztesség és erő, mert te teremtettél mindent, és a te akaratod hívott létre és teremtett mindent“.</verse>
			</chapter>
			<chapter number="5">
				<verse number="1">És láttam annak jobb kezében, aki a királyi széken ül, egy könyvet, belül és kívül teleírva és hét pecséttel lepecsételve.</verse>
				<verse number="2">És láttam egy erős angyalt, aki hangos szóval így kiáltott: „Ki volna méltó arra, hogy felnyissa a könyvet és felbontsa annak pecsétjeit?“</verse>
				<verse number="3">De sem a mennyben, sem a földön, sem a föld alatt nem tudta senki a könyvet felnyitni és belenézni.</verse>
				<verse number="4">Ekkor keservesen sírtam, hogy senki sem bizonyult méltónak arra, hogy a könyvet felnyissa és belenézzen.</verse>
				<verse number="5">Ekkor egy a vének közül ezt mondta nekem: „Ne sírj! Íme, győzött a Júda nemzetségéből való oroszlán, Dávid utóda, hogy felnyissa a könyvet és felbontsa annak hét pecsétjét“.</verse>
				<verse number="6">És akkor láttam a királyi szék és a négy élőlény között és a vének között egy Bárányt állni, mintha meg volna ölve, hét szarva és hét szeme volt, ami az Istennek hét lelke, akiket elküldött az egész földre.</verse>
				<verse number="7">A Bárány odajött és elvette a könyvet a királyi székben ülőnek jobb kezéből.</verse>
				<verse number="8">És amikor elvette a könyvet, a négy élőlény és a huszonnégy vén leborult a Bárány előtt, mindegyiknél hárfák voltak és aranypoharak füstölőszerrel tele, amelyek a szentek imádságai.</verse>
				<verse number="9">És új éneket énekeltek e szavakkal: „Méltó vagy, hogy átvedd a könyvet és megnyisd annak pecsétjeit, mert megölettettél és megváltottál minket véred által Isten számára, minden törzsből és nyelvből, népből és nemzetből.</verse>
				<verse number="10">Királysággá és papokká tetted őket Isten számára és uralkodni fognak a földön“.</verse>
				<verse number="11">És láttam és hallottam sok angyal hangját a királyi szék, az élőlények és vének körül, és számuk tízezerszer tízezer és ezerszer ezer volt.</verse>
				<verse number="12">Hangos szóval ezt mondták: „Méltó a megöletett Bárány, hogy övé legyen az erő, a gazdagság, a bölcsesség, a hatalom, a tisztesség és dicsőség és áldás!“</verse>
				<verse number="13">És hallottam, hogy minden teremtmény, amely a mennyben, a földön és a föld alatt és a tengerben és minden, ami ezekben van, ezt mondta: „A királyi székben ülőnek és a Báránynak áldás és tisztesség és dicsőség és hatalom örökkön örökké!“</verse>
				<verse number="14">És a négy élőlény ezt mondta: „Ámen!“ És a huszonnégy vén leborult és imádta az örökkön örökké élőt.</verse>
			</chapter>
			<chapter number="6">
				<verse number="1">És láttam, amikor a Bárány a pecsétekből egyet felnyitott és halottam, hogy a négy élőlény közül az egyik mennydörgő hangon ezt mondta: „Jöjj és lásd!“</verse>
				<verse number="2">És láttam, íme egy fehér ló. A rajta ülőnél íj volt. Koronát adtak neki. Győzelmesen vonult ki, hogy győzzön.</verse>
				<verse number="3">És amikor a második pecsétet felnyitotta, hallottam, hogy a második élőlény ezt mondta: „Jöjj és lásd!“</verse>
				<verse number="4">És előjött egy másik, vörös ló. A rajta ülőnek megadatott, hogy a békességet elvegye a földről, és hogy az emberek egymást öljék. Nagy kard adatott neki.</verse>
				<verse number="5">Amikor felnyitotta a harmadik pecsétet, hallottam, hogy a harmadik élőlény ezt mondta: „Jöjj és lásd!“ És láttam, és íme egy fekete ló! Annak, aki azon ült, egy mérleg volt a kezében.</verse>
				<verse number="6">És hallottam a négy élőlény között egy szózatot, amely ezt mondta: „A búzának mércéje egy dénár és az árpának három mércéje egy dénár, de az olajat és bort ne bántsd!“</verse>
				<verse number="7">Amikor felnyitotta a negyedik pecsétet, hallottam a negyedik élőlény szavát, amint így szólt: „Jöjj és lásd!“</verse>
				<verse number="8">És láttam, és íme, egy fakó ló! Annak, aki rajta ült neve halál és a pokol követte őt és adatott neki hatalom a földnek negyedrészén, hogy öljenek fegyverrel és éhséggel és halállal a földnek fenevadjaival.</verse>
				<verse number="9">És amikor felbontotta az ötödik pecsétet, láttam az oltár alatt azoknak lelkét, akiket megöltek az Isten beszédéért és bizonyságtételéért, amelyhez ragaszkodtak.</verse>
				<verse number="10">És hangos szóval kiáltottak: „Uram, te szent és igaz vagy, meddig nem ítélsz még, és nem torlod meg a mi vérünket azokon, akik a földön laknak?“</verse>
				<verse number="11">Akkor mindegyikük fehér ruhát kapott, és megmondták nekik, hogy még egy kevés ideig nyugodjanak meg, amíg betelik mind szolgatársaiknak, mind az ő testvéreiknek száma, akiket megölnek majd, akárcsak őket.</verse>
				<verse number="12">Aztán láttam, amikor a hatodik pecsétet felnyitotta, és íme nagy földrengés támadt, és a nap fekete lett, mint egy szőrzsák és a hold olyan lett, mint a vér.</verse>
				<verse number="13">És az ég csillagai lehullottak a földre, miképpen a fügefa lehullatja éretlen gyümölcseit, amikor nagy szél rázza.</verse>
				<verse number="14">És az ég eltűnt, mint amikor egy papírtekercset összegöngyölnek, és minden hegy és sziget elmozdult helyéről.</verse>
				<verse number="15">És a földnek királyai és a fejedelmek és a gazdagok és a vezérek és a hatalmasok és minden szolga és szabad elrejtőzött a barlangokba és a hegyek hasadékaiba.</verse>
				<verse number="16">És ezt mondták a hegyeknek és a kőszikláknak: „Essetek ránk, és rejtsetek el minket annak színe elől, aki a királyi széken ül, és a Bárány haragja elől,</verse>
				<verse number="17">mert eljött haragjuk napja és ki állhat meg?“</verse>
			</chapter>
			<chapter number="7">
				<verse number="1">Ezután négy angyalt láttam állni a föld négy sarkán, amint féken tartották a föld négy szelét, hogy a szél ne fújjon a földre, se a tengerre, se élő fára.</verse>
				<verse number="2">Egy másik angyalt is láttam feljönni napkelet felől, akinek kezében volt az élő Isten pecsétje, és hangos szóval kiáltott a négy angyalnak, akiknek megadatott, hogy ártsanak a földnek és a tengernek</verse>
				<verse number="3">és így szólt: „Ne ártsatok se a földnek, se a tengernek, se a fáknak, addig, amíg homlokukon meg nem pecsételjük a mi Istenünknek szolgáit“.</verse>
				<verse number="4">És hallottam a megpecsételtek számát: Száznegyvennégyezer, Izrael fiainak minden törzséből.</verse>
				<verse number="5">Júda törzséből tizenkétezer elpecsételt, Rúben törzséből tizenkétezer elpecsételt, Gád törzséből tizenkétezer elpecsételt,</verse>
				<verse number="6">Ásér törzséből tizenkétezer elpecsételt, Naftáli törzséből tizenkétezer elpecsételt, Manassé törzséből tizenkétezer elpecsételt,</verse>
				<verse number="7">Simeon törzséből tizenkétezer elpecsételt, Lévi törzséből tizenkétezer elpecsételt, Issakár törzséből tizenkétezer elpecsételt.</verse>
				<verse number="8">Zebulón törzséből tizenkétezer elpecsételt, József törzséből tizenkétezer elpecsételt, Benjámin törzséből tizenkétezer elpecsételt.</verse>
				<verse number="9">Ezután láttam: íme egy nagy sokaság, amelyet senki meg nem számlálhatott, minden nemzetből és törzsből, népből és nyelvből és a királyi szék előtt és a Bárány előtt álltak fehér ruhába öltözve és kezükben pálmaágak,</verse>
				<verse number="10">és hangos szóval kiáltották: „Az üdvösség a mi Istenünké, aki a királyi széken ül és a Bárányé!“</verse>
				<verse number="11">Az angyalok pedig mindnyájan a királyi szék, a vének és a négy élőlény körül álltak és a királyi szék előtt leborultak és imádták Istent,</verse>
				<verse number="12">ezt mondva: „Ámen. Áldás és dicsőség és hálaadás és tisztesség és hatalom és erő a mi Istenünknek örökkön örökké. Ámen“.</verse>
				<verse number="13">Ekkor megszólalt az egyik vén és ezt mondta nekem: „Kik ezek, akik fehér ruhában vannak öltözve, és honnét jöttek?“</verse>
				<verse number="14">Ezt mondtam neki: „Uram, te tudod“. És ezt mondta nekem: „Ezek azok, akik a nagy nyomorúságból jöttek és megmosták ruhájukat és megfehérítették a Bárány vérében.</verse>
				<verse number="15">Ezért vannak Isten királyi széke előtt és szolgálnak neki éjjel és nappal az ő templomában, és aki a királyi széken ül, kiterjeszti sátrát felettük.</verse>
				<verse number="16">Nem éheznek többé, sem nem szomjúhoznak többé, a nap nem tűz rájuk, sem semmi hőség,</verse>
				<verse number="17">mert a Bárány, aki a királyi szék közepén van, legelteti őket, és az élet vizének forrásához vezeti őket, és Isten letöröl szemükről minden könnyet.“</verse>
			</chapter>
			<chapter number="8">
				<verse number="1">És amikor felnyitotta a hetedik pecsétet, nagy csendesség lett a mennyben, mintegy fél óráig.</verse>
				<verse number="2">És láttam azt a hét angyalt, aki Isten színe előtt állott és adatott azoknak hét trombita.</verse>
				<verse number="3">Egy másik angyal is odajött és megállt az oltárnál, arany tömjénezőt tartva, és adatott neki sok tömjén, hogy a szentek könyörgéséhez tegye az arany oltárra, amely a királyi szék előtt volt.</verse>
				<verse number="4">És felment a tömjén füstje a szentek könyörgésével az angyal kezéből Isten elé.</verse>
				<verse number="5">Azután vette az angyal a tömjénezőt és megtöltötte az oltár parazsával, és ledobta a földre. Ekkor mennydörgés és zúgás, villámlás és földindulás támadt.</verse>
				<verse number="6">A hét angyal pedig, akinél a hét trombita volt, trombitáláshoz készült.</verse>
				<verse number="7">Trombitált az első és jégeső támadt, és tűz vérrel keverve, és a földre hullott. Megégett a föld harmadrésze, és minden zöld fű megégett.</verse>
				<verse number="8">A második angyal is trombitált, és erre, mint egy tűzben égő nagy hegy a tengerbe zuhant, és a tenger harmadrésze vérré lett.</verse>
				<verse number="9">A tengerben lévő állatok harmadrésze elpusztult, amiben csak élet volt, és odaveszett a hajók harmada is.</verse>
				<verse number="10">A harmadik angyal is trombitált, és leesett az égről egy nagy csillag, mint egy égő fáklya, és ráesett a folyók harmadára és a vizek forrásaira.</verse>
				<verse number="11">A csillagnak neve pedig Üröm volt, és ürömmé lett a folyóvizek harmadrésze, és sok ember meghalt e vizektől, mert azok keserűvé lettek.</verse>
				<verse number="12">A negyedik angyal is trombitált, és csapás érte a nap harmadrészét, a holdnak harmadrészét és a csillagoknak harmadrészét, hogy elhomályosodjék azok harmadrésze, és a nappal se legyen világos harmadáig, és az éjszaka hasonlóképpen.</verse>
				<verse number="13">Ekkor láttam és hallottam, hogy egy magányos sas fent az égen repül, és hangos szóval ezt mondja: „Jaj, jaj, jaj a föld lakosainak, a többi három angyal trombitájának szava miatt, akik még trombitálni fognak.“</verse>
			</chapter>
			<chapter number="9">
				<verse number="1">Az ötödik angyal is trombitált, és láttam, hogy egy csillag esett le az égről a földre, és neki adatott a mélység kútjának kulcsa.</verse>
				<verse number="2">Megnyitotta azért a mélységnek kútját és füst jött föl a kútból, mint egy nagy kemencének füstje, és elhomályosodott a nap és a levegő a kút füstjétől.</verse>
				<verse number="3">A füstből pedig sáskák jöttek ki a földre és olyan hatalom adatott nekik, amilyen hatalmuk van a skorpióknak a földön.</verse>
				<verse number="4">És megmondatott nekik, hogy a földnek füvét ne bántsák, se semmi zöldellőt, se élőfát, hanem csak azokat az embereket, akiknek homlokán nincs az Isten pecsétje.</verse>
				<verse number="5">És megadatott nekik, hogy ne öljék meg őket, hanem kínozzák őket öt hónapig. Kínzásuk olyan legyen, mint a skorpió kínzása, amikor megmarja az embert.</verse>
				<verse number="6">Azokban a napokban keresik az emberek a halált, de nem találják és kívánnának meghalni, de a halál menekül előlük.</verse>
				<verse number="7">A sáskák formája pedig hasonló volt a harcra felkészített lovakhoz, és a fejükön aranyhoz hasonló korona volt, és arcuk olyan volt, mint az emberek arca.</verse>
				<verse number="8">A hajuk olyan volt, mint az asszonyok haja, és fogaik olyanok voltak, mint az oroszláné,</verse>
				<verse number="9">és olyan mellvértjük volt, mint a vasmellvértek, és szárnyaik zúgása olyan volt, mint a viadalra száguldó sok lovas szekér dübörgése.</verse>
				<verse number="10">Skorpiókhoz hasonló farkuk és fullánkjuk volt, és a farkukban volt hatalmuk, hogy ártsanak az embereknek öt hónapig.</verse>
				<verse number="11">Királyuk a mélység angyala volt, annak neve zsidóul Abaddón, görögül pedig Apollüón, azaz Pusztító.</verse>
				<verse number="12">Az első jaj elmúlt, s íme, ezután még két jaj következik.</verse>
				<verse number="13">A hatodik angyal is trombitált, és az arany oltár négy szarva felől, amely Isten előtt van, egy szózatot hallottam,</verse>
				<verse number="14">amely ezt mondta a hatodik angyalnak: „Oldd el azt a négy angyalt, akik a nagy folyóvíznél, az Eufrátesznél vannak megkötve“.</verse>
				<verse number="15">Erre eloldozták a négy angyalt, akik készen voltak órára, napra, hónapra és esztendőre, hogy megöljék az emberek harmadrészét.</verse>
				<verse number="16">A lovasseregek száma húszezerszer tízezer volt, hallottam a számukat.</verse>
				<verse number="17">Látomásban így láttam a lovakat és a rajtuk ülőket, akiknek tűzvörös, jácinték és kénsárga mellvértjük volt, és a lovak feje olyan volt, mint az oroszlánok feje és szájukból tűz, füst és kénkő jött ki.</verse>
				<verse number="18">Ez a három csapás ölte meg az emberek harmadrészét: a tűz, a füst, a kénkő, amely szájukból jött ki.</verse>
				<verse number="19">Mert hatalmuk a szájukban és farkukban van. Farkuk a kígyóhoz hasonló, fej van rajta, és azzal ártanak.</verse>
				<verse number="20">Az emberek közül a többiek, akiket nem öltek meg ezek a csapások, mégsem tértek meg kezük alkotásaitól, hanem tovább imádták a gonosz lényeket, és az arany és ezüst és érc és kő és fa bálványokat, amelyek sem látni, sem hallani, sem járni nem tudnak.</verse>
				<verse number="21">És nem tértek meg sem gyilkosságaikból, sem varázslásaikból, sem paráználkodásaikból, sem lopásaikból.</verse>
			</chapter>
			<chapter number="10">
				<verse number="1">És láttam egy másik erős angyalt leszállni az égből, aki felhőbe öltözött és a fején szivárvány volt és az arca olyan volt, mint a nap és lábai, mint a tűzoszlopok.</verse>
				<verse number="2">És kezében egy nyitott könyvecske volt, és jobb lábát a tengerre, bal lábát pedig a földre tette.</verse>
				<verse number="3">És hangosan kiáltott, mint amikor az oroszlán ordít, és amikor kiáltott, megszólaltatta a hét menydörgést is a maga hangján.</verse>
				<verse number="4">És amikor a hét mennydörgés megszólaltatta hangját, írni akartam, de az égből szózatot hallottam, amely ezt mondta nekem: „Pecsételd le, amiket a hét mennydörgés mondott, és azokat ne írd le“.</verse>
				<verse number="5">És az angyal, akit állni láttam a tengeren és a földön, felemelte kezét az égre,</verse>
				<verse number="6">és megesküdött arra, aki örökkön örökké él, aki teremtette az eget és a benne lévőket, és a földet és a benne lévőket, és a tengert és a benne lévőket, hogy nem lesz több időhaladék,</verse>
				<verse number="7">hanem azokban a napokban, amikor a hetedik angyal trombitálni kezd, beteljesedik Istennek a titka, amint megmondta az ő szolgáinak, a prófétáknak.</verse>
				<verse number="8">És a szózat, amit az égből hallottam, ismét szólt hozzám és ezt mondta: „Menj el és vedd át azt a nyitott könyvecskét, amely a tengeren és a földön álló angyal kezében van“.</verse>
				<verse number="9">Elmentem azért az angyalhoz és ezt mondtam neki: „Add át nekem a könyvecskét“. És ő ezt mondta nekem: „Vedd át és edd meg. Gyomrodat megkeseríti ugyan, de szádban édes lesz, mint a méz“.</verse>
				<verse number="10">Átvettem azért a könyvecskét az angyal kezéből és megettem. Számban olyan édes volt, mint a méz, de amikor lenyeltem, gyomrom keserű lett tőle.</verse>
				<verse number="11">Aztán ez a szó hangzott felém: „Ismét prófétálnod kell sok nép és nemzet és nyelvek és királyok felől“.</verse>
			</chapter>
			<chapter number="11">
				<verse number="1">Ekkor nádszálhoz hasonló mérővesszőt adtak a kezembe, és ezt mondták: „Kelj fel, és mérd meg Isten templomát és az oltárt, és azokat, akik ott imádkoznak.</verse>
				<verse number="2">De az udvart, amely templomon kívül van, hagyd ki, és azt ne mérd meg, mert az a pogányoknak adatott és negyvenkét hónapig taposni fogják a szent várost.</verse>
				<verse number="3">Az én két tanúmnak megadom, hogy gyászruhába öltözve prófétáljanak ezerkétszázhatvan napig.“</verse>
				<verse number="4">Ők a két olajfa, és a két gyertyatartó, amelyek a föld Ura előtt állnak.</verse>
				<verse number="5">És ha valaki ártani akar nekik, tűz tör elő szájukból, amely megöli ellenségeiket, és ha valaki ártani akar nekik, annak így kell megöletnie.</verse>
				<verse number="6">Ezeknek van hatalmuk arra, hogy bezárják az eget, hogy prófétálásuk idején ne legyen eső. Hatalmuk van a vizek felett, hogy vérré változtassák, és megverjék a földet mindenféle csapással, ahányszor csak akarják.</verse>
				<verse number="7">És amikor elvégezték bizonyságtételüket, a mélységből feljövő fenevad hadakozik ellenük és legyőzi őket és megöli őket.</verse>
				<verse number="8">Holttestük a nagy város utcáján fekszik, amelyet lelki értelemben Sodomának és Egyiptomnak hívnak, ahol Urunkat is megfeszítették.</verse>
				<verse number="9">És a népek és törzsek, és nyelvek és a nemzetek közül valók látják azoknak holttestét három és fél napig, és nem engedik holttestüket sírba tenni.</verse>
				<verse number="10">És a föld lakói örülnek és örvendeznek ennek, és ajándékokat küldenek egymásnak, mert ez a két próféta gyötörte a föld lakosait.</verse>
				<verse number="11">De három és fél nap múlva az élet lelke szállt beléjük Istentől, és lábukra álltak és nagy félelem fogta el azokat, akik látták őket.</verse>
				<verse number="12">És hangos szózatot hallottak az égből, amely ezt mondta nekik: „Jöjjetek fel ide!“ És felmentek egy felhőben az égbe és látták őket ellenségeik.</verse>
				<verse number="13">És abban az órában nagy földrengés támadt, és a város tizedrésze összedőlt, és a földrengés megölt hétezer embert, a többiek pedig megrémültek, és a menny Istenét dicsőítették.</verse>
				<verse number="14">A második jaj elmúlt, íme, a harmadik jaj hamar eljön.</verse>
				<verse number="15">A hetedik angyal is trombitált és nagy szózatok hangoztak a mennyben, amelyek ezt mondták: „A világ uralma a mi Urunké és az ő Krisztusáé lett, aki örökkön örökké uralkodik“.</verse>
				<verse number="16">És a huszonnégy vén, aki Isten előtt ült királyi székben, arcra esett és imádta Istent,</verse>
				<verse number="17">és ezt mondta: „Hálát adunk neked, Urunk, mindenható Isten, aki vagy, aki voltál, és aki eljövendő vagy, mert nagy hatalmadat kezedbe vetted, és a te országlásodat megkezdted.</verse>
				<verse number="18">És háborogtak a pogányok, de eljött haragod és a halottak ideje, hogy megítéltessenek, és jutalmat adj a te szolgáidnak, a prófétáknak és a szenteknek, és akik a te nevedet félik, kicsinyeknek és nagyoknak, hogy elpusztítsd azokat, akik a földet pusztítják.“</verse>
				<verse number="19">És megnyílt Isten temploma a mennyben, és látható lett a szövetség ládája a templomban, és villámlás és zúgás és mennydörgés és földindulás és nagy jégeső támadt.</verse>
			</chapter>
			<chapter number="12">
				<verse number="1">Ezután egy nagy jel látszott az égen: egy napba öltözött asszony, lába alatt volt a hold, és fején tizenkét csillagból korona.</verse>
				<verse number="2">Terhes volt, és vajúdva és szülési kínokban kiáltott.</verse>
				<verse number="3">Más jel is látszott az égen: íme egy nagy vörös sárkány, aminek hét feje volt és tíz szarva, és a fején hét korona.</verse>
				<verse number="4">És a farka után vonta az ég csillagainak harmadrészét, és a földre vetette azokat, és a sárkány a szülő asszony elé állt, hogy amikor szül, annak fiát megegye.</verse>
				<verse number="5">És fiút szült, aki vasvesszővel legeltet minden nemzetet és elragadtatott annak fia Istenhez és az ő királyi székéhez.</verse>
				<verse number="6">Az asszony pedig elfutott a pusztába, ahol Istentől készített helye volt, hogy ott táplálják ezerkétszázhatvan napig.</verse>
				<verse number="7">Ezután viaskodás támadt az égben: Mihály és az ő angyalai viaskodtak a sárkánnyal és a sárkány is viaskodott angyalaival együtt.</verse>
				<verse number="8">De nem vehettek diadalmat, és helyük sem maradt többé a mennyben.</verse>
				<verse number="9">És levettetett a nagy sárkány, ama régi kígyó, akit ördögnek, és sátánnak neveznek, aki mind az egész földkerekséget elhiteti, levettetett a földre, és vele együtt angyalai is levettettek.</verse>
				<verse number="10">És hangos szózatot hallottam az égben, amely ezt mondta: „Most valósult meg az üdvösség és az erő és a mi Istenünk országa és az ő Krisztusának hatalma, mert a mi atyánkfiainak vádolója levettetett, aki vádolta őket éjjel és nappal a mi Istenünk előtt.</verse>
				<verse number="11">És ők legyőzték azt a Bárány vérével, és bizonyságtételük beszédével és nem kímélték életüket mindhalálig.</verse>
				<verse number="12">Azért örüljetek, egek, és akik bennük lakoztok! Jaj a föld és tenger lakosainak, mert az ördög leszállott hozzátok telve nagy haraggal, mint aki tudja, hogy kevés ideje van.“</verse>
				<verse number="13">Amikor azért látta a sárkány, hogy levettetett a földre, kergetni kezdte az asszonyt, aki a fiút szülte.</verse>
				<verse number="14">De az asszonynak két nagy sasszárny adatott, hogy a kígyó elől elrepüljön a pusztába az ő helyére, hogy ott táplálják ideig, időkig és az idő feléig.</verse>
				<verse number="15">A kígyó pedig szájából vizet bocsátott ki az asszony után, mint valami folyót, hogy a folyóvíz elragadja.</verse>
				<verse number="16">De segített a föld az asszonynak, és megnyitotta a föld a száját, és elnyelte a folyóvizet, amelyet a sárkány a szájából bocsátott ki.</verse>
				<verse number="17">Megharagudott azért a sárkány az asszonyra és elment, hogy hadakozzék a többiek ellen, akik az asszony utódai közül valók, akik megőrzik Isten parancsolatait, és akiknél megvan Jézus Krisztus bizonyságtétele.</verse>
				<verse number="18">És odaállt a tenger fövenyére.</verse>
			</chapter>
			<chapter number="13">
				<verse number="1">És láttam egy fenevadat feljönni a tengerből, amelynek hét feje és tíz szarva volt, és a tíz szarván korona, és fejein istenkáromló nevek.</verse>
				<verse number="2">És ez a fenevad, amelyet láttam, hasonló volt a párduchoz, lábai, mint a medvéé, szája, mint az oroszlán szája, és a sárkány neki adta az ő erejét és királyi székét és nagy hatalmát.</verse>
				<verse number="3">És láttam, hogy fejei közül egy halálosan megsebesült, de halálos sebe meggyógyult. Az egész föld csodálta a fenevadat.</verse>
				<verse number="4">És imádták a sárkányt, aki hatalmat adott a fenevadnak, és imádták a fenevadat, és ezt mondták: „Kicsoda hasonló a fenevadhoz? Kicsoda viaskodhatna vele?“</verse>
				<verse number="5">És adatott neki nagyot mondó és istenkáromló száj, és adatott neki hatalom, hogy cselekedhessék negyvenkét hónapon át.</verse>
				<verse number="6">Megnyitotta azért száját Isten ellen való káromlásra, hogy szidalmazza az ő nevét és az ő sátorát és azokat, akik a mennyben laknak.</verse>
				<verse number="7">Az is megadatott neki, hogy a szentek ellen hadakozzék, és őket legyőzze, és adatott neki hatalom minden nemzetségen, nyelven és népen.</verse>
				<verse number="8">Ezért imádja őt a föld minden lakosa, akiknek neve nincs beírva az élet könyvébe, amely a Bárányé, aki megöletett a világ alapítása óta.</verse>
				<verse number="9">Ha van füle valakinek, hallja!</verse>
				<verse number="10">Ha valaki fogságba visz mást, ő is fogságba megy, ha valaki fegyverrel öl, fegyverrel kell megöletnie. Itt van a helye a szentek békességes tűrésének és hitének.</verse>
				<verse number="11">Azután más fenevadat láttam feljönni a földből, aminek két szarva volt, a Bárányhoz hasonló, de úgy szólt, mint a sárkány.</verse>
				<verse number="12">Ez az előző fenevadnak minden hatalmát gyakorolta, az ő színe előtt, és azt is megcselekedte, hogy a föld és annak lakosai imádják az első fenevadat, amelynek halálos sebe meggyógyult.</verse>
				<verse number="13">És nagy jeleket tesz, még tüzet is hoz az égből a földre az emberek szeme láttára.</verse>
				<verse number="14">És elhiteti a föld lakosait azokkal a jelekkel, amelyeket kapott, hogy megcselekedje a fenevad színe előtt, azt mondva a föld lakosainak, hogy készítsék el a fenevad képét, akit fegyverrel megsebesíttetek, de megelevenedett.</verse>
				<verse number="15">És megadatott neki, hogy a fenevad képébe lelket adjon, és hogy a fenevad képe meg is szólaljon, és hogy akik nem imádják a fenevad képét, azokat megölje.</verse>
				<verse number="16">Azt is megteszi mindenkivel, kicsikkel és nagyokkal, gazdagokkal és szegényekkel, szabadokkal és szolgákkal, hogy jobb kezükre, vagy homlokukra bélyeget tegyenek,</verse>
				<verse number="17">hogy senki se vehessen, se el ne adhasson semmit, hanem csak az, akin a fenevad bélyege van, vagy a neve, vagy nevének a száma.</verse>
				<verse number="18">Ide kell a bölcsesség! Akinek van értelme, számlálja meg a fenevad számát, mert emberi szám az, a száma pedig hatszázhatvanhat.</verse>
			</chapter>
			<chapter number="14">
				<verse number="1">És láttam, és íme egy Bárány állt a Sion hegyén és vele száznegyvennégyezren, akiknek homlokára volt írva az ő Atyjának neve.</verse>
				<verse number="2">És szózatot hallottam az égből, mint sok vizek zúgását, és mint nagy mennydörgés hangját, és hárfásoknak hangját hallottam, akik hárfájukkal hárfáztak.</verse>
				<verse number="3">És valami új éneket énekeltek a királyi szék előtt és a négy élőlény előtt és a vének előtt, és senki sem tanulhatta meg azt az éneket, csak a száznegyvennégyezer, akik áron vétettek meg a földről.</verse>
				<verse number="4">Ezek azok, akik nőkkel nem szennyezték be magukat, mert szüzek. Ezek azok, akik követik a Bárányt, bárhová megy. Ezek áron vétettek meg az emberek közül első zsengéül Istennek és a Báránynak.</verse>
				<verse number="5">Szájukban nem találtatott hazugság, feddhetetlenek Isten királyi széke előtt.</verse>
				<verse number="6">És láttam egy másik angyalt repülni az ég közepén, akinél az örökkévaló evangélium volt, hogy a föld lakosainak hirdesse az evangéliumot és minden nemzetségnek és törzsnek és nyelvnek és népnek.</verse>
				<verse number="7">Hangos szóval ezt mondta: „Féljétek az Istent, és neki adjatok dicsőséget, mert eljött ítéletének órája és imádjátok őt, aki teremtette a mennyet és a földet és a tengert és a vizek forrásait“.</verse>
				<verse number="8">És egy második angyal követte őt, aki így szólt: „Leomlott, leomlott Babilon, a nagy város! Mert paráznaságának haragborából adott inni minden pogány népnek“.</verse>
				<verse number="9">És egy harmadik angyal is követte őket, és hangosan így szólt: „Ha valaki imádja a fenevadat és annak képét, és bélyegét felveszi homlokára vagy kezére,</verse>
				<verse number="10">az is iszik Isten haragjának borából, amely elegyítetlenül töltetett haragjának poharába és kínozni fogják tűzzel és kénkővel a szent angyalok és a Bárány előtt.</verse>
				<verse number="11">Kínlódásuk füstje felmegy örökkön örökké, és nem lesz nyugalmuk éjjel és nappal, akik imádják a fenevadat és annak képét, és ha felveszik az ő nevének bélyegét.</verse>
				<verse number="12">Itt van helye a szentek békességes tűrésének, akik megtartják Isten parancsolatait és Jézus hitét!“</verse>
				<verse number="13">És az égből szózatot hallottam, amely ezt mondta nekem: „Írd meg: Boldogok, a halottak, akik az Úrban halnak meg mostantól fogva. Bizony azt mondja a Lélek, mert megnyugosznak az ő fáradtságuktól és az ő cselekedeteik követik őket“.</verse>
				<verse number="14">És láttam, és íme volt egy fehér felhő és a felhőn ült valaki, hasonló az Emberfiához, a fején arany korona volt, és a kezében éles sarló.</verse>
				<verse number="15">És egy másik angyal jött ki a templomból, hangosan kiáltva annak, aki a felhőn ült: „Lendítsd meg a sarlódat és arass, mert a földnek aratni valója beérett“.</verse>
				<verse number="16">A felhőn ülő sarlóját a földre dobta és learatta a földet.</verse>
				<verse number="17">És másik angyal is jött ki a mennyben lévő templomból és annál is éles sarló volt.</verse>
				<verse number="18">Az oltártól ismét egy másik angyal jött ki, akinek hatalma volt a tűzön, és hangosan kiáltott annak, akinél az éles sarló volt, és így szólt: „Lendítsd meg a te éles sarlódat és szedd le a föld szőlőjének fürtjeit, mert megértek a szemei“.</verse>
				<verse number="19">Ledobta azért az angyal éles sarlóját a földre, és a föld szőlőit megszedte, és belevetette Isten haragjának nagy borsajtójába.</verse>
				<verse number="20">Megtaposták a borsajtót a városon kívül és vér jött ki a borsajtóból, amely a lovak zablájáig ért, ezerhatszáz futamnyira.</verse>
			</chapter>
			<chapter number="15">
				<verse number="1">És láttam a mennyben egy másik nagy és csodálatos jelet: hét angyalt, akiknél az utolsó hét csapás volt, mert ezekkel teljesedett be Isten haragja.</verse>
				<verse number="2">És láttam, mint egy üvegtengert, amely tűzzel volt elegyítve, és azokat, akik diadalmaskodtak a fenevadon és az ő képén és bélyegén és nevének számán, láttam az üvegtenger mellett állni azokat, akiknek kezében voltak Isten hárfái.</verse>
				<verse number="3">És énekelték Mózesnek, Isten szolgájának énekét és a Bárány énekét: „Nagyok és csodálatosak a te dolgaid, mindenható Úristen, igazságosak és igazak a te utaid, ó, szentek Királya.</verse>
				<verse number="4">Ki ne félne téged, Uram! És ki ne dicsőítené a te nevedet? Mert csak egyedül te vagy szent. Mert eljönnek mind a pogányok és leborulnak előtted, mert ítéleteid nyilvánvalókká lettek.“</verse>
				<verse number="5">És ezek után láttam, és íme megnyílt a mennyben a bizonyságtétel sátorának temploma,</verse>
				<verse number="6">és kijött a templomból a hét angyal, akiknél a hét csapás volt, tiszta fehér gyolcsba öltözve és mellük arany övvel övezve.</verse>
				<verse number="7">És egy a négy élőlény közül adott a hét angyalnak hét arany poharat, amely az örökkön örökké élő haragjával volt tele.</verse>
				<verse number="8">És megtelt a templom füsttel Isten dicsőségétől és erejétől, és senki sem mehetett be a templomba, míg a hét angyal hét csapása be nem teljesedik.</verse>
			</chapter>
			<chapter number="16">
				<verse number="1">És hangos szózatot hallottam a templomból, amely ezt mondta a hét angyalnak: „Menjetek el, öntsétek ki Isten haragjának hét poharát a földre“.</verse>
				<verse number="2">Elment azért az első és kiöntötte poharát a földre, és gonosz, ártalmas fekély támadt azokon az embereken, akiken a fenevad bélyege volt és imádták annak képét.</verse>
				<verse number="3">A második angyal is kiöntötte poharát a tengerbe, az olyan lett, mint a halott vére, és minden élőlény meghalt a tengerben.</verse>
				<verse number="4">A harmadik angyal is kiöntötte poharát a folyóvizekbe és a vizek forrásaiba, és azok vérré változtak.</verse>
				<verse number="5">És hallottam, hogy a vizek angyala ezt mondta: „Igaz vagy, Uram, aki vagy, aki voltál. Szent vagy, hogy így ítéltél.</verse>
				<verse number="6">Mert a szentek és próféták vérét ontották, Te is vért adtál nekik inni, mert megérdemelték.“</verse>
				<verse number="7">És hallottam, hogy az oltár ezt mondta: „Jól van, Uram, mindenható Isten, igazak és igazságosak a te ítéleteid“.</verse>
				<verse number="8">A negyedik angyal is kitöltötte poharát a napra és megadatott neki, hogy tűzzel gyötörje az embereket.</verse>
				<verse number="9">Az emberek gyötrődtek a nagy hőség miatt, és Isten nevét káromolták, akinek hatalma volt e csapások felett, és nem tértek meg, hogy Neki dicsőséget adjanak.</verse>
				<verse number="10">Az ötödik angyal is kitöltötte poharát a fenevad királyi székére, és országa elsötétült és nyelvüket rágták kínjukban.</verse>
				<verse number="11">És káromolták a menny Istenét kínjaik és a fekélyek miatt és nem tértek meg cselekedeteikből.</verse>
				<verse number="12">A hatodik angyal is kitöltötte poharát a nagy folyóvízre, az Eufráteszre, és kiszáradt annak vize, hogy a napkelet felől jövő királyoknak út készüljön.</verse>
				<verse number="13">És láttam a sárkány szájából és a fenevad szájából és a hamis próféta szájából három tisztátalan lelket kijönni, olyanok voltak, mint a békák.</verse>
				<verse number="14">Mert ördögi lelkek azok, akik jeleket tesznek, akik elmennek a földnek és az egész világnak királyaihoz, hogy egybegyűjtsék azokat a mindenható Isten ama nagy napjának viadalára.</verse>
				<verse number="15">„Íme, eljövök, mint a tolvaj. Boldog, aki vigyáz és őrzi ruháját, hogy ne járjon mezítelenül, és meg ne lássák szégyenét.“</verse>
				<verse number="16">Egybegyűjtötték azért őket arra a helyre, amelyet zsidóul Harmagedónnak neveznek.</verse>
				<verse number="17">A hetedik angyal is kitöltötte poharát a levegőbe, és hangos szózat jött a mennyei templom királyi székétől, amely ezt mondta: „Megtörtént!“</verse>
				<verse number="18">Ekkor zúgás, és mennydörgés és villámlás támadt, és olyan nagy földrengés, amilyen még nem volt, mióta az emberek a földön vannak: ilyen nagy földrengés!</verse>
				<verse number="19">És a nagy város három részre szakadt, és a pogányok városai leomlottak, és a nagy Babilont emlegették Isten előtt, hogy itassa meg vele az ő búsult haragja borának poharát.</verse>
				<verse number="20">És minden sziget eltűnt és a hegyek sem voltak találhatók.</verse>
				<verse number="21">És nagy jégeső, mint egy-egy talentum, esett az emberekre, és káromolták Istent az emberek a jégeső csapása miatt, mert annak csapása felette nagy volt.</verse>
			</chapter>
			<chapter number="17">
				<verse number="1">És odajött egy a hét angyal közül, akinél a hét pohár volt, és így szólított meg: „Jöjj és megmutatom neked a nagy parázna asszonynak ítéletét, aki a nagy vízen ül,</verse>
				<verse number="2">akivel paráználkodtak a föld királyai, és az ő paráznaságának borától megrészegedtek a föld lakosai“.</verse>
				<verse number="3">És lélekben elvitt engem egy pusztába és egy asszonyt láttam egy veres fenevadon ülni, amely tele volt istenkáromlónevekkel, amelynek hét feje és tíz szarva volt.</verse>
				<verse number="4">Az asszony bíborba és skarlátba volt öltözve, és arannyal és drágakővel és gyöngyökkel volt ékesítve, kezében egy arany pohár volt, tele utálatosságokkal és paráznaságának tisztátalanságával.</verse>
				<verse number="5">Homlokára titokzatos név volt írva: „A nagy Babilon, a paráznáknak és a föld utálatosságainak anyja“.</verse>
				<verse number="6">És láttam, hogy ez az asszony részeg volt a szentek és Jézus bizonyságtevőinek vérétől, és nagyon csodálkoztam, amikor láttam őt.</verse>
				<verse number="7">És ezt mondta nekem az angyal: „Miért csodálkozol? Én megmondom neked ennek az asszonynak és a fenevadnak a titkát, amely őt hordozza, amelynek hét feje és tíz szarva van.</verse>
				<verse number="8">A fenevad, amelyet láttam, volt és nincs, és a mélységből jön fel, és pusztulásra megy. És a föld lakosai, akiknek neve nincs beírva az élet könyvébe a világ kezdete óta, csodálkoznak, látva a fenevadat, amely volt és nincs, de ismét megjelenik.</verse>
				<verse number="9">Ide kell az értelem, amelyben bölcsesség van. A hét fej hét hegy, amelyen az asszony ül,</verse>
				<verse number="10">ez hét királyt jelent. Közülük öt elesett, és egy megvan, a másik még nem jött el, és amikor eljön, kevés ideig maradhat meg.</verse>
				<verse number="11">A fenevad pedig, amely volt és nincs, ő a nyolcadik, és a hét közül való és pusztulásra megy.</verse>
				<verse number="12">A tíz szarv pedig, amelyet láttál, a tíz király, olyanok, akik még birodalmat nem kaptak, de hatalmat kapnak, mint királyok egy óráig a fenevaddal.</verse>
				<verse number="13">Ezeknek egy a szándékuk, erejüket és hatalmukat is a fenevadnak adják.</verse>
				<verse number="14">Ezek a Bárány ellen viaskodnak, és a Bárány legyőzi őket, mert uraknak Ura és királyoknak Királya, és vele vannak az elhívottak, választottak, és hívők.“</verse>
				<verse number="15">Ezt mondta nekem: „A vizek, amelyeket láttál, amelyeken a parázna asszony ül, azok a népek, sokaságok és nemezetek és nyelvek.</verse>
				<verse number="16">És a tíz szarv, amelyet láttál, és a fenevad meggyűlölik a paráznát és kifosztják, mezítelenné teszik, és húsát eszik, és tűzzel megégetik.</verse>
				<verse number="17">Mert Isten adta azoknak szívébe, hogy az ő szándékát cselekedjék, és egy szándékon legyenek, és átadják birodalmukat a fenevadnak, míg beteljesednek Isten igéi.</verse>
				<verse number="18">És az asszony, akit láttál, az a nagy város, amelynek hatalma van a föld királyai felett.“</verse>
			</chapter>
			<chapter number="18">
				<verse number="1">Ezek után láttam egy másik angyalt leszállni a mennyből, akinek nagy hatalma volt és dicsősége beragyogta a földet.</verse>
				<verse number="2">És kiáltott teljes erejéből, hangos szóval: „Leomlott, leomlott a nagy Babilon, és az ördögöknek lett lakóhelyévé, mindenféle tisztátlan léleknek tömlöcévé, és mindenféle tisztátalan és utálatos madárnak tömlöcévé.</verse>
				<verse number="3">Mert paráznasága haragjának borából ivott minden nép, és a föld királyai vele paráználkodtak, és a föld kalmárai az ő tobzódásának javaiból gazdagodtak meg.“</verse>
				<verse number="4">Egy másik szózatot is hallottam a mennyből, amely ezt mondta: „Fussatok ki belőle, én népem, hogy ne legyetek részesei bűneiben, és ne kapjatok a rámért csapásokból.</verse>
				<verse number="5">Mert bűnei az égig hatoltak, és Isten megemlékezett gonoszságairól.</verse>
				<verse number="6">Fizessetek úgy neki, ahogy ő fizetett nektek, és adjátok kétszeresen vissza cselekedetei szerint: abba a pohárba, amelyet ő megtöltött, kétszeresen töltsetek neki.</verse>
				<verse number="7">Amennyire dicsőítette magát és tobzódott, annyi kínnal és gyásszal fizessetek neki, mert ezt mondja szívében: Úgy ülök, mint egy királynő és nem vagyok özvegy és gyászt sem látok soha.</verse>
				<verse number="8">Ezért egyetlen napon jönnek rá a csapások: a halál, a gyász és az éhség és tűzzel égetik meg, mert erős az Úr, az Isten, aki megbünteti őt.“</verse>
				<verse number="9">És siratják őt, és gyászolják a föld királyai, akik vele paráználkodtak és tobzódtak, amikor látják az ő megégettetésének füstjét.</verse>
				<verse number="10">Kínjától való félelmük miatt távol megállva ezt mondják: „Jaj! Jaj! Te nagy város, Babilon, te hatalmas város, egy óra alatt utolért ítéleted!“</verse>
				<verse number="11">A föld kalmárai is siratják és gyászolják, mert áruikat már senki sem veszi:</verse>
				<verse number="12">az aranyat, és ezüstöt, drágakövet és gyöngyöt, és gyolcsot és bíbort és selyem- és skarlátruhákat, különféle tujafát és elefántcsontedényt, drága fából és rézből és vasból és márványból készült edényt,</verse>
				<verse number="13">és fahéjat és illatszereket és keneteket és tömjént és bort és olajat és zsemlelisztet és gabonát és barmokat és juhokat és lovakat és kocsikat és rabokat és emberi lelkeket.</verse>
				<verse number="14">És a haszon, amit lelked kívánt, elveszett, és minden bőség és pompa eltávozott tőled, azokat többé meg nem találod.</verse>
				<verse number="15">Ezeknek árusai, akik ezekből gazdagodtak meg, kínjától való félelmük miatt távol állnak, sírva és jajgatva,</verse>
				<verse number="16">ezt mondják: „Jaj! Jaj! A nagy város, amely gyolcsba, bíborba és skarlátba öltözött és arannyal, drágakövekkel és gyöngyökkel volt ékesítve, hogy elpusztult egy óra alatt ennyi gazdagság!“</verse>
				<verse number="17">És a kormányosok és a hajókon lévők mind és az evezősök, és akik a tengeren kereskedtek távol megálltak,</verse>
				<verse number="18">és amikor meglátták égésének füstjét így kiáltottak: „Van-e hasonló e nagy városhoz?“</verse>
				<verse number="19">És port hintettek fejükre, sírva és jajgatva kiáltoztak: „Jaj! Jaj! Ez a nagy város, amelynek jólétéből meggazdagodott mindenki, akinek hajói voltak a tengeren, hogy elpusztult egyetlen óra alatt!</verse>
				<verse number="20">Örülj neki, te menny és ti szent apostolok és próféták, mert Isten értetek ítéletével megbüntette őket.“</verse>
				<verse number="21">És egy erős angyal, egy nagy malomkőhöz hasonló követ felvett és a tengerbe dobta és így szólt: „Ilyen nagy hirtelen vettetik le Babilon, a nagy város és többé meg nem találják“.</verse>
				<verse number="22">És hárfások és zenészek és fuvolások és trombitások szava nem hallatszik benned többé, nem található benned egyetlen mesterség mestere sem, és nem hallatszik benned a malom zúgása sem,</verse>
				<verse number="23">és lámpa világossága benned nem fénylik többé, és nem hallatszik benned vőlegénynek és menyasszonynak szava sem, mert a te kalmáraid voltak a föld fejedelmei, mert a te varázslásodtól tévelyedett el minden nép:</verse>
				<verse number="24">de benne találtatott a prófétáknak és szenteknek vére, akiket megöltek a földön.</verse>
			</chapter>
			<chapter number="19">
				<verse number="1">És ezek után, mint egy nagy sokaságnak hangos szavát hallottam az égben, amely ezt mondta: „Halleluja, Az üdvösség és dicsőség és a tisztesség és a hatalom az Úré, a mi Istenünké.</verse>
				<verse number="2">Mert igazak és igazságosak az ő ítéletei, mert elítélte azt a nagy paráznát, aki a földet megrontotta paráznaságával, mert megtorolta rajta szolgáinak vérét.</verse>
				<verse number="3">És másodszor is mondták: Halleluja, annak füstje felszáll örökkön örökké.“</verse>
				<verse number="4">És leborult a huszonnégy vén és a négy élőlény, és imádták az Istent, aki királyi székében ült, és így szóltak: „Ámen! Halleluja!“</verse>
				<verse number="5">És a királyi szék felől szózat hallatszott, amely ezt mondta: „Dicsérjétek a mi Istenünket ti szolgái mindnyájan, akik félitek őt, kicsinyek és nagyok!“</verse>
				<verse number="6">És hallottam, mint egy nagy sokaság szavát, és mint nagy vizek zúgását, és mint erős mennydörgés szavát: Halleluja, mert uralkodik az Úr, a mi Istenünk, a Mindenható!</verse>
				<verse number="7">Örüljünk és örvendezzünk és adjunk dicsőséget neki, mert eljött a Bárány menyegzője, fölkészült menyasszonya</verse>
				<verse number="8">és megadatott neki, hogy felöltözzék tiszta és ragyogó gyolcsba. A fehér gyolcs a szentek igaz cselekedetei.</verse>
				<verse number="9">És ezt mondta nekem: „Írd meg: Boldogok azok, akik a Bárány menyegzőjének vacsorájára hivatalosak!“ És ezt mondta: „Ezek Isten igaz beszédei.“</verse>
				<verse number="10">És leborultam lába előtt, hogy imádjam őt, de ezt mondta nekem: „Meglásd, ne tedd! Szolgatársad vagyok neked és a te atyádfiainak, akiknél Jézus bizonyságtétele van. Istent imádd, mert Jézus bizonyságtétele a prófétaság lelke.“</verse>
				<verse number="11">És láttam, hogy az ég megnyílt, és íme egy fehér ló, és aki azon ült, azt így hívják: Hű és Igaz, mert igazságosan ítél és hadakozik.</verse>
				<verse number="12">Szemei olyanok, mint a tűz lángja, fején sokágú korona, rajta egy név volt írva, amit senki sem tud, csak ő maga.</verse>
				<verse number="13">És vérrel behintett ruhába volt öltözve, és a neve ez: Isten Igéje.</verse>
				<verse number="14">És mennyei seregek követték őt fehér lovakon, fehér és tiszta gyolcsba öltözve.</verse>
				<verse number="15">És szájából éles kard jött ki, hogy azzal sújtson a pogányokra, és ő fogja azokat vasvesszővel legeltetni, és ő fogja taposni a mindenható Isten búsult haragjának borsajtóját.</verse>
				<verse number="16">És az ő ruhájára és derekára oda volt írva az ő neve: királyok Királya és uraknak Ura.</verse>
				<verse number="17">És láttam egy angyalt állni a napban és hangos szóval kiáltott mindenféle madárnak, amely az ég közepén repdesett: „Jöjjetek, gyűljetek egybe Isten nagy vacsorájára,</verse>
				<verse number="18">hogy egyétek a királyok húsát, a vezérek húsát és a hatalmasok húsát és a lovaknak és a rajtuk ülőknek húsát és minden szabad ember és rabszolga húsát, kicsikét és nagyokét.“</verse>
				<verse number="19">És láttam, hogy a fenevad és a föld királyai és az ő seregeik egybegyűltek, hogy hadakozzanak az ellen, aki a lovon ült és az ő serege ellen,</verse>
				<verse number="20">de foglyul esett a fenevad és vele együtt a hamis próféta, aki annak színe előtt csodákat tett, amelyekkel elhitette azokat, akik a fenevad bélyegét felvették, és akik imádták annak képét. Mindkettőt elevenen a kénkővel égő tüzes tóba vetették.</verse>
				<verse number="21">A többieket megölte a lovon ülő kardja, amely szájából jött ki, a madarak mind jóllaktak azok húsával.</verse>
			</chapter>
			<chapter number="20">
				<verse number="1">És láttam egy angyalt leszállni a mennyből, akinél a mélység kulcsa volt, és egy nagy lánc a kezében.</verse>
				<verse number="2">És megfogta a sárkányt, azt a régi kígyót, aki az ördög és a sátán és megkötözte ezer esztendőre.</verse>
				<verse number="3">És a mélységbe vetette és bezárta azt és bepecsételte, hogy többé el ne hitesse a népeket, amíg el nem telik az ezer esztendő, azután el kell oldoztatnia egy kis időre.</verse>
				<verse number="4">És láttam királyi székeket, és leültek azokra, és ítélő hatalmat kaptak azoknak a lelkei, akiknek fejüket vették a Jézusról való bizonyságtételért és az Isten beszédéért, és akik nem imádták a fenevadat, sem annak képét és nem vették annak bélyegét homlokukra és kezeikre, ezek életre keltek és uralkodtak a Krisztussal ezer esztendeig.</verse>
				<verse number="5">A többi halott nem kelt életre, amíg el nem telt az ezer esztendő. Ez az első feltámadás.</verse>
				<verse number="6">Boldog és szent, akinek része van az első feltámadásban. Ezeken nincs hatalma a második halálnak, hanem Istennek és Krisztusnak papjai lesznek, és uralkodnak vele ezer esztendeig.</verse>
				<verse number="7">És amikor eltelik az ezer esztendő, a sátán kiszabadul fogságából.</verse>
				<verse number="8">És kimegy, hogy elhitesse a föld négy sarkán lévő népeket, Gógot és Magógot, hogy összegyűjtse őket háborúra, akiknek száma, mint a tenger fövénye.</verse>
				<verse number="9">És felvonultak széles e földön és körülvették a szentek táborát és a szeretett várost, de Istentől, a mennyből tűz szállt le és megemésztette azokat.</verse>
				<verse number="10">És az ördög, aki elhitette őket, a tűz és kénkő tavába vettetett, ahol a fenevad és a hamis próféta van és kínozzák őket éjjel és nappal örökkön örökké.</verse>
				<verse number="11">És láttam egy nagy fehér királyi széket, és a rajta ülőt, akinek szeme elől eltűnt a föld és az ég, úgyhogy helyük sem volt található.</verse>
				<verse number="12">És láttam a halottakat, nagyokat és kicsiket, állni Isten előtt, és könyveket nyitottak ki. Kinyitottak egy másik könyvet is, amely az élet könyve, és a halottakat azokból ítélték meg cselekedeteik szerint, amik a könyvekbe voltak írva.</verse>
				<verse number="13">És a tenger kiadta a benne lévő halottakat, és a halál és a pokol is kiadta az ott lévő halottakat, és megítéltetett mindenki cselekedetei szerint.</verse>
				<verse number="14">A halál és pokol belevettetett a tűz tavába. A tűz tava a második halál</verse>
				<verse number="15">És ha valaki nem volt beírva az élet könyvébe, azt a tűz tavába vetették.</verse>
			</chapter>
			<chapter number="21">
				<verse number="1">Ezután új eget és új földet láttam, mert az első ég és az első föld elmúlt és tenger sem volt többé.</verse>
				<verse number="2">És én, János láttam a szent várost, az új Jeruzsálemet, amely Istentől, a mennyből szállt alá, felkészítve, mint a vőlegény számára felékesített menyasszony.</verse>
				<verse number="3">És az égből hangos szózatot hallottam, amely ezt mondta: „Íme, az Isten sátora az emberekkel van, és velük lakik, és azok az ő népei lesznek, és maga Isten lesz velük.</verse>
				<verse number="4">És Isten letöröl szemükről minden könnyet és halál sem lesz többé, sem gyász, sem jajkiáltás, sem fájdalom nem lesz többé, mert az elsők elmúltak.“</verse>
				<verse number="5">Aki a királyi széken ül, ezt mondta: „Íme, mindent újjáteremtek.“ És ezt mondta nekem: „Írd meg, mert ezek a beszedek megbízhatóak és igazak.“</verse>
				<verse number="6">És ezt mondta nekem: „Megtörtént! Én vagyok az Alfa és az Ómega, a kezdet és a vég. Én a szomjazónak ingyen adok az élet vizének forrásából.</verse>
				<verse number="7">Aki győz, örökségül nyer mindent, és annak Istene leszek, és ő pedig fiam lesz.</verse>
				<verse number="8">De a gyáváknak, és hitetleneknek és utálatosoknak és gyilkosoknak és paráznáknak és varázslóknak és bálványimádóknak és hazugoknak a része a tűzzel és kénkővel égő tóban lesz, ami a második halál.“</verse>
				<verse number="9">És a hét angyal közül az egyik hozzám jött, akinél a hét utolsó csapással teli pohár volt, és ezt mondta nekem: „Jöjj, megmutatom neked a menyasszonyt, a Bárány feleségét.“</verse>
				<verse number="10">És lélekben elvitt engem egy nagy és magas hegyre és megmutatta nekem azt a nagy várost, a szent Jeruzsálemet, amely Istentől, a mennyből szállt alá.</verse>
				<verse number="11">Benne volt az Isten dicsősége, és annak ragyogása hasonló volt a drágakőhöz, a kristálytiszta jáspis kőhöz,</verse>
				<verse number="12">és nagy és magas kőfala volt, tizenkét kapuja és a kapukon tizenkét angyal, és a felírt nevek, Izrael fiai tizenkét törzsének nevei.</verse>
				<verse number="13">Napkeletről három kapu, északról három kapu, délről három kapu, napnyugatról három kapu.</verse>
				<verse number="14">A város falának tizenkét alapköve volt, és azokon a Bárány tizenkét apostolának neve.</verse>
				<verse number="15">Aki velem beszélt, annál egy arany mérővessző volt, hogy megmérje a várost, és annak kapuit és kőfalát.</verse>
				<verse number="16">És a város négyszögben fekszik, és a hossza annyi, mint a szélessége. És megmérte a várost mérővesszővel: tizenkétezer futam, hosszúsága, szélessége és magassága egyenlő.</verse>
				<verse number="17">És megmérte annak kőfalát: száznegyvennégy könyök, ember mértékével, ami az angyalé is.</verse>
				<verse number="18">És a kőfal jáspisból épült, a város pedig tiszta arany, tiszta üveghez hasonló.</verse>
				<verse number="19">És a város kőfalának alapja drágakövekkel volt ékesítve. Az első alapkő jáspis, a második zafír, a harmadik kalcedon, a negyedik smaragd,</verse>
				<verse number="20">az ötödik szárdonix, a hatodik karneol, a hetedik krizolit, a nyolcadik berill, a kilencedik topáz, a tizedik krizopráz, a tizenegyedik hiacint, a tizenkettedik ametiszt.</verse>
				<verse number="21">A tizenkét kapu pedig tizenkét gyöngy volt, minden egyes kapu egy gyöngy, és a város utcája tiszta arany, olyan, mint az átlátszó üveg.</verse>
				<verse number="22">És templomot nem láttam abban, mert az Úr, a mindenható Isten annak temploma és a Bárány.</verse>
				<verse number="23">És a városnak nincs szüksége napra, sem holdra, hogy világítsanak, mert Isten dicsősége megvilágosította, és lámpása a Bárány.</verse>
				<verse number="24">És a pogányok, akik megtartatnak, annak világosságában fognak járni és a föld királyai oda viszik dicsőségüket.</verse>
				<verse number="25">Annak kapuit nem zárják be nappal, éjszaka pedig nem is lesz ott.</verse>
				<verse number="26">És a pogányok odaviszik dicsőségüket és tiszteletüket,</verse>
				<verse number="27">és nem megy be abba semmi tisztátalan, sem aki utálatosságot és hazugságot cselekszik, hanem csak azok, akik be vannak írva az élet könyvébe, amely a Bárányé.</verse>
			</chapter>
			<chapter number="22">
				<verse number="1">És megmutatta nekem az élet vizének tiszta folyóját, amely ragyogó volt, mint a kristály, és az Istennek és a Báránynak királyi székéből ered.</verse>
				<verse number="2">Utcájának közepén és a folyóvízen innen és túl az élet fája volt, amely tizenkétszer gyümölcsöt terem, minden hónapban meghozva gyümölcsét és levelei a pogányok gyógyítására valók.</verse>
				<verse number="3">És semmi elátkozott nem lesz ott, és az Istennek és a Báránynak királyi széke lesz benne, és szolgái szolgálnak Neki.</verse>
				<verse number="4">És látják az ő arcát, és az ő neve homlokukon lesz.</verse>
				<verse number="5">És ott éjszaka nem lesz, és nem lesz szükségük lámpafényre és napvilágra, mert az Úr Isten az ő világosságuk, és uralkodnak örökkön örökké.</verse>
				<verse number="6">És ezt mondta nekem: „Ezek a beszédek megbízhatóak és igazak, mert az Úr, a szent próféták Istene küldte el az ő angyalát, hogy megmutassa szolgáinak mindazt, aminek meg kell történnie hamar.</verse>
				<verse number="7">Íme, eljövök hamar. Boldog, aki megtartja e könyv prófétai beszédeit.“</verse>
				<verse number="8">És én, János vagyok az, aki ezeket hallottam és láttam. És amikor hallottam és láttam, leborultam az angyal lába előtt, hogy imádjam, aki nekem ezeket megmutatta.</verse>
				<verse number="9">Ő pedig ezt mondta nekem: „Meglásd, ne tedd, mert szolgatársad vagyok neked, és a te atyádfiainak, a prófétáknak, és azoknak, akik megtartják e könyv beszédeit. Az Istent imádd!“</verse>
				<verse number="10">Azután ezt mondta nekem: „Ne pecsételd le e könyv prófétai beszédeit, mert az idő közel van.</verse>
				<verse number="11">Aki igazságtalan, legyen igazságtalan ezután is, és aki tisztátalan, legyen tisztátalan ezután is, és aki igaz, legyen igaz ezután is, és aki szent, szenteltessék meg ezután is.</verse>
				<verse number="12">És íme, hamar eljövök, és az én jutalmam velem van, hogy megfizessek mindenkinek, cselekedete szerint.</verse>
				<verse number="13">Én vagyok az Alfa és az Ómega, a kezdet és a vég, az első és az utolsó.“</verse>
				<verse number="14">Boldogok, akik megtartják az ő parancsolatait, hogy joguk legyen az élet fájához, és bemehessenek a kapukon a városba.</verse>
				<verse number="15">De kinn maradnak az ebek, a varázslók és a paráznák és a gyilkosok és a bálványimádók és mindazok, akik szeretik és szólják a hazugságot.</verse>
				<verse number="16">Én, Jézus küldtem az én angyalomat, hogy ezekről bizonyságot tegyen nektek a gyülekezetekben. Én vagyok Dávidnak gyökere és ága, fényes hajnalcsillag.</verse>
				<verse number="17">És a Lélek és a menyasszony ezt mondják: „Jöjj!“ És aki hallja, ezt mondja: „Jöjj!“ És aki szomjazik, jöjjön el, és aki akarja, vegye az élet vizét ingyen!</verse>
				<verse number="18">Bizonyságot teszek pedig mindenkinek, aki e könyv prófétálásának beszédeit hallja: Hogy ha valaki ezekhez hozzátesz, e könyvben megírt csapásokkal sújtja Isten.</verse>
				<verse number="19">És ha valaki elvesz e könyv prófétálásának beszédeiből, annak osztályrészét Isten kitörli az élet könyvéből, a szent városból és azokból, amik e könyvben megírattak.</verse>
				<verse number="20">Ezt mondja, aki ezekről bizonyságot tesz: „Bizony hamar eljövök.“ Ámen. Bizony jövel, Uram Jézus!</verse>
				<verse number="21">A mi Urunknak, Jézus Krisztusnak kegyelme legyen mindnyájatokkal! Ámen.</verse>
			</chapter>
		</book>
	</testament>
</bible>